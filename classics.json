{
  "Classics": [
    {
      "id": 1,
      "title": "નાટક",
      "story_name": "\"આ શેનો વઘાર કર્યો? આખું ઘર બળવા માંડ્યું છે જાણે\", ખાંસી સાથે ડ્રોઈંગ રૂમમાંથી અવિનાશનો અવાજ આવ્યો.\n\nવઘાર કડક હતો તેની ના નહીં પણ છેલ્લા બે દિવસથી ચેઈન સ્મોકર, અવિનાશને થોડી ખાંસી હતી જ. તે થોડીવાર ખાંસતો રહ્યો.\n\nશું કરે વૈદેહી! અવિનાશને એવું સ્વાદિષ્ટ ભોજન જોઈએ કે ન પૂછો વાત! જરા મસાલો ઓછો પડ્યો હોય તો, \"હોસ્પિટલમાં મોકલવા બનાવ્યું છે” કહી થાળી પરથી ઊભો થઈ જાય.\n\nવૈદેહી આજે મિસળ બનાવતી હતી. એમાં તો સરસ લાલ ચટક વઘાર હોય તો જ ભાવે! તેણે દિલ દઈને કરેલો લાલ-લીલા મરચાંનો વઘાર આખા ઘરમાં ફરી વળ્યો. \n\n\"મમ્મી આંખ બળે છે\" કહીને મીનુ પણ વૈદેહીની ઓઢણીએ લપેટાઈ.\n\n\"હજી થોડું તેલ અને મરચું હોય તો મજા આવી જાય!\" જમતી વખતે અવિનાશે કીધું ત્યારે વૈદેહી તેને જોઈ રહી.\n\n\"કેટલો ધૂમાડો છે છોકરી તારા ઘરમાં! કંઈ સળગ્યું છે?\" બાજુમાં રહેતા મણીમા દોડતાં આવ્યાં ત્યારે વૈદેહી હજી રસોડું જ સાફ કરતી હતી.\n\nના, કશું નથી. આવો માસી.\" હજી વૈદેહી આટલું બોલે ત્યાં મણીમા સોફે ગોઠવાઈ ગયા.\n\n\"હવે ક્યાં તમારે ચૂલે રસોઈ કરવાની છે અમારી જેમ! બેન આંખ અને ફેફસાં બળી ગયા અમારા ચૂલા ફૂંકી ફૂંકીને તો!\" અવિનાશના હાથમાં રહેલી સિગારેટ તરફ નજર કરતાં મણીમાએ એમની વાત શરૂ કરી દીધી. એક વખત તેમની વાત શરૂ થાય એટલે જલદી ન અટકે! \n\nઅવિનાશ અકળાતો, સળગતી સિગારેટ સંતાડતો સોફા પરથી ઉભો થવા ગયો ત્યાં મણીમાએ ટોક્યો,\"બેસ બેટા ઘડીક, મને સારું લાગશે.\"\n\nતેમણે ચશ્માં સરખાં કરતાં આગળ ચલાવ્યું,\" કોઈ ધુમાડો સારો નથી બેટા, એ ચૂલાનો હોય, વઘારનો હોય કે સિગારેટનો. આ તારી સિગારેટ છે ને એ તને તો બહું નુકશાન કરે જ છે પણ તારી સાથે રહેનારાં બધાને પણ કરે છે.\"\n\nઅવિનાશને નાસમજ બની બેઠેલો જોઈએ મીનુ ટેબલ પર પડેલું સિગારેટનું બોક્સ કચરાપેટીમાં ફેંકી આવી. \n\n\"વર્લ્ડ નો ટોબેકો ડે પાપા. વિશ્વ આરોગ્ય સંસ્થા (WHO) એ લગાવેલા અંદાજ પ્રમાણે તમાકુ ના ધૂમ્રપાનને લીધે દર વર્ષે 60 લાખ લોકો મૃત્યુ પામે છે, જેમાં 6 લાખ લોકો એવા છે કે જે પોતે ધૂમ્રપાન નથી કરતા પરંતુ પરોક્ષ રીતે તમાકુનો ધુમાડો તેમના શ્વાસમાં જાય છે. અમને પણ એક દિવસ તમારી સાથે...\"\n\nમીનુ વાક્ય પૂરું કરે તે પહેલા અવિનાશે દોડીને દીકરીને બાથમાં લઈ લીધી.\n\n\"બેટા હવે રોજ નો ટોબેકો ડે, પ્રોમિસ!\"\n\nમણીમાએ તેમનું કામ પૂરું કર્યું. વૈદેહી, મણીમા અને મીનુ એક્બીજાને જોઈને મલકાતાં હતાં. નાટક એટલે નાટક બાકી! \n\n\"ફેમેલી ઈઝ નોટ એન ઈમ્પોર્ટન્ટ થીંગ, ઈટ ઈઝ એવરીથીંગ.\"નાટકના મુખ્ય કલાકારને એ તો ખબર હતી જ!\n\n",
      "duration": "2 mins",
      "category": "Classics"
    },
    {
      "id": 2,
      "title": "યતો ધર્મ તતો જય",
      "story_name": "એ સમયની વાત છે જયારે મહાભારતના ભીષણ યુદ્ધનો અંત આવ્યો હતો, અને પાંડવ પત્ની દ્રૌપદી, પોતાના બગીચામાં બેસીને જૂની યાદો અને વિચારોનું સ્મરણ કરતા હતા.\n\n\n\nબરાબર એ જ સમયે દ્રૌપદીજીને બચાવનાર, તેમના રક્ષક એવા શ્રી કૃષ્ણ ત્યાં પધાર્યા.\n\n\n\nભગવાન કૃષ્ણ: સખી ! તમે આટલા બધા દુઃખી કમ દેખાઈ રહ્યા છો? તમને કોઈ ચિંતા સતાવી રહી છે? તમારે તો ઉલટાનું ખુશ થવું જોઈએ કે આખરે તમે તમારા અપમાનનો બદલો લઇ લીધો !\n\n\n\nદ્રૌપદી: હે ગોવિંદ, તમે જાણતા હોવા છતાં પણ અજાણ થઇ રહ્યા છો? હા, મારો બદલો લેવાઈ ગયો છે અને બધી પ્રતિજ્ઞાઓ પણ પૂર્ણ થઇ ગઈ છે. પણ છતાં, હું ખુશ નથી. મારા મનમાં એક પ્રશ્ન છે. અને હું તમને એ પ્રશ્ન પૂછવા માંગુ છું. પણ એ શરતે કે તે પ્રશ્નનો તમારે એકદમ પ્રામાણિક અને સત્ય જવાબ આપવો પડશે.\n\n\n\nભગવાન કૃષ્ણ: હા, સખી એકદમ નિશ્ચિંન્ત થઈને પૂછો.\n\n \n\nદ્રૌપદી: હે, દ્વારકાધીશ. તમે મહાભારતના આ યુધ્ધમાં સેનાની આગેવાની કરી. દરેક યુક્તિનો પ્રયોગ કરીને પાંડવોનો વિજય કરાવ્યો. અને એ પણ સાબિત કરી બતાવ્યું કે, હંમેશા ધર્મનો જ વિજય થાય છે. પણ, જયારે પુરી સભામાં દુ:શાસને મારુ હરણ કર્યું, ત્યારે અંત ઘડીએ જ તમે કેમ મારો બચાવ કરવા આવ્યા? જયારે દુ:શાસન મારી પાસે આવી રહ્યો હતો, ત્યારે અગાઉથી જ તમે કેમ દુ:શાસન ને રોક્યો નહિ ? જો તમે આવું કર્યું હોત, તો આ મહાન યુદ્ધની શરૂઆત જ ન થાત. અને આ બધી જાનહાની ને રોકી શકાઈ હોત. તો તમે શા માટે જાણીને જોઈને પણ આ કદમ ન ઉઠાવ્યું ?\n\n\n\nભગવાને ચહેરા પર સ્મિત વાળ્યું અને ઉત્તર આપતા કહેવા લાગ્યા.\n\n\n\nભગવાન કૃષ્ણ: મેં ભૂલ નથી કરી. જયારે દુ:શાસન તમારી તરફ આવી રહ્યો હતો, ત્યારે પહેલેથી જ તમારે મારુ સ્મરણ કરવું જોઈએ હતું. પણ એવું ના કરતા, તમે તમારી પોતાની શક્તિમાં વિશ્વાસ મુક્યો અને સામી લડત આપવાની કોશિશ કરી. તેમ છતાં પણ દુ:શાસન જ્યારે તમને સભાની વચ્ચે ખેંચીને લાવ્યો, ત્યારે તમે મારા સિવાય બીજા બધાને મદદ કરવા માટે વિનંતી કરી. અને અંતે જયારે તમને લાગ્યું કે ત્યાં ઉપસ્થિત કોઈ પણ વ્યક્તિ મદદ કરવાને સક્ષમ નથી ત્યારે તમે મને યાદ કર્યો. અને એટલે જ હું ત્યારે મદદ કરવા માટે પહોંચ્યો હતો. યાદ રાખજો કે હું વૈકુંઠમાં કે પછી દ્વારકામાં નથી બિરાજતો, પણ એક સાચા ભક્તના હૃદયમાં બિરાજું છું. જો તમે પહેલેથી જ સાચા હૃદયથી મને પ્રાર્થના કરી હોત, તો મેં ત્યારે જ તમને બચાવી લીધા હોત.\n\n\n\nઆ સાંભળ્યા પછી દ્રૌપદીજી પરમાત્મા એવા શ્રી કૃષ્ણના ચરણોમાં પડી ગયા.\n\n-  હંમેશા ભગવાનને તમારા હૃદયથી યાદ કરો, નહિ કે તમારી જરૂરિયાતને તમારા મિજાજથી.\n\n",
      "duration": "2 mins",
      "category": "Classics"
    },
    {
      "id": 3,
      "title": "તાત્કાલિક",
      "story_name": "સૂરજ દેવતા આજે ખૂબ ગુસ્સે થયા હતા. આમ પણ ઉનાળાના દિવસોમાં તેમનો પારો સદા સાતમે આસમાને રહેતો. વિષુવવૃત્ત પર તો જાણે કોપ પ્રકટ થયો હોય તેમ જણાય. ચંદીગઢ પણ તેમના પ્રકોપનો ભોગ બની ચૂક્યું હતું. મારા સારા યા બૂરા નસિબે તે સમયે હું ચંદીગઢમાં હતી.\n\nતેમના ગુસ્સાનો ભોગ આજે ‘મંગળ’ બન્યો હતો. આમે મંગળ ગ્રહ અણમાનિતો છે. ‘રાહુ’ અને ‘કેતુ’ હરખાતાં હતા. આજે તેમણે સૂરજને ગરમ થવા માટે કોઈ બહાનું આપ્યું ન હતું. ‘શનિ’ તો આજે નિરાંતની નિદ્રા લેવામાં સફળતાને વર્યો. ‘રવિ’એ સૂરજને શિતળતા પ્રાપ્ત કરવા માટે આજીજી કરી પણ ધાર્યું પરિણામ ન આવ્યું ‘નેપચ્યુન’ અને ‘પ્લુટો’ દૂર ઊભા રહી તાલ જોતા હતાં. જ્યારે સૂરજનો પુણ્ય પ્રકોપ પ્રવર્તતો હોય ત્યારે સહુ તેનાથી સંતાકૂકડી ખેલે.\n\nકોની માએ સવાશેર સુંઠ ખાધી હોય તે સૂરજને જઈને છંછેડે? ‘શુક્ર’નો તારો શાંત ચિત્તે પ્રાર્થના કરી રહ્યો. ‘ધ્રુવ’ પોતાની જગ્યા પર અવિચળ ઊભો રહી મનોમન વિચારતો હતો આજે સૂરજને કોણે છંછેડ્યો?\n\n‘સૂરજ’ની પ્રતિભાની શું વાત કરવી. તેના કામમાં મીનીમેખ ન હોય. તેના અસ્ત અને ઉદય સદાય સમય અનુસાર નિયમિત. કોની તાકાત છે તેમા વિક્ષેપ કરવાની? તેના આગમને ધરતીમાનું કણકણ ખીલી ઉઠે. હરિયાળી લાંબા હાથ હલાવી સ્વાગત કરે. નદી ખળખળ વહે. સમુદ્ર હરખભેર તેને ભેટવા ઉધામા કરે. પેલો કૂકડો એવી બાંગ પુકારે જાણે સૂરજ બહેરો ન હોય? ગર્વથી ફુલાય કે તેને કારણે સૂરજ સાત ઘોડાના રથમાં બેસી ફરવા નિકળે છે. આજે તેના હાથ પણ હેઠા પડ્યા !\n\nહવે શુ? કઠીન સમસ્યાનો હલ કેવી રીતે લાવવો. બધા ઊંડા વિચારમાં ગરકાવ થઈ ગયા. શિતળ ‘ચંદ્રમા’એ ‘મંગળ’ની વહારે ધાવાનું બીડું ઝડપ્યું.જન્મ ધર્યો ત્યારથી બદનામ ‘મંગળ’ આજે ખૂબ દયામણો લાગતો હતો. તેણે વિચાર્યું શામાટે માનવ મને ધિક્કારે છે? ‘રવિ’એ તાત્કાલિક સભા બોલાવી. સૂરજને તેની ગંધ ન આવવી જોઈએ. નહિતર ન થવાનું થશે એ નક્કી હતું. બધાએ નિર્ણય લીધો.\n\nસૂરજની ગરમીનો પારો નીચે ઉતારવાનું સામર્થ્ય માત્ર ‘વાદળી’માં છે. કહેવાય છે નાનો તોયે રાઈનો દાણો! વાદળી હરખાતી આવી. તેની ચાલની નજાકતતા જોઈ સહુને થયું તે આ કાર્ય આસાનીથી પુરું કરશે.\n\nજ્યારે સૂર્યનો પુણ્યપ્રકોપ વર્તાતો હોય ત્યારે તેનું અસ્તિત્વ સહુને ઉડીને આંખે વળગે. તેનું રૂદ્ર સ્વરૂપ ચેન પામવા ન દે! વાદળીએ હિમાલયને પ્રાર્થના કરી રિઝવ્યો. ધ્યાનમાં મગ્ન હિમાલયે મદદ આપવાની બાંહેધરી લીધી. ‘વાદળીની’ વાત સુણી એવો પીગળી ગયો કે સૂરજની ગરમીનો પારો સડસડાટ નીચે ઉતર્યો. વાદળી મન મૂકીને વરસી રહી.\n\n‘મંગળે’ પ્રતિજ્ઞા કરી,’આજથી હું કોઈને નડીશ નહીં!’ શા માટે કરોડો માઈલ દૂર માનવી મારાથી ગભરાય છે. મારે જગમાં ઘણા સારા કાર્ય કરવા છે. જુઓને આ અમેરિકાવાળા મને પજવે છે તોય હું ઉફ કરતો નથી !\n\n",
      "duration": "2 mins",
      "category": "Classics"
    },
    {
      "id": 4,
      "title": "ગુરુ",
      "story_name": "\"સાઇબ!! સાઇબ!\n\nજુઓ, જુઓ .. આ સુઈ ગયો!\"\n\nછોકરાઓએ સરને ફરિયાદ કરી.\n\nગણિતનાં સર નવમાં ધોરણમાં ચોથો પિરિયડ લેવાં આજે આવ્યા હતાં. એ પેલાં વિદ્યાર્થીને જગાડીને ખીજાવાને બદલે ઇશારાથી, બીજાઓને ચૂપ કરી દીધાં.\n\nવિદ્યાર્થીઓને આશ્ચર્ય થયું!! સરે કાંઈ કીધું કેમ નહીં? આ ઊંઘણસીને માર ખવડાવવાની મજા મરી ગઈ !\n\nકોઈને ગમ્યું નહિ પણ.. શું થાય??\n\nસરે, પિરિયડ પૂરો કર્યો અને પછી તરત જ રીસેસ પડ્યો.\n\nવચ્ચે,વચ્ચે, ઘણી વાર કલાસનાં છોકરાઓએ અવાજ પણ કર્યા..!!\n\nસરે જોયું કે પેલો છોકરો હજુએ નિરાંતે સૂતો હતો. પિરિયડ પૂરો થતાં, સર જાય એ પહેલાં, હવે રીસેસ હોવાથી, બાજુવાળાએ પેલા નિંદ્રાળ, જેનું નામ નિમેષ હતું એને જગાડી દીધો. સરે એને કહ્યું, તું રીસેસ માં મને મળી જાજે!!\n\nબધાં હસવાં લાગ્યા, હવે આ નો વારો પડશે!!\n\nનિમેષ ડરતો અને મૂંઝાતો રહયો.. ઘણાં બધાં વિદ્યાર્થીઓ એને રાડો પાડી, ખીજવીને.. સર પાસે ધકેલ્યો.\n\nનિમેષને સરે પૂછ્યું, કેમ બેટા!! તબિયત નથી સારી??\n\nએમ કહી એને માથે હાથ મુક્યો..અને.. એ છોકરો, નિમેષ એકદમ રડવાં લાગ્યો. સરે જ્યારે એને છાનો રાખ્યો ત્યારે એ બોલ્યો, 'મારે પપ્પા નથી અને ઘરમાં હું મોટો દીકરો છું. એટલે રોજ રાતની પાળીમાં કારખાનામાં કામ કરવા જાવ છું. ત્યાંથી આવીને પછી, સ્કૂલે આવું છું એટલે મને ઊંઘ આવી ગઈ હતી, ઘણીવાર મને બધાં ખીજવે છે અને ટીચર પણ ગુસ્સો કરે છે અને એટલે જ ઘણીવાર હું સ્કૂલે જ નથી આવતો અને મને થાય છે કે મારે સ્કૂલમાંથી નીકળી જવું જોઈએ !!'\n\n..આજે તમે મને, આટલાં પ્રેમથી પૂછ્યું તો મને પપ્પાની યાદ આવી ગઈ\" કહી છોકરો રડવાં લાગ્યો. સરે એને શાંત પાડીને જણાવ્યુ, \"તને ભલે ઊંઘ આવે.. તું અહીં ચાલુ કલાસ, સુઈ જા ભલે, પણ, ભણવાનું ન છોડતો! તને બીજા કોઈ ટીચર પણ નહીં ખીજાય હું એમને વાત કરી દઈશ!! પણ, દીકરા! તું અધવચ્ચે સ્કૂલ છોડી ન દેતો!! સાવ બંધ કરવાને બદલે ભણાય એટલું તો ભણ!! \"\n\nતે દિવસથી એ વિદ્યાર્થી મન મક્કમ કરી આત્મ વિશ્વાસથી ભણવા લાગ્યો. દસમા ધોરણમાં પાસ થઈને ટેક્નિકલ કોર્સ કર્યો અને એને એસ ટી માં જોબ પણ મળી ગઇ. ખૂબ સારી રીતે, પોતાનાં પરિવાર સાથે જીવે છે અને એ નિમેષ, આ શિક્ષકને પોતાનાં જીવનનાં માર્ગદર્શક માની પૂજા કરે છે અને ખાસ ગુરુ પૂર્ણિમાનાં દિવસે એમને મળવાં પણ આવે છે.\n\nભગવાનનાં આપેલાં સંબંધોમાં આવાં સંબંધો પણ પ્રેમનાં સરવાળા કરે છે ..!!",
      "duration": "2 mins",
      "category": "Classics"
    },
    {
      "id": 5,
      "title": "ખજાનો",
      "story_name": "એક નાનકડું સુંદર ગામ હતું. તે ગામમાં બે મિત્રો રહેતા હતા. તેમના નામ કનુ અને મનુ હતું. બંને મિત્રો સાથે જ ભણતા હતા. એક વખત શાળામાં રવિવારની રાજા હતી. એટલે બંને મિત્રો જંગલમાં ફરવા જવાનું નક્કી કર્યું. બંને જણા તો ઉપાડી ગયાં જંગલમાં. બંને જણા જંગલમાં ખુબ ફર્યા, રમ્યા અને ખુબ આનંદ કરી આવ્યાં.\n\nએમ કરતાં કરતાં બપોર થઈ ગઈ. હવે કનુ અને મનુને ભુખ લાગી. બંને જણા ઘરેથી જમવાનું ભાથું લઈને જ આવ્યા હતા. એટલે તેમણે જંગલમાં સારી જગ્યા જોઈને ત્યાં બેસીને જમવાનું નક્કી કર્યું. બંને જણા સારી જગ્યા શોધવા લાગ્યા. શોધતા શોધતા તેમણે એક સરસ મજાની ગુફા મળી ગઈ. ત્યાં સરસ છાંયો પણ હતો. પછી બંને જણા ત્યાં બેસીને ભાથું જમ્યા. જમી લીધા પછી બંને જણને વિચાર આવ્યો કે આ ગુફા કેટલી ઊંડી હશે? ચાલો જોવા જઈએ. એમ કરી બંને જાણ ગુફા જોવા ગયા.\n\nબંને જણા ગુફાની અંદર ચાલતા ગયા. ચાલતા ચાલતા ખાસા દુર ગયાં. ત્યાં તેમને કશુક ચમકતું હોય તેવું દેખાયું. બંને જણે ત્યાં જઈને જોયું તો એ એક મોટો ખજાનો હતો. રાજા મહારાજના સમયમાં કોઈએ ત્યાં સંતાડી દીધો હતો. બંને ખજાનો જોઈને રાજી થઈ ગયાં. આ ખજાનામાંથી શું કરશે તેનો વિચાર કરવા લાગ્યા.\n\nકનુએ વિચાર્યું કે આ ખજાનામાંથી હું મોટો મહેલ બનાવીશ, ગાડીઓ વસાવીશ અને કરોડપતિ બનીને આરામથી જિંદગી જીવીશ. જ્યારે મનુએ વિચાર્યું કે હું આ ખજાનામાંથી સરસ મજાની સ્કુલ બંધાવીશ, તળાવ અને કુવા બનાવીશ, અનાથ બાળકો માટે અનાથાશ્રમ બનાવીશ. પણ કનુ આ માટે તૈયાર ન થયો. બંને મિત્રો ખજાના માટે ઝઘડવા લાગ્યા.\n\nએ બંનેના ઝઘડવાનો અવાજ સંભાળીને એ ગુફામાંથી એક વાઘ બહાર આવ્યો. વાઘને જોઈને બંને જણા ડરી જ ગયા. પણ એ વાઘ તો માણસની જેમ બોલવા લાગ્યો. વાઘે પૂછ્યું, ‘તમે બે જણા કેમ લડો છો?’ વાઘને આમ માણસની જેમ બોલતો જિઓને કનુ-મનુને ખુબજ નવાઈ લાગી. પછી કનુએ કહ્યું, ‘આ ખજાનો મને મળ્યો છે, પણ મનુ મને આપતો નથી.’ ત્યારે વાઘે કહ્યું, ‘આ ખજાનો જુના વખતના રાજાના છે, હું ખજાનાની ચોકી કરું છું. જે માણસ આ ખજાનાનો સારો ઉપયોગ કરશે તેને જ આ ખજાનો મળશે. તમે બંને મને કહો કે આ ખજાનાનું તમે શું કરશો.\n\nત્યારે કનુએ કહ્યું કે હું આ ખજાનામાંથી મારા માટે મહેલ બનાવીશ અને કરોડ પતિ બનીશ.’ પછી મનુએ કહ્યું, ‘હું આ ખાજનામાંથી સરસ મજાની સ્કુલ બંધાવીશ, તળાવ અને કૂવા બનાવીશ, અનાથ બાળકો માટે અનાથાશ્રમ બનાવીશ.’ બંનેની વાત સાંભળ્યા પછી વાઘે કહ્યું કે મનુ આ ખજાનો સારા કામમાં વાપરવા માગે છે. એટલે આ ખજાનો હું મનુને આપું છું.\n\nપછી મનુએ એ ખજાના નો સદુપયોગ કરીને શાળા, તળાવ, કૂવા, અનાથઆશ્રમ એ બધું બનાવી ગરીબ અને જરૂરિયાતવાળા લોકોની સેવા કરી.\n\n",
      "duration": "2 mins",
      "category": "Classics"
    },
    {
      "id": 6,
      "title": "અક્ષરનો ધબકાર",
      "story_name": "\"પાછી વળી વેદના અધવચથી,\n\nઅરે, આને તો હૃદય જ નથી!\"\n\nડાયરીના પ્રથમ પાને આ બે પંક્તિ ઘણું કહી જતી હતી. મેં પાના ઉથલાવવા ચાલુ કર્યા. એક મોરપીંછ વચ્ચેથી ખર્યું. એનાં રંગ પણ ઝાંખા થઈ ગયા હતા. શબ્દને પણ સમયની ઉધઈ લાગી શકે? પણ લાગી હતી. ત્યાં ક્યાંય મારા નામનો ઉલ્લેખ સુદ્ધા નહોતો. છતાંય દરેક અક્ષર મારા માટે કંડારાયો હતો.\n\n\"પ્રેમ તો ઘણો છે. અત્યારે મારી દશા અને દિશા નક્કી નથી. એમાં હું તને ક્યાંથી અપનાવું? જો તને અપનાવું તો મારા કુટુંબની સાથે જાણતાં અજાણતાં અન્યાય કરીશ એવો ડર છે. મને ખબર છે કે તું મારા ઘરમાં દૂધમાં સાંકળ જેમ ભળી જઈશ... તો પણ!\"\n\nઆટલું લખી પછી એ પાનાં પર વાદળી સ્યાહી પાણી પડવાથી ફેલાઈ હોય એવું લાગ્યું. શું એ એના અશ્રુ હતા? હવે ના સંવાદ એણે પોતાની પ્રેયસી (એટલે કે હું) બોલતી હોય તેમ લખ્યા હોય એમ વર્ણવ્યા હતા.\n\n\"મેં મારો હક તારી પર ક્યારે જતાવ્યો નથી. રાધા પણ કૃષ્ણની પ્રેયસી થઈને રહી. મીરા તો જોગણ થઈ ગઈ. તું કહે તો... મીરા માફક ભેખ લઉં. બસ, તારાથી દૂર ન કર. તારી પરિસ્થિતિ જાણું છું. હું પણ નથી ઇચ્છતી કે તને નિર્ણય લેવામાં મારા કારણે તકલીફ પડે. મારો પ્રેમ તું છે અને રહેશે.\"\n\n\"ભવિષ્યમાં આપણે મળીશું કે નહીં એ ખબર નથી. તને નહીં પામવાનો અફસોસ હંમેશા રહેશે. શાળા જીવનથી તને જ ચાહતો આવ્યો છું. એની કદાચ તને ખબર નહીં હોય. તારી દરેક હરકત પર મારી નજર રહેતી. એમ કરતાં આજે આપણે ઉંમરના એ પડાવ પર પહોંચ્યા કે લગ્નનો સમય આવી ગયો. તારા ઘરમાંથી લગ્ન કરવા દબાણ થતું હશે. તું કરી લે જે.\"\n\n\"એ શક્ય નથી. મારા માટેનો તારો પ્રેમ જાણ્યા પછી હું બીજા કોઈ સાથે ઘર નહીં માંડી શકું. એમ વહેંચાઈને જીવવું નહીં ફાવે.\"\n\nઉપરના સંવાદો એણે મારા અહેસાસને લઈ લખ્યા હતા કે પછી વેદનાની ચીસોથી ઘૂંટયા હતા.\n\n***\n\nઆજે આ વાતને ત્રણ દાયકા વીતી ગયા. હું પચાસે પહોંચી. અચાનક મારા ઘરનો ડોરબેલ વાગ્યો.\n\n\"આંટી... હું શ્રી...ની દીકરી. મારા પપ્પા મરણ પથારીએ છે. એમણે તમારા માટે આ ડાયરી મોકલી છે.\" બે લાંબા ચોટલા સાથે નાજુક \"બ્લેક બ્યુટી\" મારી સામે ઉભી હતી. આંખો બિલકુલ એજ... વર્ષો જૂના સંવાદો એમાંથી સંભળાતા હતા. મેં એને અંદર આવવા કહ્યું.\n\n\"આવ બેટા... ઓળખાણ ના પડી... તને મારું સરનામું કોણે આપ્યું?\" \n\n\"મારા પપ્પા શ્રી... મેં હમણાં જ કહ્યું... ભૂલી ગયા.. એમણે તો તમારી આખી વાત સંભળાવી.\"\n\nપહેલીવાર જ્યારે એણે નામનો ઉલ્લેખ કર્યો ત્યારે મારું ધ્યાન નહોતું. પણ હવે એ નામ સાંભળીને હું રીતસરની ચોંકી ગઈ. એના હાથમાંથી ડાયરી લઈ એની સામે જ વાંચવા બેસી ગઈ. દરેક અક્ષરમાં વર્ષો જૂનો સ્પર્શ મારામાં ઉતરવા લાગ્યો.",
      "duration": "2 mins",
      "category": "Classics"
    },
    {
      "id": 7,
      "title": "માનસિકતા નથી બદલાઈ",
      "story_name": "બાર વર્ષની નીમુ તેના ભાઈની ચડ્ડી ને ટીશર્ટ પહેરીને તેના ભાઈ અને તેના મિત્રો સાથે ક્રિકેટ રમતી હતી. તેનો ભાઈ તેનાથી દોઢ વર્ષ જ મોટો હતો. નીમુ ગોરીચીટ્ટી, ગોળમટોળ,એકદમ ચાલાક અને ટોમબોય જેવી હતી. તેને બધી છોકરાઓની રમત રમવી ગમતી. તે બધી રમતમાં છોકરાઓને હરાવી દેતી. તે ક્રિકેટ રમતી હતી અને બધા છોકરાઓ એકદમ ગભરાઈ ગયા કારણ નીમુની ચડ્ડી લોહીવાળી થઈ હતી. કોઈને કંઈ સમજ નહતી. નીમુને થયું કે કંઈ વાગ્યું નથીને આ લોહી ક્યાંથી આવ્યું?તે બેટ ફેંકીને દોડતી મા પાસે ઘરમાં ગઈ. તેને જોઈ મા બધું તરતજ સમજી ગઈ. મા મનમાં જ બબડી “હજુ તો નીમુને બાર જ વર્ષ થયા છે આ.........થોડું વહેલું નથી?” મા એ નીમુને કપડાં બદલાવ્યા અને ઘરમાં એકબાજુ બેસાડી દીધી. એટલામાં જ નીમુના દાદી સેવામાંથી બહાર આવ્યા. તે રોજ નીમુને પ્રસાદ ને આરતી આપતા પણ નીમુના પીરીયડની વાતની ખબર પડતા તેમણે નીમુને આરતી તો આપી જ નહીં અને પ્રસાદ આપતા પણ નીમુને પોતાનાથી દૂર રહેવા કીધું અને પ્રસાદ અછૂત હોય તેમ ઉપરથી હાથ અડી ન જાય તેમ આપ્યો.\nદાદીએ કંતાનનો એક કોથળો આપી નીમુને તેની પર બેસવાનું કીધું. જમવા પણ તેને બધા સાથે ન\nઆપ્યું અને કીધું \"બેટા આપણે ત્યાં રાજસેવા છે માટે રસોડામાં અને સેવામાં ભૂલથી પણ જતી નહી.\"\nનીમુને આજે એકલા ખૂણામાં નીચે બેસીને જમવું પડ્યું. નીમુને કેરીનું અથાણું બહુ ભાવે. માએ અથાણું\nવાટકીમાં જુદું આપ્યું ને અથાણાની બરણીને ભૂલમાં પણ ન અડાય તેમ કહ્યું. દાદીએ નીમુની માને કીધું “આજે કંસાર રંધાવજે, નીમુ મોટી થઈ ગઈ .” નીમુનું નામ નિર્મલા હતું.\nનીમુ મુંઝાઈ ગઈ હતી. ઘરમાં અને પોતાના શરીરમાં શું થઈ રહ્યું હતું, તે કંઈ જ તેને સમજાતું ન હતું. ગઈકાલ સુધી બધા પર દાદાગીરી કરતી, દોડતી, કૂદતી, છોકરાઓ સાથે ક્રિકેટ રમતી, આંબાના ઝાડ પર ચડી કેરીઓ તોડતી, મંદિરમાં આરતીના સમયે ટેબલ પર ચડી ધંટ વગાડતી નીમુને આજે એકબાજુ ખૂણામાં બેસી જવાનું! રમવાનું નહી, કોઈને અડવાનું નહી. તેની થાળી જુદી, તેને લાકડાની પાટ પર કંતાનની ગાદીવાળી પથારી જુદી, મંદિર કે રસોડામાં જવાનું નહી. વળી નખમાંય રોગ નહી એવી નીમુની લોહી નીંકળતી હાલત ને પેટમાં દુખ્યા કરે તે વધારાનું. મા કે દાદી કંઈ સમજાવે નહી ને કહે છોકરીઓ મોટી થાય એટલે દર મહિને પિરીયડ આવે. નીમુ તો આ અસ્પૃશ્યતાનું નિવારણ કેવી રીતે લાવવું તે જ વિચાર્યા કરે!\nથોડા દિવસ પછી સ્કૂલમાં ડોકટર સોનલ દેસાઈ ગાયનેકોલોજીસ્ટનું પ્રવચન હતું. તેમણે સ્કૂલના બધા છોકરા, છોકરીઓને પિરીયડ એ કુદરતી શારીરિક પ્રક્રિયા છે તે ગર્ભાશયના ચિત્રો સાથે સમજાવ્યું. આ કોઈ અપવિત્ર પ્રક્રિયા નથી પરંતુ સૌથી પવિત્ર પ્રક્રિયા છે જેને કારણે સ્ત્રી મા બનવા સક્ષમ બને છે. આ દરમ્યાન સેનેટરી નેપકીન વાપરી કેવી રીતે ચોખ્ખાઈ રાખવી જોઈએ તે પણ સમજાવ્યું. નીમુ હવે બધું સમજી ગઈ\nહતી. તેની મા તો કહેતી પીરીયડમાં જુદા રહેવાનો રિવાજ સારો છે તે બહાને સ્ત્રી ને ચાર દિવસ આરામ મળી જાય અને પહેલા સ્ત્રીઓ કપડાં વાપરતી એટલે રસોડામાં ન અડે તો ચોખ્ખાઈ પણ જળવાય.\nસમયની સવારી આગળ વધવા લાગી. નિર્મલા એન્જનિયર થઈને અમેરિકામાં સેનઓઝે આવી ગઈ. જિન્સની શોર્ટસ પહેરીને પતિ નમન સાથે ગીલરોયની ટેકરીઓ પર હાઈકીંગ કરવા જાય છે. રસ્તામાં હનુમાનજીનું મંદિર આવે છે. દર્શન કરવા પગથિયાં ચડે છે અને અડધેથી પાછી ઉતરી જાય છે. નમન પૂછે છે “કેમ પાછી જાય છે?તો કહે છે “ફરી આવીશ દર્શન કરવા હું પિરીયડમાં છું”. બધું બદલાયું, કપડાં પરથી સેનેટરી નેપકીન અને એથી ય વધીને ટેમ્પોન. પીરીયડમાં સ્ત્રીઓ બધું જ કામ ઘરનું અને બહારનું કરવા લાગી પણ ભારતીય સંસ્કૃતિના દરેક ધર્મોએ, સમાજ અને કુટુંબોએ ઠાંસીઠાંસીને ભરેલ માનસિકતા કેવી રીતે બદલાય? નિર્મલા જેવી કાબેલ છોકરીના મગજમાં પીરીયડમાં મંદિરમાં ન જવાય તે વાત કેવી રીતે ઠસાવી. માસિક શારીરિક પ્રકિયા છે તેને ધર્મ સાથે શું લેવા દેવા? આ માનસિકતા તેના મગજમા થાેપવા માટે જવાબદાર કોણ?માતા, દાદી, કુટુંબ, સમાજ કે બધા જ? માસિકધર્મ શબ્દ જ ખોટો નથી લાગતો?\nહજુ આજે પણ ખૂબ ભણી ગણીને દેશ કે વિદેશમાં વસેલ ભારતીય સંસ્કૃતિને વરેલ સ્ત્રીઓ, દેરાસર, મંદિર કે મસ્જિદમાં જવું, કોઈપણ પૂજાપાઠના કાર્ય જેવાકે નવચંડી કે વાસ્તુપૂજન, માતાજીની આરતી કે દીવો કરવો -જેવા ધાર્મિક કામ પીરીયડમાં નથી કરતી. તે બધું જ જાણે છે કે આ એક કુદરતી શારીરિક પ્રકિયા છે. શરીરના વિજ્ઞાનને સમજે છે પણ ધર્મ સંસ્કારની ઘર કરી ગયેલ માનસિકતા કેવી રીતે બદલાય????? નિર્મલાની નથી બદલાઈ, આપની બદલાઈ છે???",
      "duration": "3 mins",
      "category": "Classics"
    },
    {
      "id": 8,
      "title": "કમરપટ્ટો",
      "story_name": "ગામ નાનું હતું. પણ ગામના ગાંધીવાદી,નિષ્ઠાવાન અને દ્રષ્ટિવાન સરપંચ શ્રી ઓધવજીદાદાની દીર્ઘદ્રષ્ટિ અને કેળવણી તરફના તેમના અભિગમને કારણે છેક ૧૯૬૫થી ગામમાં હાઈસ્કુલ હતી. હા, શિક્ષણ મેળવતા વિદ્યાર્થી ભાઈ-બહેનોનું પ્રમાણ ઓછું હતું. ઘેર ઘેર દાદા તો હતા પણ ઘેર ઘેર ઓધવજી દાદા ન હતા. એમાંય બહેનો તો માંડ સોમાંથી સાત જ ભણતી.\n\nખેડૂતોની બહુમતિવાળું ગામ. આમ તો અઢારે વર્ણ ગામમાં વસતા હતા. પણ ખેડૂતો અને ખેત મજૂરો વિશેષ પ્રમાણમાં હતા. ખેડૂતના દીકરાને આગળ અભ્યાસ કરવા માટે સવિશેષ પ્રોત્સાહન એમના પરિવાર તરફથી મળતું રેહતું. નટવર એવા જ એક ખેડૂત કુટુંબનો પુત્ર હતો. ૨૦૦ વીઘા જમીનના ખાતેદાર પિતાના બે દીકરા પૈકી નાનો નટવર દેખાવડો, શાંત અને સરળ સ્વભાવનો યુવક હતો. ગામના મેડીકલ પ્રેકટીશનર જોશી સાહેબના દીકરા મનહર સાથે એને સવિશેષ ભાઈબંધી હતી. નટવર અને મનહર આમ તો બંને કૃષ્ણના નામ જ હતા. બંને સમવયસ્ક, સમસ્વભાવી, સાચા મિત્રો હતા.\n\nનટવર એસ.એસ.સી સુધી મનહરની સાથે હાઇસ્કુલમાં ભણ્યો હતો. તેને ભવિષ્યમાં ખેતીની જવાબદારી જ સંભાળવાની હતી. એટલે નટવરના પિતાએ એને કોલેજમાં દાખલ ન થવા દીધો. નટવરને એનું દુઃખ હતું. પણ સ્વીકાર એનો સ્વભાવ હતો. પ્રતિકાર એની પ્રકૃતિમાં જ ન હતો. અન્યાયને પણ સહી લેવો પણ વાદ વિવાદમાં ન પડવું એવું એ માનતો. એટલે જ અનિચ્છા હોવા છતાં હાઇસ્કુલ શિક્ષણ પૂર્ણ થતાં જ બચપણથી જેની સાથે સગાઇ થયેલી એવી ચાર ચોપડી ભણેલી છોકરી સાથે લગ્નનું નક્કી થઇ ગયેલું. એ પણ મૂંગે મોઢે સ્વીકારી લીધેલું. મનહર કોલેજ કરતો હતો. નટવરને આમ ૧૮ વર્ષે, અભ્યાસ પૂર્ણ થયા પહેલાં જ પરણાવી દેવા સામે એ નારાજ હતો. પણ વડીલોની પૂરી મર્યાદા જાળવવાનો એ યુગ હતો.\n\nમનહર સવારના ૪ વાગ્યે ઉઠી, ૪-૪૫ની ટ્રેનમાં નજીકમાં ટાઉનમાં આવેલી કોલેજમાં જતો, ૨-૨૫ ની ટ્રેન પરત ફરતી એમાં બપોરે ત્રણ વાગ્યા આસપાસ પાછો ફરતો. શનિ-રવિમાં બંને મિત્રો મળતા. મનહર કોલેજની અને નટવર ખેતરની વાત કરતો. નટવર દિવસે દિવસે ઉદાસ દેખાતો. મનહર પૂછતો પણ નટવર હંમેશા વાત ઉડાવી દેતો. મનહરને એની આંખની ઉદાસીનતા દેખાતી પણ એનો તાગ મેળવવામાં ટૂંકો પડતો.\n\nમનહરની પરીક્ષાઓ શરૂ થવામાં હતી. હમણાં હમણાં નટવરને ઓછું મળવાનું બનતું. કોલેજની એક્ઝામ શરૂ થવાની હતી. એવામાં નટવર મનહરને મળવા આવ્યો. આંખોમાં ઉદાસી વધુ ઘેરી બની હતી. પણ હસતા ચહેરે નટવરે મનહર ને કોલેજના હાલચાલ પૂછ્યા. મનહર પરીક્ષાની તૈયારીઓમાં વ્યસ્ત હતો. એટલે નટવરની વાતોમાં બહુ ધ્યાન અપાયું નહિ. નટવરે પૂછ્યું, “મનહર, મારું એક કામ કરજે. મેં નવા કપડાં સીવડાવ્યા છે. એક કમરપટ્ટો લેતો આવીશ ?”\n\nમનહરે કહ્યું, “અરે દોસ્ત એમાં શું ? કાલે લેતો આવીશ.” નટવરે ભાર દઈને કહ્યું, “પણ ભૂલીશ નહીં હો, કાલે ચોક્કસ.”\n\n“હા, હા, નહિ ભૂલું, જરૂર લેતો આવીશ.”\n\nબીજા દિવસે રોજની ટેવ મુજબ મનહર કોલેજ ગયો. કોલેજ બાર વાગે પૂરી કરી. બીજા દિવસે લેવાનાર સ્ટેટેસ્ટિકસના પેપરના વિચારમાં નટવર માટે લેવાનો કમર પટ્ટો ભૂલાઈ ગયો. સાંજે નટવર મળ્યો. પટ્ટા માટેની પૃચ્છા કરી. મનહરે થોડી શરમીંદગી સાથે કબૂલ કર્યું કે તે ભૂલી ગયો. નટવરની ઉદાસ આંખોની ઉદાસી વધુ ઘેરી બની. બંને આંખમાં થોડી ભીનાશ પ્રકટી અને એટલું જ બોલ્યો, “એક કમરપટ્ટો પણ ન લાવી શક્યો, યાર.” મનહરે તેના બંને ખભા પર હાથ મૂકી દિલગીરી વ્યક્ત કરતાં કહ્યું, “શનિ-રવિની રજા છે. સોમવારે જરૂર લેતો આવીશ.” નટવરે કશો જ પ્રતિભાવ આપ્યા વિના મ્લાન સ્મિત સાથે વિદાય લીધી. સાથે કહેતો ગયો, “હવે નહીં લાવે તો ચાલશે.”\n\nશનિ-રવિમાં મનહર પરીક્ષાની તૈયારીમાં નટવરને મળી ન શક્યો. સોમવારે કોલેજ છૂટી કે તરત જ શહેરમાંથી ચામડાનો કમર પટ્ટો ખરીદ્યો અને વળતી ટ્રેનમાં ઘેર પહોંચ્યો. માએ થોડી ગંભીરતા અને ઉદાસી સાથે મનહરની સામે જોયું પણ કૈંક વિચારીને ચૂપ રહી. થાકેલો મનહર સીધો જ જાવ છું. બાએ ભીના અવાજે કહ્યું, ”બેટા, નટુ તો ઝેર પી ગયો. હવે તો કદાચ એની સ્મશાન યાત્રા નીકળતી હશે.”\n\n“હેં...” કહેતાં મનહરનો અવાજ ફાટી ગયો. કમરપટ્ટો હાથમાં લઈને મનહર દોડ્યો. આખા ગામમાં સોંપો પડી ગયો હતો. દુકાનો બધી બંધ હતી. નટવરના ઘેરે પડોશીઓ, ગામના આગેવાનો, સરકારી ડોક્ટર બધા ઉદાસી લઈને ઉભા હતા. નટુ નિશ્ચેતન થઇને સૂતો હતો. મનહરે આંખમાં આંસુ સાથે નટવરના પગે હાથ લગાડ્યો. નટવરના નિશ્ચેતન દેહમાં ક્ષણવાર સંચાર થયાની મનહરને ભ્રાંતિ થઇ. નટવર જાણે કહેતો હતો- “મોડો પડ્યો, યાર.”\n\nમનહરના હાથમાં પટ્ટો હતો અને આંખમાં આંસુ, નટવરની આત્મહત્યા અને કમરપટ્ટાની માંગનું રહસ્ય નટવરના મૃતદેહ સાથે જ ખાક થઇ ગયું.",
      "duration": "3 mins",
      "category": "Classics"
    },
    {
      "id": 9,
      "title": "પુનર્મિલન",
      "story_name": "બહુ થોડા શિક્ષકોના ભાગ્યમાં વિદ્યાર્થી પ્રિય થવાનું લખાયું હોય છે. મોટે ભાગે શિક્ષકો હસવા માટે અગર ક્વચિત ભયની લાગણી અનુભવવા માટે કામમાં આવે છે. પરંતુ વિનોદરાય અપવાદ બની વિદ્યાથીઓના આદર્શ રહી શક્યા હતા. તેમનું સુંદર છટાદાર શિક્ષણ, હસમુખો સ્વભાવ, ક્રિકેટ-ટેનીસ રમવા – રમાડવાનો શોખ અને વિદ્યાર્થીઓ માટેની કાળજી તેમને વિદ્યાર્થીવર્ગની પૂજ્યમૂર્તિ બનાવી રહ્યાં હતાં. શહેરની હાઈસ્કૂલના મુખ્ય શિક્ષક તરીકે બે માસથી તેઓ બદલાઈએ આવ્યા હતા. એટલામાં તો વિદ્યાર્થીઓ તેમને માટે ઘેલા બની ગયા.\n\nસાંજને પહોર ક્રિકેટ રમી ઘેર આવી વિનોદરાય ઘડી બેઠા. આવતી કાલે એક મૅચ રમવાની હતી અને તે માટે રમનારાઓની છેવટની પસંદગી કરવા વિદ્યાર્થી ખેલાડીઓ ટોળે વળી તેમને ઘેર પહોંચ્યા. વિનોદરાયને વિદ્યાર્થીઓ વીંટાઈ વળે એની નવાઈ નહોતી. તેમણે પોતાની અંતિમ પસંદગી જાહેર કરી જે સહુને યોગ્ય લાગી. વિદ્યાર્થીઓને ઝડપથી જવાની ટેવ નહોતી. મૅચનો દિવસ એ વિદ્યાર્થીઓને\n\nમન મોટું પર્વ ગણાય છે. વાતે ચડેલા વિનોદરાયે એકાએક પૂછ્યું :\n\n'અત્યારે ટાઢ છે કે શું?'\n\n'ના રે, સાહેબ!' એક વિદ્યાર્થીએ કહ્યું.\n\n'ત્યારે મને થોડી વારથી કમકમી કેમ આવ્યા કરે છે?'\n\n'તાવ તો નથી આવ્યો, સાહેબ ?'\n\n'શું બોલે છે તું ?' કાલે તમારી મૅચ અને આજે મને તાવ આવે? એ બને જ નહિ.' હસતાં હસતાં વિનોદરાયે કહ્યું અને પોતાનો હાથ કપાળ ઉપર, બીજો હાથ છાતી ઉપર ફેરવી તેઓ બોલ્યા :\n\n'કાંઈ શરીર ઊનું લાગતું નથી.'\n\nછતાં ટાઢથી શરીર કંપી ઊઠતું અટક્યું ન હતું. તેમણે હાથ લાંબો કરી એક વિદ્યાર્થીને પૂછ્યું :\n\n'જો, તને કેમ લાગે છે?'\n\n'સાહેબ તાવ જ છે. હાથ ગરમ લાગે છે.'\n\n'ડૉક્ટરને બોલાવું?' બીજા વિદ્યાર્થીએ કહ્યું.\n\nએ તો તરત ઊતરી જશે. હમણાં ક્વિનીન લઉં છું.' કહી વિનોદરાય પથારી પથરાવી અને સૂતા. બરોબર ત્રણેક ગોદડાં ઓઢી લીધાં.\n\n'હવે તમે બધાં જાઓ.' વિનોદરાયે કહ્યું.\n\n'સાહેબ ! કહો તો રાત્રે આવીએ.' એકબે વિદ્યાથીઓ જતાં જતાં બોલ્યા.\n\n'ના રે, એમાં શી મોટી વાત છે?' કહી વિદ્યાર્થીઓને વિદાય કરી સૂતેલા વિનોદરાય સવારમાં વિદ્યાર્થીઓ તેમની ખબર જોવા આવ્યા ત્યાં સુધી તો ઊઠ્યા જ નહોતા.\n\nશિષ્યોની વફાદારી સૈનિકો સરખી જ હોય છે. શિક્ષકના ઘણા દોષ તેઓ ચલાવી લે છે. શિક્ષકો માટે તેમને કદી વેર વસતું નથી. શિક્ષાનો બદલો લેવાની તેઓ ભાગ્યે જ ઈચ્છા કરે છે. શિક્ષકોની વિચિત્રતા તેઓ સહી લે છે. અપ્રિય શિક્ષક માટે તેઓ આટલું કરે તો પછી પ્રિય શિક્ષક માટે તેઓ શું ન કરે? સવાર થતાં તે વિદ્યાથીઓનું એક નાનું ટાળું વિનોદરાયની ખબર લેવા ભેગું થયું.\n\nવિદ્યાથીઓ કલાક થોભ્યા, બે કલાક થોભ્યા; પરંતુ વિનોદરાય જાગ્યા નહિ. નોકરે તેમને જગાડવા પ્રયત્ન કર્યો તે નિષ્ફળ ગયો. એકબે મોટા વિદ્યાર્થી ધીમી બૂમે તેમને જગાડવા મથ્યા :\n\n'સાહેબ ! સાહેબ !'\n\nપરંતુ વિનોદરાયે આંખ ન ઉઘાડી; અને જ્યારે આંખ સહેજ ઉઘાડી ત્યારે તે આંખ કોઈને ઓળખાતી ન હોય એવી વિકળ અને ખાલી દેખાઈ.\n\nગભરાયેલા વિદ્યાર્થીઓ બીજા શિક્ષકને ત્યાં દોડી ગયા. મુખ્ય શિક્ષકને બેભાની અર્પતો સખત જ્વર આવ્યો સાંભળી બીજા શિક્ષકે ડૉકટરને સાથે લાવવાનું ડહાપણ વાપર્યું. ડોકટર આવતાં બરાબર ચિડાઈ ઊઠ્યા :\n\n'માંદા માણસની આસપાસ આટલાં વાંદરાં કેમ ભેગાં કર્યા છે?'\n\nદર્દીના હિત માટે માત્ર કડવી દવા જ નહિ, પરંતુ કડવા બોલ પણ વાપરવાનો ડોક્ટરને પરવાનો મળેલો હોય છે. વિનોદરાયના મદદનીશે કશો જવાબ દીધો નહિ. ડૉકટરે ઝીણવટથી દર્દીને તપાસી ડોકું ધુણાવ્યું.\n\n'ગંભીર સ્થિતિ છે. ત્રિદોષ લાગે છે.'\n\n'હવે ?'\n\n'ઘરમાં કોઈ બૈરી છે કે નહિ ?'\n\n'મને ખબર નથી.'\n\n'તમને ખબર નથી? કેવા અતડા માણસ છો ? મા, બહેન, પત્ની કોઈ પણ છે નહિ?' ડોકટરે વધારે ચિડાઈને પૂછ્યું.\n\nસ્ત્રીજાતિમાંથી વિનોદરાયનું કોઈ સગું હતું કે નહિ તેની ભાગ્યે જ કોઈને ખબર હતી. સારા શિક્ષક તરીકે તેમની શિક્ષકવર્ગમાં પણ સારી નામના હતી. પરંતુ તેમના નામોચ્ચાર સાથે તેમના કૌટુમ્બિક જીવનની અગમ્યતાને સહુને ભાસ થતો. કેટલાક માનતા કે તેઓ પરણ્યા જ નહોતા; કેટલાક એમ ધારતા કે તેઓ વિધુર છે; વળી કેટલાક એમ પણ સૂચવતા કે તેમની પત્ની નાસી ગઈ છે; અને કેટલાક એમ ખબર લાવતા કે તેઓ જાતે જ તેમની પત્નીથી નાસી છૂટ્યા છે ! આ હકીકતો છૂટી છૂટી અગર ભેગી મળી વિનોદરાયના ગાર્હસ્થ્યને એક ભેદ બનાવી મૂકતી. વિદ્યાર્થી સિવાય તેમને કોઈ મિત્રો નહોતા. અને મૈત્રી વગર આ ભેદનો ઉકેલ કોઈથી થઈ શકે એવો નહોતો. વિનોદરાય પરણેલા છે કે નહિ તે જાણવાની વિદ્યાર્થીઓને બહુ ઓછી દરકાર રહેતી. તેમનું આછું કુતૂહલ વિનોદરાયમાં દોષ જોવા પ્રવૃત્ત થતું નહિ.\n\nએમના માણસને પૂછીએ. એને ખબર હશે. શિક્ષકે કહ્યું અને ધીમે ધીમે રહી તેમણે વિનોદરાયના રસોઈયાને બોલાવ્યો.\n\n'રવિશંકર ! તું સાહેબ પાસે કેટલાં વરસથી છે?'\n\n'પંદરેક વરસ થયાં સ્તો.' રસોઈયાએ જવાબ દીધો.\n\n'સાહેબને મા કે બહેન છે?'\n\n'ના જી.'\n\n'સાહેબને વહુ છે?' !\n\nરસોઈયો ચમક્યો. તેણે શિક્ષક તેમ જ ડૉક્ટરની સામે વિચિત્ર મુખ કરી જોયું અને પૂછ્યું :\n\n'શું કામ છે?'\n\n'અરે શું કામ છે ? જોતો નથી ? સ્ત્રીની સારવાર વગર મટવું મુશ્કેલ છે. ચાલ, તાર કરીને બોલાવો હમણાં અને હમણાં.” ડૉક્ટર ગર્જ્યા.\n\nવિનોદરાયની બેભાની ચાલુ જ હતી. શિક્ષકે તાર લખવા એક કાગળ લીધો અને રસોઈયાને કહ્યું :\n\n'સાહેબનાં વહુનું સરનામું લખાવ.' રસોઈયો ફરી અટક્યો. તેણે વિનોદરાય તરફ જોયું અને ડૉક્ટર તરફ જોયું.\n\n'ચાલ જલદી કર, ફાંફાં કેમ મારે છે?' ડૉક્ટરે ધમકાવ્યો\n\nધમકીની અસર નીચે રસોઈયાએ સરનામું આપ્યું. અને શિક્ષકે એક શિષ્ય સાથે વિનોદરાયની ગંભીર સ્થિતિની ખબર આપતો તાર મોકલાવ્યો.\n\nસહુને ખાતરી થઈ કે વિનોદરાયનાં પત્ની છે. વિદ્યાર્થીઓ, શિક્ષક અને ડૉક્ટર તેમની આવવાની રાહ જોતાં બને એટલી સારવાર કરવા લાગ્યાં.\n\nવિદ્યાર્થીઓની ક્રિકેટ મેચ તે દિવસે બંધ રહી.\n\n'રમાબહેન ! આ તાર આવ્યો છે.' રસોડાની વ્યવસ્થામાં રોકાયેલી રમાને તેની ભોજાઈએ કહ્યું.\n\n'કોનો છે? બધાં ખુશીમાં છે ને?” તારનું નામ સાંભળી અગમ્ય ચિંતાથી વ્યગ્ર બની રમાએ પૂછ્યું.\n\n'વિનોદરાય છે.' ભાભીએ કહ્યું.\n\n'શું તમે યે આ ઉંમરે મારી મશ્કરી કરો છો?' રમાએ અણગમો બતાવ્યો. રમાને માટે મશ્કરીની ઉંમર વીતી ગઈ હતી. તે તંદુરસ્ત હતી. દેખાવડી હતી, પરંતુ તેની વયનાં પાંત્રીશે વર્ષ તેના મુખ ઉપર ઊઘ્ડી આવતાં હતાં.\n\n'હું ખરું કહું છું; તમને ત્યાં બોલાવ્યાં છે.' ભાભીએ કહ્યું. ભાભીને ખબર હતી કે વિનોદરાય સંબંધી વાત રમાના હૃદયમાં ક્લેશ ઉપજવતી હતી. ભાઈભાભીની રમા આશ્રિત હતી એ ખરું, પરંતુ તેણે પોતાની અંગમહેનત અને શાંત સ્વભાવ વડે પોતાના ગુજરાનનું ભાઈભાભીને માથે પડતું ભારણ ક્યારનું ભરપાઈ કરી આપ્યું હતું. રમા વગર તેના ભાઈના ઘરની વ્યવસ્થા અટકી પડતીએ ભાભી સારી રીતે જાણતી હતી.\n\nપંદર વર્ષે આજ બોલાવવાનું ક્યાંથી સૂઝયું ?' રમાએ પ્રશ્ન કર્યો.\n\n'આ તાર આવ્યો છે, વાંચો.' ભાભીએ કહ્યું. તાર સારી રીતે વાંચી શકાય એટલું અંગ્રેજી રમા ભણી હતી. તાર વાંચતાં વાંચતાં રમાનું મુખ ગંભીર બની ગયું. તારમાં લખ્યું હતું કે,\n\n'રમાબહેનને પ્રથમ મળતી ગાડીએ મોકલો. વિનોદરાય\n\nગંભીર માંદગીમાં છે. સારવાર વગર બચશે નહિ.\n\nડૉકટર.'\n\nરમાએ ત્રણ વાર તાર વાંચ્યો. તેના મુખ ઉપર અનેક પ્રકારના ભાવ અંકિત થયા; તેના મુખ ઉપર મૂંઝવણ દેખાઈ.\n\n'ભાભી ! શું કરું ?' છેવટે રમાએ પૂછયું.\n\n'જવું જોઈએ. તૈયારી કરો.'\n\n'હું ત્યાં જઈને શું કરીશ? મને તે ઓળખશે પણ નહિ.'\n\n'એ ન ચાલે. કહો તો હું સાથે આવું.'\n\n'તમને લઈ જઈ શું કરીશ? સહેજ માંદગી તો તમારાથી જોવાતી નથી.'\n\n'તમારા ભાઈને લઈને જાઓ.'\n\n'એને આજ ને આજ રજા કોણ આપે ?'\n\n'ત્યારે હવે ?'\n\n'હું જાઉં, પણ પગ પાછા પડે છે.'\n\n'ગમે તેમ હોય તો ય હવે ન જ ચાલે. વગર બોલાવ્યે તો જતાં નથી ?'\n\n'મને તો ડૉક્ટર બેલાવે છે.'\n\n'આ વખતે ન જવાય તો કાળી ટીલી લાગે.'\n\n'કાળી ટીલી બાકી રહે છે?'\n\nરમા અને તેની ભાભી વચ્ચે લાંબી ચર્ચાને અંતે નક્કી ઠર્યું કે રમાએ એક માણસને લઈ જવું, અને બીજે દિવસે રજા મળ્યે ભાઈભાભીએ આવવું. પંદર વર્ષે અણગમતે, પગ પાછો પડવા છતાં રમા પતિ પાસે જવા નીકળી. તેના હૃદયે બહુ વિચિત્ર ભાવ અનુભવ્યા, અને ઊતરવાના સ્થળે તો લગભગ તેને એમ જ થયું કે તેનાથી આગળ ડગલું ભરાશે નહિ ! ભાઈને ઘેર પાછાં નાસી જવાની તીવ્ર ઈચ્છા રમાને થઈ આવી.\n\nવિચારમાં સ્ટેશને ઊભી રહેલી રમાને રાત્રિના આછા અજવાળામાં કોઈએ પૂછ્યું :\n\n'આપ ક્યાંથી આવો છો?”\n\nરમાએ જે શહેરથી પોતે આવી હતી તે શહેરનું નામ કહ્યું.\n\n'આપનું નામ રમાબહેન ને ?'\n\n'હા.'\n\n'હું આપને લેવા માટે આવ્યો છું. વિદ્યાર્થી સરખા દેખાતા એ પૃચ્છકે કહ્યું.\n\n'ઠીક.' કહી રમાએ આગળ ચાલવા માંડ્યું. વિદ્યાર્થીને સમજ ન પડી કે રમા તે નિષ્ઠુર છે કે પતિની માંદગી સાંભળી ભયગ્રસ્ત બની ગઈ છે.\n\nઘોડાગાડીમાં વિદ્યાર્થીએ અતિશય અબોલ રહેલી રમાને બોલાવવાનો પ્રયત્ન કર્યો.\n\n'સાહેબની તબિયત એવી થઈ ગઈ છે!'\n\n'મને ખબર પડી છે.'\n\n'આપ આવ્યાં એ બહુ સારું થયું.'\n\n'કેમ ?'\n\n'અમારાથી કાંઈ જોઈએ તેવી સારવાર થાય? આખી રાત અમે બધાં બેસીએ, પણ તમારા વગર શું થાય ?'\n\nજે પતિને પંદર વર્ષ સુધી રમા વગર ચાલ્યું તે પતિના વિદ્યાર્થીને રમાની આટલી બધી જરૂર કેમ દેખાતી હતી તેનો મનમાં\n\n[ ૩૧ ]\n\nવિચાર કરતી રમા અનેકાનેક કલ્પના કરી રહી હતી.\n\n'મને ઓળખશે ? ઓળખશે તો બોલાવશે ખરા ? બોલાવશે તો મારાથી જવાબ અપાશે?...હું અહીં આવી જ શા માટે ?... પાછી જાઉં તો ?... વિદ્યાર્થીઓ અને ડૉક્ટરો મારા કરતાં ઓછી સારવાર કરશે?...મેં ક્યાં આવવાની હા પાડી ?...' એકાએક ગાડી અટકી અને રમાને લાગ્યું કે તેનું હૃદય પણ અટકી ગયું.\n\n'ઘર આવી ગયું.' વિદ્યાર્થી બોલ્યો.\n\n'કોનું ઘર?... પતિના ઘરમાં રમાને હક છે?' વગર બોલ્યે તે નીચે ઊતરી. ઘરમાં પેસતાં જ તેનું બંધ પડી ગયેલું હૃદય જોરથી ધડકવા માંડ્યું. હવે પાછા ફરાય એમ હતું જ નહિ. તેણે વિદ્યાર્થીને બહુ જ ધીમેથી સંકોચ સહ પૂછ્યું.\n\n'અત્યારે જાગતા તો નહિ હોય !'\n\n'ના રે ! તદ્દન બેભાનીમાં છે.'\n\nપતિ ઓળખશે નહિ, તેની સાથે બેસવું પડશે નહિ. એ વિચારે રમાના મનમાં સહજ હિંમત આવી. બહારના ખંડમાં એકબે શિક્ષકો અને સંખ્યાબંધ શિષ્યો તદ્દન શાંત બની બેસી રહ્યા હતા.\n\nરમાને સ્ટેશને લેવા આવેલ શિષ્ય તેને અંદર લઈ ગયો. ઝાંખો દીવો બળતો હતા. એક ખાટલા ઉપર એક આકૃતિ લાંબી પડેલી હતી. રમા તેને ઓળખી શકી નહિ.\n\n'આવી ગયાં? બહુ સારું થયું. તમારી સારવાર વગર ચાલે એમ હતું જ નહિ.' ડોકટર એક સ્થળેથી બોલી ઊઠ્યા.\n\nથરથરતા પગે રમા ખાટલા પાસે ગઈ. તે કોની પાસે જતી હતી? ડોકટરને ખબર હતી કે વિનોદરાયને તેની પત્ની વગર પંદર વર્ષ સુધી ચાલ્યું હતું !\n\n'જુઓ, ગભરાશો નહિ. યોગ્ય સારવાર હશે તો આરામ થયો જ સમજો. એકલાં છો એમ માનશો નહિ. ગમે ત્યારે મને બોલાવશો એટલે હું હાજર થઈશ.' ડૉક્ટરે અત્યારે જીભમાં મીઠાશ આણી\n\n[ ૩૨ ]\n\nરમા ખાટલા પાસે ગઈ અને યંત્રવત ખાટલા ઉપર જ બેસી ગઈ. ખાટલા ઉપર બેસતાં તેને ખૂબ અતડું અને અજાણ્યું લાગ્યું, પરંતુ હવે એ ક્રમ વગર છૂટકો જ નહોતો.\n\n'બરફ આખી રાત માથે મૂકવો પડશે.' ડૉક્ટરે સલાહ આપી અને તે ઉપરાંત પણ ઘણી સુચનાઓ આપી.\n\nએક કે બે માણસ કરતાં વધારે પાસે ન રાખશો. પેલા વિદ્યાર્થીઓને તે અંદર આવવા જ ન દેશો. ડોકટરને ખબર નહોતી કે વિદ્યાર્થીઓને વિનોદરાય કેટલા વહાલા હતા. ડૉક્ટર અને શિક્ષક ચાલ્યા ગયા. ધરમાં આવતા ચાર વિદ્યાર્થીઓ અને રસોઈયો એટલાં જ ઘરમાં રહ્યા. રસોઈયાએ રમાને જમવાનો આગ્રહ કર્યો. તેના પરિપક્વ થયેલા હૃદયમાં પણ અત્યારે તોફાન મચ્યું હતું હૃદયનાં તોફાનમાં સુધાતૃષા અદૃશ્ય થઈ જાય છે.\n\nરસોઈયાએ બેઠેબેઠે ઊંઘવા માંડ્યું. રમાએ તેને સૂવાની આજ્ઞા આપી. રસોઈયાને માથેથી ભારણ હવે ઊતરી ગયું હતું. તેણે ગૃહિણીની આજ્ઞા માની.\n\nપરંતુ વિદ્યાથીઓ એમ ઝડપથી ગૃહિણીની આજ્ઞા માને એવા ન હતા. તેમણે આખી રાત ગુરુની શુશ્રષામાં ગાળવાનો નિશ્ચય કર્યો હતો. મધરાત થઈ તો ય વિદ્યાર્થીઓ સૂતા નહિ. પાછલી રાત થઈ તો ય વિદ્યાથીઓ એવાને એવા જાગૃત હતા. છેવટે રમાએ તેમને કહ્યું :\n\n'હવે તમે સૂઈ જાઓ. આવો સતત ઉજાગર કરશો તો મારે તમને અહીં આવવાની ના પાડવી પડશે.'\n\n'પણ અમને ઊંઘ આવતી નથી.'\n\n'તો ય હવે સૂઈ જાઓ.'\n\n'તમે થાકેલાં છો. તમે સુઈ જાઓ તો કેવું ?'\n\n'મને થાક લાગશે એટલે હું તમને જગાડીશ, મારું એટલું કહેવું માનો.'\n\n[ ૩૩ ]\n\nવિદ્યાર્થીઓ વિનવણીને તાબે થયા અને આગલા ખંડમાં જઈ સૂતા. રમા એકલી પડી. માંદાની સારવાર કરવા તે ટેવાઈ ગઈ હતી. પતિએ ત્યજેલી પત્નીને ઘણી બાબતોમાં કૌશલ્ય મેળવવું પડે છે.\n\n૩\n\nએકલી પડેલી રમાએ વ્યાધિગ્રસ્ત વિનોદરાયના દેહ તરફ હવે સ્વતંત્રતાથી દૃષ્ટિ ફેરવી. બહુ બદલાયા નથી. તેને વિચાર આવ્યો. પંદર વર્ષે દીઠેલા પતિના મુખને તે નિહાળી રહી. મુખ ઉપર વ્યાધિની બેચેની અને અભાન ફેલાઈ રહ્યાં હતાં.\n\n'કેવી દયાપાત્ર અવસ્થા ?' રમાના હૃદયમાં લોકલાજ ઉપરાંત દયાએ ક્યારનો યે છુપો પ્રવેશ કર્યો હતો તે હવે સ્પષ્ટ પ્રગટ થયો. તેણે વિનોદરાયના નિચેષ્ટ પડેલા હાથ ઉપર બીતે બીતે, ચારે પાસ જોઈને, પોતાનો હાથ મૂક્યો.\n\n'બાપ રે ! કેટલો તાવ છે !' એકાએક રમા ભયભીત બની ગઈ. શા માટે તેણે ભયભીત બનવું જોઈએ? માંદા માણસ પ્રત્યે સહુને દયા આવે એ ખરું; પરંતુ વરની અતિશયતા અતિનિકટ સબંધીને જ ભય પમાડે છે. શું રમા વિનોદરાયની નિકટની સંબંધી હતી? તે તેમની પત્ની હતી... પણ ... પણ શું તેણે કદી નિકટતા અનુભવી હતી ? શા માટે અત્યારે તેનું હૃદય જ્વર દેખી ભય પામ્યું?\n\n'હું ન આવી તો આ વિદ્યાર્થીઓથી કેમ સારવાર થાત ?' રમાને પોતાનું આગમન છેક નિરર્થક ન લાગ્યું.\n\n‘પણ આ પહેલાં આમ તાવ કદી નહિ આવ્યો હોય એમ શી રીતે મનાય ? બિચારા !' પતિનો વિચાર આવતાં જે માનિનીનું હૃદય વધારે કઠણ બનતું તે માનિનીનું હૃદય પતિના એકલવાયાપણા ઉપર અત્યારે પીગળી જતું હતું.\n\n'તેવે વખતે મને બોલાવી હોત તો ?' પતિને બારણે પગ પણ ન મૂકવો, એવો નિશ્ચય કરી ચૂકેલી પત્ની શા માટે ભૂતકાળની ગયેલી તકને સંભારતી હશે ? તેને બોલાવી હોત તો તે આવત ખરી ? તેને હૃદયની મૃદુતાના અનેક પ્રસંગો યાદ આવ્યા. પતિએ સહજ ઈશારો કર્યો હોત તો તે પાછી દોડતી આવત એવી પણ માનસિક સ્થિતિ તેણે અનુભવી હતી. એટલું જ નહિ, પોતાને બોલાવવાની વિનંતિ કરતો પત્ર તેણે પતિ ઉપર એક વખત લખી પણ રાખ્યો હતો. કેટલા દિવસ સુધી એ પત્રને રાખી મૂકી છેવટે તેણે તે પત્ર ફાડી નાખ્યો હતો.\n\nતેણે વિસારે પાડેલો ભૂતકાળ આજ પતિની સારવાર કરતાં આખો યે તેની પાછળ ઊઘડી ગયો. કેટલી હોંશથી વિનોદરાય સાથે લગ્ન કર્યા હતાં ? કેટકેટલા કોડ તેણે લગ્ન પછી સેવ્યા હતા? ઊંચી કેળવણી પામેલો યુવક વિનોદરાય અને સંસ્કારી, છટાભરી યુવતી રમાનાં લગ્ન એ બધાંએ આદર્શ લગ્ન તરીકે વધાવી લીધાં હતાં. અને પરિણામમાં પંદર વર્ષનો વિયોગ ! બંનેએ તે સ્વેચ્છાએ સ્વીકારી લીધો ! એ વિયોગનો ગાળો એટલો હૃદયના સ્નેહઝરાનો કઠોર સૂકા રણમાં પ્રવેશ ! સ્નેહઝરો અદૃશ્ય થઈ ગયો હતો.\n\nપરંતુ લોક્લાજે, ન છૂટકે ડૉક્ટરની આજ્ઞાને અનુસરી યંત્ર માફક ખેંચાઈ આવેલી રમાને લાગ્યું કે અદૃશ્ય સ્નેહઝરો શુષ્ક બેદરકારીના રણની રેતીને ભીની તો બનાવતો ન હતો ?\n\nપ્રભાત થયું. ચીં ચીં કરી ઊડતી ચકલીને તેણે ઓરડાની બહાર કાઢી વિનોદરાયના મુખ ઉપર અજવાળું ન આવે એવી રીતે તેણે બારીઓનાં બારણાં બંધ કર્યા. છતાં આછા અજવાળામાં તે જોઈ શકી કે વિનોદરાયના ખાટલાની સામે ગોઠવેલા એક મેજ ઉપર કોઈ સ્ત્રીની છબી મૂકેલી હતી. વિનોદરાય જાગૃત થાય તો પ્રથમ જ તે છબી ઉપર નજરે પડે એવી ગોઠવણ હતી.\n\nપંદર વર્ષથી પતિનો સંબંધ ટાળનારી રમાને હૃદય ઉપર ઘા વાગ્યા સરખી લાગણી થઈ આવી. વિનોદરાય સંબંધી કંઈક વાતો તેણે સાંભળી હતી. અનિચ્છાએ પણ તેનાથી એમની વાતો તરફ ધ્યાન આપી દેવાતું. પરંતુ વિનોદરાય કોઈ પણ સ્ત્રીનો સંબંધ કે મૈત્રી સેવતા હતા એવી વાત તેણે તેમના દુશ્મનોને મુખે પણ સાંભળી નહોતી. એ કોની છબ્બી હશે ?\n\n'મારે શું ? જેની હશે તેની !' કહી રમા મુખ ફેરવી બેઠી.\n\nજિજ્ઞાસા તૃપ્તિ માગે છે. રમાના હૃદયમાં જિજ્ઞાસાએ ખટકારો શરૂ કર્યો. એ ખટકારો છેવટે અસહ્ય બન્યો.\n\n‘લાવ, જોઉં તો ખરી? મારી ખોટ પૂરનાર કોઈ હતું એમ જાણીશ તો – તે – મને સુખ થશે.'\n\nરમાએ ઊઠીને છબી નિહાળી. છટાભરી, રૂપાળી, મદભર, કોડ ભરી, એ કોણ યુવતી હશે? ક્ષણભર રમાએ સંશયભરેલી દૃષ્ટિએ જોયું અને એકદમ તે પાસે પડેલી ખુરશી ઉપર બેસી ગઈ. તેનો વિચારવમળ એટલા બળથી ફરી રહ્યો હતો કે તેને તમ્મર આવ્યાં, અને તેણે આંખ ઉપર હાથ મૂકી દીધા.\n\nથોડી ક્ષણો પછી તેણે આંખ ઉપરથી હાથ ખસેડ્યા. તેનાથી બોલી જવાયું :\n\n'આ છબી તો મારી !'\n\nફરીથી ખાતરી કરવાને તે મેજ પાસે ગઈ. પોતાની છબી એ ન હોય એમ માનવા તેણે સહેજ મંથન કર્યું, પરંતુ છબી તેને જૂઠું બોલવા દે એમ નહોતી. અલબત્ત, એ છબી પંદર વર્ષ ઉપરની હતી એ ખરી; પરંતુ એ છબી રમાની પોતાની હતી એમાં તો રમાથી યે ના પાડી શકાય એમ નહોતું.\n\nવળી એ છબીની આગળ એક બે દિવસનું કરમાયલું ગુલાબનું ફૂલ પડ્યું હતું.\n\n'શું એ છબીને રોજ ફૂલ ચડાવતા હશે ?' રમાનું હૃદય પ્રશ્નનો સ્થિરતાથી જવાબ મેળવે તે પહેલાં એક વિદ્યાર્થીએ ઓરડામાં પ્રવેશ કરી કહ્યું:\n\n'ડોકટર સાહેબ આવે છે.'\n\nરમા ખાટલાની એક બાજુએ મૂકેલી ખુરશી ઉપર બેસી ગઈ. ડૉકટરે આવી બીજી પાસની ખુરશી ઉપર સ્થાન લીધું, અને વિનોદરાયના મુખને ધારી ધારીને થોડી વાર જોયું.પછી ડૉકટરે દર્દીના કપાળ ઉપર હાથ મૂક્યો, અને હાથ પકડી નાડીના ધબકારા ગણ્યા. ડૉકટરના મુખ ઉપર સ્મિત રમી રહ્યું. તેઓ બોલ્યા :\n\n‘તાવ ઘણો ઓછો થયો.'\n\n'પણ હજી ભાન આવ્યું નથી ને ?' રમાએ બોલાવાની શરૂઆત કરી. તેના બોલવામાં કંઈક ઊંડા દુઃખનું ભાન હતું.\n\n'દર્દી તો ચોખ્ખી નિદ્રા લે છે. દર્દનું એ ઘેન ન હોય.' ડૉક્ટરે કહ્યું.\n\n'એમ ?' રમાએ સહેજ ઉત્સાહથી પૂછ્યું:\n\nએકબે દિવસ આમ ને આમ કાળજી રહેશે તો આરામ થઈ જશે. પણ તમે આખી રાત ઉજાગરો કર્યો લાગે છે; દિવસે તમે કોઈને બેસાડી સૂઈ શકશો.' ડૉક્ટરે સગવડ બતાવી.\n\n'પૂરું મટ્યા વગર મને ઊંધ નહિ આવે.'\n\nએકાએક વિનોદરાયે આંખ ઉઘાડી. તેણે ડૉક્ટરને, એક શિક્ષકને અને બેચાર વિદ્યાર્થીઓને જોયા. તેમને સમજ ન પડી.\n\n'કેમ...બધા...અહીં...?” ધીમેથી બોલતા વિનોદરાયને વચમાંથી રોકી ડૉક્ટરે કહ્યું:\n\n'તમને તાવ આવ્યો છે. વધારે બોલશો નહિ.'\n\nવિનોદરાયે એકાએક પાસું બદલ્યું. જાણે કોઈ નિત્યનિયમ તૂટતો હોય એવી તેમની ઝડપ હતી. પાસુ ફેરવી તેમણે તીક્ષ્ણ દૃષ્ટિ કરી જોયું. તેમની અને છબી મૂકેલા મેજની વચ્ચે કોણ પડદો પાડી રહ્યું હતું ? સહેજ અણગમા સાથે તે વ્યક્તિના મુખ સામે તેમણે જોયું.\n\nવિનોદરાયને લાગ્યું કે તેઓ હજી સ્વપ્નમાં જ હતા, એ મુખ\n\nકેમ હજી પણ ઓળખાતું ન હતું ? શું એ રમા હતી ?'\n\nતેમણે આંખ મીંચી દીધી. છબી વિસ્તૃત બની ગઈ હશે શું ? કે નિત્ય છબીનાં દર્શનમાંથી રમાએ નિહાળવાનો ભ્રમ ઉત્પન્ન થયો?\n\nરમાનાં અંગેઅંગ અને રોમેરોમ કંપી ઊઠ્યાં. પાંત્રીસ છત્રીસ વર્ષની સ્થિર–સંયમશોભન વયમાં આ કંપ શો ? તે અવાચક તો બની જ હતી. તે હવે શૂન્યતા અનુભવી રહી.\n\nક્ષણભરમાં તેને સ્વભાન આવ્યું. સ્વભાન સાથે સ્વમાન પણ જાગૃત થયું. શા માટે તે ફક્ત ડૉક્ટરની બોલાવી આવી હતી ? બેભાનીમાં રહેલા વિનોદરાયે ભાગ્યે જ તેને બોલાવી હોય. તેનાથી પાછું ન જવાય ?\n\nએકાએક વિનોદરાયે આંખ ઉઘાડી, એ આંખ રમાની આંખ ખોળતી રમાના મુખ ઉપર સ્થિર થઈ. મૂંઝવણ અનુભવતી રમાએ આંખ વેગળી ખસેડી લીધી; પરંતુ રમાનો ખાટલામાં જ મુકાયેલ હાથ અશક્ત વિનોદરાયના હાથ નીચે આવ્યો. તે ખસેડી લેવાની ઘણી ઈચ્છા છતાં તેનાથી કેમે ખસેડી શકાયો નહિ. તેને સંકોચ થયો. ત્રાહીત મનુષ્ય આ ચર્ચા જોતા હતા ! તેનાથી વિનોદરાય તરફ ફરી જોવાઈ ગયું. પોતાના હાથ ઉપર હાથ મૂકી સૂતેલા વિનોદરાયની આંખમાંથી આંસુ રેલાતાં હતાં. રમાનું હૃદય પણ ઊછળી રહ્યું હતું. તેણે મન કઠણ કર્યું અને બીજે હાથે એક રૂમાલ વડે વિનોદરાયનાં આંસુ લૂછી નાખ્યાં.\n\nવિનોદરાયે એ જ હાથ પકડી માથા નીચે મૂકી દીધો. તેમને નિદ્રા આવી ગઈ, રમાએ પોતાનો હાથ ત્યાં જ રહેવા દીધો. ડોકટ૨, શિક્ષક અને શિષ્યએ આ નાનકડી અસભ્યતા માટે કાંઈ વાંધો લીધો નહિ.\n\n૪\n\nવિનોદરાયની તબિયત ઝડપથી સુધારા ઉપર આવી ગઈ. તેઓ\n\nખાટલામાં તકિયે અઢેલી બેસી શકતા, બધાંની સાથે વાતો કરી શકતા, પરંતુ તેમની અને રમાની વચ્ચે ઓછામાં ઓછી વાત થતી.\n\n'દવા પીશો?' રમા પૂછતી.\n\n'હા.' વિનોદરાયનો જવાબ મળતો.\n\n'ચા લાવું?' રમાનો પ્રશ્ન થતો.\n\n'હા.' વિનરાયનો એકાક્ષરી જવાબ મળતો.\n\n'શું જમશો?' રમા પૂછતી.\n\n'ડૉક્ટરે કહ્યું હોય તે.' વિનોદરાય કહેતા.\n\n'ડોકટરે બધું જમવાની રજા આપી છે.'\n\n'તો રવિશંકર જે ફાવે તે કરે.'\n\n'તમારી રસોઈ રવિશંકરને કરવાની નથી.'\n\n‘ત્યારે ?'\n\n'હું બનાવું છું.'\n\nવિનોદરાયે નીચું જોઈ કહ્યું :\n\n'તું જે બનાવીશ તે ફાવશે.'\n\nઆવી જરૂર સિવાયની બીજી કશી જ વાત થતી નહોતી. માત્ર પરસ્પરની આંખ ચૂકવીને બંને જણ એકબીજાનું મુખ જોઈ લેતાં. એમ કરતાં બંનેની દૃષ્ટિ ક્ષણભર મળી જાય તો આંખમાંથી ઊંડુ દુઃખ વરસી રહેતું. પશ્ચાત્તાપના પડછાયા પડતા, અને વાણીમાં ન ઊતરી શકતા ભાવ પ્રદર્શિત થઈ જતા. વાણી ઘણું યે મથતી છતાં તેની ભાવપ્રદર્શનની શક્તિ તદ્દન ઘટી ગઈ હતી. બન્નેને ઘણું ય બોલવાનું હતું અને સમજતાં પણ હતાં કે ઘણું ઘણું બેલવાનું રહે છે. પંદર વર્ષના સ્વેચ્છાએ સેવેલા વિયોગના અણધાર્યા અંતે શું શું બોલવાનું ન હોય?\n\nખાટલા પાસેની આરામ ખુરશી ઉપર સવારનું છાપું વાંચતા વિનોદરાય વધતી જતી તન્દુરસ્તીની સ્કૂર્તિ અનુભવતા હતા. દૂર એક ખૂણા ભણી બેસી રમા વાળ ઓળતી હતી. તેને ખબર ન પડી કે આરામ ખુરશીમાં સૂતેલા વિનોદરાય ક્યારે તેની પાસે આવીને બેસી ગયા હતા. પરંતુ નજીક બેઠેલું માનવી ભાગ્યે જ લાંબો વખત છૂપું રહી શકે. તેણે બાજુએ જોયું તો પોતાની નાની શેતરંજી ઉપર વિનોદરાય પણ બેઠા હતા. તે ચમકી, આઘી ખસી અને શેતરંજીની નીચે બેઠી.\n\n'લાવ, હું વાળ ઠીક કરી આપું.' વિનોદરાય બોલ્યા. રમાના હાથમાંથી કાંસકી તેમણે લઈ લીધી. રમાની આંખ વિસ્તૃત બની. તેણે કહ્યું:\n\n'મને એમ નહિ ફાવે.'\n\nપરંતુ વિનોદરાયે કાંઈ પણ જવાબ ન આપતાં, રમાના મસ્તકને સ્પર્શ કરી આગલા ભાગમાં વાળને એક સુઘડ વળ પાડી આપ્યો.\n\n'આમ જ રાખજે.' કહી વિનોદરાયે કાંસકી પાછી આપી અને રમાની સામે જોતા બેઠા.\n\nરમાનો હાથ આગળ ચાલ્યા નહિ. પંદર વર્ષના વિયોગનું મૂળ શું આ વાળનો વળ – કર્લ Curl નહોતો ? પંદર વર્ષ ઉપરનો તે દિન તેની આંખ આગળ આવીને ઊભો. વાળની, પોશાકની કે વાણીની અવનવી છટાભરી યુવતીઓને છકેલ કહેવાની જગતને ટેવ પડી ગઈ છે. સ્ત્રીની કલામયતા સારી લાગ્યા છતાં માનવીઓ તેમાં અમર્યાદાનું ભૂત નિહાળે છે. યૌવનભરી રમા વાળના કર્લ–ગુચ્છ–વળ પાડતી. એના યુગમાં એ નવીનતા હતી. નવીનતા એટલે સ્વછંદતા એમ માનનારા સમાજે રમાની બહુ ટીકા કરવા માંડી. વિનોદરાયની સાથે તેનો વિવાહ પ્રથમથી મળી ચૂક્યો હતો. બન્ને પરસ્પરને સહુ જ યોગ્ય હોવાથી તેમનાં લગ્ન પણ થઈ ગયાં.\n\nપરંતુ યુવાન વિનોદરાય માની ટીકા સાંભળી નૈતિક આવેશમાં આવી ગયા હતા. ઘણા નવવિવાહિત પતિઓ પત્નીને સુધારવાની, સંસ્કારી બનાવાની ઘેલછા સેવે છે. વિનોદરાયે નિશ્ચય કર્યો કે રમાની સમાજને દેખાતી અમર્યાદ ઢબ ઉપર અંકુશ મૂકી દેવો.\n\nસુંદર શણગાર સહ હસતે મુખે પતિની મીઠી નજર મેળવવા પતિ પાસે જઈ રમા ઊભી રહી. પતિને રમાનો દેખાવ ઘણો ગમ્યો છતાં મુખ ઉપર અણગમો બતાવી યુવાન વિનોદે કહ્યું :\n\n'રમા ! આવા – વળ –કર્લ – પાડવા મૂકી દે.'\n\n'કેમ ?'\n\n'મને ગમતું નથી.'\n\n'લોકોની ટીકાથી બીઓ છો ?”\n\n'હું કોઈની ટીકાથી બીતો નથી. વાદવિવાદ ન કરતાં હું કહું તેમ કર.'\n\n'અને હું તેમ ન કરું તો ?'\n\nવિનોદના હૃદયમાં ક્રોધ વ્યાપ્યો. લોકો રમાને સ્વચ્છંદી કહેતા હતા એમાં શું ખોટું હતું ?\n\n'હું કહુ તેમ ન કરવું હોય તો મારી સાથે રહેવાશે નહિ.' વિનોદ બોલ્યો. તેને ખબર નહોતી કે તેનો વગર જરૂરને તાત્કાલિક ક્રોધ પંદર વર્ષના વિયેગનું પરિમાણ પામશે. રમાનું હૃદય પણ દૃઢ હતું. માનભંગ થઈને પતિગૃહમાં રહેવું એ એના યૌવનભર્યા અભિમાનને જરા ય રુચ્યું નહિ.\n\n'સારું.' કહી રમાએ પાછાં પગલાં ભર્યા.\n\n'ક્યાં જાય છે ?'\n\n'મારા બાપને ઘેર.'\n\n'ત્યાં જઈશ તો પછી હું તને બોલાવવાનો નથી.'\n\n'તે તમારા બોલાવ્યા વગર હું પણ પાછી આવવાની નથી. એ નિશ્ચય માનજો.'\n\nઆમ કહી રમા પિયર ચાલી ગઈ. બન્નેનાં ડંખતાં હૃદયે પરસ્પર મળવા માટે ઘણાં ય મંથન કર્યા; પરંતુ આત્મઘમંડ તેમને મળવા જ દેતા નહિ. વિયેગ એ સ્થાયી સ્થિતિ બની ગઈ, અને આમ જીવનનાં પંદર વર્ષ પ્રેમના ભગ્ન ખંડેર સમાં બની રહ્યાં.\n\nરમાને એ બધું યાદ આવ્યું. તેની આંખ આગળ એ પ્રસંગનું દ્રશ્ય ચીતરાઈ રહ્યું. વિનોદરાય શું એ જૂનું ઝેરભર્યું સૂચન કરતા હતા ? કે જીવને ભગ્ન કરનાર પ્રસંગ માટે પશ્ચાત્તાપ કરતા હતા ? રમા એકદમ ઊઠી બીજા ઓરડામાં ચાલી ગઈ. મન મોકળું મૂકી તે રડી. તેના હૃદયમાં એક કરાલ નિશ્ચય જાગ્યો. તેણે પોતાનાં કપડાં પહેરી લીધાં અને વિનોદરાય પાસે આવી કહ્યું :\n\n'ત્યારે હું હવે જાઉં છું.’\n\n'કયાં?' ચમકીને વિનોદરાયે પૂછ્યું.\n\n'મારા પિતાને ઘેર.' રમાં દૃઢતાથી બોલી; છતાં તેનું હૈયું કંપતું હતું.\n\nવિનોદરાયના મુખ ઉપર એકદમ આવી ગયેલી ફિક્કાશ રમાએ જોઈ. અપમાન વેઠીને પણ પતિની પાસે રહેવાનું તેને એક ખૂણે મન થયું. પરંતુ પતિના કહ્યા વગર–બોલાવ્યા વગર રમા આવી હતી. એ પ્રસંગ અનિવાર્ય હતો. શા માટે તે પોતાનો પંદર વર્ષનો નિશ્ચય તોડે ?'\n\n'મારી સારવાર કરી મને જીવંત રાખ્યો તે બદલ આભાર માનું છું.'\n\nઆમ આભાર માનવાની કૃત્રિમતાએ રમાના નિશ્ચય ઉપર એક વળ ચડાવ્યો.\n\n'ગાડીનો વખત થવા આવ્યો છે.' રમા બોલી.\n\n'તું જઈશ તે મને ગમવાનું નથી.' વિનોદરાયે કહ્યું.\n\n'કામ હોય ત્યારે બોલાવજો.' રમાએ સહેજ વક્ર વાક્ય કહ્યું અને આગળ ડગલું ભર્યું. પગમાં બ્રહ્માંડનો ભાર આવી ગયો. પગલાં ભરાતાં ન હતાં. તેને કોઈ અહીં બેડીથી બાંધી રાખે તો કેવું સારું? તેને ખેંચી જતા અભિમાનને કોઈ કચરી નાખે તો તેને કેટલું ગમે?\n\nતેણે પતિ સામે ફરી કહ્યું :\n\n'જાઉં છું.'\n\n'તું જાણે.' વિનોદરાય બોલ્યા.\n\nઅને રમાના પગમાં વેગ આવ્યો. તેણે ઝડપથી એારડો છોડવા માંડ્યો. ઓરડાનું બારણું ઓળંગી ગઈ.\n\nપરંતુ તેને કોણ ખેંચતું હતું ? તેનું લૂગડું કશે ભરાયું હતું કે શું ? તેણે પાછળ જોયું. પાછળ જોતાં બરોબર તેના દેહ ઉપર બે વિશાળ હાથ વીંટળાઈ વળ્યા. વિનોદરાય રમાને દબાવી રહ્યા હતા.\n\n'શું કરો છો? છોડો !' રમણીય મૂંઝવણ અનુભવતી રમાએ સહજ જોરથી કહ્યું.\n\n'શા માટે છોડું ?' વિનોદરાય બોલ્યા.\n\n'મારે જવું છે.'\n\n'મારા હાથમાંથી છુટાય તો ચાલી જા....જોતી નથી હું મૃતજીવન ગાળું છું તે?' કહી વિનોદરાયે હાથ વધારે બળથી ચપસ્યા.\n\nરમાનો નિશ્ચય એકદમ ઓસરી ગયો. તેણે પોતાની નાની પોટલી ઓરડાના ઊંબરા ઉપર પડવા દીધી; એટલું જ નહિ રમાએ પોતાનો દેહ વિનોદરાય ઘસડે તેમ ઘસડાવા દીધો. પતિની બળજબરાઈમાં તેને પંદર વર્ષના વિયોગનો બદલો મળતો લાગ્યો.\n\nપચ્ચીશીની આસપાસ ફરતાં યુગલોની ઘેલછાને ભલે કોઈ જુએ અને હસે. ચાલીશીની આસપાસનાં પ્રગલ્ભ પ્રેમીઓની ઘેલછા ગંભીર એકાન્ત માગે છે. તેને કોઈથી હસાય નહિ.",
      "duration": "17 mins",
      "category": "Classics"
    },
    {
      "id": 10,
      "title": "સોરી રાધા",
      "story_name": "ગોકુળમાં યમુના નદીના કિનારે એક બેઠા ઘાટનું નાનું પણ સુંદર દેખાતું ઘર, મકાન નહિ ઘર ! એમાં પહેલા માળે આવેલ બે બેડરૂમમાં માસ્ટર બેડરૂમમાં સુંદર ગોળાકાર બેડમાં એક નમણી રમણી સફેદ કુર્તી અને સફેદ લેગીન્સમાં કોઈ પરી જેવી લાગતી ઊંધી પડી-પડી કોઈ પુસ્તક વાચી રહી હતી. એ રમણીનું નામ પણ એટલું જ રમણીય હતું, રાધિકા. ગોરી કાયા અને કૃષ્ણની માયા ! એના બેડરૂમના વોલ પેઇન્ટિંગસ પર નજર કરો એટલે સમજાય જાય. એક આખી વોલ પર કૃષ્ણનું તમામ જીવન આવી જાય એમ કેટલાં નાના-નાના ચિત્રો ભેગા થઇ એક મોટું વોલ પેઇન્ટિંગ બનતું હતું ! અન્ય દિવાલો પર પણ રાધા-કૃષ્ણ હિંચકે ઝૂલતાં હોય, રંગોથી હોળી રમતાં હોય એ પ્રકારના પેઇન્ટિંગસ નજરે ચડે. આધુનિક ગોકુળની આધુનિક રાધાનો રૂમ જોઈ લ્યો!\n\n******\n\nકૃષ્ણ ગોકુળ છોડીને જઈ રહ્યા છે એ સાંભળતા રાધા અધીરી થઈને યમુના નદી તરફ દોડી. કદંબ વ્રુક્ષ પર બેઠો-બેઠો કાનો વાંસળી વગાડી રહ્યો હતો. આમ નિરાંતે એને વાંસળી વગાડતો જોઈ રાધાની આંખોમાંથી ક્રોધમાં આંસુ વહેવા લાગ્યા. એણે ગામ તરફ પાછાં જવા પગ ઉપાડ્યા ત્યાં કાનાના અવાજે એના પગ રોકાઈ ગયા, “રાધે, હંમેશ માટે ગોકુળ છોડીને જાઉં છું, મળીશ નહિ મને ?”\n\n******\n\nરાધિકા પુસ્તક વાંચતી હતી ત્યાં મોબાઈલમાં રીંગ વાગી... શ્યામ તેરી બંસી પુકારે રાધા નામ... .મનગમતો ચહેરો અને મનગમતું એક નામ સ્ક્રીન પર ઝળક્યું અને ખીલેલા ચહેરે ટેરવાથી ગાલ પર વહાલ કરતી હોય ને એમ સ્ક્રીન ટચ કરી ફોન રીસીવ કર્યો. સામા છેડે આવતો અવાજ એના ચહેરાને ફૂલ જેમ ખીલવી રહ્યો અને રાધિકા બોલી, “બસ પાંચ જ મિનીટમાં પહોંચી ક્રીશુઉઉ... સો સ્વીટ...”\n\nસફેદ કુર્તીને મોરપિચ્છ રંગના દુપટ્ટાથી શોભાવતી, બે-બે પગથિયા એકસાથે ઠેકતી, એક હાથમાં મીનીપર્સ અને બીજા હાથમાં ફોન સાથે એકટીવાની ચાવી ઝૂલાવતી બોલતી ગઈ, “માઆઆ..દાદીઈઈઈ...હું ક્રિશને મળવા જાઉં છું.” અને નીલુબેન હસતાં-હસતાં કહેવા લાગ્યા, “રૂપાવહુ, ક્યાં આપણો જમાનો અને ક્યાં આ જુવાનીયાનો જમાનો ? સગાઇ થઇ નથી કે ફોન આવ્યો નથી કે સવારી ઊપડી નથી !”\n\nરાધિકા ‘કૉફીપોઈન્ટ’માં પ્રવેશીને સીધી કોર્નર પરના એમના ફેવરીટ ટેબલ પર બેઠેલા ક્રિશ તરફ હસતી-હસતી ચાલી. “હાય ક્રિશુ, હાઉ આર યુ માય લવ?” અને એક આંખ મીંચકારતા ટેબલ પર રહેલો ક્રિશનો હાથ દબાવતાં, ટેબલની સામેની બાજુ બેસતા નીચેથી ક્રિશના પગને ઠેલો મારતા તોફાની સ્મિત કરી રહી. હેન્ડસમ નટખટ ક્રિશને આજે ગંભીર જોઈ રાધિકા એને મુડમાં લાવવા રોમેન્ટિક થઇ પૂછી રહી, “હેય્ય્ય ક્રિશુબેબી, આજે કઈ ગોપીની છેડતી કરી અને માર ખાધો તે આવા લાલ-લાલ ગાલ ને લાલ-લાલ આંખ લઈને આવ્યો છે હેં સ્વીટુ ?” રાધિકાના હાથ નીચે રહેલો પોતાનો હાથ ધીમેથી સરકાવતા અને ધરાર સ્મિત આપતો હોય તેમ ક્રિશ બોલ્યો, “રાધુ સાંભળ,..” “બોલોને કાનુ,” મસ્તી કરતાં રાધિકા ટહુકી. ને ક્રિશ ગરમ થઈ ગયો, “બસ રાધિકા, દર વખતે બધી વાતમાં મસ્તી ના હોય. તું કાંઈ નાની કીકલી નથી.” સગાઈના છ મહિનામાં ક્રિશનું આ રૂપ પહેલીવાર જોઈ રહેલી રાધિકા એકદમ ચૂપ થઇ ગઈ અને આંખમાંથી પાણી વરસું-વરસું થઇ રહ્યા. “આઈ’મ સોરી, સાંભળ, હું તને કાંઈક કહેવા માંગું છું.”\n\nક્રિશ એની સામે નજર ના મિલાવી શકતો હોય એમ ઓર્ડર કરેલા મિલ્કશેકના ગ્લાસને હાથમાં લેતા નજર નીચી કરી એકી શ્વાસે બોલી ગયો, “રાધિકા, લંડનમાં મારા મામા બીમાર છે. એની સેવામાં કોઈ નથી તો મારે હવે ત્યાં જ રહેવું જોશે અને મારે ત્યાં રીસર્ચ પણ કરવાનું છે એટલે હવે હું ક્યારે ફ્રી થઇ ઇન્ડિયા પાછો આવું એ નક્કી નહિ અને હું ખુદ સ્ટુડન્ટ વિઝા પર જઈ રહ્યો છે એટલે મારી પાછળ બીજા કોઈને ત્યાં બોલાવી નહિ શકું. તો...” જરા અચકાઈને એ બોલ્યો, “તને કેટલો સમય રાહ જોવડાવાય ?” “એટલે ?” ઘણું સમજી જવા છતાં માન્યામાં ના આવ્યું અને રાધિકાનો અવાજ તરડાઇ ગયો. એની પાણીદાર આંખો ક્યારે પાણી-પાણી થઇ વહેવા લાગી એ રોકી ના શકી. અને ક્રિશે જે કહેવા એને બોલાવી હતી એ આખરે કહી જ દીધું, “મારા પેરન્ટ્સ હીંમત નહિ કરી શકે પણ હું તને કહીને જ જાઉં છું કે મારી રાહ ના જોતી રાધિકા !” ક્રીશે ઓર્ડર કરેલી એની ફેવરીટ કોલ્ડ કૉફી એમજ છોડી રાધિકા કશું બોલ્યા વિના ‘કૉફીપોઈન્ટ’માંથી નીકળી ગઈ.\n\n******\n\n“મળીશ નહિ મને ?” એક કરુણતાસભર પ્રેમાળ અવાજ દિલથી રાધાને મજબૂર કરી રહ્યો અને રાધા દોડીને કૃષ્ણની કોટે વળગી પડી. “મને સાથે લઇ જા ને કાના.” કૃષ્ણ હેતથી રાધાને જોઈ રહ્યા, “રાધે, ત્યાં તને લઈને ના જઈ શકું. સંસારના જે કામ માટે મેં જન્મ લીધો છે તેમાં હવે બસ લડાઈ અને સંઘર્ષ જ હશે. તને સાથે ના રાખી શકું રાધે.” “તો શું હવે આપણે આ ભવે ક્યારેય નહિ મળી શકીએ કાન ?” રાધાથી ઉમરમાં નાનો પણ રાધાને ‘મોટો’ પ્રેમ કરવાવાળો એ બાળગોપાળ કાળીયો કશું બોલ્યા વિના એની રાધાની આંખોમાં જોઈ રહ્યો બસ ! અને હાથ છોડાવી રાધા ભીની આંખે સીમથી ગામ તરફ દોડવા લાગી.\n\n******\n\nએકટીવાનો અવાજ આવતા નીલુબેન હસ્યા, “રૂપાવહુ, શું વાત છે ? આજે ગાડી જલ્દી પાછી આવી ને કાંઈ ! શ્યામની દિવાની આપણી આ રાધુડીને ગોકુળની ગલીયું સાંકળી પડી કે શું ?” વહાલી દાદીની મીઠી પ્રેમભરી મસ્તી સાંભળતાં જ રાધિકાના બધા બંધ છૂટી ગયા. એ દાદીના ખોળામાં માથું મૂકી દિલ ખોલીને રડી પડી. રૂપા પણ દીકરીનું રુદન સાંભળી અનેક સાચી-ખોટી કલ્પનાઓ કરતી રસોડું પડતું મૂકી દોડી આવી. અનુભવી દાદીએ તેને ચૂપ રહેવા ઈશારો કરી રાધિકાને સાંત્વના આપતા વાંસામાં હાથ ફેરવી ચૂપચાપ રાધિકાના દિલના દરવાજા ખૂલે એની રાહ જોતા રહ્યા. રોતા-રોતા તૂટક અવાજમાં ધીમે-ધીમે એક સ્ત્રી બીજી સ્ત્રીઓ પાસે એનું હૈયું ખોલતી ગઈ અને ગોકુલની નારીઓ સૈકાઓ બાદ ફરી એકવાર કૃષ્ણ એને છેતરીને જતો રહ્યો એ ભાવથી વિચારતી રહી કે, શું આ ભૂમિ જ વિરહની છે ? રાધાના અને ગોપીઓના આંસુથી ભીંજાયેલ આ ધરતી સ્ત્રીઓની વેદના આમ જ જોયા કરશે ? કૃષ્ણને અધૂરો પ્રેમ પૂરો કરવા કે જીવતર દોહ્યલું કરી છોડી જવા માટે ક્યારેય અફસોસ નહિ થતો હોય ? \n\n******\n\n‘રાધે, તને શું કહું હું ? કેમ સમજાવું ? આપણે આ જન્મમાં હવે ક્યારેય નહિ મળી શકીએ. જે કાર્યો માટે આ ધરતી પર હું આવ્યો છું એમાં એક આ પણ કાર્ય જ છે, સાચો પ્રેમ ક્યારેય સદેહે સાથે રહેવાનો કે દુન્યવી રીતે પરણીને સાથે રહેવાનો મહોતાજ નથી એ આપણે સાબિત કરવાનું છે રાધે, સદીઓ વીત્યે પણ મારી સાથે તારું જ નામ પહેલું લેવાશે. તારા પ્રેમનો હું દિલથી પ્રતિસાદ આપતો રહીશ. જ્યાં હોઈશ ત્યાં મારા દિલમાં રાધે-રાધે જ હશે.’ રાધાના આંસુ પડેલા હતા ત્યાં નીચા નમી એ ભીની માટી ચપટીમાં ભરી જગતનો નાથ એમાં પોતાની આંખોના મોતી સમાન જલબિંદુ ભેળવી એ માટી માથે ચડાવી મનોમન કહી રહ્યો, ‘આ ભાવે મને માફ કરી દે રાધે !’\n\n******\n\nક્રિશના જવા સાથે જાણે રાધિકાના તોફાન, હાસ્ય બધું જ ક્રિશ સાથે ચાલ્યું ગયું હોય એમ છેલ્લા એક વર્ષથી એ શાંત થઇ ગઈ હતી. અંતે એકવાર એ ક્રિશના પેરન્ટ્સ પાસે ઘણા સવાલો લઈને ગઈ અને જે જવાબો મળ્યા એનાથી તો એ ક્યારેય ક્રિશને ભૂલી શકે એવી કોઈ શક્યતા જ નહોતી ! એને જોઇને ક્રિશના મમ્મી એને ગળે લગાડી રોઈ પડ્યા અને હંમેશ ખિલખિલાટ રહેતી રાધિકાની દશા જોઈ એ રહી ના શક્યા અને બોલી પડ્યા, “ક્રિશ તો મને સોગન આપીને ગયેલ કે મારી રાધાને ક્યારેય આ વાતની જાણ ના થવા દેતા. પણ તારી આ હાલત જોઈ રહેવાતું નથી દીકરી, તું નવી જિંદગી વસાવી શકે અને ક્રિશ માટે નફરત થાય એટલે એ તારાથી દૂર જતો રહેલ. એ વખતે ક્રિશને માથું દુઃખતું હતું તે ચેક કરાવી બીજા દિવસે ડૉ. પાસે રીપોર્ટ લેવા ગયો; ત્યાં મગજમાં ગાંઠના રીપોર્ટ આવ્યા અને એટલું ઝડપી એ મોત તરફ ધકેલાઈ રહ્યો હતો કે જિંદગીની કોઈ આશા નહોતી એટલે એ તને સાચું-ખોટું લંડનનું સમજાવીને ડૉ.ની સલાહ પ્રમાણે અમેરિકા નીકળી ગયો. અમેરિકામાં એને તાત્કાલિક સારવાર મળી જતાં રેગ્યુલર ટ્રીટમેન્ટ કરાવી એ હવે નવજીવન તરફ આગળ વધી રહ્યો છે. આ નવજીવનને કુદરતની કૃપા સમજી સારા કાર્યમાં વાપરીશ એ નિર્ધાર સાથે સારવાર દરમિયાન ત્યાં હોસ્પીટલની બહાર બેસતા ગરીબ અભણ બાળકો સાથે માયા બંધાઈ જતાં એમને શિક્ષણના રસ્તે વાળવા અને સારું જીવન મળે એ માટેના પ્રયત્નોમાં એ રોકાઈ ગયો. એના કાર્યથી અમેરિકન સરકારે હમણાં ત્યાં રહેવાની તેની અરજી પાસ કરી દીધી છે. જે રીતે તને દુઃખી કરીને એ ગયો અને હવે જે સેવાના કામમાં એણે જિંદગી જોડી એની હિમત નથી કે એ તારી સાથે વાત કરી શકે.”\n\nઘરે આવીને રાધિકાએ ક્રિશના ફોન પર એક ઓડિયો મોકલ્યો... ‘તારા વિના શ્યામ મને એકલડું લાગે...’ કોઈ સવાલ-જવાબ વિના તરત વળતો મેસેજ આવ્યો.. ‘એક યુવા કવિ પાસેથી સાંભળેલા શબ્દો મારી રાધા માટે...’        \n\nચાલ હવે તો પૂરી કરીએ એક અધુરી સ્ટોરી રાધા\n\nસદીઓથી જે ના કીધું તે હવે કહું છું... સોરી રાધા\n\nઅને રાધિકા દોડતી બે-બે પગથીયા એકસાથે ઠેકતી નીચે ઉતરી ને એકટીવા ચાલુ કર્યું, “માઆઆ...દાદીઈઈ... હું અમેરિકા જવાની પ્રોસેસ માટે એજન્ટને મળવા જાઉં છું.”\n\n~ જયશ્રી કૃષ્ણ ~",
      "duration": "6 mins",
      "category": "Classics"
    },
    {
      "id": 11,
      "title": "ભણેલ ગણેલ",
      "story_name": "\"તું આમ આખો દિવસ આંટા મારીને સમય બગાડે છે, કાંઈ કામ કરતો નથી, તે હું તને એમ પૂછું છું કે તું આટ-આટલું ભણ્યો એમાં સમયની કિંમત વિશે તને કોઈએ કાંઈ નથી ભણાવ્યું? , મારા ભાઈ સમયની કિંમત નહિ કરો તો સમય પણ તમારી કિંમત નહિ કરે ''\n\n\"પણ તો હું શું કરું ભાઈ? હું સાયન્સ ગ્રેજ્યુએટ છું.અને મારે વેકેશન છે. બે મહિના પછી મારે માસ્ટર કરવાનું છે તે કોલેજ શરૂ થઈ જશે.\"\n\n\" પણ બે મહિનાનો તો ટાઈમ છે ને, કાલથી કારખાને આવ, તને હીરા ઘસતા શીખવાડી દઉં, ભવિષ્યમાં ક્યારેક કામ લાગે. આપણી આવડત જ આપણી સાચી મૂડી છે. \"\n\n\" લે લે લે.. સાવ આમ ? ભાઈ મને તો કંપનીમાં સારા પગારની નોકરી મળી જશે, અથવા હું પોતે કેમિકલ ફેકટરી નાખીશ. તમારે મને શું હીરાઘસુ બનાવવાનો છે ?\"\n\n\" તું મારો નાનો ભાઈ છો, હું તો તને ખૂબ સુખી જોવા ઇચ્છુ છું.જીવનમાં ક્યારેય તું દુઃખી ના થાય, કોઈની પાસે તારે હાથ લંબાવવાનો વારો ના આવે. પણ એના માટે જ તારે સમયની કિંમત સમજવી જોઈએ\"\n\n\" ભાઈ તમે મને સુખી જોઈ શકતા હોત તો કારખાને આવીને હીરા ઘસવાનું કામ શીખવાનું ના કહેત. હું નવરો રહીને આનંદ કરું છું તે તો તમને ગમતું નથી.તમે હીરાઘસુ છો એટલે બીજાને પણ હીરાઘસુ જ બનાવવા માંગો છો. પણ મેં બાપા ને કહી જ દીધું છે કે હું ભીખ માંગીશ પણ હીરા તો નહીં જ ઘસુ, બોલો હવે તમારે કાઈ કેવું છે ?\"\n\n\" હવે કાઈ જ કેવા જેવું તેં નથી રહેવા દીધું, તું ભલે આ હીરાઘસુ ભાઈના કામને નફરતથી જોવે છે પણ યાદ રાખજે તારી કોલેજના ખર્ચા આ હીરાઘસુ ભાઈ જ પુરા પાડે છે, જા હવે અહીંથી, તારી હારે જીભાજોડી કરવાનો કાંઈ અર્થ નથી.\"\n\n\" સાવ એમ નથી, બાપા ખેતીમાંથી કમાય જ છે.\"\n\n\"તું જા અહીંથી હવે ભાઈસાબ, મારી ભૂલ થઈ બસ ? \"\n\n\" હા એમ. હું કંઈ તમારા ઉપકાર નીચે નથી. \"\n\nસુરતના એક જી.આઈ. ડી.સી. વિસ્તારની ગંદી ચાલીમાં બાંધવામાં આવેલા મકાનના સાવ ઉપરના માળે આવેલી પતરાવાળી નાનકડી ખોલીમાં મચ્છરોથી બચવા ગંધાતુ ગોદડું ઓઢીને સુતેલા રમેશની બંધ આંખોના પડદા પર ઉપરના સંવાદો બે ભાઈઓ બોલી રહ્યા છે. પાંચ ચોપડી ભણેલા મોટાભાઈની સમજણના ધીમા દડાને નાનો ગ્રેજ્યુએટ ભાઈ,( સાયન્સ હો!) પોતાની કાલ્પનિક નોકરી કે ફેકટરીના બેટ વડે ફટકારી રહ્યો છે.\n\nસાવ નાના એવા ગામમાં નાનકડું હીરાનું કારખાનું ચલાવતો રાઘવ પોતાના નાના ભાઈ ને ભણાવી ગણાવીને આગળ લાવવા તનતોડ મહેનત કરતો. રાતે વાડીએ કામ હોય તો બાપાને મદદ કરતો. રમેશ અમદાવાદ હોસ્ટેલમાં રહી ને સાયન્સ કોલેજ કરતો. હંમેશા રમેશને સાચી સલાહ આપીને સમજાવતો.પણ ભાઈની વાતો ભણેશરીના ગળે ઉતરતી નહિ.સારા કપડાં, બુટ અને ગોગલ્સ ચડાવીને ગામમાં પાનની દુકાને વેકેશન વાપરતા ભાઈને સાચી સમજણ આપવામાં રાઘવને ઉપર મુજબ દલીલોનો સામનો કરવો પડતો. પોતાનો ભાઈ સાચી વાત સમજતો જ નહીં એ વાતનો એને ખુબ અફસોસ રહેતો.રમેશની રીતભાત તેને બિલકુલ પસંદ આવતી નહિ. ઝગડો વધી પડે તો બાપાનું દિલ દુભાતું, અને ''ઇ તો નથી હમજતો પણ તું'ય નથી હમજતો ? \" એમ કહી બાપા રડવા જેવા થઈ જતા. માં તો રમેશ નાનો હતો ત્યારે જ સ્વર્ગે સિધાવી ગઈ હતી.\n\nનાનપણથી જ રમેશને આ રીતે દાવ લેવાનું ફાવી ગયું હતું. મોટોભાઈ ઘરની જવાબદારીનું ધૂંસરુ ખેંચતો. અને નાનો પોતાની મોજ માટે અભ્યાસની ઓથ લઈને જ્યારે જોઈએ ત્યારે અને જેટલા જોઈએ તેટલા રૂપિયા માંગી લેતો. રાઘવ સમજતો કે વેકેશનમાં હીરા શીખી જાય તો એને જ કામ આવે. થોડો ઘણો ખર્ચ પણ નીકળે અને ભવિષ્યમાં જરૂર પડી હોય તો આવડત કામ લાગે.\n\nપણ આપણા સાયન્સ કોલેજના વિદ્યાર્થીને પાંચ ચોપડી ભણેલા ભાઈની વાત બિલકુલ ગમતી નહોતી. બાગમાં નવું ફૂલ ખીલે એટલે ભમરાઓ રસ ચૂસવા આવી જાય તેમ કોલેજમાં રમેશ નામના ફુલગુલાબી ફુમતા ફરતે ફુલછડીઓ ફુદકવા લાગી. રમેશ ગરીબ ભાઈ અને બાપની પરસેવાની કમાણી મોજ મસ્તીમાં વાપરવા માંડ્યો. પરિણામ જે આવવું જોઈએ એ જ આવ્યું. કોલેજના ભણતરના ખર્ચની ચર્ચા ચાલી.રાઘવે પોતાની કોઠાસૂઝથી તપાસ કરાવી તો ભાઈના તમામ તરકટ સામે આવી ગયા. છેલ્લા વરસમાં ફેઈલ થયેલો ભાઈ હીરા ઘસવાની ઘસીને ના પાડતો હતો!!\n\nવળી રમેશનું \" હવે ધ્યાન રાખીશ\" નામનું બાણ બાપાના\n\n\"હવે ઈને પસ્તાવો થ્યો છે તો ભલે ભણતો\" નામના ધનુષ્ય પર ચડીને રાઘવને ભોંકવામાં આવ્યુ.\n\n\"સારું ઈમ રાખો\" નામનો મલમ આ ઘા પર લગાવીને રાઘવે રમેશને પાછો કોલેજના બગીચામાં વાવી દીધો.\n\nઆમ જ બીજા બે વરસ વીતી ગયા. ભણેલ ગણેલ રમેશને તો સારી નોકરી મળી જશે એમ સમજીને સારી છોકરી આપવાવાળા હજુ હતા જ. પચાસેક છોકરીઓ જોયા પછી એક રમીલા મળી,(જેનો ચહેરો કોલેજમાં સાથે ભણતી નીલા કે જેણે રમેશનો પ્રેમ પ્રસ્તાવ ફાડીને પૂછેલું,\" અરીસામાં થોબડું જોયું છે તારું? \")\n\nરમીલાએ આવતા જ ભરથાર ના ભાથામા રહેલા બુઠ્ઠા બાણ જોઈ લીધા. આખો દિવસ ફૂલ ફટકીયા થઈ ને આંટા મારતા અને અલગ અલગ કંપનીમાં નોકરી માટે અરજી કરવા જવાના બહાને અમદાવાદ રખડવા જતા રહેતા રમેશને એણે એક રાત્રે પૂછ્યું, \"ક્યાં સુધી આમ ભાઈની અને બાપાની કમાણી ઉપર તાગડધિન્ના કરવા છે, નોકરી ના મળે ત્યાં સુધી વાડીએ જઈને બાપને ખેતીમાં મદદ ના કરાય? ભાઈ સાચું જ કહેતા હતા, હીરા શીખી ગયા હોત તો આમ સાવ રખડવાનો વારો આવેત ?? ,\"\n\nખલાસ. રમેશના કાળજે જાણે ભાલો ભોંકાયો.\n\n\" તું ઉઠીને મને શિખામણ આપે છે, તું, તું પણ ? તને મારી કરતા'ય વધુ ભાન પડે એમ ?, હાલતીની થઈ જજે કાલ, તારા બાપને ઘેર.અને બીજો ગોતી લેજે હીરા ઘહતો હોય એવો.\" રમેશે એક પાટુ મારીને પહેલા પથારીમાંથી અને પછી જિંદગીમાંથી રમીલાને બાદ કરી નાખી.\n\nઆ વખતે તો બાપાએ પણ ભાઈનો પક્ષ લીધો. કુટુંબને કૌરવ સેના જાણી, પણ પોતે અર્જુન હતો નહિ એટલે ધર્મયુદ્ધ જીતાશે નહિ એમ સમજાઇ જતા પોતાનો સમાન એક નાનકડી બેગમાં ભરીને સુરત ભણી હંકારી તો મૂકી. પણ ક્યાંય ખાવા કે રહેવાનો મેળ પડતો નહોતો. ભાભીએ ભાગતી વેળાએ પાછળ દોટ મુકેલી એ યાદ આવ્યું. કાંઈક પોટલી જેવું પરાણે થેલામાં નાખેલું, જોયું તો દસ હજાર રૂપિયા અને એક સરનામું હતું.\n\nએ સરનામાએ કલર કંપનીમાં ઓપરેટર તરીકેની મહિને પંદરસો પગારની નોકરી અને અત્યારે જ્યાં સૂતો છે એ ખોલીમાં રહેવાની વ્યવસ્થા કરી આપી. ગંધાતી ગોદડી હવે આંખોમાથી વહેતી ગંગા જમનાને કારણે ભીની થઇ છે. ભાઈ ભાભી અને બાપા યાદ આવે છે, રમીલાની યાદ તો શૂળની જેમ છાતીને વીંધી નાખે છે. માં તો પોતાને સાવ નાનો મૂકીને સિધાવી ગઈ હતી, એટલે જ તો બાપા દરેક વખતની લડાઈમાં પોતે ખોટો હોવા છતાં તેના પક્ષે રહેતા.\n\n\" હા પસ્તાવો, વિપુલ ઝરણું સ્વર્ગેથી ઉતર્યું છે.\" રમેશને એ કવિતા યાદ આવી. સવારે ઉઠીને તરત જ ભાઈ ને ફોન કર્યો, \" ભાઈ , ...\"\n\n\" કેમ છો બધા ? બાપા શુ કરે છે? મારા ભાભી અને બાળકો મઝામાં છે ને?\"\n\n\"અહીં બધા મઝામાં છે. તારે કેમ છે ?\"\n\n\" ભાઈ મારે હીરા શીખવા છે.\"\n\n\" હેં ?\"\n\n\" ભાઈ....\"\n\n\" તું આટલું ભણેલો ગણેલો હવે હીરા શીખીશ ?, ના રમેશ હવે તું એ ફેકટરીમાં જ નોકરી કર.અનુભવ કરી લે. આપણે હીરામાં બહુ જ કમાયા છીએ. આપણે તારા માટે ફેકટરી નાખીશું. મારો ભણેલ ગણેલ ભાઈ હીરા ઘસે તો તો આ રાઘવ નામ નકામું ને!\"\n\n\" ભાઈ, મને માફ કરી દો. હું ભણીને પણ જે ના શીખ્યો તે તમે પાંચ ચોપડીમાં શીખ્યા..\"\n\n\" હવે તું રડવાનું બંધ કર, તને મેં ક્યારેય મારી જાત થઈ જુદો ગણ્યો જ નથી. તું જે દી ઝગડો કરીને ભાગ્યો તેદી તારી ભાભીને કોણે વાંહે મોકલીતી, દસ હજાર રૂપિયા અને મારા ખાસ ભાઈબંધનું સરનામું લઈને?\" અને તું કોલેજના છેલ્લા વરસમાં નાપાસ થઈને માસ્ટર કરવાના બહાને બે વરસ રખડયો જ છો એ પણ હું જાણું છું ભાઈ, પણ જે દી તે દી તને ભાન આવશે જ એની મને ખબર હતી. અને સાંભળ, રમીલા પણ આપણા ઘરે જ છે હો. \"\n\n\" ભાઈ તમે ખરેખર રાઘવ તરીકે રામ થઈ શક્યા, પણ હું લક્ષમણ ના થઇ શક્યો!\"\n\n\" હવે ફોન મુક, અને તારા શેઠને મળી આવ. તારી બધી જ વ્યવસ્થા થઈ જશે.\"\n\nઅને રમેશ હણ હણતા ઘોડાની જેમ ઉપડ્યો ફેકટરી પર.",
      "duration": "6 mins",
      "category": "Classics"
    },
    {
      "id": 12,
      "title": "મમતા",
      "story_name": "શરદભાઈ એક મધ્યમ વર્ગીય સજ્જન હતા. ખાનગી પેઢીમાં નામું કરીને પોતાનું ગુજરાન ચલાવતા. શાંત પ્રકૃત્તિ ધરાવતા શરદભાઈનું તે દિવસે કામમાં ચિત્ત ચોંટતું ન હતું. એમની પત્ની શારદાને સારાં દિવસો જતાં હતાં. એવામાં ઘરેથી સમાચાર આવ્યા અને તે તરત જ શેઠની રજા લઈને ઘેર જવા નીકળી ગયા. આઠ વરસે શારદાને ત્યાં પારણું બંધાયું અને તેની દીકરીની ઝંખના પણ ઈશ્વરે પૂર્ણ કરી. આંખોનાં રતન સમી દીકરીનું નામ પણ રતન જ પાડ્યું. રતન શારદાને જીવથી પણ વ્હાલી હતી. બંને વચ્ચે ખૂબ પ્રેમ હતો, પણ કુદરતને મા-દીકરીનો પ્રેમ વધુ મંજુર ન હોય તેમ રતન માંડ છ વરસની થઈ ત્યાં એક ગંભીર બીમારીએ શારદાનો ભોગ લઈ લીધો.\n\nશારદાના મૃત્યુના આઘાતથી શરદભાઈ માનસિક રીતે ખૂબ જ ભાંગી પડ્યા. એમની તબિયત વારંવાર બગડવા માંડી. રાત દિવસ તેમને રતનની ખૂબ જ ચિંતા રહેતી. આખરે કુટુંબીજનોનાં આગ્રહને વશ થઈ, મને-કમને તેમણે રંજન સાથે બીજા લગ્ન કર્યા. રતનને મન તો મા એટલે જાણે વાત્સલ્યની મૂર્તિ જ, પણ રંજને પોતાનાં પુત્ર ગોપાલના જન્મ પછી રતન સાથે દૂરવ્યવહાર કરવા માંડ્યો. વહેલી સવારમાં તેને ઉઠાડી દેતી અને ઘરના વાસીદું કરવાથી માંડી નાના મોટા બધાં જ કામ તેની પાસે કરાવતી. એમાંયે જો રતનથી કોઈ કામમાં ચૂક રહી જાય તો તેને અનેક કડવા વેણ સંભળાવી દેતી પડતાં અને ઘણીવાર ઢોરમાર મારતી. રતનને પોતાની સગી મા શારદાની ખૂબ યાદ આવતી. તે માના ફોટાને વળગીને દિવસરાત આંસુ સારતી રહેતી. ઘણીવાર તો રતનને ઘર છોડીને ભાગી જવાનો વિચાર આવતો પણ તેને બિમાર બાપુનો વિચાર આવી જતો, કારણ કે એક રતન જ હતી જે શરદભાઈની દેખભાળ કરતી. રંજન તો ક્યારેય શરદભાઈને પાણી પણ પૂછતી નહીં. રંજન પોતાના પુત્ર ગોપાલને આંખો પર બેસાડીને રાખતી. તેની દરેક જરૂરિયાત પૂરી કરતી જ્યારે રતનને તો પેટ પણ ન ભરાય એટલું ઓછું ખાવાનું આપતી. રતનનાં દરેક સ્વપ્નો રૂંધાવા માંડ્યા અને તેનાં મૂળ જમીનમાં બેસે તે પહેલાં જ ઉખડવા માંડ્યા. ધીરે ધીરે ઉછળતી કુદતી રતન સાવ અબોલ પત્થર બનીને રહી ગઈ.\n\nરતને જુવાનીમાં ડગ માંડ્યા. રંજનને પણ ઘડપણ વર્તાવા લાગ્યું અને શરદભાઈની બિમારી પણ વધુને વધુ ભરડો લઈ ગઈ હતી. શરદભાઈએ જેમ બને તેમ જલ્દી રતનનાં લગ્ન કરી દેવાનું નક્કી કર્યું. આખરે નજીકનાં જ ગામનાં અશોક જોડે રતનનું સગપણ કરી દીધું. અશોક અને રતનની ઉંમરમાં દસ વરસનો ફરક હતો પણ અશોકનું કુટુંબ શ્રીમંત અને સારી શાખ ધરાવતું હોય શરદભાઈને ઉંમરનો બાધ ન લાગ્યો. રતન તો રૂપરૂપના અંબાર જેવી દેખાતી હતી, જયારે અશોક દેખાવે સાવ બરછટ અને મોટી ઉંમરનો લાગતો હતો. રતને લગ્ન ફક્ત રીવાજ નિભાવવા પૂરતાં જ કર્યા હતાં, બાકી તેની અંદરની સ્ત્રીનું અસ્તિત્વ તો નામશેષ થઈ ગયેલું. મુગ્ધાવસ્થાના દરેક સ્વપ્ન રોળાઈ ગયા હતાં. પિયરમાં સાવકી માતાનો ત્રાસ હતો તો સાસરામાં સાસુ પણ તેની માતા કરતાં સહેજ પણ ઉતરે તેમ ન હતી. અશોકે પણ સામાજિક પ્રતિષ્ઠા જાળવવા અને પોતાની શારીરિક જરૂરિયાત સંતોષવા પૂરતાં જ લગ્ન કર્યાં હતાં. સાસરે આવ્યા પછી રતનની દરેક અભિલાષા પાણી વિના કોઈ વેલ સુકાઈ જાય તેમ સુકાઈ ગયેલી પણ લગ્નનાં દોઢ વરસ પછી સુકાઈ ગયેલી વેલમાં ફરી નવા કુંપળ ફૂટ્યાં અને રતન ગર્ભવતી થઈ.\n\nરતન રોજ નજીકમાં આવેલ શિવ મંદિરે જઈને દીકરી અવતરે એ માટે પ્રાર્થના કરતી. તેણે મનમાં નિશ્ચય કરેલો કે પોતાને જે કંઈ પણ નથી મળ્યું તે બધું જ પોતાની દીકરીને આપશે. ભગવાને રતનની પ્રાર્થના સાંભળી અને તેને ત્યાં લક્ષ્મીજી અવતર્યા.\n\nઅશોક અને એની માતાને દીકરી જન્મ થયો તે જરાય નહોતું ગમ્યું અને એમાંય રતનની સુવાવડ વખતે ઓપરેશન કરવું પડ્યું હતું ત્યારે ડોકટરે સ્પ્ષ્ટ શબ્દોમાં કહી દીધું હતું કે રતન બીજો ગર્ભ ધારણ કરવા માટે સમર્થ ન હતી. એટલે એમને તો આવેલી દીકરી કણાની જેમ ખૂંચતી.\n\nરતને તેની દીકરીનું નામ સરિતા પાડ્યું. તે આખો દિવસ સરિતાને છાતી સરસી ચાંપીને અનહદ વ્હાલ કરતી. સરિતા સહેજ પણ રડે તો રતન અડધી થઈ જતી, કામ છોડીને તેને તેડી લેતી. આ બધું અશોક અને તેની માતાને બિલકુલ ન ગમતું. તેઓ રતનને મ્હેણાં ટોણાં મારતાં પણ એ બધી વાતોનો રતનને ખાસ ફરક પડતો ન હતો. તે બધું મૂંગા મોઢે સાંભળી લેતી. તે સરિતાને એટલો પ્રેમ આપતી કે એને ક્યારેય બીજા કોઈની ખોટ સાલતી નહીં. પતિ અને સાસુનો અણગમો સહન કરીને પણ રતન સરિતાની નાનામાં નાની જરૂરિયાત પૂરી કરતી. તેને ભાવતું ભોજન, સારામાં સારાં કપડાં, રમકડાં બધું જ લઈ આપતી. તેને ઢીંગલીની જેમ તૈયાર કરતી અને ખૂબ રમાડતી. તેને સ્કૂલે મૂકવા પણ જાતે જ જતી. ક્યારેક સરિતાને ક્લાસમાંથી છૂટતા પાંચ મિનિટ પણ મોડું થતું તો રતન બેબાકળી બની જતી.\n\nએકવાર હાઈસ્કુલમાંથી એક દિવસ માટે પિકનિક પર જવાનું હતું. સરિતાને બહુ મન હતું એટલે રતને જવા તો દીધી, પણ સરિતાને પિકનિકમાંથી આવતા રાતનાઆઠ વાગી ગયા તો રતન માટે તે સમય કાઢવો ખૂબ કપરો થઈ પડ્યો. જયારે સરિતા પરત ફરી ત્યારે તરત તેને વળગીને રતન ખૂબ રડી. સરિતા પણ માનું દર્દ સમજી ગઈ એટલે તેણે નક્કી કર્યું કે પોતે રતનથી ક્યારેય દૂર નહીં જાય. ક્યાંય રમવા જવાને બદલે ફળીયામાં જ માની નજર સામે જ રમતી. દિવસો પસાર થવા લાગ્યા. રતન અને સરિતા મા-દીકરી નહીં પણ બે ખાસ સખી બની ગયેલી. સરિતાને પણ રતન સિવાય બીજી કોઈ બહેનપણી ન હતી. તે નાનામાં નાની વાત પણ પોતાની માને કહેતી. આડોશપડોશમાં બધાં રતનને પૂછતાં કે ‘સરિતા જયારે સાસરે જશે ત્યારે તારું શું થશે?’ પણ રતનને બદલે સરિતા જ જવાબ આપી દેતી કે 'હું તો મારી વ્હાલી માને મુકીને ક્યાંય નહીં જાઉં.'\n\n\u200Eસરિતા માટે સારા ઘરના માગા આવવા લાગ્યા. દાદી અને બાપુ પણ લગ્ન માટે બહુ દબાણ કરવા લાગતા નાછૂટકે સરિતાએ પણ હા પાડવી પડી. તેને માની ખૂબ ચિંતા થતી હતી. તે જાણતી હતી કે તેની મા તેના માટે જ જીવે છે પણ હવે નાછુટકે અલગ થવું જ પડે એમ હતું.\n\nએક દીવસ મોટા શહેરનાં નગરશેઠ કહી શકાય તેવા ઘરેથી સરિતા માટે માગું આવ્યું. છોકરો દેખાવડો અને બધી રીતે સરિતાને લાયક હતો એટલે ના પાડવાનો સવાલ જ ન રહ્યો. અંતે બધાંની ઈચ્છા મુજબ સરિતાનું સગપણ ત્યાં નક્કી થઈ ગયું. રતનનો હરખ સમાતો ન હતો પણ મનમાં ક્યાંય ઊંડે તેને સરિતાથી દૂર થવાનો વિષાદ ઘેરી વળતો હતો. લગ્નની આગલી રાતે સરિતાએ મા પાસેથી વચન લીધું કે તે વિદાય વખતે કે એ પછી બિલકુલ રડશે નહીં. તેણે માને પોતાની પાસે જ સુઈ જવા કહ્યું એટલે રતને ના ન પાડી. તે માના ખોળામાં માથું રાખીને નાનપણની જેમ જ સુઈ ગયેલી, પણ રતનની આંખોમાં ઊંઘનું નામ ન હતું! તે તો આખી રાત સરિતાને તાકતી રહી અને વ્હાલથી તેના ગાલ અને માથા ઉપર હાથ પસવારતી રહી.\n\nસરિતાના લગ્ન ખૂબ ધામધુમથી થયા અને વિદાયની કપરી ઘડી આવી ગઈ. રતને હ્રદય પર પથ્થર મૂકીને દીકરીને આપેલું વચન પાડ્યું. વિદાયવેળાએ આંખમાં એક પણ આંસુ આવવા ન દીધું અને પોતાના કાળજાનાં કટકાને હસતા મોઢે વિદાય આપી.\n\nધીમે ધીમે બધા મહેમાનોની પણ રવાનગી થઈ ગઈ. રતનને હૃદય ભારે થઈ ગયેલું લાગતાં તે રૂમમાં આરામ કરવા જતી રહી. પથારીમાં પડ્યા પડ્યા સરિતાના જન્મથી માંડીને તેની વિદાય સુધીની બધી વાતો તેને યાદ આવવા લાગી અને આંખોમાંથી આંસુઓ દડદડ વહેવા લાગ્યાં. તેને એક વાતનો સંતોષ હતો કે તેણે ક્યારેય પોતાની દીકરીને કોઈ વાતનું ઓછું આવવા દીધું ન હતું. જે મમતાથી પોતે વંચિત રહેલી, તેનાથી અનેક ગણું વ્હાલ તેણે સરિતાને આપેલું. આવા જ વિચાર કરતાં તેની આંખ લાગી ગઈ.\n\nસરિતા સાસરે પહોંચી અને બાકીની વિધિ પૂરી થઈ ત્યાં તેને અચાનક માએ સાદ પાડ્યો હોય એવું અનુભવાયું. તેનું મન બહુ ગભરાવા લાગ્યું એટલે રતન સાથે વાત કરવા તેણે પોતાના ઘરે ફોન જોડ્યો. અશોકે ફોન ઉપાડ્યો અને સરિતાને કહ્યું કે ‘રતન રૂમમાં આરામ કરે છે.’ આમ છતાં સરિતાએ મા સાથે વાત કરવાની જીદ કરી એટલે અશોક રૂમમાં રતનને બોલાવવા ગયો. બહારથી બે ત્રણ વાર સાદ પાડવા છતાં રતને જવાબ ન આપ્યો. અશોક રૂમની અંદર જઈને રતનને જેવો ઉઠાડવા ગયો તેનો હાથ નીચે ઢળી પડ્યો. અશોકના મોઢામાંથી રતનના નામની ચીસ સંભળાય જતાં સરિતા અસહ્ય આક્રંદ સાથે ત્યાં જ ફસડાઈ પડી.....!",
      "duration": "6 mins",
      "category": "Classics"
    },
    {
      "id": 13,
      "title": "આંધણ",
      "story_name": "એક સાંજે હું બગીચામાં બેસી વાંચી રહી હતી ત્યાં જ બહાર ગંગાબહેનનો અવાજ સંભળાયો. મેં ડોક લંબાવી રોડ પર જોયું તો એ પોતાની મોટી દીકરી રાધાનો હાથ પકડી બળજબરીથી કશેક લઈ જઈ રહ્યાં હતાં. વેરવિખેર વાળ, લાલઘૂમ આંખો, લઘરવઘર કપડાં, ફાટેલા સ્લીપર! રાધા તો જાણે ઓળખાતી જ ન હતી! મનોમન હાયકારો નીકળી ગયો કે આ છોકરીને શું થઈ ગયું? એ લોકો તો પસાર થઈ ગયા પણ મારી આંખ સામે એ દૃશ્ય જાણે સ્થિર થઈ ગયું હતું.\n\nમને દસેક વર્ષ પહેલાની રાધા દેખાવા લાગી. સાવ નાનકડી, કદાચ બીજા ધોરણમાં હતી. એ ઝૂંપડપટ્ટીના અન્ય બાળકોની સાથે મારે ત્યાં ભણવા આવતી. બધાં બાળકોમાં રાધા સૌથી હોંશિયાર. દેખાવ અને રહેણીકરણી એકદમ સુઘડ. એને જોઈને કોઈ કહી ન શકે કે ઝૂંપડામાં રહેતી હશે. એની સાથે એની નાની બહેન પૂજા પણ આવતી. પૂજા તો રાધાથી સાવ વિપરીત. દેખાવે લઘરવઘર, વર્તનમાં તોછડી, તોફાની અને બંડખોર. એને એક ભાઈ પણ હતો વનરાજ, એ પણ ભણવામાં સારો હતો. ખબર નહીં ક્યા કારણથી થોડા વખત પછી એ બાળકો ભણવાનું તડકે મૂકી રઝળપાટના રવાડે ચડી ગયા.\n\nઝૂંપડપટ્ટીના બાળકો એટલે વગડાઉ ફૂલ! ન સારા કપડાં કે ન સારો ખોરાક. ન ભણતર કે ન ગણતર. સંસ્કારો અને મૂલ્યો વિશે તો કોની પાસેથી આશા રાખવી? ડઝનબંધ બાળકોને જન્મ આપીને મા-બાપનું કર્તવ્ય પૂર્ણ થઈ જતું હતું. બાળકો મોટા થવા લાગ્યા કોઈ મજૂરી એ જવા લાગ્યું તો કોઈ ઘરકામ કરવા લાગ્યું. કોઈ વ્યસને ચડી ગયું તો કોઈ અવળા કામે! પણ રાધા જાણે કાદવમાં ખીલેલું કમળ! એને અન્ય બાળકોનો રંગ ક્યારેય લાગ્યો જ નહીં.એનામાં કદાચ ગયા જન્મનાં સંચિત સંસ્કારો પડ્યા હતાં.રાધા અને પૂજા એની મમ્મી સાથે મારે ત્યાં વાસણ ઉટકવા આવવા લાગી. રાધા એના સ્વભાવ મુજબ ચીવટથી ચોખ્ખા ચણાક વાસણ સાફ કરે. ધીમા સાદે ગીતો ગાતી જાય અને કામ કરતી જાય. મોં પર એક ભોળું સ્મિત રમ્યા કરે.\n\nદિવસો વિતતા ચાલ્યા... મને યાદ છે એક સવારે ગંગાબહેને આવીને થેલીમાંથી એક છોકરીનો ફોટો કાઢી મારી સામે ધર્યો. જીન્સ-ટીશર્ટમાં શોભતી એ છોકરીને બતાવી હરખથી બોલ્યાં, 'મેડમ, મારા વનરાજની સગાઈ કરી. છોકરી રાજકોટની છે. અને હા, આના બે ભાઈ વેરે મારી રાધા અને પૂજાનું પણ સગપણ કર્યુ.\n\nમેં પણ હરખ કર્યો, 'ઓહો ? એવું થાય તમારામાં ?'\n\n'હા, મેડમ અમારી વણઝારા કોમમાં આવી રીતે સાટા પદ્ધતિથી લગ્નો થાય.'\n\n'વાહ...તમને તો ત્રેવડી વધામણી !'\n\nએ વિધવાનું મોં હસુંહસું થઈ ગયું.\n\nવધામણી તો આપી પણ એક સ્ત્રી તરીકે મારું મન કચવાઈ ગયું. આ તે કેવા રિવાજો ? છમાંથી ધારો કે કોઈ એક પાત્રને આ સંબધ માન્ય ન હોય તો પણ એણે મંજુરીની મહોર મારવાની? પોતાના દીકરાને સારું ઠેકાણું મળે એ માટે સાટામાં બબ્બે દીકરીઓ આપી દેવાની ? વહુસ્વરૂપે એક સબળુ પાત્ર મેળવવા બે પાત્રો કદાચ નબળા હોય તો પણ જમાઈ તરીકે સ્વીકારી લેવાના ? જો કે મન મનાવવા એવું વિચાર્યુ કે રાધાને સાસરે જઈને પારકા કામ તો નહીં કરવા પડે ! ખૈર... માત્ર હું જ આવા બધા વિચારો કરતી હતી, એ લોકો તો હોંશેહોંશે લગ્નની તૈયારીમાં પડ્યા હતાં.\n\nસમય જતાં ત્રણેય ભાઈ-બહેનના લગ્ન થયાં. રાધા અને પૂજા રાજકોટ સાસરે સિધાવ્યા અને ગંગાબહેનના ઘરમાં રૂમઝૂમ કરતી વહુરાણી આવી ગઈ. ગંગાબહેનના હરખનો પાર ન હતો. રાધાની સાસરીમાં તો રાધાની બોલબાલા હતી.પરંતુ પૂજાએ પોતાના લક્ષણો સાસરે પણ બતાવી દીધા હતાં. ન પતિ સાથે બન્યું ન સાસરિયા સાથે. રોજ સવાર પડે ને પૂજાને વાંકુ પડ્યું જ હોય ! ધીમેધીમે પૂજાની ફરિયાદો અમરેલી સુધી આવવા લાગી. પતિ અને સાસરિયા એનાથી ત્રાસી ગયા હતા. વડીલોની સમજાવટથી થોડો સમય બધું થાળે પડે, પછી હતું એમનું એમ! તમામ સમાધાનો એળે જવા લાગ્યા. આખરે એક દિવસ પૂજા નામનો ખોટો સિક્કો એનાં મૂળ માલિક પાસે પરત આવી ગયો. ગંગાબહેન તો ઘા ખાઈ ગયા. ભલે વિધવા હતા પણ કોઈના ખાધા જાય એમ ન હતાં.\n\nપૂજા પાછી આવી એના બીજે જ દિવસે સવારે હું રસોઈ બનાવતી હતી ને ગંગાબહેનનો અવાજ આવ્યો 'મેડમ હું આજે કામ કરવા નહીં આવું.'\n\nહું તો તરત બહાર આવી, જોયું તો એની સાથે એની વહુ હાથમાં કપડાંનું પોટલું લઈ ઊભી હતી. ઘેરદાર ઘાઘરો, પગમાં ઝાંઝર, હાથમાં ડઝનેક બંગડી અને અરધા ચહેરા સુધી ઓઢેલી ઓઢણી. મેં એ નમણા ચહેરા તરફ જોયું તો નિઃસહાય હરણી જેવી બે આંખો મારા તરફ તાકી રહી હતી. એ મને કંઈક કહેવા મથતી હતી પણ મને કશું સમજાયું નહીં. એ લોકો તો ચાલ્યા ગયા પણ હું ક્યાંય સુધી દરવાજા પર ઊભી રહી.\n\nપછીના દિવસે સવારમાં ગંગાબહેન રાધા અને પૂજાને લઈને કામ પર આવ્યા. મેં પ્રશ્નાર્થભરી નજરે એમની સામે જોયું એ બોલ્યા 'મેડમ, ત્રણેય ભાઈ-બહેનનું છૂટું કરી નાંખ્યું હોં!'\n\nમારાથી રાડ પડી ગઈ, 'હેં ? શું કામ?'\n\nએ ઢીલા પડી બોલ્યા, 'શું કરું? પૂજલી સુધરતી નો'તી એટલે એના સસરાએ કાઢી મૂકી. તો મેં ય એની દીકરીને કાઢી મૂકી અને રાધડીનેય પાછી લઈ આવી.'\n\nમેં અકળાઈને કહ્યું 'અરે પણ આમ એકસાથે ત્રણ ઘર તોડી નંખાય? વનરાજ અને રાધાનો સંસાર તો સરસ ચાલતો હતો. એ ભાઈ બહેનના સંસારમાં કેમ આગ લગાડી? એને તો સુખેથી જીવવા દેવા’તા !'\n\nએ બોલ્યાં, 'ના મેડમ... એમાં તમને નો ખબર પડે. સાટુ એટલે સાટુ. દીકરી દઈને દીકરી લીધી'તી. એણે પાછી મોકલી તો મેંય પાછી મોકલી દીધી. હિસાબ બરાબર!'\n\nમોઢામાં ગુટકા દબાવતાં'ક એ વાસણ સાફ કરવા લાગ્યાં. મે ત્રણેય મા-દીકરી સામે વારાફરતી જોયું. ગંગાબહેન અને પૂજા તો વાસણમાં લાગી પડ્યાં, પણ રાધાની આંખોમાં મને ફરી પેલી હરણીની આંખો દેખાવા લાગી, એ નિઃસહાય બની મારા તરફ તાકી રહી હતી. સમયની ચોપાટ પર રાધાની કૂકરી મારી નાંખવામાં આવી હતી અને આકાશમાં બેઠેલો નિર્દય રમતવીર અટ્ટહાસ્ય કરી રહ્યો હતો.મને થયું કાશ... મારા હાથમાં શકૂનીના પાસા હોત તો મારી મરજીથી આ બાજી પલટાવી નાંખત અને રાધાના નસિબનું પન્નુ ફરીથી લખી નાંખત.\n\nગંગાબહેન રાધાને પાછી તો લઈ આવ્યા પણ રાધા જાણે પરત ફરી જ ન હતી. આવ્યું હતું તો માત્ર બેજાન ખોળિયું ! એનું રૂપ, એનો ઠસ્સો, એના ચહેરા પરની ગરવાઈ સાવ અદૃશ્ય થઈ ગયા હતાં. એના ચહેરા પર રમતું સ્વાભાવિક સ્મિત જાણે પતિ પાસે જ છોડીને આવી હતી આ છોકરી! એને તો પોતાના પતિ સાથે જ રહેવું હતું પણ એના ભાગ્યમાં લખી નાંખવામાં આવી હતી એક કારમી, અનંત જુદાઈ.એક પળ માટે પણ અલગ ન થનારા પ્રેમાળ જોડલાંને સગા મા-બાપે અલગ પાડી દીધાં હતાં એનાથી મોટી કરમની કઠણાઈ કઈ હોય? એની આંખમાંથી સતત શ્રાવણ-ભાદરવો વહેતા હતાં અને મા જેવી મા પથ્થર બનીને આ નિર્દોષ યુગલની વચ્ચે ઊભી હતી. રાધાની ઊંઘ વેરણ થઈ હતી એ આંખો ફાડી ફાડીને ઝૂંપડાની છતને તાક્યે રાખતી.એને પોતાની આસપાસની તમામ ઘરવખરીમાં પતિનો ચહેરો દેખાયા કરતો. પતિ યાદ આવે અને રાધા પીરસેલી થાળી પરથી ઊભી થઈ જતી. નખમાં યે રોગ ન હોવા છતાં ગળતી જતી હતી આ માસૂમ હરણી.\n\nફોનની ઘંટડી વાગી અને હું વર્તમાનમાં પાછી આવી. ભૂતકાળનો પ્રવાસ મનને પીડા અને થાક આપી રહ્યો હતો.એ આઘાતજનક ઘટનાઓની હારમાળામાં ઉમેરો કરતું આ નિર્દયી દૃશ્ય થોડીવાર પહેલા જ ભજવાઈ ગયું. હજું હમણાં જ ગંગાબહેન રાધાને ઢસડીને કશેક લઈ ગયા હતાં. ક્યાં ગયા હશે ? શું મામલો હશે ? આ છોકરી પર હજું કેટલાં'ક દુઃખ પડવાના બાકી હશે ? અનેક વિચારો મનની હાંડલીમાં આંધણ બનીને ઉકળતા રહ્યાં અને હું કામે વળગી. વિચારોની આંચ અને અજંપાના ઉકળાટમાં ક્યારે રસોઈ બની, ક્યારે જમી, ક્યારે ઊંઘ આવી કશું જ યાદ નથી.\n\nબીજે દિવસે સવારમાં ગંગાબહેને કહ્યું 'મેડમ, મારી રાધડીને પાછી લાવી છું ત્યારથી જાણે જીવ જ નથી રહ્યો ઈ છોકરીમાં ! વાલામૂઈને એના ઘરવાળાએ કંઇક કરી મેલ્યું લાગે છે દિવસ-રાત એને જ ભાળે છે એટલે વળગાડ કઢાવવા કાલે ભૂવા પાસે લઈ ગઈ હતી. એવો દોરો મંતરી દીધો છે કે હવે તો એને ભૂલ્યે જ પાર!' આ સાંભળીને મારો જીવ બળીને ખાક થઈ ગયો પણ શું થાય ? મારી આંખ સામે એની નિઃસહાય આંખો તરવરી રહી હતી અને હું સાચે જ નિઃસહાય હતી.\n\nબીજા અઠવાડીએ ફરી એ જ સિનારીયો ! આજે એને કોઈ પીરની દરગાહ પર બળજબરીથી લઈ જવાઈ હતી. ગળામાં તાવીજ પહેરેલી રાધા મારી સામે જોઈ રહી હતી પણ મેં શરમની મારી નજર ફેરવી લીધી. કશું નહીં કરી શકવાની શરમ મને અંદરથી કોરી રહી હતી. દિવસે-દિવસે રાધાની હાલત કથળતી જતી હતી. ભરયુવાનીમાં આ ગભરુ છોકરીને વિરહનો કીડો કોતરી કોતરીને ખાઈ રહ્યો હતો અને એના રોગનો કોઈ પાસે ઈલાજ ન હતો. મને થતું હતું આ છોકરી આમ ને આમ પાગલ થઈ જશે ક્યાંક. આ કૂમળો છોડ વ્હાલની સરવાણી ઝંખી રહ્યો હતો પરંતુ જ્યાં મમતાનાં મૂળમાં જ સૂકારો લાગ્યો હતો ત્યાં બહારથી તો કોણ પાણી સીંચી શકે?\n\nલગભગ એકાદ મહિના પછીની સવારે ગંગાબહેને આવતા વે'ત ઠૂંઠવો મૂક્યો. મને તો ફાળ પડી ! ઝડપથી બહાર દોડી જઈ પૂછ્યું, 'શું થયું?'\n\n'મારા કરમ ફૂટી ગ્યા મેડમ... મારી રાધડી એના ઘરવાળા હારે ભાગી ગઈ. પૉલીસે બહુ તપાસ કરી પણ બેયનો ક્યાંય પત્તો લાગ્યો નહીં. અરેરે... મૂવો મારી પારેવા જેવી રાધડીને ભગાડી ગ્યો.' કહીને એમણે કપાળ કૂટ્યું.\n\nસમયની ચોપાટ પર રાધાની કૂકરી ગાંડી થઈ હતી. ઉપર આકાશમાં બેઠેલો રમતવીર સ્તબ્ધ હતો અને હું હરખથી ઘેલી થઈ હતી.\n\nમને અચાનક અંદરથી એવો ઉમળકો જાગ્યો કે લાવ... ને... લાપસીનું આંધણ મૂકી દઉં!",
      "duration": "6 mins",
      "category": "Classics"
    },
    {
      "id": 14,
      "title": "સ્ત્રી",
      "story_name": "નેહાનો કોમળ હાથ પકડી આકાશ બોલ્યો,\" તું મારી સાથે લગ્ન કરીશ?\" નેહાની આંખો શરમથી ઢળી ગઈ અને ગાલ ઉપર ગુલાબી રંગની પીંછી ફરી ગઈ. આંખોથી જ જવાબ આપ્યો. અને આકાશ કૉલેજના મેદાનમાં એક વૃક્ષ નીચે નાચવા લાગ્યો.નેહા શરમથી જમીનમાં ઘૂસી જતી હતી. કૉલેજનું  છેલ્લું વરસ હતું. આમ તો પંખીની જેમ બધાં વિખેરાઈ જવાના હતાં. પણ આકાશ એ નેહાને શી રીતે જવા દે? નેહા પ્રાણ હતી તો પોતે દેહ હતો.. શ્વાસોશ્વાસમાં નેહા વસી ગઈ હતી. નેહા વગરની જિંદગીની કલ્પના પણ એ કરી શકતો નહોતો. બન્ને સાયન્સ ના સ્ટુડન્ટ્સ હતાં. બન્ને ચારે વરસ સાથે સાથે રહ્યા અને હવે નેહાની અનુમતિ થી જિંદગીભર ના બંધનથી બંધાઈ જશે.\n\n\n\nનેહાની ફેમેલીમાં ફકત એક મા હતી.. નેહાને ખાત્રી હતી કે મા આકાશને જરૂર પસંદ કરી લેશે. ને આકાશને કહ્યું કે એના મા બાપને મોક્લે અને વાત પાકી કરી જાય!! બન્ને ખૂબ ખુશ હતાં.આકાશના માબાપ નેહાને ત્યાં જઈ વાત પાકી કરીને આવ્યાં. નેહાની મમ્મીને આકાશ નું ખાનદાન થોડું વિચિત્ર લાગ્યું. પણ આકાશને જોઈ નેહાની મમ્મીએ ખાસ વાંધો ઊઠાવ્યો નહીં.\n\n\n\nધામધૂમથી નેહા આકાશ લગ્નગ્રંથિથી જોડાઈ ગયાં. આકાશનો એક મોટો ભાઈ પણ હતો. સુનિલ! સુનિલની પત્ની નિલા અને ઘરમાં એના સાસુ સસરા અને દાદી સાસુ!! ઘરમાં દાદીનું જ ચાલે.બધાં દાદીને પૂછીને પાણી પીવે..નેહા ધીરે ધીરે આકાશના ઘરમાં ગોઠવાઈ ગઈ. પણ નિલા પર થતા જુલમ જોઈ ક્યારેક એની અંદરની સ્ત્રી પડકાર કરતી પણ ઘરમાં શાંતિ જાળવી રાખવા કશું બોલતી નહીં.\n\n\n\nતે દિવસે નિલા સવારમાં ઊલટી કરી રહી હતી. સાસુ ખુશ હતાં. પણ નિલા ભયભીત દેખાતી હતી. નેહાને નવાઈ લાગી આટલા સરસ સમાચાર મળ્યા છતાં નિલા કેમ ખુશ ના હતી. નિલા મા બનવાની હતી. પણ જ્યારે નેહાએ એકાંતમાં પૂછ્યું તો જાણવા મળ્યું કે નિલા પહેલા પણ ત્રણ વાર પ્રેગનેંટ થઈ ચૂકી હતી. પણ ગર્ભનો ટેસ્ટ કરાવ્યો તો દીકરી હતી. તેથી દાદીએ જબરદસ્તીથી ગર્ભપાત કરાવી નાખ્યો. અને ત્રીજીવાર તો નિલાની તબિયતને હિસાબે ડોક્ટરે ગર્ભપાત કરવાની ના પાડી. પણ દીકરી સમયથી પહેલા જન્મી અને પ્રિમેચ્યોર હોવાથી ઈન્ક્યુબીલેટરમાં રાખી પણ નિલાએ પોતાના હાથથી ઓક્સીજન પાઈપ ખેંચી લીધી હતી કારણકે સુનિલે ધમકી આપી હતી કે જો દીકરી ઘરે લાવી તો ઘરમાંથી કાઢી મૂકવામાં આવશે!! તો ત્રીજી દીકરીનો ખૂનનો ભાર લઈને ફરી રહી હતી. અને હવે ચોથી વાર મા બનવાની છે પણ જો દીકરી હશે તો? નિલા ધ્રુસકે ધ્રુસકે રડી પડી. નેહા આ સાંભળી હેબતાઈ ગઈ!! એકવીસમી સદીમા આવા જુલ્મ ચાલે છે!! હું નિલાભાભીને બચાવી લઈશ!! હું એમને કશું નહીં થવા દઉં વિચાર્યું.\n\n\n\nદિવસો પસાર થવા લાગ્યા. નિલાની તબિયત સારી નહોતી રહેતી. ત્રણ ત્રણ ગર્ભપાતે એના શરીર નબળું પડ્યું હતું.એને ખૂબ નબળાઈ રહેતી હતી. નેહા પણ પ્રેગનેટ હતી. એ પણ ખૂબ ડરી ગઈ હતી કે જો એના પેટમાં દીકરી હશે તો? અને આ લોકો એને કંઈ નુકસાન ના પહોંચાડે!\n\nએ રાતે નિલાના પેટમાં દુખાવો શરૂ થયો. નિલાને હોસ્પિટલ લઈ જવા માટે કોઈ તૈયાર ના હતું. નેહા ઊઠીને નિલાને હોસ્પિટલ લઈ ગઈ. નિલાને બ્લીડીંગ ચાલુ થઈ ગયું. ડોક્ટરે જલ્દી ઓપરેશન કરવા કહ્યું. પણ નિલાએ ઓપરેશન થીએટરમાં જ દમ તોડી નાખ્યો. એ પણ પોતાની ચારે દીકરીઓ પાસે પહોંચી ગઈ. દીકરીની મા હોવાની આ સજા મળી!! દીકરીઓને તો આ દુનિયામાં લાવી ના શકી પણ જ્યાં આ લોકોએ દીકરીઓને પહોચાડી દીધી હતી ત્યાં એ પહોંચી ગઈ! નેહા નિલાભાભીની મોત પર ખૂબ રડી. એને અફસોસ રહ્યો કે એ નિલાભાભી માટે કશું ના કરી શકી.\n\n\n\nનેહા ને ચોથો મહિનો ચાલતો હતો દાદી ડોકટર પાસે લઈ ગઈ જાણવા માટે કે દીકરી છે કે દીકરો! અને ડોકટર આમ તો દીકરી છે કે દીકરો એ બતાવતા નથી.પણ દાદી ડોકટર ને જાણતી હતી. ડોક્ટરે કહ્યું નેહા ના ગર્ભમાં દીકરી છે. અને દાદીએ ડોકટર ને કહ્યું ગર્ભપાત કરવા માટે...પણ નેહા સાંભળી ગઈ. એ ભાગીને ઘરે આવી ગઈ! આવીને આકાશને બધી વાત કરી. આકાશે એને ધીરજ આપી અને કહ્યું, ચિંતા ના કરતી હું તારી સાથે છું.જ્યારે દાદી ઘરે આવી તો નેહાએ હિંમત થી કહ્યું \"હું ગર્ભપાત નહીં કરાવું. દીકરો કે દીકરી મા માટે બન્ને બરાબર છે અને ભગવાનની જે ઈચ્છા હશે એને માથે ચડાવીશ.\" દાદીની વિરુધ કોઈ બોલી શકતું નહીં પણ નેહાએ માથું ઊચક્યું. દાદીએ મનમાં નક્કી કરી લીધું કે હું નેહાને બતાવી દઈશ.\n\n\n\nદાદી નેહાની પાછળ દોરા ધાગા કરતી રહેતી.બાવાઓ અને સાધુઓ પાસે જતી રાખ ભભૂત લઈને નેહાની ઉપર પ્રયોગો કર્યા કરતી. એને દવા પીવડાવી ગર્ભપાત કરવાની કોશિશ કરતી. પણ રામ રાખે એને કોણ ચાખે? નેહાએ એક સુંદર દીકરીને જનમ આપ્યો. હોસ્પિટલમાં જ દાદીએ એને મરાવાની કોશિશ કરી, કચરામાં દીકરીને નાખી દીધી. પણ સંજોગવશાત્ નર્સ નું ધ્યાન ગયું અને પીંકુને બચાવી લીધી. ઢીંગલી જેવી પીંકુ નેહાની જિંદગીમાં ખુશીઓ લઈ આવી!! પણ દાદી હજું પણ પીંકુની પાછળ પડેલી રહેતી એને દીકરો કુળનો વારસ જોઈતો હતો. અને પીંકુને મનહૂસ સમજતી હતી.\n\n\n\nઆકાશના ખાનદાન માં પુરુષ ને મહત્વ આપવામાં આવતું. સ્ત્રીને પગની જુતી સમજવામા આવતી. એટલે તો ઘરમાં દીકરીના જન્મને અટકાવવામાં આવતો હતો. પુરુષ પ્રધાન આ સમાજમાં પુરુષ સ્ત્રીને હાથનું રમકડું સમજે છે એ ભૂલી જાય છે કે એને જન્મ આપવા વાળી પણ એક સ્ત્રી જ છે.આ સમાજમાં ભૃણ હત્યાને લીધે સમાજમાં દીકરીઓની કમી પેદા થઈ છે. મને ચોક્કસ ખાતરી છે કે જે દીકરીઓને ગર્ભમાં મારવામાં આવી રહી છે એ કયામત માં તમને પૂછશે કે મને ક્યાં ગુનાસર મારવામાં આવી હતી? ત્યારે તમારી પાસે શું જવાબ હશે?\n\n\n\nઆકાશ પણ દાદીની વાતને સાચી માનતો. જ્યારે નેહાએ કહ્યું કે,\" દાદી એ પીંકુને કચરામાં નાખવાની કોશિશ કરી!\" એ નેહા ઉપર ખૂબ ગુસ્સે થઈ ગયો અને નેહાને એના પિયરમાં મૂકી આવ્યો. નેહાની મમ્મી ખૂબ ભોળી હતી. એમને નેહાની ખૂબ ચિંતા થતી હતી. નેહા પિયર આવી ગઈ તેથી એને એવું લાગ્યું કે મારી દીકરીનું ઘર તૂટી જશે! એ એના સાસરે આવી હાથ જોડી માફી માંગી અને નેહાને ફરી બોલાવી લેવા કહેતી રહી. લાલચી દાદીએ કહ્યું કે તમારું મકાન અમને આપી દો તો તમારી દીકરીને બોલાવી લઈશું. નેહાની મા એ મકાન એ લાલચી દાદીને નામે કરી દીધું.પણ નેહાને જાણ ના કરી.નેહાને ઘરવાળા આવીને તેડી ગયાં.પણ નેહાની મા દુઃખથી જ મરી ગઈ.નેહાને ખબર પણ ના પડી કે એની મા મકાનના સદમાથી મરી ગઈ છે. નેહા મા ના મૃત્યુ પછી મા ના મકાનમાં ગઈ તો અજાણ્યા માણસો ઘરમાં હતાં.\n\nદાદીએ એ મકાન રીઅલ એસ્ટેટ થકી વેચી નાખ્યું. નેહાએ એજન્ટને પૂછ્યું તો એજન્ટે કહ્યું કે આ ઘર દાદીએ વેચ્યું છે. નેહાને ધક્કો લાગ્યો. એને ફરી આકાશને કહ્યું કે દાદીએ આવું કર્યું છે. પણ ફરી આકાશે એ વાત માની નહીં અને નેહાને ઘરમાંથી કાઢી મૂકી.અને પીંકુને પણ ના આપી. નેહા રડતી રહી, કકળતી રહી પણ પીંકુ એને ના આપવામાં આવી. નેહા એની માસીને ઘરે આવી ગઈ.\n\n\n\nનેહાએ કોર્ટમાં જવાનું નક્કી કર્યુ. પણ પૈસાની તંગીને હિસાબે એને પહેલા જોબ કરવી પડી. ખૂબ દિલથી કામ કરવા લાગી એને પ્રમોશન પર પ્રમોશન મળ્યું. અને નેહા ખૂબ મોટી કંપનીમાં ખૂબ મોટા હોદ્દા પર બેસી ગઈ. આકાશ ને પણ એની ભૂલનો એહસાસ થયો. એને પીંકુને નેહાને કોર્ટ કચેરી વગર આપી દીધી. આકાશે માફી માગી અને નેહાને પાછા આવવા કહ્યું. નેહા એ કહ્યું,\" જે ઘરમાં સ્ત્રીનું સન્માન નથી, જે ઘરમાં દીકરીને મનહૂસ માનવામાં આવે છે, જે ઘરમાં બાળકીઓની હત્યા કરવામાં આવે છે, જે ઘરમા પુરુષરાજ ચાલે છે, એ ઘરમાં પાછી જઈને શું કરું? સ્ત્રીને પુરુષના સહારાની જરૂર નથી પણ પુરુષના પ્રેમ અને વિશ્વાસની જરૂર છે.જ્યારે તમે મને ઘરમાંથી કાઢી મૂકી મને એક સ્ત્રીએ સહારો આપ્યો. તમે તો મારી અને મારી દીકરીની જરાપણ ચિંતા ના કરી.આકાશ, સ્ત્રીને કમજોર ના સમજો! સ્ત્રીમાં નવ મહિના બાળકને ગર્ભમાં રાખવાની તાકાત છે એ પણ જાણ્યા વગર કે દીકરો છે કે દીકરી. સ્ત્રીમાં પ્રસુતિનું દુઃખ સહન કરવાની તાકત છે. વિચારો કે ભગવાને શું કામ આ કામ સ્ત્રીને સોપ્યું હશે! તમે મારી સાથે રથના પૈડાની ચાલી શકો પણ મારા વજૂદ ઉપર સવારી ના કરી શકો. તમારા નામનું સિંદૂર માથા પર લગાવું છું,પણ એ સિંદૂર મારી નબળાઈ નહીં મારી તાકત છે. આકાશ તમને વિનંતી કરું છું કે જો બીજી સ્ત્રી સાથે લગ્ન કરો તો એને દાદી કે તમારા હાથનું રમકડું ના બનાવશો,પણ એને ખૂબ પ્રેમ અને સન્માન આપશો એક સ્ત્રી તરીકે! આપણા રસ્તા અલગ છે. હું તમારી નિશાની મારી સાથે લઈ જાઉં છું,જે મારી તાકત અને અભિમાન બનશે!\" આટલું કહી ગર્વથી માથું ઊંચું કરી નેહા ચાલી નીકળી, પોતાની દીકરીને એક મજબૂત ને તાકતવાન સ્ત્રી બનાવવા માટે!",
      "duration": "6 mins",
      "category": "Classics"
    },
    {
      "id": 15,
      "title": "ગુજરાત કોલેજની ભવ્યતા",
      "story_name": "1972ની પહેલી જૂને 15 વરસની ઉંમરે ઉચ્ચ અભ્યાસ માટે કાપડની મિલો, ગરમી અને કરકસરીયા શહેર તરીકે જાણીતા અમદાવાદમાં રાજકોટથી આવતી સૌરાષ્ટ્ર મેલમાં પ્રવાસ કરી સાંજના પ્રવેશ કર્યો ત્યારે કલ્પના પણ નહોતી આ મુલાકાત કઈ ઊંચાઈએ લઇ જશે.\n\n\n\nબીજા દિવસે સવારે કાલુપુરથી એલિસબ્રિજ ચાલતા ચાલતા સવારના પહોરમાં ગુજરાતની પ્રથમ અને ભવ્ય એવી ગુજરાત કોલેજમાં પ્રિ સાયન્સના વર્ગમાં પ્રવેશ માટે આવ્યો ત્યારે સ્વર્ગમાં પ્રવેશવા જેટલો રોમાંચ થયો. કોઈ શહેરી એટીકેટ, શરમ કે સંકોચ વગર બેગ બિસ્તરા સાથે જ પ્રિન્સિપાલની ચેમ્બરમાં દાખલ થઈ વિદ્વાન અને ઉદારદિલ પ્રો વી. જે. ત્રિવેદી સાહેબને જાણે બકાલું લેવાનું હોય તેટલી સહજતાથી મેં પ્રવેશ માટે વાત કરી તો એમને સહેજ મલકીને કહ્યું બાજુમાં ઓફિસમાં ક્લાર્કને મળી ફોર્મ ભરી દે. પ્રવેશ ટકાવારી ઉપર મળશે અને નોટિસ બોર્ડ ઉપર લિસ્ટ મુકાય પછી ફી ભરવાની રહેશે, મેં પૂછ્યું નોટિસ બોર્ડ ક્યાં છે?  પ્રિન્સિપાલ સાહેબને દયા આવી કે કદાચ મને કઈ કોલેજ કે પ્રવેશ અંગે ગતાગમ નથી લાગતી એટલે એસ.એસ.સી.માં કેટલા ટકા છે એમ પૂછ્યું ને મેં ટકા કહ્યા એટલે પટાવાળાને બોલાવી ફોર્મ મંગાવી એડમિશન ઓ.કે. કરી તરત જ ફી ભરાવી દીધી ને મારા વતન અંગે પૃચ્છા કરી જાણી લીધું કે હોસ્ટેલમાં પણ પ્રવેશ લેવાનો છે. રેક્ટર ભટ્ટ સાહેબને બોલાવી રૂમ પણ ફાળવી દીધો. મારી પાછળ આવેલ મારા કેટલાક ઓળખીતા મિત્રોને કોલેજમાં એડમિશન ના મળ્યું તો કેટલાકને હોસ્ટેલમાં ના મળ્યું એટલે છોડીને જતા રહ્યા.\n\n\n\nહજી ઝેરોક્ષનો પણ વ્યાપક પ્રવેશ નહોતો થયો એટલે માર્કશીટ અને સ્કુલ લિવિંગ સર્ટિફિકેટના કોરા ફર્મા મળે તેમાં માર્ક્સ અને વિગત હાથથી લખી ને કે ટાઈપ કરી પ્રિન્સીપાલની સહી કરાવી ટ્રુ કોપી કરવી પડતી. ક્યાંક ક્યાંક ઝેરોક્ષની દુકાન મળે તો પોસાય નહિ. મારી પાસે માર્કશીટની કોપી હતી પણ સ્કુલ લિવિંગ સર્ટિફિકેટની કોપી નહિ. ક્લાર્કે માંગી ને મેં ઓરિજિનલ આપી દીધી તે એની ગેરહાજરી આજ દિન સુધી સાલે છે! આજની જેમ ફોટા ન તો પ્રવેશ વખતે માંગતા કે ના તો પરીક્ષામાં. એ વિશ્વાસ નો જમાનો હતો કેમ કે લોકો ચોરી નહોતા કરતા.  \n\n\n\n1860 આસપાસમાં સ્થપાયેલી અને 40 એકરમાં ફૅલાયૅલી કોલેજ બ્રિટિશ રાજમાં બંધાયેલી અને તેનું વિક્ટોરિયા કાળનું સ્થાપત્ય અતિ ભવ્ય એમ એનો ગૌરવવંતો ઇતિહાસ રહેલો છે. કોલેજની જમીન અને મકાન બનવવા સખાવત સર ચિનુભાઈ માધવલાલ સાહેબે આપેલી. કોલેજના મુખ્ય દરવાજેથી જ બંને બાજુ વિશાળ વૃક્ષ અને ફૂલછોડથી હાર ચાલુ થઇ જાય. થોડું ચાલો એટલે સામે જ ઓફિસનો બ્લોક અને બંને બાજુ મકાનોની હારમાળા દ્રશ્યમાન થાય. પ્રિન્સીપાલની ઓફિસ પહેલા માળે અને ચડવા માટે વિક્ટોરિયા સ્ટાઈલની સર્પાકાર સીડી.\n\n\n\nએ સમયમાં કોલેજમાં સાયન્સ, આર્ટસ અને પ્રિ મેડિકલના વર્ગ ચાલે અને મુખ્ય દરવાજા સિવાય ત્રણ નાના દરવાજા હતા. મુખ્ય મકાનથી 300-400 મીટર દૂર 1910 આસપાસ બંધાયેલી બે માળની હોસ્ટેલ. સાયન્સના દરેક વિષય માટે એક અલાયદો બ્લોક જેમાં થિયેટર ટાઈપના વર્ગો, લેબોરેટરી અને નાના નાના લેક્ચર માટેના રૂમો. પિરિયડ બદલાય એટલે વચ્ચે 10 મિનિટનો સમય ગાળો જેમાં વિદ્યાર્થીઓએ એક બ્લોકમાંથી બીજા બ્લોકમાં જવાનું. આ વ્યવસ્થાથી કંટાળો દૂર થઇ જાય. એક એક વિષય માટે 5-6 પ્રોફેસર અને દરેક વિષયનો અમુક જ ભાગ ભણાવે. પ્રિ સાયન્સના બે વર્ગ અને દરેકમાં 150-160 વિદ્યાર્થી. દરેક ક્લાસના નાના ગ્રુપ બનાવી વધારાના ટ્યૂટોરિઅલ ક્લાસ લેવાય જેમાં જુનિયર પ્રોફેસર ભણાવે અને કોઈ મુશ્કેલી હોય તો દૂર કરે. ટ્યૂટોરિયલ માટે વળી જુદો જ બ્લોક. સવારનો પહેલો વર્ગ પ્રાર્થનાથી થાય અને ગીતાના શ્લોકની કેસેટ વાગે ને કોલેજનું વાતાવરણ મધુર બની જાય.\n\n\n\nકોલેજને વિશાળ મેદાન જેમાં ક્રિકેટ અને બીજી રમતો રમાય તે ઉપરાંત બહારની ટીમો પણ રમવા આવે. નાના મેદાનમાં એન.સી.સી. ની પરેડ અમને પ્રો જે. જે. દેસાઈ કરાવે જે અમને બાયોલોજી ભણાવે તથા 1995માં ગુજરાત કોલેજમાં પ્રિન્સિપાલ પણ બન્યા હતા.\n\n\n\nગુજરાતની પ્રથમ કોલેજ હોવાના નાતે તે સમયના નામાંકિત લોકો ગુજરાત કોલેજના વિદ્યાર્થી રહ્યા તો એના અધ્યાપકો પણ પ્રથમ પંક્તિના કવિઓ, આગેવાનો અને વૈજ્ઞાનિકો રહ્યા. કોલેજમાં ઉમાશંકર જોશી જેવા મહાન કવિ ભણેલા તો વિક્રમ અને અંબાલાલ સારાભાઈ, ઇન્દુલાલ યાજ્ઞિક, શેઠ કસ્તુરભાઈ લાલભાઈ, ભારતના લોકસભાના પ્રથમ સ્પીકર માવલંકર, કવિ નાનાલાલ, આનંદશંકર ધ્રુવ, વિદ્યાગિરિ નીલકંઠ પણ ગુજરાત કોલેજના વિદ્યાર્થી.\n\n\n\n1942માં હિન્દ છોડો આંદોલનમાં ગાંધીજીએ અહીં જાહેર સભા કરેલી અને અનેક વિદ્યાર્થીએ સક્રિય ભાગ લીધેલો જેમાં વિનોદ કિનારીવાલા શાહિદ થયેલ જેમનું પૂતળું આજ પણ લો ગાર્ડન વાળા રોડ તરફ પડતા નાના દરવાજા પાસે મોજુદ છે. આ પૂતળાની નજીક મારા જીવનની એક યાદગાર પળ જોડાયેલી છે. 1973ના માર્ચમાં અમારી વાર્ષિક પરીક્ષા હતી. મારો પરીક્ષા આપવાનો નંબર સેન્ટ ઝેવિયર્સ કોલેજમાં હતો. ત્યારે એ.એમ.ટી.એસ. ની બસો બહુ માર્યાદિત રૂટ ઉપર ચાલે અને રીક્ષા અમને પોસાય નહિ એટલે પરીક્ષા દેવા બધા ચાલતા જ જાય. કોઈ વળી સાયકલ ભાડે રાખે પણ આખી કોલેજમાં કોઈ પાસે વાહન નહિ. અમારા પ્રિન્સિપાલ કાળા રંગની 5207 નંબરની ફિયાટ લઇને આવે તો એમનો વટ ગવર્નર જેવો પડે. મોટા ભાગના પ્રોફેસર સાયકલ ઉપર આવે. તે સમયમાં ગુજરાતમાં પાણીના પરબ ઠેર ઠેર જોવા મળે પણ મને પહેલું પેપર આપવા જતી વખતે નવા જ પરબના દર્શન થયા. ગરમીમાં ચાલતો જેવો હું વીર વિનોદ કિનારીવાળાની ખાંભી પાસે પહોંચ્યો ને એક અજાણ્યા સજ્જને મને રોક્યો અને પૂછયું તારો નંબર ક્યાં છે? મેં બીતા બીતા કહ્યું સેન્ટ ઝેવિયર્સ કોલેજમાં. સજ્જને કહ્યું સ્કૂટરમાં બેસીજા હું તને ઉતારી દઈશ અને હું આ સેવા માટે જ અહીં ઉભો છું! આ હતું ત્યારના ગુજરાતનું ખમીર. \n\n\n\nકોલેજના મુખ્ય દરવાજા સામે કોલેજીઅન રેસ્ટોરન્ટ અને થોડે દૂર મહેતા રેસ્ટોરન્ટ જે આખી રાત ખુલ્લું રહેતું એટલે રાતે જાગીને વાંચવા વાળા અને ચાના બંધાણી રાતે મહેતા રેસ્ટોરન્ટ આવતા જતા રહે. શહેરની વસ્તી હજુ માંડ 5 લાખ હતી અને શહેરમાં 70 મિલો રાત દિવસ ધમ ધમે છતાં નહિ ટ્રાફિક કે ઘોંઘાટ. દરેક ચૂંટણી ની મત ગણતરી ગુજરાત કોલેજમાં થતી.\n\n\n\nહોસ્ટેલની બાજુમાં નાની લાઈબ્રેરી અને રેડિયો જ્યાં વિદ્યાર્થી ક્રિકેટનો કોમેન્ટ્રી સાંભળે. હજુ ટી.વી. નો પ્રવેશ નહોતો. વિદ્યાર્થી જ જમવાની મેસ સંભાળે, જેમ  ટી.વી. નહોતા એમ ભ્રષ્ટાચાર પણ નહોતો જેથી અમારું એક મહિનો જમવાનું બિલ આવતું રૂપિયા 60. ગુજરાત કોલેજના વિદ્યાર્થી હોકીમાં અવ્વલ કહેવાતા તો ગુજરાતના તે સમયના રણજી ટ્રોફીના ક્રિકેટરો કોઈ ને કોઈ રીતે ગુજરાત કોલેજ સાથે સંકળાયેલ હોય. ગાંધી હોલમાં આર્ટ્સના વિદ્યાર્થી નાટક શીખે અને નાટકો ભજવાય પણ ખરા. તે સમયની અમદાવાદની અને ગુજરાતની શ્રેષ્ઠ કોલેજ હોવાના નાતે, પરીક્ષા વખતે અને દર વર્ષે પરિણામ આવે એટલે કોલેજ છાપામાં ચમકે ત્યારે ન તો ઈન્ટરનેટ હતું ન તો કમપ્યુટર તેથી કોલેજના પરિણામ દરેક મુખ્ય છાપામાં આવે. છાપું લેવું પોસાય નહિ એટલે અમે ફેરિયા આગળ છાપું જોઈ, કિંમત પૂછી, પરિણામ જોઈ ને છાપું પાછું આપી દઈએ.\n\n\n\nઘણા બધા પ્રોફેસર નામાંકિત હતા તેમાં એક નામ ફિઝિક્સના પ્રોફેસર ઈ. એમ. બલસારા સાહેબનું લેવું પડે. ભણાવવામાં ખુબ સરસ અને એટલા રમુજી કે બીજા ક્લાસની 'નો મૂડ સ્ટ્રાઇક' હોય તો પણ સાહેબ નું લેક્ચર ફૂલ જાય. એટલું જ નહિ થોડા ઘણા તો બહારના વિદ્યાર્થી ક્લાસમાં બેસી જાય. ગણિતના પ્રો સ્વામિનારાયણ એ જમાનામાં ખુબ વિદ્વાન ગણાય અને એ પણ એટલા જ રમુજી. સાયન થિટા ને કૉસ થિટા ભાણવતા મુન્શી સાહેબ ને બાયોલોજીના ગુપ્તે સાહેબને પણ યાદ કરવા પડે. ઉમાશંકર જોશી નિવૃત થયા પછી પ્રિન્સિપાલ ત્રિવેદી સાહેબ થોડો ટાઈમ ગુજરાત યુનિવર્સિટીના કુલપતિ રહ્યા. તેઓ અંગ્રેજીનાં અધ્યાપક હતા અને ઘી ટાઈમ્સ ઓફ ઇન્ડિયામાં કટાર લેખક હતા. ટી.વી. ની એંસીના દાયકામાં શરૂઆત થઇ ત્યારે ત્રિવેદી સાહેબ અનેક ચર્ચામાં ભાગ લેતા અને તેમની પ્રવાહી અંગ્રેજી સાંભળવાની બહુ મઝા આવતી.  \n\n\n\n1974-75માં જૂનું એસ.એસ.સી. બંધ થયું એટલે પ્રિ સાયન્સ અને પ્રિ મેડિકલ પણ બંધ થયું. કોલેજની શાન અને શાખ ઘટતી ગઈ. કોમર્સ કોલેજ પણ ચાલુ થઇ અને સરકારનો હસ્તક્ષેપ વધી ગયો. ખબર નહિ હવે ગુજરાત કોલેજની ભવ્યતા કેવી હશે !",
      "duration": "6 mins",
      "category": "Classics"
    },
    {
      "id": 16,
      "title": "મારો હક",
      "story_name": "નાની તો હતી નહીં. દાદી ખબર નહીં કેમ જનમ્યો ત્યારથી રિસાયેલી હતી. નીલ ઉપર નહીં તેના મમ્મી અને પપ્પા ઉપર. તે જાણતો હતો, ‘એમાં મારો શું વાંક ?’\n\n‘શામાટે મારા નસિબમાં તેનો પ્યાર નહીં ?’ નીલ આજે ખૂબ ગુસ્સામાં હતો. મમ્મી તેનું કાંઈ જ સાંભળતી ન હતી.\n\n‘મમ્મી, તું મને ક્યાં સુધી રોકી રાખીશ ?’\n\n‘બેટા મારું માને તો આ ભાંજગડમાં પડવાનું છોડી દે.’\n\n‘મા, તેં જે સહન કર્યું તે મેં આખી જિંદગી નજર સમક્ષ જોયું છે. મારા પર દયા કર મને ન રોકીશ.’\n\n‘જો, બેટા જેવી તારી મરજી, હું તો એ રસ્તાનું નામ પણ ભૂલી ગઈ છું. દિલથી માફી પણ આપી દીધી છે. મારો જીવન રાહ હવે ફંટાઈ ગયો છે.’\n\n‘મમ્મી તેનો અર્થ એવો તો નથી કે હું પણ તારી માફક એ બનાવ પર ઠંડુ પાણી રેડી દઉં. દાદી મારી છે. મને તેનો પ્યાર પામવાનો હક છે.’\n\n‘ના, બેટા તને મારાથી ના ન કહેવાય. તને જે યોગ્ય લાગે તે કર.’\n\n‘મમ્મી હું પુરૂષ છું. તેના મગજનો અંદાઝ કાઢી શકવાની તારામાં શક્તિ છે ? જે સત્ય છે, જે મારો હક છે તે હું મેળવીને જંપીશ. જેના વગર મેં અને નીમીએ બચપન પસાર કર્યું, તું અને પપ્પા તો હાથ જોડી બેસી રહ્યા.’\n\nમાતા અને પુત્ર વચ્ચેનો આ સંવાદ અહીં પૂરો થયો. પિતા માત્ર શ્રવણ કરી રહ્યા હતા. દીકરો જ્યારે પિતાથી પણ બે આંગળ ઊંચો થાય ત્યારે તેને કાંઇ પણ ન કહેવામાં શાણપણ છે. નીલે સત્યના પંથે પ્રયાણ આદર્યું. માએ અંતરના આશીર્વાદ આપ્યા. જેવો નીલ નજર સમક્ષથી ઓઝલ થયો કે તરત જ સુનંદા નયન પાસે આવી. તેના ખોળામાં માથું મૂકી સાંત્વના મેળવી રહી. નયન પણ અસહાય હતો. તે સમજતો હતો.\n\nસુનંદા અને નયન એક બીજાના પ્રેમમાં પાગલ હતા. સાથે કોલેજમાં ભણતા ક્યારે એકબીજાની નજીક સર્યા તેનું ભાન પણ ન રહ્યું. સુનંદાને એક વાર નિહાળી હોય તો પછી એ ચહેરો ભૂલવો મુશ્કેલ હતો. નયન, સુનંદાનો દિવાનો બની ગયો. સુનંદાએ શરૂમાં ઈન્કાર કર્યો પણ પછી નયનના પ્રેમની પાવનતા તેના ઉરને સ્પર્શી ગઈ. બન્ને જુવાનિયા વિસરી ગયા કે માતા અને પિતાની સંમતિ વગર લગ્ન શક્ય નથી.\n\nરૂઢી અને જૂનવણી વિચારના ગુલામ, માતા અને પિતા મનાવવા એ ખૂબ અઘરું કાર્ય હતું. છતાં પણ હિમત દાખવી નયને સુનંદા સાથે કોર્ટમાં જઈ લગ્ન કર્યા. સુનંદાને લઈ ઘરે આવ્યો ત્યારે માએ આ સંબંધ સ્વીકાર્યો નહીં. પિતાને તો બોલવાનો મોકો જ ન મળ્યો. વડીલોને પગે લાગી બન્ને એ પોતાનો અલગ સંસાર માંડવાનો નિશ્ચય કર્યો. નયન પાસે નોકરી હતી. સુનંદા જે શાળામાં ભણી હતી ત્યાં તેને નોકરી મળી ગઈ.\n\nસુનંદા વિચારી રહી માતા અને પિતાના આશીર્વાદ વગર કરેલા લગ્ન જીવનમાં બાધા તો નહીં લાવે ને ? લગ્ન પછી જ્યારે સુનંદા માતા બનવાની હતી ત્યારે નયનને ખૂબ સમજાવ્યો. સુનંદાને જન્મ આપીને તેની માતા પ્રભુને પ્યારી થઈ હતી. તેની મરજી હતી નયનની માતાની હાજરીમાં તેને બાળક અવતરે. નયને તેની ઈચ્છાને માન આપવાનું કબૂલ્યું.\n\nનયને ફોન કર્યો. 'મમ્મી, હું નયન બોલું છું.'\n\nકેટલા વખત પછી દીકરાનો અવાજ સાંભળીને મમ્મી ખુશ થઈ.\n\nસુનંદા આજકાલની વહુઓ જેવી ન હતી. તેને નયનના માતા તેમજ પિતા ખૂબ વહાલાં હતાં. ભલે તેમણે તેને ન આવકારી, તેણે કદી તેમના પ્રત્યે ક્ભાવ રાખ્યો ન હતો. હંમેશાં પ્રયત્ન કરતી પણ સફળતા મળી ન હતી. આ વખતે બાળક આવવાનું છે એ સમાચાર જરૂર તેમને પિગળાવશે એમ માનતી. જે સત્ય પુરવાર થયું.\n\n‘હાં, બોલ બેટા કેમ છે તું?’\n\n‘મમ્મી હું મઝામાં છું. તું અને પપ્પા કેમ છો?'\n\n‘બેટા હમણાંથી પપ્પાની તબિયત ઠીક નથી. શ્રીનાથજીની અમી ભરી નિગાહ છે.’\n\n‘મમ્મી હું તને લેવા આવું છું. તારી ના હું સાંભળવાનો નથી. મમ્મી તું દાદી બનવાની છે. સુનંદાની મરજી છે બાળક આવે ત્યારે તું તેની પાસે હોય. તને ખબર છે, સુનંદાના મા તેને ઘોડિયામાં મૂકીને શ્રીજી ચરણ પામ્યા હતાં.’\n\n‘હા, બેટા હું દાદી થવાની છું. તું આવ. પપ્પાને હું સમજાવી લઈશ.’\n\nનયનના પપ્પાને પણ પોતે દાદા થશે એ સાંભળી આનંદ થયો. જ્યારે મમ્મી ઘરે આવ્યા ત્યારે જાણે કશું જ બન્યું નથી એમ માનીને સુનંદાએ આવકાર્યા. મમ્મી પણ આવનાર બાળક માટે ભરપૂર વસ્તુઓ લઈને આવ્યાં હતાં. સુનંદાને ખવડાવવા માટેનો બધો સામાન પોતાની દેખરેખ નીચે બાઈ પાસે તૈયાર કરાવ્યો હતો. તેમને યાદ આવી ગયું જ્યારે પોતાને પહેલે ખોળે નયન અવતર્યો હતો ત્યારે તેમની મમ્મી અને સાસુમાએ તેને પલકોં પર બેસાડી હતી.\n\nસુંદર રીતે સુનંદાને સાચવી. સુનંદાએ પણ ખુશી બેવડી કરી એક દીકરી અને દીકરો બે આપીને સહુને મંત્રમુગ્ધ કરી દીધા. નયનના પિતાજી બાળકોને રમાડવા આવતા હતા. વહેલા આવીને શું કરે એટલે મહિના પછી પુષ્કળ રમકડાં અને કપડાં લઈને ગાડીમાં આવતા હતા. વહેલી સવારે નીકળ્યા. બપોરે જમવાના સમયે ઘરે પહોંચી જવાનું નક્કી કર્યું હતું. માંડ પાંચસો કિલોમિટર દૂર જવાનું હતું. અચાનક કમોસમનો વરસાદ પડ્યો. ડ્રાઈવર ખૂબ સાચવીને ગાડી ચલાવતો હતો.\n\n‘આપણે જમવાના સમયે નહીં પહોંચીએ તો ચાલશે, ગંગારામ ખૂબ સંભાલકે ગાડી ચલાના.’\n\n‘જી સાહેબ.’\n\nહજુ તો ડ્રાઈવર જવાબ આપે ત્યાં સામેથી આવતો ખટારો સ્કીડ થયો અને તેમની ગાડીને ભટકાયો. ખટારાના ડ્રાઈવરનો પણ વાંક ન હતો. રસ્તો લપસણો હોય તેમાં એ પણ શું કરે? તેણે મહેનત કરી હતી કે ગાડીને ન ભટકાય પણ પ્રયત્ન નિષફળ ગયો. પોલિસ તપાસમાં જણાયું કે પીધેલો ન હતો.\n\nજે બાજુ નયનના પિતાજી બેઠા હતા ત્યાં ખટારાએ ઠોક્યું. તત્ક્ષણ તેમનું પ્રાણ પંખેરું ઉડી ગયું . ખટારાનો ડ્રાઈવર અને ગંગારામને થોડી ઈજા થઈ. સમાચાર મળતાં નયન મમ્મી સાથે આવી પહોચ્યો. સુનંદા બાળકોને કારણે ઘરે રહી. નયનના મમ્મી ખૂબ દુઃખી થયા અને તેમને રોષ આવ્યો.\n\n“તારા બાળકોને કારણે મેં પતિ અને તેં પિતા ગુમાવ્યા. નયન હવે હું તારે ત્યાં નહીં આવું અને બાળકોને પણ નહીં જોઉં.”\n\nનયન તો સ્તબ્ધ થઈ ગયો. તેના માનવામાં ન આવ્યું કે મમ્મી શું કહી રહી છે. તે મમ્મીની સાથે ઘરે ગયો. તેને બધી મદદ કરી. મહિનો માસ રોકાઈને બધું વ્યવસ્થિત કરીને ઘરે જઈ રહ્યો હતો.\n\n‘મમ્મી ચાલ, તું એકલી અહીં શું કરીશ?’\n\n‘બેટા તેં બધું પિતાનું કામકાજ વ્યવસ્થિત કર્યું તે પૂરતું છે. હવે કદી એ શબ્દ ઉચ્ચારતો નહીં’.\n\nનયન નિરાશ થયો. મમ્મી ન માની. વિલા મોઢે ઘરે પાછો ફર્યો. સુનંદા ક્શું બોલી નહીં. પિતા ગયાનું દુઃખ તેને પણ ઘણું હતું. બાળકોને જોઈ પણ ન શક્યા. ઉપરથી મમ્મી રિસાયા. કોઈ ઉપાય ન હતો. ધીમે ધીમે બાળકો મોટા થતા ગયા. દીકરો નીલ મોટો ડોક્ટર થયો અને નીમી એમ.બી.એ. ભણી.\n\nઆ વર્ષે બન્નેના સાથે લગ્ન લેવાના હતાં. નીલ માનતો જ ન હતો. દાદી વગર હું લગ્ન નહીં કરું. આટલા વર્ષો સુધી હું કાંઈ બોલ્યો નથી. હવે હું ફોડી લઈશ. કહીને દાદીને ઘરે આવ્યો. દાદીને માત્ર ફોટામાં જોઈ હતી. પપ્પા પાસેથી દાદા અને દાદીની વાતો સાંભળીને તેને એમ લાગતું, દાદી ખૂબ પ્રેમાળ છે. માત્ર ધક્કો લાગ્યો હતો એટલે આવું પગલું ભર્યું હતું. તેને કારણે તે અને તેની બહેન દાદીના પ્યારથી વંચિત રહ્યા હતા.\n\nબારણે આવીને ઘંટડી વગાડી. દાદી હજુ કડે ધડ હતી. માત્ર વાળ થોડા ધોળા થયા હતા. બારણું ખોલીને, “અરે, નયન બેટા આટાલા વર્ષે મા યાદ આવી.” કહીને વળગી પડી.\n\n'દાદી, હું નયન નહી, નીલ છું તમારો પૌત્ર.’\n\n‘ના, હોય મારા નયનને મેં છેલ્લે જોયો ત્યારે આવો દેખાતો હતો.’\n\n‘દાદી એ વાતને ૨૫ વર્ષ થઈ ગયા.’\n\nદાદીની પકડ ઢીલી થઈ ગઈ.\n\n‘જો દાદી હવે હું તારું કાંઇ સાંભળવાનો નથી. જો તું નહી આવે તો હું લગ્ન પણ નહીં કરું.’\n\n‘દાદીને નીલમાં નયન દેખાતો હતો. તે નીલને નારાજ ન કરી શકી. નીલે દાદીને મદદ કરી. સામાન તૈયાર કર્યો અને ઘર બંધ કરવામાં મદદ કરી.\n\nપૌત્રને માટે આ કામ ખૂબ આસાન બન્યું.\n\nસુનંદા અને નયન બારણાની ઘંટડી વાગી અને ખોલ્યું ત્યારે દરવાજામાં ખોડાઈ ગયા.",
      "duration": "6 mins",
      "category": "Classics"
    },
    {
      "id": 17,
      "title": "તૃષા -પૃથા !",
      "story_name": "એ બંને હતી બાળસખીઓ ! બાજુ બાજુમાંજ રહેતી. તેમનાં કુટુંબ વચ્ચેય ઘર જેવો સંબંધ. બંને વચ્ચે લગભગ મહીના- પંદર દિવસનો ફેર હતો. બંનેની માતાઓ પિયરથી સુવાવડ કરી લગભગ એક જ સમયે સાસરે પાછી ફરી હતી, ત્યારથી બંને સાથે હતી ! સાથે જ ઉછરી, રમી, જમી, લડી-ઝઘડી, રડી, હસી, ભણીગણી, જાગી, સુતી ! હંમેશ સાથે ને સાથે, જાણે એકમેકનાં પડછાયા ! સ્વપ્નાઓ પણ જોયાં સાથે ! સ્કૂલ એક, કોલેજ એક અને બંનેનાં કલાસીસ પણ એક ! ભણ્યાં પણ બંને એક સરખું ! કોમ્પ્યુટર સાયન્સમાં પોસ્ટ ગ્રેજ્યુએશન. \n\nએકબીજાનાં પડછાયા બનીને જીવતી આ બંને બહેનપણીઓના પરિવારની આમ જુઓ તો જ્ઞાતિ જુદી, વિચારસરણી જુદી, જીવન જીવવાની પધ્ધતિ જુદી, પણ બંને પરિવાર બધાં જ કામમાં, સારનરસાં પ્રસંગે એકબીજાની પડખે ઊભા રહેતાં. સમયને પાંખો લાગેલી હતી જાણે ! ક્યારે બંને મોટા થઈ ગયાં, ભણી લીધું, જાણે ખબર જ ના પડી ! અભ્યાસ પતી જતાં બંનેએ એક જ કંપનીમાં નોકરી લીધી. હવે તો બંનેનાં લગ્નની વાતો ચાલવા લાગી. તૃષાના લગ્ન અમેરિકામાં રહેતા પીનલ સાથે લગભગ નક્કી થઈ ગયા. લગભગ એટલા માટે કે એકમાત્ર તૃષા સિવાય બધાની ‘હા’ હતી. પણ તૃષા પૃથાને છોડી અમેરિકા જવા તૈયાર નહોતી. કુટુંબીજનોએ સમજાવવાના બધા પ્રયત્નો કર્યા, પણ વ્યર્થ ! \n\nબસ, એ જ દરમ્યાન પૃથાના પિતાને હાર્ટએટેક આવ્યો અને એ આજીવન માટે અપંગ બની ગયા. ઘર, નાના ભાઈબહેન, બીમાર પિતા અને મા- બધાનો આધાર હવે માત્ર પૃથા અને તેની જોબ હતાં ! હવે તો એ આ ઘર છોડી ક્યાંય જઈ શકવાની નહોતી. તો શું તૃષા પણ તેની જેમ કુંવારી રહે ? તો જ તો એ બંને સાથે રહી શકે ને ! નહીં તો બંનેનો આજીવન સાથે રહેવાનો સંકલ્પ તૂટી જાય ! અને બંને એકબીજાથી છૂટા પડી જાય ! જેમ તૃષા પર લગ્ન કરી લેવાનું દબાણ હતું તેમ પૃથા પર પણ બંને ઘરનાં વડીલોનું દબાણ હતું કે પૃથા તૃષાને પીનલ જોડે લગ્ન કરી લેવાં સમજાવે !\n\nસૌને હતું કે પૃથા સમજાવશે તો તૃષા પીનલ સાથે લગ્ન કરવા જરૂર માની જશે ! બધાં જ પોતપોતાની જગ્યાએ સાચાં તો હતાં ! પીનલ સારો ભણેલો ગણેલો, સમજદાર યુવાન હતો. અમેરિકા વસતો હતો. સારા કુટુંબનો હતો. બધાં એકબીજાને ખૂબ સારી રીતે જાણતાં હતાં. તૃષાને પોતાને પણ પીનલ ગમતો હતો. બસ, તેને પોતાની પરમ સખીને છોડીને આટલે દૂર જવું નહોતું, અને તે પણ ત્યારે કે જ્યારે પૃથાને માનસિક હૂંફની સૌથી વધારે જરૂર હતી ! \n\nપૃથાના ભારે દબાણ પછી તૃષા માની ગઈ એ શરતે કે સમય જતાં બધું સરખું થઈ જાય, ચાર-પાંચ વર્ષમાં બધા ભાઈ બહેન ભણી લે, ભાઈ જવાબદારી સંભાળી એટલે પૃથા પણ અમેરિકા આવશે. તૃષાના લગ્ન થઈ ગયા. થોડા સમય પછી તે ભારતની નોકરી છોડી અમેરિકા ચાલી ગઈ. સમય સમયનું કામ કરતો ગયો. જીવન ક્યાં કોઈના વિના કે કશાના વિના અટકી જાય છે ? એ તો સતત આગળ વધ્યા જ કરે છે ને ! \n\nતૃષા-પૃથાનું પણ જીવન આગળ વધતું ગયું. વર્ષો વીતવાં લાગ્યાં. તૃષાને બાળકો થયાં, ઘર, નોકરી, સંતાનો પાછળ એ વધુ ને વધુ વ્યસ્ત રહેવા લાગી. ફોન, પત્રો બધું ઓછું થઈ ગયું. ભારતની મુલાકાત સાવ જ ઓછી થઈ ગઈ ! પૃથા પાસે લીધેલું વચન પણ વીસરાઈ ગયું. આ તરફ ભાઈબહેનો ભણીગણી અમેરિકા વસી ગયાં ! રહી ગયા, વૃધ્ધ બીમાર પિતા, વૃદ્ધ થયેલી મા અને પૃથા ! પૃથા પોતાની એકલતા અને માતાપિતાની ફરજમાંથી મુક્ત ના થઈ શકી ! અલબત્ત, એ થવા પણ નહોતી માંગતી. તેણે તો આગ્રહ કરી નાના ભાઈબહેનને અમેરિકા મોકલી દીધેલાં ! હવે તો એ આ જીવનથી ટેવાઈ ગયેલી ! ઘરનાં કામ, નોકરી, માતાપિતાની સેવા… એ આખો દિવસ વ્યસ્ત રહેતી. પણ રાત્રે એને તૃષા યાદ આવ્યા કરતી. એ શું કરતી હશે ? મને યાદ કરતી હશે ? યાદ કરતી હોય તો કદીયે ફોન કેમ નથી કરતી ?! હવે તો ઈન્ટરનેટથી સહેલાઈથી ફોન થઈ જાય છે. પહેલાં એવું હતું કે ધાર્યાં પ્રમાણે ફોન નહોતાં થતાં. \n\nસમયનું ચક્ર તો નિરંતર ચાલતું જ રહ્યું ! પિતા ગુજરી ગયા પછી થોડા સમયમાં મા પણ. પૃથા હવે સાવ એકલી પડી ગઈ. આડોશીપાડોશીઓ પણ બદલાવાં માંડ્યાં હતાં. કોઈ કોઈ ખાલી કરી દૂર રહેવા જતાં રહ્યાં, કોઈ કોઈ ગુજરી ગયા ! હવે તો આખી સોસાયટીમાં બધા લોકો નવા જ હતાં. પૃથાને કોઈ સાથે આત્મીયતા નહોતી થઈ અથવા એણે જાણી જોઈને કોઈ સાથે આત્મીય સંબંધો બાંધ્યાં જ નહીં. એની પણ હવે ઉંમર થઈ હતી. વાળ સફેદ થયાં હતાં અને મોં અને શરીર કરચલીઓ હવે સ્પષ્ટ દેખાતી હતી. નોકરીમાંથી નિવૃત્તિ મળી ગઈ હતી. હવે દિવસ અને રાત પસાર થતાં જ નહોતાં. આટલી બધી વ્યસ્તતા પછી આવેલી આ નિષ્ક્રિયતા… એની બેચેની-મૂંઝવણ દિવસે દિવસે વધતી જતી હતી. બાજુમાં આવેલું તૃષાનું ઘર પણ હવે બંધ રહેતું હતું. તૃષાના ભાઈબહેન, માબાપ, બધાં અમેરિકા જતાં રહ્યાં હતાં. હવે તો તેમના કોઈ સમાચાર પણ નહોતાં આવતાં. તૃષાનો ફોન પણ આવ્યે કદાચ બે એક વર્ષ વીતી ગયાં હશે ! \n\nકોઈ કોઈવાર તે વોટ્સએપ મેસેજ કરતી. પણ તૃષાનો જલ્દી જવાબ આવતો નહીં. જીવનનાં અંતની જ હવે રાહ જોવાની ને ! ઘણીવાર તો તે સાવ નિરાશ થઈ જતી. \n\nએક દીવાળી પર બધાં ભાઈબહેનોએ ભારત આવવાનું નક્કી કર્યું. તેઓ કદીયે પૃથાએ કુટુંબ માટે કરેલાં ત્યાગને ભૂલ્યાં નહોતાં. પણ છોકરાંઓની સ્કૂલો અને વ્યવસાયનાં ચક્કરમાં બધાં એક સાથે ભારત આવી શકતાં નહોતાં. પૃથાને અઢળક આજીજી કર્યાં પછીયે પૃથા કોઈ દિવસ અમેરિકા આવવાં તૈયાર થઈ નહોતી. હવે બધાંનાં છોકરાંઓ મોટાં થઈ ગયાં હતાં તેથી બધાંએ સહકુટુંબ ભારત આવી પૃથા સાથે દીવાળી મનાવવાનું નક્કી કર્યું. આટલાં બધાં એક સાથે આવવાનાં હોઈ જે પૃથા આજ સુધી રીનોવેશન ટાળતી હતી તેનો હવે ઘર સરખું કરાવી બધી આધુનિક સગવડો કરાવ્યે જ છૂટકો હતો ! બધાંની રીનોવેશનને લગતી નવી નવી ફરમાઈશો આવતી. છોકરાંઓ પણ માસીને અને ફોઈને વીડીયો કોલ કરી પોતાની ખાસ ખાસ માંગણીઓ કરતાં. અને કહેતાં, “હવે તો અમે બધાં દર વર્ષે તમારી સાથે થોડાં થોડાં દિવસ રહેવાં આવીશું, માટે આપણે આ બધી સગવડો કરાવી જ લઈએ !”\n\nજોકે, તેમનો આશય મૂળ તો એવો હતો કે પૃથા ઘરમાં ઢળતી ઉંમરે થોડી આરામની જિંદગી જીવે ! આખી જિંદગી તેણે એક સાંધતાં તેર તૂટે એવી અવસ્થામાં જ કાઢી હતી. પપ્પાની માંદગી પાછળ એ તન, મન, ધનથી ઘસાઈ હતી. પણ ક્યારેય કોઈની મદદ સ્વીકારતી નહોતી. એટલે હવે બધાં થોડો થોડો પોતાનો સમય તેની વૃદ્ધાવસ્થામાં આપવાં માંગતાં હતાં. પૃથા પણ આ વાત સમજતી હતી. આટલાં વર્ષથી મદદ લીધાં વિના સ્વાવલંબનથી સ્વમાનભેર જીવતાં હવે તેને આ બધાં પાસે રીનોવેશનનાં પૈસા લેવાં ગમતાં તો નહોતાં.  છતાં તેણે બધાંની લાગણીઓનું માન રાખ્યું હતું. એમાં વળી બાજુમાં તૃષાનાં ભાઈનો અમેરિકાથી ફોન આવ્યો હતો. તેને પણ તેનાં ઘરમાં બધું બદલી તદ્દન નવું જ આધુનિક સગવડોવાળું ઘર બનાવી દેવું હતું ! \n\nહવે, પૃથા પાસે બે ઘરને તદ્દન આધુનિક અને નવાં જેવાં જ બનાવી દેવાય તેટલાં પૈસા તો ભેગાં થયાં નહોતાં. વળી, તૃષાનાં ભાઈને તેણે વિવેક ખાતર પણ કહી દીધેલું કે પૈસાની કોઈ ચિંતા નહીં કરતાં. એ બધું કરાવી દેશે અને પછી જ્યારે એ લોકો ભારત આવશે ત્યારે જે હશે તે હિસાબ કરી લેશે. એટલે આમ પણ તો તેને પૈસાની સગવડ તો કરવી પડે તેમ હતી જ. તેણે એકલાં હાથે બધાં ભાઈબહેનને ભણતર પૂરું કરાવ્યું હતું, ઘર ચલાવ્યું હતું, આખી જિંદગી પોતાની જ કમાણી પર માતાપિતાની દવાદારૂ કર્યાં હતાં. એટલે તેની પાસે બચત પણ કેટલી હોઈ શકે ? \n\nદીવાળી આવતાં સુધીમાં તેણે દોડાદોડી કરીને બંને ઘર એકદમ નવાં જ કરી દીધાં ! કોઈ માની ના શકે તેટલાં સુંદર બનાવી દીધાં ! એક જોતાં સારું જ થયેલું. તેનાં તદ્દન નિરાશ અને હતાશ, નિષ્ક્રિય દિવસોમાં આ કામને લીધે એવી તો ચહેલપહેલ થઈ ગઈ હતી કે તેને પોતાને જ ખબર ના પડી કે તેનાં જીવનનાં આ દિવસો કેવીરીતે ઊડી ગયાં ! \n\nબધાંને આવવાનો દિવસ આવી ગયો. સફેદવાળને વ્યવસ્થિત ઓળી આછાં પરપલ કલરની કુર્તી પહેરી એ એરપોર્ટ પહોંચી. કોણજાણે કેમ પણ આજે તેનું હ્રદય કાંઈક જુદી જ ધૂન વગાડતું હતું, જેને તે પોતે પણ સમજી શકી નહોતી. \n\n***\n\nએરપોર્ટથી બધાંને લઈ જ્યારે સાત સાત મોટી ગાડીઓ એ જૂની સોસાયટીનાં નવાં બનાવેલાં બે ઘર આગળ ઊભી રહી ત્યારે સાંઈઠ વર્ષની પૃથા સોળ વર્ષની બની થનગનતી હતી. આજે તેનાં આનંદની કોઈ સીમા નહોતી ! બંને ઘર વર્ષો પછી બધાં સંબંધો ફરી પાછાં તાજાં કરતાં ધમધમી રહ્યાં હતાં. પૃથા તો નાની કિશોરી બની તૃષાનો હાથ છોડવાં જ તૈયાર નહોતી ! આજે આટલાં વર્ષે બંને બહેનપણીઓએ નાનપણમાં એકબીજાને આપેલ સાથે રહેવાનું પૂર્ણ કરવાં થનગની ઊઠી ! પોતનાં સંસારમાં આટલાં વર્ષો વ્યસ્ત રહ્યાં પછી છેવટે પૃથા અને તૃષાએ પોતાનાં માટે સમય કાઢી જ લીધો.\n\nતૃષા અને પીનલ હવેથી હંમેશ માટે અમેરિકાને વિદાય આપી પાછાં વતનમાં આવી પૃથાની બાજુમાં રહેવા આવ્યાં હતાં ! અને તે બંનેની અતૂટ મૈત્રીનાં આટલાં વર્ષો પછીનાં આ મેળાપનાં સાક્ષી બની બંનેના કુટુંબીઓ એક અનેરો આનંદઅવસર ઉજવવાં બંને ઘરને દીપોની હારમાળા પ્રગટાવી સજાવી દીધેલું ! ! !",
      "duration": "7 mins",
      "category": "Classics"
    },
    {
      "id": 18,
      "title": "યહ સફર હૈ બહોત મુશ્કિલ...",
      "story_name": "શિખા મોઢું ચઢાવીને કૉલેજમાંથી ઘેર આવી ગઈ ! પ્રેમ ! રાસ્કલ શું સમજતો હશે પોતાની જાતને ! હું શું એના વગર રહી નથી શકવાની હું સા... ને બરાબર સબક શીખવીશ! શું સમજે છે ! હું એની જેવી તેવી માગણીનો સ્વીકાર કરીશ? કદી નહીં! ગુસ્સાને લીધે શિખાનો ચાંદ સમો ચહેરો જાણે તપતો સૂરજ બની ગયો હતો!\n\nશિખા કોલેજની સૌથી સુંદર અને સ્માર્ટ યુવતી હતી!! અને એમ કહો આખી કૉલેજના છોકરાઓની જાન હતી!! પણ શિખાની જાન બસ એક યુવકમાં ફસાયેલી હતી અને એ હતો પ્રેમ! પ્રેમ પણ ખૂબ દેખાવડો અમીર બાપનો એકલો તો સ્માર્ટ યુવાન હતો! પ્રેમ શિખાને એટલો બધો ચાહતો હતો કે જો શિખા કૉલેજ ન આવી હોય તો એના ઘર સુધી પહોંચી જતો!! અને જો શિખા કૉલેજમાં દેખાય ના હોય તો કોઈ પણ ક્લાસમાં એનું દિલના લાગે!! શિખાના બધાં નખરા ઉઠાવે!! શિખા પણ પ્રેમ પર પૂરેપુરો રૂવાબ રાખે!! ક્યારેક વાયદો કરી પ્રેમ જો સમયસર ના આવે તો એ જ્યારે મોડો આવે ત્યારે રેસ્ટોરન્ટ ની પ્લેટસ જગ ગ્લાસ વગેરે એની સામે ફેંકે અને પ્રેમ કાન પકડી મુર્ગો બને ત્યારે એને છોડે!! ક્લાસ રૂમમાં બોર્ડ પર સોરી લખી પ્રેમ માફી માગી લે!! ક્લાસના બધા છોકરા એને ઘેલો કહી ઉડાવે!! પણ પ્રેમને તો કોઈની કાઈ પડી ના હતી!! એને તો શિખાની ખુશીમાં ખુશી મળતી!\n\nપણ આજ જ્યારે એ શિખાને એકાંતમાં મળ્યો!! તો શિખાની દીવા સમાન આંગળીઓને ચૂમી લીધી! અને એના વાળમાં ફૂલ પણ પરોવી દીધું! અને એનાં લીસા સફેદ દૂધ જેવા ગાલ પર ટપલી મારી શિખાને કહ્યુ, \"જાનુ, તારી પાસે કાંઈ માગી શકું? શિખાએ આંખોથી સંમતિ આપી!! પ્રેમ કહે, \"જોજે તું પાછી ગુસ્સે ના થતી!\" શિખા રૂવાબથી બોલી, \"જો જે એવું કાંઇ ના માગતો કે મને ગુસ્સો આવે!\" એમ કહી એ મીઠું હસી!! હવે પ્રેમની હિંમત વધી!! એને શિખાને નજીક ખેંચી અને જાણે કાનમાં કૈંક કહેતો હોય એમ કહ્યું! મારે તારા થોડાં પિકચર જોઈએ છે જેને હું તારી ગેરહાજરીમાં પણ જોઈ શકું!\n\nશિખા ફટાક કરતી ઊભી થઈ ગઈ!! અને ચાલવા લાગી!! પ્રેમ જાનુ જાનુ ગુસ્સે ના થા કરતો પાછળ પાછળ ચાલવા લાગ્યો!! અને પછી શિખાનો હાથ પકડી કહ્યું, \"જાનુ તું મારો આટલો વિશ્વાસ નથી કરતી!! પ્રેમ એજ વિશ્વાસનું નામ છે!! જો તને મારા પ્રેમ પર વિશ્વાસ નહીં હોય તો તું મને તારા પિકચર નહીં આપે!! આપણી વચ્ચે પ્રેમ અને વિશ્વાસ અડગ રહેવા જોઇએ!! તું જો પિકચર નહીં આપે તો હું સમજીશ કે તારા પ્રેમમાં ખોટ છે!! પણ શિખાએ પ્રેમની કોઈ વાત સાંભળી નહીં અને ગુસ્સામાં ઘરે જવા નીકળી ગઈ!!\n\nગુસ્સામાં ઘરે જઈ પથારી પર પટકાઈ !! મોટી બહેન શિખા અને પ્રેમ વિષે જાણતી હતી!! એને ખબર પડી ગઈ કે આજ ફરી પ્રેમ સાથે ઝઘડો કરીને આવી છે!! એના વાળમાં હાથ ફેરવતાં બહેને પૂછ્યું, \"શિખુ શું થયું મને કહે!!\" અને શિખા બહેનનાં ગળે લાગીને રડવા લાગી!! અને પ્રેમની માગણી અને પ્રેમનું કહેવું કે, \"તને મારામાં વિશ્વાસ હોવો જોઈએ!!\" પોતાની મૂંઝવણ બહેનને બતાવી!! બહેને કહ્યું, \"પગલી, પ્રેમ તને કેટલો પ્રેમ કરે છે!! એ તારા ફોટાનો કદી મિસ યુઝ નહીં કરે તું બેધડક ફોટા લે અને એને આપ!! એ તારી પરીક્ષા કરે છે!! તું એને બતાવી દે કે તું એનો કેટલો વિશ્વાસ કરે છે!! શિખાને પણ આ વાત સાચી લાગી!! એને થોડી નિરાંત થઈ કે એને બહેન સાથે વાત કરી!\n\nએકાંતમાં ઘણાં ફોટા લીધાં જે એક પતિ પત્નિ જ જોઈ શકે એવા હતાં! બીજા દિવસે કૉલેજમાં પહોંચી અને પ્રેમ એને કોલેજના ફાટક પાસે જ મળી ગયો!! એણે પોતાનો મોબાઈલ પ્રેમના હાથમાં મૂકી દીધો અને કહ્યું લે મેં તારી ઈચ્છા પૂરી કરી છે! અને આ ફોટા તારી પાસે જ રાખજે કોઈને બતાવતો નહીં! પ્રેમે એનાં ગાલ પર ટપલી મારી ગાંડી કદી કોઇને નહીં બતાવું !! તને પ્રેમ કરું છું!! મજાક થોડી!! હજુ તો બન્ને વાત કરતાં હતાં ત્યાં બે ગુંડા જેવા છોકરા ત્યાંથી સ્કુટર પર પાસ થયાં અને પ્રેમનાં હાથમાંથી મોબાઈલ આંચકી લીધો!! પ્રેમ એની પાછળ દોડ્યો પણ સ્કૂટરને એ છોકરાએ દોડાવી દીધું અને બન્ને અદ્ર્શ્ય થઈ ગયાં!!\n\nપ્રેમ તો જાણે ડઘાઈ જ ગયો અને શિખા અવાચક!! હવે શું થશે? મારો મોબાઈલ તો ગયો!! અને મારા ફોટા!! હે ભગવાન!હવે શું!! પોલીસમાં ફરિયાદ લખાવી બન્ને ઉદાસ મને ઘરે આવ્યા!!\n\nબીજા દિવસે શિખાના પગ ઉપડતા ન હતા કૉલેજ જવા માટે!! શું થશે?? પણ શું થયું હશે એ જાણવા માટે પણ કૉલેજ જવું જરૂરી હતું!! એ કૉલેજ પહોંચી!! છોકરા છોકરીઓ એની સામે જોઈ ઘુસપુસ કરતા હતાં!! એની સામે જોઈ હસતાં હતાં!! એની દોસ્ત નેહા એની પાસે આવી!! એને લેડીઝ રૂમમાં લઈ ગઈ!! ત્યાં દિવાલ ઉપર એના નામ સાથે ગંદી વાતો લખેલી હતી!! અને નેહા એ કહ્યું કે કૉલેજના લગભગ બધાં છોકરા અને છોકરીઓ પાસે એના ફોટા પહોંચી ગયાં છે!! હવે કાઈ થઈ શકે એમ નથી!! એ તો ડઘાઈ ગઈ એને શું કરવું એજ સમજાતું ન હતું!! પ્રેમને દોષ આપવા લાગી!! શરમથી એનું માથું ઝૂકી ગયું!! અરે રે મારા ચારિત્ર પર આ કેવો દાગ લાગ્યો!! હવે હું શી રીતે જીવું? મારે મરી જ જવું જોઈએ!! જેનો પ્રેમી આવો નીકળ્યો!! મારા પ્રેમ અને વિશ્વાસની કસોટી કરવા એને ફોટા માગ્યા અને એનું પરિણામ કેટલું ભંયકર આવ્યું. અને હવે જીવીને શું ફાયદો!! જ્યારે આખા જગતે મને આવી હાલતમાં જોઈ લીધી!! અરે મારા મા બાપ તો શરમથી મરી જશે!! હે ભગવાન આ ધરતી માર્ગ આપે તો એમાં સમાઈ જાઉં!!\n\nએ ઘરે ગઈ બહેનને કશું કહ્યું નહીં!! બહેન પણ પોતાના કામમાં બીઝી હતી તો એને પણ શિખાને કાંઇ પૂછ્યું નહી!! એણે ચૂપચાપ કેબીનેટમાંથી ઉંદર મારવાની દવા કાઢી!! એની આંખોમાં ઉદાસી હતી!! શરમ હતી!! વારંવાર એ દવાની બોટલ હાથમાં લઈ ને મૂકતી હતી!! દુનિયા પરથી વિશ્વાસ ઉઠી ગયો હતો!! દુનિયા અત્યારે એને ઝેર જેવી લાગી રહી હતી!! ઘડીમાં મા બાપના શરમથી ઝૂકેલાં શિર નજર આવતા હતાં તો ઘડીમાં પ્રેમની ઉદાસ આંખો!! ઘડીમાં મોટી બહેનની લાચાર ઉદાસ આંખો!! હાથમાં બોટલ લઈ એને દ્રઢતાથી આંખો મીંચી અને એ ઝેર ગટગટાવી ગઈ!! થોડી વારમાં બહેન કાંઈ કામથી એના રૂમમાં આવી તો ખાલી બોટલ અને શિખાના મોઢામાં ફીણ જોયા!! એ ચીસ પાડી ઊઠી!! જલ્દી એમ્બ્યુલન્સ આવી એને હોસ્પિટલમાં લઈ ગયાં હજુ શ્વાસ ચાલતાં હતાં!! એને ઊલટી કરાવી!! ઝેર ઓકાવી દીધું પણ આ ઝેરે એને મગજ પર અસર કરી!! એ કોમામાં જતી રહી!! ડોકટરે કહ્યું કે, \"હવે હું ના કહી શકું એ ક્યારે હોશમાં આવશે એક દિવસ, એક મહીનો એક વરસ!! શિખાને ઓકસિજન પર રાખવામાં આવી!!\n\nઘરના લોકો ઉપર જાણે વીજળી પડી!! મમ્મી તો જાણે હોશમાં જ ના હતી!! ડૉકટરે એની મમ્મીને પણ ઉંઘની ગોળી આપી સુવાડી દીધી!! અને પપ્પાની ઉદાસ આંખો જાણે સવાલ કરી રહી હતી!! મારી દીકરીનો શું વાંક? પપ્પા રડી ના શકે પણ પપ્પાનું મુંગુ રૂદન સાફ નજર આવતું હતું!! બહેન તો ભાંગી પડી હતી!! શિખા એને જીવથી વધારે વહાલી હતી!! એની આંખોના આંસું સુકાતા ન હતાં! પ્રેમ અર્ધ પાગલની જેમ હોસ્પિટલની આજુબાજુ ફરતો હતો!! એને ના ખાવાનું ના પીવાનું ભાન હતું!! બસ શિખા શિખા બબડે જતો હતો અને કહેતો હતો કે બધો મારો દોષ છે!! મેં જ મારા પ્રેમની આ હાલત કરી છે!! હા એક આ સમય છે જે નદી જેવો છે જે કદી રોકાતો નથી!! સારો હોય કે ખરાબ પણ પસાર થઈ જાય છે!! હા નદીના પાણીની જેમ એજ ક્ષણ પાછી આવતી નથી ચાહે દુઃખની કે સુખની!! દિવસો નીકળવા લાગ્યા!! મહીના નીકળવા લાગ્યા!!\n\nશિખાનો રૂમ સાફ કરવા જગુ આવતો હતો!! હોસ્પિટલમાં એ સફાઈનું કામ કરતો હતો!! સુંદર શિખાને એ રોજ તાક્યા કરતો!! કેટલી સુંદર છે!! એના મનનો હિંસક પ્રાણી કલ્પનામાં એના શરીરનું શોષણ કરતો. એ રાતે હોસ્પિટલ સૂમસામ હતી!! જગુ સફાઈ કરવાને બહાને શિખાના રૂમમાં ગયો. અને દરવાજો બંધ કરી અંદરથી કડી મારી દીધી. અને એ હેવાને શીખાના અચેત દેહ સાથે અપકૃત્ય કર્યુ!! કોમામાં પડેલી શિખા સાથે હીંસક કૃત્ય કર્યુ અને શિખાને પોતાની હવસની શિકાર બનાવી!! શિખાએ ના ચીસો પાડી!! ના કોઈ આવી ચડ્યું ! એ હેવાન પોતાના કાર્યમાં સફળ થયો!! કોઇને કશી જાણ પણ ના થઈ!!\n\nફરી મહિનાઓ વીતવા લાગ્યા!! બે મહીના પછી નર્સ શિખાના રૂમમાં હતી અને એને જોયું કે શિખાના હાથની આંગળીઓ થોડી હલી રહી છે!! એણે તરત ડોકટરને જણાવ્યું!! ડોકટર ફરી નવા ઈલાજ કરવા લાગ્યા!! હવે ડોકટરને આશા બંધાઈ હતી કે શિખા કદાચ કોમામાંથી બહાર આવી શક્શે!! શિખાના અચેતન દેહમાં સંચાર થવા લાગ્યો!! ડોકટરે તરત શિખાના માતા પિતાને જણાવ્યું કે શિખા ખૂબ જલ્દી હોશમાં આવી જશે!! ખૂબ ઈલાજ અને સારવાર પછી ધીરે ધીરે રિસ્પોન્સ કરવા લાગી!! અને એક દિવસ એ પૂરી હોશમાં આવી ગઈ!! માતા પિતાએ જે શ્રધ્ધા રાખી હતી એનું ફળ મળી ગયું!! પ્રેમ તો ખુશીથી પાગલ જ થઈ ગયો!! સામે આવતી નર્સને ઊંચકી લીધી અને નર્સના બન્ને ગાલ પર ચૂમીઓ ભરવા લાગ્યો!! ડોકટરને ભેટી પડ્યો!! છ મહીના પછી બધાંના જીવનમાં ફરી બહાર આવી!!\n\nશિખા ઘરે આવી ગઈ!! હજું બેડ રેસ્ટ કરવાનું કહેલું પ્રેમ રોજ ફૂલોનો ગુચ્છો લઈ હાજર થઈ જતો!! જાત જાતના કાર્ડ અને બલુનથી શિખાનો રૂમ ભરાઈ ગયો હતો!! માતા પિતા પણ શિખાને બધું ભૂલી નવી જિંદગીની શરૂઆત કરવા કહેતા! અને શિખા પણ બધું ભૂલવા માગતી હતી!! બસ ભગવાનનો એહસાન માનતી કે એણે એને બચાવી લીધી હતી!! કે આ બધાં ખુશીથી મહેકતા ચહેરા જોવા મળ્યા!! બધાં એને કેટલો બધો પ્રેમ કરે છે!! હવે કદી મરવાના વિચાર નહીં કરે!આને કદી મારા વહાલાઓને દુઃખ નહીં આપું!\n\nપંદર દિવસ થયાં હશે!! અને શિખાને ખાવા ભાવતું ના હતું!! ઊલટી થઈ જાય!! મન બેચેન રહેતું હતું!! એ ડોકટર પાસે ગઈ! ડોકટરે થોડાં ટેસ્ટ કર્યા!! અને રિપોર્ટ હાથમાં આવ્યો!! ડોકટર અજય અવાચક થઈને રિપોર્ટ જોઈ રહ્યાં હતાં! શિખા મા બનવાની હતી!! જે છોકરી છ મહીનાથી કોમામાં પડી હતી એ મા શી રીતે બનવાની? શિખાને આ વાત કહેવી શી રીતે? પણ કહ્યા વગર તો છૂટકો ના હતો!! એને શિખાને રૂમમાં બોલાવી અને કહ્યું, \"જો શિખા હું તારો ડોકટર છું, હું કહું તે ખૂબ શાંતિથી સાંભળ! મને ખબર નથી આ હોસ્પિટલમાં શું થયું!! પણ આ તારો રિપોર્ટ કહે છે કે તું મા બનવાની છે!! શિખા મૂંઝાયેલી ડોકટરને તાકી રહી!! ડોકટરે કહ્યું, \"જો શિખા તું હમણાં આ બધું વિચારવાનું છોડી દે, હું હોસ્પિટલના સ્ટાફની મીટિંગ બોલાવું છું!! અને શું થયું એની તપાસ કરું છું!!\n\nડોકટરે શિખાને ખૂબ ધીરજ ધરવા કહ્યું!! ઘરનાની ખુશી દુઃખમાં ફેરવાઈ ગઈ પ્રેમ પણ ખૂબ ગુસ્સામાં આવ્યો!! અને કહેવા લાગ્યો મને એનું નામ આપો હું એનું ખૂન કરી નાખીશ જેણે મારી શિખા સાથે આવું બિભત્સ કામ કર્યુ છે!! એ ઉદાસ હતો પણ એ શિખાને આશ્વાસન આપતો હતો કે હું તારી સાથે જ છું તું ધીરજ રાખજે!! પણ શિખાની ઈજ્જત ફરી એકવાર દાવ પર લાગી હતી!! પહેલા ફોટા વાયરલ થયા અને હવે જે હોસ્પિટલે એને જીવાડી હતી એજ હોસ્પિટલના નાલાયક સ્ટાફને લીધે ફરી એને મરવાના વિચાર આવવા લાગ્યા! પણ ઘરવાળાએ અને પ્રેમે એને સંભાળી લીધી! ડોકટરે મીટિંગ બોલાવી આ વાતનો મુદ્દો મૂક્યો!! સી સી કેમેરા ચેક કરવામાં આવ્યા!! જગુને અડધી રાતે શિખાના રૂમમાં જતાં અને દરવાજો બંધ કરતા અને થોડીવાર પછી બહાર નીકળતા જોવા મળ્યો!! ડોકટરે એના પર કેસ કરવા કહ્યું પણ હોસ્પિટલના ડીન હોસ્પિટલની ઈજ્જત જશે કરી કેસ દબાવી દેવા માગતા હતાં! પણ ડોકટર અજય અડગ રહ્યા અને જગુ પર કેસ ઠોકી દીધો!! જગુનું પાપ મારે મારા ઉદરમાં નથી પાળવું કહી શિખાએ ગર્ભપાત કરાવી નાખ્યો!! હોસ્પિટલ પર તથા જગુ પર કેસ કરવામાં આવ્યો છે!! જગુ પર બળાત્કારનો અને હોસ્પિટલ પર દર્દી સાથે બેદરકારી વર્તવા બદલ!! શિખા ડિપ્રેશનનો શિકાર બની!! અને હવે ઘરના લોકો તથા પ્રેમ શિખાને આ ડિપ્રેશનમાંથી કાઢવા પ્રયત્ન કરી રહ્યા છે!! ઘણી વાર ટેક્નોલૉજી માણસને બરબાદ કરી દે છે!! અને કોઈની જિંદગી દાવ પર લાગી જાય છે!! હોસ્પિટલની બેદરકારી શિખા જેવી કુવારી છોકરીનું જીવન બરબાદ કરી શકે છે!!\n\n",
      "duration": "8 mins",
      "category": "Classics"
    },
    {
      "id": 19,
      "title": "પ્રતીક",
      "story_name": "ગઈકાલ સુધી ચાલેલી હડતાલ અંગેની વાતો હજી પણ શમી નહોતી. વાતાવરણમાં કોઈ નવા જ પ્રકારનો ‘મુડ’ હતો. બધા જ પોતપોતાની આગવી શૈલીમાં બેંકીગ ક્ષેત્રે પડેલી આ અભૂતપૂર્વ હડતાલ અંગેની વાતો કરતા હતા.\n\n“તમે શું માનો\n\nછો, દેસાઈ, આપણી આ વખતે રજુઆત અસરકારક રહી, નહીં?” શાહે દેસાઈને પાછળથી ધબ્બો મારતા કહ્યું.\n\n“પણ, મારૂં માનવું છે કે આપણે આપણી થોડીક માંગણીઓના ઉકેલથી માત્ર સંતોષ અનુભવવો ના જોઈએ. આપણી બધી જ માંગણીઓનો ઉકેલ લાવવો જ જોઈએ !” - દેસાઈ પોતાના ચશ્માં સરખાં કરતાં જવાબ આપતા હતા. પેલી બાજૂએ રોજના ગ્રાહક મથુરાદાસ શામજીની કં. વાળા મૂળજીભાઈ ચાની પ્યાલી મોઢે માંડતા યુનિયનના સેક્રેટરી મિ.દોશી સાથે વાતોમાં તલ્લીન હતા.\n\n“તમારૂં શું માનવું છે, દોશી? આ હડતાલથી તમે પ્રજાની તમારા પ્રત્યેની સહાનુભૂતિ ગુમાવી છે તેવું તમને નથી લાગતું?”\n\n“ના, ના, મૂળજીકાકા, હવે જ અમને ખરો માર્ગ મળ્યો છે, હવે પછીની હડતાલ વધુ અસરકારક હશે.”\n\nત્યાં જ સીતાંશ દવેએ બ્રાંચમાં પ્રવેશ કર્યો અને મિ.દોશી અને બીજાઓ તેની તરફ ગયા. “કેમ, દવે સાહેબ, અમારાથી તમને લાભ થયોને ? બહુ યુનિયનનો વિરોધ કરતા હતા ને -” બધા જ ખડખડાટ હસી પડયા. “અરે, કોમરેડસ, તમારૂં યુનિયન અને તમારી પ્રવ્રુતિઓ સારી જ છે, પણ સાવ અસભ્ય વર્તન સારૂં ના કહેવાય !” સીતાંશે શાંતીથી જવાબ આપ્યો.\n\n“હવે, એ વાતો જવા દો, દવે સાહેબ, તમારા નવા આસીસ્ટંટ જોયાં ? મીસ સ્મૃતિ કેલકર...” દેસાઈએ સીતાંશનો ખભો હલાવીને ધીમેથી કહ્યું... “થ્રુ છે - ડાયરેકટ !” \n\n“અચ્છા...” સીતાંશ નોકરી આપવાની આ નવી પદ્ધતિ અંગે વિચાર કરતો કરતો પોતાના ટેબલ પર બેસી ગયો. આ વર્ષમાં આવી નિમણૂંકો કેટલી થઈ ? તેની આંખ સામે લાઈનમાં ઊભેલા અનએમ્પ્લોઈડ ગ્રેજ્યુએટ્સ અને કેબીનમાં થતી તેઓની મશ્કરીઓ તરવરી ઊઠી. તેને એક વિચાર આવ્યો કે હવે માતા-પિતાએ પોતાના બાળકોના કોલેજના એડમીશનની સાથે ભવિષ્યની નોકરીઓ અંગે ઓળખાણો શોધી રાખવી પડશે.\n\n“એક્સક્યુઝ મી, પ્લીઝ...” તેની સામે ઊભી હતી નવી આવેલી મીસ. સ્મૃતિ કેલકર. તેના વિચારો તેણે ખંખેરી નાંખ્યા, તેને કેમ જાણે કોઈ નવા જ પ્રકારનો ભાવ જણાતો હતો.\n\n“યસ, એની ડીફીકલ્ટી...”\n\n“સર... પેલા બેનને એકાઉન્ટ ખોલાવવું છે...”\n\n“મોકલો અહીં - હું તેમને સમજાવી દઈશ...” સીતાંશ નીચું જોઈને સહી કરવા લાગ્યો. થોડીવારમાં એક સ્ત્રી તેના બાળકની સાથે તેની સામે આવી. તેણે સહી કરતાં કરતાં જ તેને સામેની ખુરશી ઉપર બેસવાનું કહ્યું.\n\n“સીતાંશ...”\n\nતેણે ઉંચે જોયું... “અહો, સ્મૃતિ આજે ? અહીં ?” એક સાથે કેટલાય પ્રશ્નો આંખો દ્વારા પૂછાય ગયા. તેઓ એકમેકની સામે જોઈ રહ્યા.\n\n“અહીં જ છું, છેલ્લા પંદર\n\nદિવસોથી અહીં રહીએ છીએ - આના પપ્પાની અહીં ટ્રાન્સફર થઈ છે.”\n\n“અચ્છા, સરસ. એ તો\n\nએન્જીનીયર છે, નહીં? કેમ, સારૂં છે ને ?”\n\n“હા, બસ, તમારા આશીષથી\n\nહું સુખી છું...” સ્મૃતિ નીચું જોઈને વાતો કરી રહી હતી... “તમે ?”\n\n“હા, બસ, સુખી છું -\n\nજીવું છું..” સીતાંશ તેની સામે સ્તબ્ધ થઈ ને જોઈ રહ્યો, સ્મૃતિની આંખોમાં ભીનાશ હતી. તેણે બેલ મારી પટાવાળાને\n\nબોલાવ્યો અને પાણી લાવવા કહ્યું, “અરે, સ્મૃતિ, હવે તો અમારે ત્યાં અહીં આવેલી નવી કલાર્કનું નામ પણ મીસ સ્મૃતિ કેલકર છે - કેટલું સુંદર નામ છે નહીં ?”\n\n“યાદ છે? આજથી કેટલાય વર્ષો પૂર્વેની એ સાંજ - જ્યારે કોલેજના એન્યુઅલ ફંકશન વખતે તમે મળ્યા હતા. તમારા સુંદર લેકચર પછી હું તમારી પાસે આવી હતી, ત્યારે તમે મને પૂછ્યું હતું - “સ્મૃતિ, તારૂં નામ શું\n\nછે?” – “નામની ખબર છે તો પૂછો છો શું કામ ?”\n\n“સ્મૃતિ જ જિંદગી જીવવા માટેનો સહારો છે, ત્યારે મને તમોએ કહ્યું હતું. તમે પણ મારા પપ્પાની જેમ\n\nલેખકપણું કરશો નહીં હોં !” તમને મેં હસતા-હસતા કહ્યું હતું.\n\n“બસ....બસ...સ્મૃતિ એ દિવસો યાદ નહીં કર. એ સંધ્યાઓ હવે ફરી ઉગવાની નથી. પડી ગયેલું ઝાડ કદી પણ ફૂલ ઉગાડી શકતું નથી... લો, પાણી આવી ગયું.” સીતાંશની નજર સમક્ષ એ કોલેજીયન સ્મૃતિ અને આજે સામે બેઠેલી સ્મૃતિ તરવરી રહ્યા. પોતે એક લેખક હતો અને કોલેજમાં તેની આગવી છાપને લીધે સહુ કોઈ તેના તરફ આકર્ષાતા, તેમાં પણ સ્મૃતિ તો તેની પાછળ પાગલ બનીને ફરતી.\n\nપરંતુ... એક દિવસ કોલેજની બાજૂમાં આવેલા બગીચામાં તેને સ્મૃતિ મળી... “સીતાંશ, પપ્પાની\n\nટ્રાન્સફર થઈ ગઈ !” સ્મૃતિએ ભીનશભર્યા સ્વરે કહ્યું... “સીતાંશ, હવે હું તમારાથી દૂર ચાલી જઈશ. તમે મને યાદ કરશો ને ? પત્ર લખશો ને? આપણે એક બનીને જિંદગી વીતાવશું અને આપણી આ સફર દૂર દૂર સુધી લંબાતી જ જાય...બસ, લંબાતી જ જાય...”\n\n“અરે, અરે, સ્મૃતિ તેં તો કેટલી મોટી વાત કરી નાંખી...” સીતાંશ મોટેથી હસી પડયો, “સ્મૃતિ તને ખબર છે ને ? મારા પપ્પા મને નાનો મૂકીને મરી ગયા હતા. પછી મારી માએ કેટલાય દુઃખો વેઠીને આજે મને આ તબક્કે પહોંચાડ્યો છે. સ્મૃતિ, આજ સુધીમાં મેં એક જ સ્ત્રીનો પ્રેમ મેળવ્યો - અને તે મારી માનો - હું ઈચ્છું છું કે તેમાં\n\nભાગ પડાવવા બીજું કોઈ ના આવે...”\n\n“સીતાંશ...” સ્મૃતિએ જાગ્રુત થતી હોય તેમ પોતાના વિચારો દૂર કરીને પૂછયું, “સીતાંશ, માં શું કરે\n\nછે ?”\n\n“મા હવે આ પૃથ્વી ઉપર નથી... સ્મૃતિ, માની ઈચ્છા છેવટ સુધી તમને મારા ઘરમાં જોવાની હતી, પરંતુ મારો\n\nસિધ્ધાંત...”\n\n“એટલે તમે હજુ સુધી લગ્ન જ કર્યા નથી ?”\n\n“ના, સ્મુતિ, માના ગયા પછી મેં મારી ટ્રાન્સફર ભાગલપુર કરાવી લીધી હતી. હમણાં આ નવી બ્રાંચ થઈ છે એટલે મારી અહીં ટ્રાન્સફર કરી છે... અચ્છા જવા દો એ વાતો... જૂના પગલાંઓ ઉપર સમયની રેતી ફેલાઈ ગઈ છે હવે ફરી તે જ પગલાંઓ ઉપર ડગ માંડવાનું યોગ્ય નથી. તમારે એકાઉન્ટ ખોલાવવું છે ને ? કોનું, બાબાનું કે બાબાના પપ્પાનું ?”\n\n“ના, બાબાનું... આજે તેનો બર્થ-ડે છે....સીતાંશ, જો “અંકલ”ને પગે લાગ... આજે રાતે ડીનરમાં આવવાનું કહીશ ને ?” સ્મૃતિએ તેના બાબાને બાજૂમાં લઈને કહ્યું.\n\n“બહુ જ શાંત છે! શું નામ રાખ્યું છે ? સીતાંશ !!?” સીતાંશ આશ્ચર્યસહ પૂછી બેઠો.\n\n“હા, તમારા નામનું ‘પ્રતીક’ લઈ લીધું....” થોડીવારમાં તે ચાલી ગઈ, સીતાંશ તેની પાછળ જોઈ રહ્યો.... “તમારા નામનું ‘પ્રતીક’ લઈ લીધું.” સ્મૃતિ ચાલી ગઈ - શબ્દો મૂકીને...",
      "duration": "8 mins",
      "category": "Classics"
    },
    {
      "id": 20,
      "title": "છ જોડ દરિયાઈ આંખો",
      "story_name": "ચીંઈઈઈ.... બ્રેક લાગતા જ કારનો દરવાજો ખોલી વાવાઝોડું ઠેક મારતું ઉતર્યું. હા, મા એને વાવાઝોડું જ કહેતી. મીસરી હતી પણ એવી જ. નટખટ, ચુલબુલી, પતંગિયાની જેમ જ્યાં જાય ત્યાં બસ એનું ખડખડાટ હાસ્ય, મજાક-મસ્તી એની આસપાસ રહેતા તમામ લોકોને ખુશીના રંગોમાં ઝબોળી દેતા. ઘરની આસપાસ રહેતી ટાબરિયાટોળી માટે પણ મીસરી એની લીડર હતી. એના વિના કોઈ પણ રમત ફિક્કી લાગતી. એટલું જ નહિ, ઘર આસપાસ રહેતા કુતરા-ગલુડિયા માટે તો મીસરી ચાગલી ફ્રેન્ડ હતી. એની આસપાસ ફર્યા જ કરે. અને મીસરી પણ ગમે ત્યારે એ લોકો માટે હાજર. ઠંડીમાં અડધી રાતે પણ ઉઠીને મીસરી પોતાની ચાદર એને ઓઢાડી આવે પછી સવારે મા ભલેને ગુસ્સો કરે કે નવી ચાદરનું કલ્યાણ કરી નાખ્યું.\n\nઘરમાં દાદી પણ બૂમો પડે કે આ વાવાઝોડાને કાબુમાં રાખો. આને કોણ સાચવશે? પણ એમ માને એ મીસરી શાની? આવી આ મીસરી આજે એના પપ્પાના મિત્રને ત્યાં અમેરિકા જતી હતી. મીસરીને એની કૉલેજમાંથી એક વર્ષ માટે ખાસ અમેરિકા જર્નાલીઝમની માસ્ટર ડિગ્રી માટે પસંદ કરવામાં આવેલ. એરપોર્ટ પર પપ્પા મુકવા આવેલ અને આ વાવાઝોડું કારમાંથી ઠેક મારીને પ્લેન પકડવા દોડતું હતું. પપ્પાને ચિંતા હતી કે હજુ તો ટાબરિયાટોળીમાં રમતી આ રમકડાં જેવી મારી ઢીંગલીને એકલી કેમ મુકવી? પણ મીસરી જેનું નામ. પ્લેનમાં એક પતંગીયું ઉડ્યું રંગીન હવા લઈને.\n\nપપ્પાના મિત્ર મીસરીને પોતાને ઘરે લઇ ગયા. દરવાજો ખુલતા જ મીસરીના હાથમાંથી બેગ પડતાં-પડતાં રહી ગઈ. અંકલની દીકરી હસતી-હસતી દરવાજો ખોલી રહી હતી અને ફરક બસ એટલો જ કે એ મીસરી કરતા જરા ગોરી હતી બાકી નાક નકશો બિલકુલ મીસરી જેવો જ. મીસરી તો ત્યાં જ મટકું માર્યા વિના ઉભી રહી કે ક્યાં ભારત અને ક્યાં અમેરિકા? બધાં પહેલીવાર મળી રહ્યાં હતા. આટલું સામ્ય કઈ રીતે હોઈ શકે? ત્યાં એ બોલી, “મીસરી, અંદર નથી આવવું? આમ દરવાજે જ રહી જવું છે કે શું?” અમેરિકામાં આટલું સરસ ગુજરાતી બોલતી એના જેવડી અને એના જેવી જ આ છોકરીને મીસરી તો જોતી જ રહી!\n\nએ ગોરી છોકરીનું નામ પણ ગોરું જ હતું-મિરાત. બીજા દિવસે મીસરીને એ પોતાની સાથે કારમાં કૉલેજ લઇ ગઈ. મિરાત ખુબ શાંત અને સૌમ્ય હતી મીસરીથી બિલકુલ વિરુદ્ધ બહુ જ ઓછું બોલનારી અને સંવેદનશીલ. ધોળિયાઓની કૉલજમા બહુ ઓછા ગુજરાતીઓ વચ્ચે રહીને એ પણ અહી જર્નાલીઝમ જ કરી રહી હતી. આટલા વર્ષોમાં મિરાતે ગણીને બે ચાર મિત્રો બનાવેલ. એ ચાર પાંચ દોસ્તોનું મજાનું ગ્રુપ હતું. જેમાં વિસ્મય એની ગિટાર લઈને ફર્યા કરતો. નિનાદ રંગો અને પીંછીઓ સાથે રેલાતો રહેતો. બાંસુરી મીસરી જેવી ખડખડાટ હાસ્યથી બધાને હસાવતી અને રંગીન તિતલી જેમ કૉલેજ ગજવતી રહેતી. આ બધામાં ભારતીય નૃત્યમાં માસ્ટર એવી મિરાતને જેના માટે લગાવ હતો એ સાહિલ તો પોતાની દુનિયામાં મસ્ત રહેતો. સાહિલ અને તેના શબ્દો, સાહિલ અને તેના શેર, તેની ગઝલો આ બધું મીરાત શાંત રહી દિલમાં ઉતારતી રહેતી અને પીગળતી રહેતી પણ ક્યારેય હિંમત કરી સાહિલને કહી શકે એવો મિરાતનો સ્વભાવ જ ક્યાં હતો? એ તો પાયલના ખનકારે પોતાના ભાવ રણઝણાવતી રહેતી પણ સાહિલ તો પોતાની કલમમાં એટલો ડૂબેલો રહેતો કે એને એ પાયલનો ખનકાર મગજ સુધી પહોંચતો જ નહિ. એ મિરાતના નૃત્યને જોઈ ખુશ થતો તાળીઓના ગડગડાટ વખતે સાહિલની તાળી સૌથી પહેલી શરુ થતી પણ મિરાતને ખબર હતી કે આ હજુ એક બેસ્ટ ફ્રેન્ડની તાળી છે.\n\nએવી મિરાત આજે ભારતીય વાવાઝોડાને અમેરિકામાં સેટ કરવા સાથે લાવેલ. પહેલો જ દિવસ પૂરો થયો ત્યાં સાંજે મીસરી આખી કૉલેજમાં છવાઈ ગઈ હતી. ખાસ તો ગુજરાતી મિત્રોમાં ને વધુ તો કલમમાં ડૂબેલા સાહિલના કાગળમાં આજે ક્યાંક મીસરી ચિતરાઈ રહી હતી. અને મીસરીને પણ પહેલા જ દિવસે ગઝલ બનવાનું મન થાય રહ્યું હતું! મીસરીના તોફાનોએ સાહિલના શાંત દિલમાં ક્યાંક અટકચાળો કરી દીધેલ અને સાહિલની શાંત કલમે અને તેના હુંફાળા સ્મિતે મીસરીના તોફાનમાં એક વીજળીનો ચમકારો કરેલ!\n\nકૉલેજમાં વાવાઝોડા સાથે કલમ હવામાં વાતો કરતી ચાલી પણ ઘરમાં પહોંચતાં જ મીસરીને એક વિચાર ઘેરી વળતો કે મિરાત કેમ મારા જેવી દેખાય છે? ફરક બસ એટલો કે હું મા જેવી તોફાની અને મિરાત અંકલ જેવી શાંત, મૃદુ અને વહાલી લાગે તેવી. એક સવારે મિરાત બાથરૂમમાં હતી ત્યારે મીસરીની આંખ ખુલતા એને મિરાતના બેડ પર એક ડાયરી જોઈ. પ્રાઇવસીનો નિયમ નેવે મૂકી મિસરીએ ડાયરી ઉઠાવી ત્યાં પાને-પાને શેર શાયરીઓ, ગુલાબી કલ્પનાઓનું આખું ભાવવિશ્વ સામે આવી ગયેલું. પણ ક્યાય કોઈના નામનો ઉલ્લેખ નહિ! મીસરી વિચારમાં પડી કે મિરાત કોને આમ જીવથી પણ વધુ ચાહતી હશે? ત્યાં જ બાથરૂમના દરવાજાનો અવાજ આવતાં એણે ડાયરી મૂકી દીધી.\n\nસાહિલની ધીમે-ધીમે ચાલતી બાઈકમાં પાછળ બેઠેલી મીસરી એની પીઠ પર આંગળીઓ રમાડી રહી હતી. એ જ જૂની પ્રેમ રમતો કે પીઠ પર મેં શું લખ્યું કહેને સાહિલ? અને એ જ યુગોથી પ્રેમીઓનો ચાલતો જવાબ ‘આઈ લવ યુ’. અમેરિકાના લોસ એન્જલસના ઘણા સ્થળો આ યુગલની મસ્તીના સાક્ષી બનતા જતા હતાં. દરિયાની રેતી હોય કે આસમાન સાથે વાતો કરતા ડુંગરો હોય કે પછી ઊંચા બિલ્ડિંગોથી દુર ક્યાંક કોઈ ઝરણું ગોતી નહાવા પડ્યા હોય. કુદરતના સાન્નિધ્યમાં પોતાના ખોળામાં માથું મૂકી આંખ બંધ કરી પડેલી મીસરીના કાનમાં ગુંજન કરતી સાહિલની ગઝલો હોય અને સાહિલનો હાથ એના શબ્દો સાથે મીસરીના સુંવાળા વાળમાં ફરી રહ્યો હોય.\n\nમીસરીને લાગી રહ્યું હતું કે મિરાત હમણાં-હમણાં એનાથી દુર રહેતી અને એક ઉદાસી એની આંખોમાં વાંચતી. એ ઘણી કોશિશ કરતી કે મિરાત પોતાના પ્રેમ વિશે, પોતાની ઉદાસી વિશે કૈક બોલે પણ મિરાત હસીને ચુપ જ રહેતી. એકવાર મીસરી અંકલના રૂમ પાસેથી પસાર થઈ રહી હતી ત્યાં એને કશું પડવાનો અવાજ આવતા એ રૂમમાં દરવાજાને હડસેલો મારતી દોડી. ત્યાં અંકલને છાતી પર હાથ રાખી બેભાન થતા જોયા અને મીસરી મિરાતના નામની બૂમો પાડતી એમને ફર્સ્ટ એડ આપવા લાગી. હોસ્પિટલમાં દાખલ અંકલની સારવારમાં મીસરી થોડા દિવસ સાહિલને મળી ના શકી, પણ સાહિલ સમજદાર હતો. આ સમય દરમિયાન એકવાર ઘરે આવેલ મીસરી અંકલના રૂમમાં બધું ગોઠવતી હતી ત્યાં બેડ નીચે સફાઈ કરતા એના હાથમાં એક ડાયરી આવી. અંકલની ડાયરી જેમ-જેમ મીસરી વાંચતી ગઈ તેમ-તેમ એની આંખ ભીંજાતી રહી.\n\nમીસરીના પપ્પા અને અંકલ બાજુમાં રહેતા પાક્કા મિત્રો હતા. એકવાર પપ્પાને જીવલેણ અકસ્માત થતાં બચવાની કોઈ આશા જ ના રહી પણ ડો. સાથે દુઆ પણ જીતી ગઈ! પણ એક કારમો ઘા આપતી ગઈ. મીસરીના પપ્પા ક્યારેય બાપ બની શકે એમ ના રહ્યાં અને એ આઘાતમાં મીસરીની માના નાજુક હૈયાને ઠેસ વાગતા એ તોફાની નટખટ સ્ત્રી એક ઉદાસીમાં સરી પડી અને થોડા સમયમાં ડૉ.એ નિદાન કર્યું, ‘સંતાન ઝંખના એટલી તીવ્ર કે સંતાન મળી જશે તો આ વેદના કદાચ જતી રહે.’ દતક સંતાન લેવામાં દાદીના જુનવાણી વિચારો આડા આવે અને પત્નીને બચાવવા એ પ્રેમી પતિ કોઈ પણ હદે તૈયાર હતો. એ વખતે પોતાના ખાસ મિત્ર જે ક્યારેય નહિ પરણવાની જીદ લઈને બેઠેલો એને એક પત્નીપ્રેમી, માણસાઈ ભર્યો એક ‘મર્દ’ વિનવી રહ્યો હતો કે મારી પત્નીને બચાવવમાં કોઈ અજાણ્યા કરતા તારી મદદ જોઈએ છે. અને સામે પણ એક સાચો ‘મર્દ’ પુરુષ હતો. એના સ્પર્મનું બીજારોપણ કરીને માના ગર્ભમાં એક નવી જિંદગી વહેતી થઇ અને મા તો એમજ સમજેલ કે અક્સ્માત પહેલાનું જ આ બીજારોપણ છે. માની સારવારમાં એક સંબંધ પણ ઉમેરાઈ ગયેલ. અને એ સ્ત્રી ફરી જીવંત થયેલ! ડૉ.ની સાથે બે પવિત્ર ‘મર્દ’ આ વાત જાણતા હતા. પપ્પા પણ ધીમે-ધીમે સારા થતાં ગયા સાથે ધીમે-ધીમે માના ગર્ભમાં પણ સળવળાટ વધતો ચાલ્યો અને ખુશી લહેરાતી રહી દાદીના બોખા હાસ્યમાં.\n\nઅને એક દિવસ ઘરમાં કિલકારી ગુંજી ઉઠી મીસરીની!\n\nહા એકલી મીસરીની જ. કુદરતની કમાલ હતી એ મા એ જોડિયા દીકરીઓને જન્મ આપેલ પણ બેભાન મા પાસેથી પપ્પાએ મીરાતને સરકાવી અંકલની એકલતામાં રંગ ભરી દીધેલ અને પ્રેમાળ અંકલ મીસરી અને મિરાતને જોઈ આ વહેમીલી, દંભી દુનિયા કોઈના જીવતર ના બગાડે એટલે બધું જ છોડીને અમેરિકા આવી ગયેલ. અંકલની બધી જ આદત મિરાતમાં આવેલ. અને બંને ડાયરી જોગાનુજોગ મીસરીના હાથમાં જ આવેલ! મીસરીને મિરાત અને પોતે કેમ સરખા લાગતા હતું એ રહસ્ય સમજાઈ ગયું. નટખટ તોફાની મીસરી એક જ દિવસમાં એના સાહિલની જેમ સમજદાર થઇ ગઈ જાણે. અને મિરાત જેમ શાંત થઇ ગઈ. એક જ લોહી જીવનમાં કોઈક ક્ષણે તો જોડિયો રંગ બતાવે ને?\n\nઅંકલ ઘરે આવી જતા મીસરી એમનું કોઈ કામ મિરાતને ના કરવા દયે. મિરાત પણ રાતભરના ઉજાગરા કરે એમાં એકવાર ત્યાં જ ઝોકું આવી જતા નીંદમાં જ મિરાતના હોઠ ફફડ્યા એ જોઈ મીસરી એને બ્લેન્કેટ ઓઢાળવા ઝુકી ત્યાં એના કાનમાં મિરાતના શબ્દો સર્યા,\n\n“પામવા તુજને કોઈ ક્યાં અમે ઉચાળા કર્યા?\n\n‘સાહિલ’ એ તો આ દિલે તમને જોઈ જરા અટકચાળા કર્યા.”\n\nમીસરીના કાન ચમક્યા કે સાહિલનો શેર? અને મીસરીને અડધી રાતે આખી ડાયરી સમજમાં આવી ગઈ! જોડિયા બહેન હતી બન્નેનું દિલ તો એક જ દિલમાં ધબક્યું ને?\n\nબીજા દિવસની સવારે દરિયાકિનારે મોજાંના તરંગોને સાંભળતા મીસરી સાહિલના ખોળામાં માથું રાખી સુતી હતી. પણ આજ સાહિલના શેર ચુપ હતા અને મીસરીના તોફાન! મિસરીએ સાહિલ પાસે ક્યારેય કોઈ ના માંગે એવું માંગેલ અને સાહિલનો હાથ ખામોશીથી મીસરીના વાળ સહેલાવી રહ્યો હતો. અત્યાર સુધી સાહિલે જોયેલા હિન્દી મૂવીમાં જોડિયા બહેનોના પ્રેમ જોયેલા. બંન્નેને એક જ વ્યક્તિ સાથે પ્રેમ થાય એ પણ જોયેલ અને એક બહેન ત્યાગ કરે, કસમો દઈને પોતાની વર્ષો બાદ મળેલી જોડિયા બહેન સાથે લાકડે માંકડું ફીટ કરે, સાચા પ્રેમી જ અંતે મળે એવા જ ધી એન્ડ જોયેલ પણ મીસરી તો નોખી માટીની હતી. એને તો પોતાની સાથે મિરાતનો પ્રેમ પણ માંગેલ! સાહિલ જેવા સંવેદનશીલ વ્યક્તિ માટે એ અઘરું હતું કે બંન્નેને એક સરખો પ્રેમ કેમ અપાશે? કોઈ પણ સ્ત્રીને અન્યાય કરવો એ એના સ્વભાવમાં જ નહોતું. એટલે એકસરખું ચાહી શકે તો જ હા કહી શકાય. એ આજની યુવા પેઢીનું પ્રતિક હતો. સચ્ચાઈથી સંબંધો ક્લીયર રાખવા અને નવી મિશાલ બનાવવી એ પણ પડકાર હતો!\n\nમા અને દાદીના હળવા વિરોધ વચ્ચે અમેરિકાના એક દરિયા કિનારે એક સમી સાંજે એક મંડપમાં મીસરી અને મિરાત ઘૂંઘટમાં મહેંદી રંગ્યા પગલે રેત પર હળવે-હળવે પ્રવેશી રહી હતી અને સાહિલ બંન્ને આંખોમાં એક સરખો પ્રેમભરી એ પગલાંને દિલ પર ઝીલી રહ્યો હતો! બે હાથમાં લડ્ડુ જેવી કોઈ વાહિયાત વાત નહોતી એ. એક સમજણનો દરિયો ત્રણ યુવાનોએ આજે ઘૂઘવ્યો હતો અને વડીલોની વર્ષો પેલાની સુધારાવાદી વિચારધારાને એક નવો આયામ આપ્યો હતો. એક લોહી, એક નાડ, એક મા, એક જ દિલ માટે સાથે ધબકાર તો જોડિયા બહેનો માટે એક જીવનસાથી એક આત્મીય સંબંધ રચી જ શકે!\n\nએક વર્ષ બાદ ફરી એ ઘરમાં એક નહિ, બે નહિ છ-છ કિલકારીઓ ગુંજી ઉઠી! મીસરીને ત્રણ જોડિયા દીકરીઓ અને મીરાતને ત્રણ જોડિયા દીકરાઓ! ફરી એકવાર કુદરતે કરિશ્મા કર્યો હતો! અને સાહિલની ભૂરી આંખો અને મીસરી અને મિરાતની બ્લુ આંખોમાં એ વ્હાલ જોઈ વડીલો મરકી રહ્યાં હતાં. સાથે એક રૂમમાં છ મોટી પ્રેમાળ આંખોમાં નાની-નાની બાર બ્લુ-ભૂરા મિશ્રણવાળી દરિયાઈ જોડિયા કીકીઓ હસી રહી હતી.\n\n",
      "duration": "8 mins",
      "category": "Classics"
    },
    {
      "id": 21,
      "title": "રિચાર્જ",
      "story_name": "ક્યારેક જીવનમાં ઘટનાઓ નાટકીય રીતે ઉદભવતી હોય છે. ક્યારેક માણસ હર્ષના આવેશમાં એટલો હસે છે કે તેનાં જડબા દુખવા લાગે છે. અને બીજી ક્ષણે સમય તેમને રડવા માટે મજબૂર કરી મુકે છે. એવી જ ઘટના અમરેલી વાસીઓ અનુભવી રહ્યાં હતાં.હજી તેમણે ગુણવંત દાદાની સો મી જન્મ જયંતી ઉજવી હતી. શું દીવસ હતો. ખરેખર અદભૂત દીવસ. અમરેલી વાસીઓ માટે ખાસ મોકો હતો તેમનાં લાડીલા દાદા પ્રત્યે પોતાનાં દિલનો આદર વ્યકત કરવાંનો. આ બધાનો તેમના પ્રતિ માન સમ્માન એ તેમનાં સ્વભાવ , સત્કાર્યો અને બધાં પ્રત્યેની સેવા ભાવના ને કારણે હતાં. તે અને તેનાં બધાં ભાઇઓ સ્વાતંત્ર સેનાની હતાં.તેઓએ દેશની સેવા કરી છે. લોકોની સેવા માટે ગુણવંત દાદાએ બાબાપૂર ખાતે એક સંસ્થા સ્થાપી છે. તેમની અમરેલી જીલ્લામાં પંદર શાળા છે. ભાવનગર જીલ્લામાં એક નિશાળ છે. તેમણે ગૌશાળાઓ અને અનાથ આશ્રમોની સ્થાપના કરી હતી. દાદા અમરેલી જીલ્લા પંચાયત ના પ્રથમ પ્રમુખ હતાં.લોકો તેમને પ્રેમ અને આદરથી \"ગુણવંત દાદા\" કહેતા.ગુણવંત દાદાએ તેમનુ સમગ્ર જીવન લોકોની સેવામાં અને સમાજનાં કલ્યાણ માટે વિતાવ્યું. લોકોનો ઉમંગ જ સ્વયં કહે છે કે ગુણવંત દાદા કેટલા ઉમદા માણસ છે. પરંતું લોકો નો આ ઉમંગ જાજો ટકી શક્યો નહીં. ઉલ્લાસથી નીતરી રહેલા આ શહેર પર વ્યાકુળતા અને શોક નામની રેતી ફરી વળી. ફકત જન્મજયંતીના બે દીવસ બાદ હસુમતીબા આ દુનિયાને છોડી ચાલી ગયા. બધો આનંદ, બધી ખુશીનો ખીલ ખીલાટ ઉદાસ અને આંસુમાં રૂપાંતરિત થઈ ગયો. બધાં જ લોકો સ્તબ્ધ હતાં. કોણ ભલા સમયની ગતીને જાણી શકે ?\n\nમાતૃપક્ષથી સુષ્માબેન અંતિમક્રિયા માટે અમદાવાદથી આવી ગયા હતાં. તેઓ રીતરિવાજ પ્રમાણે હસુમતિબાને અંતિમ ચૂંદડી ઓઢાડવા માંગતા હતાં. અમારે તેમની સાથે સારો પરિચય હતો. તેથી તેમણે સાડી, ફુલ અને શણગાર લેવા માટે અમને સાથે આવવા વિનંતી કરી. સ્થાનિક વ્યક્તિ તેમની સાથે હોય તે તેમનાં માટે પણ સારૂં હતું.મે સહમતી દર્શાવી. જો કે આ કામમાં તો કોણ ના પાડે ?\n\n***\n\nગાડીને મેં બજારથી બહુ દૂર મારા જુના મિત્ર ડૉક્ટર અલ્તાફભાઈ દેસાઈના ક્લિનિક પાસે મુકી. \n\nકારમાં બેસેલા મારા પત્ની અને શુષમબેન એક સાથે બોલી ઉઠ્યા. \"કેમ ગાડી અહિયાં જ રોકી દીધી.\"\n\n\"આગળ કેમ જશે? દિવાળીનાં દિવસો ચાલે છે. બજારમાં પગ મૂકવાની જગ્યા નહીં હોય, જાણું છું સૌને થોડી અગવડ પડશે પરંતું બીજો કોઈ વિકલ્પ જ નથી. આપણે ચાલીને જ જવું પડશે. \"મે તમામ લોકોને કારમાંથી ઉતરી જવાં વિનંતિ કરી.\n\nઅમે બધાએ ચાલવાનું શુરૂ ક્યું. ઘણું ચાલ્યાં બાદ જેવી બજાર આવી કે તરત નારી શક્તિએ જુદો મોરચો ખોલ્યો. તેઓ મને ફૂલની દુકાન પાસે છોડી અને આગળ ખરીદી કરવા ચાલ્યાં. હવે એક જેન્ટલમેન આઝાદીનો આનંદ લેવાનો હતો. હું અને ફૂલવાળા ભાઈ બંને જૂન મિત્રો હતાં. ઘણાં દિવસે મળ્યા હતાં એટલે વાતો તો કેમ ખુટે ? અને એકબીજાની નવાજૂની કહેવા લાગ્યાં. જાત જાતની ને ભાત ભાતની વાતો.\n\nકોલાહલથી ભરેલી અમરેલીની માર્કેટ વાત પણ કેમ કરવા દે ? લોકોના ટોળા કશી શોધમાં હતાં, જોકે લોકો ખાસા સમયથી બજારમાં ઘૂમી રહયાં હતાં, છતાં તેઓને હજી ઘણી બધી વસ્તુ કરવાની બાકી રહી ગયી હતી. માર્કેટની સાંકડી ગલીઓ વાહનોથી ચક્કાજામ થઈ ગયી હતી, ઢોર રસ્તાની મધ્યમાં રખડી રહ્યાં હતાં, વેપારીઓ ગ્રાહક આકર્ષવા બૂમાબૂમ કરી રહયાં હતાં, ભાવતાલ કરવાં વાળા નો કર્કશ અવાજ પરેશાન કરી રહ્યો હતો, સર્વત્ર ઊડતી માખીઓ હતી, પૈસા માટે થોડા આદમી ઝગડો કરતાં હતાં, ઘણાં બધાં લોકો આ મફતના ચટપટા નાટક માણવા ટોળે વળ્યાં હતાં, ઘણાં લોકોએ રસ્તો સાફ કરી આગળ વધવા હોર્નની સ્વીચ મક્કમ રીતે દબાવી રાખી હતી, કોઈ બાળક રમકડાં માટે રીતસર જમીન પર આળૉટી રહ્યાં હતો, તો કોઈ ચોકલેટ માટે રડી રહયાં હતાં. છતાં તેમનાં વાલી તેમને ન અપાવવા માટે મક્કમ હતાં. આવી ધમાલ વચ્ચે વાત કેમ કરવી.\n\nઆ બધી વસ્તું હેરાન કરવા સક્ષમ હતી. ત્યાં હેરાન કરવા અધૂરામા પૂરો મારો ફોન રણક્યો.હું સંપૂર્ણ આશ્ચર્યચકિત થૈ ગયો હતો. આ શકય જ કેવી રીતે બને ? મને મારા નંબર વડે જ કોઇએ કોલ કર્યો ? પહેલાં તો મને વઇકહર આવ્યો કે મારો ફોન હેક તો નથી થયાને ? મે ભવા ચડાવ્યા. મેં ફોનની સ્ક્રીન એકીટશે જોઇ રાખી. બે વાર નીરખીને જોયા બાદ સમજાયું કે ખરેખર આ મારો નંબર નહીં પણ મારા નંબર જેવો જ નંબર છે. માત્ર એક જ ડીઝીટનો જ ફરક પડતો હતો. એટલે આ ભ્રમ થયો.\n\n\"ક્યાં મેરી આરીફજી સે બાત હો રહી હૈ ?\" ફોનનાં સામે છેડેથી કોઈ હિન્દી ભાષી સ્ત્રીનો અજાણ્યો અવાજ હતો. તે એક પરિપક્વ અવાજ હતો. એમ જણાતું હતું કે તે ચાલીસની ઉપર હશે. જોકે અવાજ પરથી હું કૈં ચોક્ક્સ ઉંમર કહી ન શકું. હું એ બાબત નો નિષ્ણાત નથી પણ મારુ મન એમ કહેતું હતું કે તે ચાલીશ વટાવી ક્યા હશે.\n\n\"જી મેડમ મેં આરીફ હું.\" મેં જવાબ આપ્યો.\n\n\"આપકો યાદ હૈ આપને 500 રૂપે કા રિચાર્જ કરાવાયા થા ?\" તેણીએ કહ્યું.\n\n\"મેડમ મેને ઇતને પેસેકા કંઈ બાર રિચાર્જ કરાયા હૈ\" મેં ઋજુતાથી કહ્યું.\n\n\"અરે સોરી, મેં તો કહના હી ભૂલ ગયી વો રિચાર્જ જો મેરે પતી કે ફોન પર હુઆ થા.\" તેણે મને હિન્ટ આપી\n\nહું વળી એ રિચાર્જ કેમ કરી ભૂલું. લગભગ પાંચ છ મહિના પહેલા તે તેજોમય અને શાંત રવિવાર હતો. વાતાવરણ ખૂબ જ ખુશનુમા હતું. હું ક્રિકેટ રમી રહ્યો હતો. તેં ખૂબ જ સારો દીવસ હતો. હું મારુ શ્રેષ્ઠ પ્રદર્શન આપી રહ્યો હતો. મુસ્તાકે રમતમાં ખલલ કરી. તેનાં કાલ આવવાથી મેચ અટકી ગયી. તેણે મને કહ્યુ આજ ખૂબ સારી ઓફર છે. ટેલિકોમ કંપની ચાર સો રૂપિયામાં પાંચ સો રૂપિયા આપે છે. મેં તેને મારો નંબર રિચાર્જ કરવા કહ્યું. મે કોલ બંધ કર્યો અને મેચ શરૂ કરી. તેં એક રોમાંચક મેચ બની. અંતે અમે મેચ જીતી લીધી. આખી ટીમનો વાઈટવોશ કરી નાખ્યો. વિજયથી સારુ બીજુ કશું નથી હોતું. મસ્ત મેચ.\n\nહું બપોરે જમવા ઘરે આવ્યો. હું ભોજનની મોજ માણી રહ્યો હતો. ફરી મુસ્તાકે ફોન કર્યો.\n\n\"હા, મુસ્તાક.\" મે કોલ ઉપાડ્યો.\n\n\"તમે બેલેન્સ ચેક કર્યું ?\" તેને પુછ્યું\n\n\"ના, ચાલ હવે ચેક કરું.\" મેં કોલ કાપી અને બેલેન્સ ચેક કર્યું.\n\nમેં જોયું કૈ મારું બેલેન્સ પાંચ સો રૂપિયા નહોતું. તેનો મતલબ કે રિચાર્જ નથી થયું.\n\nમેં મુસ્તાકને કોલ કરી જણાવ્યું. તેણે કહ્યું કે કદાચ ખરાબ નેટવર્કનાં કારણે બને. તેણે મને રાહ જોવાની સલાહ આપી.\n\nમેં સાંજ સુધી રાહ જોઇ. પણ તેનાથી કશું વળ્યું નહીં. મને હજી બેલેન્સ નહોતું મળ્યું. હું મુસ્તાકની દુકાન પર ગયો. આ વાત તેને પણ અચંબિત કરી રહી હતી. આવું ક્યારેય બન્યું નહોતું.\n\nમેં બરાબર ચેક કરી લેવા કહ્યું. તેણે હિસ્ટરી ચેક કરી. થોડી મિનીટ બાદ તેં બોલ્યો.તેણે ભૂલથી કોઈ બીજાના મોબાઇલ પર રિચાર્જ કર્યું હતું. તેને બધાંજ અંક મારા મોબાઇલ નંબર જેવા જ હતાં કેવળ એક જ અંક અલગ હતો.તે ભૂલ થઈ. તેને ભય હતો કે તેને ચાર સોનું નુકશાન જશે.\n\nમને ખબર હતી કે નાનાં રીટેલર માટે આ બહું મોટી રકમ હતી. તેથી મે નુકશાન ભોગવતા તેને પૈસા આપ્યાં. મુસ્તાકે ઘણીવાર મારો આભાર માન્યો. મે તેને માત્ર એટલું કહ્યું કે આ સાહજિક ભૂલ હતી. મે તેં નંબર લઇ અને તે પાર્ટીને ફોન કર્યો.\n\nઘણાં સમય બાદ, કદાચ છેલ્લી રિંગ હશેને કોઈએ પીક ઉપ કર્યો. અને કહ્યું, \"હેલો...\"\n\n\"હેલો સર, હું આરીફ, મેં આજે પાંચ સોનું રિચાર્જ કરાવ્યું હતું. પરંતું તે ભૂલથી તમારાં નંબર પર થયું હતું.\" મેં તેમને પ્રેમથી સમજાવ્યા.\n\n\"અરે હા, મેં સોચ રહા થા મેરે ફોન પે કિસને રિચાર્જ કરવાયા હોગા ?\" તેણે કહ્યું, તેનો સ્વર ભારે હતો. તે ધીમે ધીમે અને અટકી અટકીને બોલતાં હતાં.\n\n\"હમમ\" મને ખબર ન પડી શું બોલું ?\n\n\"તુમ ચિંતા મત કરો. મે અભી ઘર પર હું. મે જબ બાહર નીકલુંગા તબ તુમ્હે રિચાર્જ કરવાં દૂંગા.\" તેણે મને મક્કમ આશ્વાસન આપ્યું. મે તેમનો આભાર માન્યો. અને કોલ કાપ્યો. તે સારા માણસ લાગતા હતાં. મારે ચિંતા કરવા જેવું નથી. મે ફોન ને ખિસ્સામાં મુક્યો અને સ્મિત ચેહરા પર.\n\nબીજા દિવસે હું ઓફીસ ગયો.આખો દીવસ પ્રવૃતિ મય રહ્યો, ઘણાં લોકોને મળવાનું, ઘણી દોડ ધામ. આ ઉતાવળ માં હું મારૂં બેલેન્સ ચેક કરવાંનું ભૂલી જ ગયો. રાત્રે મે બેલેન્સ ચેક કર્યું . પરંતું તે એમનું એમ હતું.\n\nમેં ફરી તે પાર્ટી ને કોલ કર્યો. તેણે રિચાર્જ ન કરાવી શક્યા બદલ દિલગીરી વ્યકત કરી. તેણે મને ચિંતા ન કરવા કહ્યું તેં ઘરે છે જ્યારે બાહર જશે ત્યારે રિચાર્જ કરાવી આપશે.\n\nએક અઠવાડિયા બાદ મુસ્તાક મળ્યો. વાત વાતમાં તેણે પુછ્યું . પેલા પઉસ મળ્યા કે નહીં. હું તો તેં વાત પણ ભૂલી ગયો હતો. મે ચેક કર્યું. મને નવાઈ લાગી તે પાર્ટીએ હજી રિચાર્જ નહોતું કરાવ્યું.\n\nમે તેને કોલ કાર્યો અને રિચાર્જ માટે પુછ્યું. પરંતું તેણે તેનો રટી રાખેલો જવાબ આપ્યો. \"તુમ ચિંતા મત કરો. મે અભી ઘર પર હું. મે જબ બાહર નીકલુંગા તબ તુમ્હે રિચાર્જ કરવાં દૂંગા.\"\n\nમને લાગ્યું તે જૂઠ્ઠો છે. આ સ્વાર્થી જગત છે ભાઈ. કોણ પાછું વાળે . મને નથી લાગતું તેં રિચાર્જ કરાવે.\" હું મારી જાત સાથે સંવાદ કરી રહ્યો હતો છતા મુસ્તાક પોતાનું માથું સમર્થન માં હલાવી રહ્યો હતો. હું તે ઘટના સંપૂર્ણ વિસરી ગયો. અને આજ સુધી કોઇએ રિચાર્જ કરાવ્યું નહીં.\n\n\"હેલો મિસ્ટર આરીફ ક્યાં આપ મુજે સન રહે હૈ?\" તે સ્ત્રી એ વાત જારી રાખી.\n\n\"જી મેડમ, બોલીએ આપકે લઇએ ક્યાં કર સકતા હું.\" મેં સ્મૃતિ ચિત્રમાંથી બાહર નીકળી જવાબ આપ્યો\n\n\"મેં આપકો વો પૈસે દેના ચાહતી હું.\" તે રડમસ થઈ ગઇ હતી.\n\n\"નહીં મેડમ, મુજે અબ વો પૈસે નહીં ચાહીએ.\" મે કહ્યું. મારા મનમાં છેતરાયાની ભાવના હોવાથી મે સીધી ના પાડી દીધી.\n\n\"મેરા નિવેદન હૈ, પ્લીઝ આપ સ્વીકાર કરે.\" તેણે કહ્યું.\n\n\"મેને તો તીન બાર રીમાઈન્ડર ભી દિયા થા. હર બાર મેરી કિસી આદમી સે બાત હોતી થી.\" મે કહ્યું.\n\n\"મે માફી ચાહતી હું. વો આપકા રિચાર્જ નહીં કરવા પાયે. વો મેરે પતી થે\" તે રડવા લાગ્યા. \n\nથોડી વાર વિરામ બાદ તે ફરી બોલ્યા. \n\n\"વો ફેફડે કે મરીઝ થે. પીછલે સાત આઠ મહિનો સે વો બેડ રેસ્ટ પર હી થે. Lastweek ઉન્હોને ઇસ દુનિયા કોં અલવિદા કહ દિયા.\n\n\"ઓહ !\" હું વધું કશો જ જવાબ ન આપી શક્યો. હું ડઘાઈ ગયો હતો.\n\n\"પ્લીઝ ! આપ યે પૈસે સ્વીકાર કરે. હમકો અચ્છા લગેગા.\" તેને વિનંતી કરી.\n\n\"વો પૈસે કિસી જરૂરતમંદ કો દિજીએ. વો પૈસે ક સહી ઇસ્તેમાલ હોગા.\" મે કહ્યું.\n\n\"મિસ્ટર આરીફ, હમ વો ભી કરેંગે\" તેઓ અટક્યા.\n\n\"આપકો પતા હૈ મેરે પતી કે આખરી શબ્દ ક્યા થે ?\"\n\nઉનકે આખરી શબ્દ થે, \"મેરે સર સે જબ તક સારા કર્ઝા ઉતર નહીં જાતા મુજે મોક્ષ નહીં મિલેગા. મિસ્ટર આરીફ કો પૈસે દેના મત ભૂલના.\"",
      "duration": "8 mins",
      "category": "Classics"
    },
    {
      "id": 22,
      "title": "ધૂંધળી સાંજે પાંખોનો ફડફડાટ",
      "story_name": "“નિલિક્ષાવહુ, જરા મારી પાસે આવીને બેસોને. બધા તમને મળવા માંગે છે, તમને જોવા માંગે છે.. ફોનને થોડી વાર માટે સાઈડ પર મૂકી દો હં કે..!!”\n\nસાસુમાના કટાક્ષપૂર્ણ શબ્દો સાંભળીને નિલિક્ષા તેમની બાજુમાં આવીને બેસી ગઈ.\n\nદિવાળીની એ રાત હતી... દરેક ઘરના આંગણે પ્રગટાવેલો દીવડો જાણે સમાજની બદીઓને અને નબળાઈઓને ખાળતો હોય તેમ અડીખમ જ્યોતથી પ્રકાશિત હતો. અને કેમ ના હોય..! જમવામાં કોલેસ્ટ્રોલ વધી જાય તેવું કહીને ઘીનો વપરાશ ઓછો કરવાવાળા લોકો પણ દિવાળી આવતા જ શુદ્ધ ઘીનાદિવડા આંગણે મૂકે છે.. એક પછી એક લાંબી હરોળમાં ગોઠવાયેલા આ દિવડાઓ ભારતની ઉત્સવપ્રેમી પ્રજાનો સમાનાર્થ છે.. કંઈક આવી જ રીતેનિલિક્ષાના સાસરિયામાં પણ દિવડાઓ સજાવાયેલા હતા. નિલિક્ષા એટલે એક સામાન્ય ઘરની અસામાન્ય બુદ્ધિમતા ધરાવતી દીકરી. તેના પિતાજીને કરિયાણાની દુકાન અને માતા ગૃહિણી. બાળપણથી જ નિલિક્ષાને દરેક જગ્યાએ પોતાની બહાદુરી બતાવવી બહુ ગમતી...! શાળા હોય કે કોલેજ. દરેકજગ્યાએ તે ઍથ્લેટિક્સથી લઈને રેસલિંગમાં પ્રથમ આવી હતી. કોલેજ પુરી થતા જ તેણે પોતાના પિતાજીને કહ્યું કે તે પાઇલટ બનવા માગે છે. પોતાનાસપનાઓની દિશાને તે હકીકતની મંઝિલ આપવા માંગે છે. નિલિક્ષાના માતા-પિતા બન્ને આ વાતથી સહમત હતા. પરંતુ પાઈલટનું ભણતર કંઈ સહેલુથોડી હોય છે.. આર્થિક અને માનસિક મજબૂતી માંગતું આ પ્રોફેશન પસંદ કરવા માટે નિલિક્ષાને લગીર ચિંતા થતી હતી.\n\nએક દિવસ તે તેના પિતાજીના ઓરડામાં ગઈ અને તેમની પાસે બેઠી. અસલ મુનીમજીના વેશમાં હંમેશ રહેતા તેના પિતાજી સ્વાભાવે તદ્દન કોમળ હતા..એકની એક દીકરીની સઘળી માંગણીઓ તેમણે પોતાની આવક મર્યાદા ભૂલીને પોષી હતી.. તેમણે પોતાના ચશ્મા સહેજ સરખા કર્યા અને નિલિક્ષાને પૂછ્યું,\n\n“બોલ દીકરી... શું થયું?”\n\n“પપ્પા તમે તો મારા મિત્ર જ છો.. મને વિશ્વાસ છે કે તમે મારી વાત માનશો. તમને ખ્યાલ જ છે ને કે મારી ડિગ્રીના પૈસા ખુબ વધારે છે.. હું જાણું છું કે મેંજ્યારથી તમને પાઇલટ બનવા વિષે કહ્યું છે ત્યારથી તમે પૈસાની તજવીજમાં લાગી ગયા છો.. પરંતુ તમારી કોશિશમાં તમને સત્તત નિષ્ફ્ળતા મળે છે તેપણ હું જાણું છું...\n\nતો હેં પપ્પા આ જે તમે મારા લગ્ન માટે બેંકમાં પાંચ લાખ રૂપિયા બચાવી એ રાખ્યા છે તે વાપરી ના શકાય...? તમારી મુશ્કેલીનો પણ અંત આવી જશેઅને મારુ સ્વપ્ન પણ સાકાર થશે...\n\nહું તમને ખાતરી આપું છું કે હું મારા લગ્ન મારી જાતે જ પૈસા એકઠા કરીને કરીશ અથવા તો એવો જ જીવનસાથી શોધીશ જે કોર્ટ મેરેજ કરવા તૈયારહોય..!”\n\nહસીને નિલિક્ષાએ તેના પિતાજીને કહ્યું.\n\nનિલિક્ષા નાની હતી ત્યારથી તેના પિતા નરોત્તમભાઇ પોતાની આવકમાંથી તેના લગ્ન માટે બેંકમાં પૈસા જમા કરી રહ્યા હતા.. દીકરીના લગ્ન માટેગોઠવણ તો એ જન્મે ત્યારથી જ કરવી પડે તેવી સામાજિક માન્યતાને તેઓ વરેલા હતા. પરંતુ અત્યારે નિલિક્ષાની આ વાત તેમને વ્યાજબી લાગી. તેમણેવિચાર્યું કે, “અત્યારના જમાનામાં આમ પણ દીકરીઓ જેટલી ભણેલી હશે એટલી વધુ ગુણવાન બનશે. દીકરીને આકાશમાં ઉડવા દો તો તે વાદળાંનેયપકડીને તેની સવારી કરે તેવું નરોત્તમ ભાઈનું માનવું હતું. તેઓ નિલિક્ષાની વાત સાથે સહમત થયા અને તેના આગળના ભણતર માટે ફિઝની વ્યવસ્થાલગ્ન માટે બચાવેલી રકમમાંથી કરી...\n\nમહિનાઓ વીતતા ગયા તેમ તેમ નિલિક્ષા પણ ઉતરોતર અભ્યાસમાં પ્રગતિ કરતી ગઈ.. પહેલા બે સેમિસ્ટરમાં રાજ્યમાં પ્રથમ ક્રમાંક પ્રાપ્ત કર્યા બાદતેનું છાપાઓમાં નામ આવવા લાગ્યું. તેના ઉમદા ભવિષ્યની રેખાઓ મજબૂત બની રહી હતી. કે અચાનક એક દિવસ નરોત્તમભાઈએ તેને બોલાવી.\n\n“નીલી, મને અને મમીને તારા પર બહુ ગર્વ છે.. તું જે રીતે આગળ વધી રહી છે તે જોઈને મારી છાતી ગજગજ ફૂલે છે... પણ જો તું માને તો હું તારી પાસેકંઈક માગવા ઈચ્છું છું...”\n\n“હા પપ્પા બોલોને. તમારે તો મને ઓર્ડર કરવાનો હોય વિનંતી નહિ...!”\n\n“તો દીકરા તું પરણી જા.. આપણા સમાજમાં દીકરીઓ વીસ વર્ષની થાય ત્યાં તો સાસરે વળાવી દેવાય છે અને તને પચીસ થયા.. એવું નથી કે તને અમેભણાવવા નથી માંગતા. પરંતુ તું સાસરે જઈને ભણે અને નોકરી કરે તેવી તારી કારકિર્દી બને તો વધારે સારું ને.. અને જો હું આ અમસ્તો નથી કહેતો...મારા ખાસ મિત્ર શંકરભાઇ ખરા ને એમના સાઢુભાઈ જેન્તિલાલનો દીકરો છે નર્તવ. દીકરો અમેરિકામાં એન્જીનીયરીંગ કરીને આવ્યો છે અને હવે અહીંતેના પપ્પાની સિરામિકની ફેક્ટરી સંભાળવાનો છે.. તે લોકોને એક સ્વતંત્ર વિચાર ધરાવતી ભણેલી ગણેલી વહુ જોઈએ છે.. તેમને તારા ભણવા સામે કોઈવાંધો નથી.. એટલે જો તું હા કે તો દીકરા આ લોકો રવિવારે આવવા માંગે છે.. એમને તારો ફોટો મોકલ્યો છે.. બહુ પસંદ છે તું.. એટલે લગભગ રવિવારેનક્કી કરવાનું જ રાખે!”\n\nપિતાજીની વાત સાંભળી નિલિક્ષાને થોડું દુઃખ થયું. સમાજની વાતોમાં કદી ના આવનારા પિતા તેની પાસે આજે આવું કહી રહ્યા હતા.. તેણે વિચાર્યુંપિતાજીએ તેને ક્યારેય રોકી નથી તો આજે પોતે પણ તેમની ઈચ્છાઓને માન આપવું જ જોઈએ. અને આમ પણ તે લોકોને જો નોકરી અને ભણતર સામેવાંધો ના હોય તો પ્રોબ્લેમ શું છે લગ્ન કરી લેવામાં...!\n\nને પછીના રવિવારે જેન્તીલાલ, તેમના પત્ની જયાબહેન અને નર્તવ આવ્યા. તે જ દિવસે ગોળધાણા લેવાઈ ગયા.. અને બે મહિના પછીની લગ્નનીતારીખ પણ નક્કી થઇ ગઈ..\n\nઆજે લગ્નને જ્યારે એક મહિનાની વાર હતી ત્યારે દિવાળીએ સાસુમાએ પોતાની થનાર વહુને વ્યવહાર સાચવવા બોલાવી હતી... પહેલા તો નિલિક્ષાએના જ કહી કારણકે તેને દસ દિવસ પછી ફાઈનલ એક્ઝામની તૈયારીઓ કરવાની હતી પરંતુ તેમના આગ્રહને માન આપીને જવું પડ્યું.\n\nહવે અહીં આવ્યા બાદ તેના કલીગ્સના સતત ફોન આવી રહ્યા હતા કે તેઓ અત્યારે વિશ્વ વિખ્યાત પાઇલોટ સાથે વિડીયો કોન્ફ્રન્સ કરી રહ્યા છે પરંતુસંબંધીઓથી ઘેરાયેલી અને જવાબદારીઓથી બંધાયેલી નિલિક્ષા માટે એ કોન્ફ્રન્સ અટેન્ડ કરવી અશક્ય હતી... સાસુમા પાસે આવીને બેઠા બાદ તેણે જોયુંકે સાસુમા બધા પાસે પોતાની વાતો વધારી વધારીને કરે છે.\n\n“અમારે તો જો ગૃહિણીની અપેક્ષા હતી પણ આના પપ્પાને એમ કે મોડર્ન વહુ લાવીએ એટલે આ પાઇલોટને લાવ્યા છીએ.. હવે જમવાનું બનાવતા આવડતું હશે કે કોણ જાણે! એ તો લગ્ન પછી પહેલા એ જ શીખશે ને... નોકરી તો ભાઈ હવે કરતા કરશે...!”\n\nઆટલું કહીને સાસુએ નિલિક્ષાને બધા માટે પાણી લાવવાનું અને પછી રંગોળી કરવાનું કહ્યું. પાછો સાડીનો છેડો તો સહેજ પણ ના છૂટવો જોઈએ તેવીતાકીદ પણ કરી જ લીધી!\n\nસાસુની આ વાત સાંભળી ને આ બધું જોઈ નિલિક્ષા ચમકી ઉઠી.. પપ્પાએ તો કંઈક અલગ જ ચિતાર આપેલો પરંતુ આ શું.. તે તરત જ ત્યાંથી ઉભી થઈનેનર્તવ પાસે ગઈ.. તે તેના કઝિન્સ અને મિત્રો જોડે “વુમન એમ્પાવરમેન્ટની વાતો કરતો હતો !”\n\n“નર્તવ અહીં આવ તો... મારે વાત કરવી છે.”\n\nનર્તવ નિલિક્ષાને જોઈને તેની પાસે ગયો અને કહ્યું,\n\n“નિલિક્ષા, તું મારી પત્ની થવાની છો... બધાની હાજરીમાં મને તમે કહેતી જા...!”\n\n“આ બધું છોડ... આ તારા મમી જે વાત કરે છે નોકરી ના કરવા દેવાની મને એ શું સાચું છે??”\n\n“હાસ્તો બેબી. તું નોકરી કરશે તો ઘરની સંભાળ કોણ રાખશે?? અને કદાચ તું પાઇલટ બની પણ ગઈ તો હું તને એકલી થોડી જવા દઉ..?!?! આ બધી તોકહેવાની વાતો છે.. જો મારી ઉમર ત્રીસ વર્ષની થઇ ગઈ છે.. અને આપણી નાતમાં છોકરીઓ વીસ વર્ષે પરણી જાય તો કોઈ મોટી ઉંમરની ના મળે.. તારીખબર પડી કે તરત વાત ચલાવી. બાકી બેબી તારે શું જરૂર રૂપરડી કમાવાની.. હું છું ને.. તું બસ છોકરા છૈયા જણ ને એને સાચવ..”\n\nનિલિક્ષા આ કહેવાતા અમેરિકન રિટર્નની ગમાર વાતો સાંભળી છળી પડી. શું વિચાર્યું હતું ને શું નીકળ્યું!\n\nહજુ તો વિચારવાયુના આવેગમાંથી બહાર નીકળે ત્યાં જ તેના સાસુંએ તેને બોલાવી.\n\n“વહુ આ બધા આપણી નાતના મુરબ્બીઓ છે.. બધાને પગે લાગો. અને સરખી ચરણરજ લેજો હો.. અને પગ ચોળી ( દાબી ) પણ દેજો.\n\nનિલિક્ષાએ હસતું મોઢું રાખી બધાના પગ દબાવ્યા અને પગે પણ લાગી. તેનો ભાવિ ભરથાર ફટાકડા ફોડી રહ્યો હતો અને પોતે અંદર પારકી પંચાતમાં સ્ત્રીઓ જોડે કમને સાસુના આગ્રહને વશ થઈને બેસવું પડ્યું. તેને યાદ આવી ગયું નાનપણમાં પોતે કેવી શેરીના બધા છોકરાઓ કરતા વધારે ફટાકડાફોડતી. બધાને હરાવી દેતી. છોકરી થઈને પણ પોતે ક્યારેય દિવાળીના તહેવારમાં ડ્રેસ ને ચણિયાચોળી ના પહેરતી. છોકરાઓ પહેરે તેવા કુર્તા જ હંમેશા લેવડાવતી. અને આજે અહીં અડધી લાજ કાઢીને બેઠી હતી. સાડી પહેરવા સામે તેનો વિરોધ ના હતો પરંતુ એ ખોખલી દેખાડાની સ્પર્ધા તેને નાપસંદ હતી. થોડીવારે સાસુમાનું ધ્યાન હટતા જ પોતે ગુપચુપ રસોડામાં આવી ગઈ..! વિચાર્યું, “હાશ અહીં દંભ નથી..!”\n\nતેને એ અમાસની રાત આજે ખરેખર કાળી લાગી રહી હતી.. ઉજાસ વિનાની કાળીડિબાંગ, સપનાઓ વગરની, રંગહીન એ રાત હતી..!\n\nકેટલીય વાર તે એમજ બેસી રહી.. ચારેતરફથી ફટાકડાનો અવાજ આવી રહ્યો હતો.. ઠેરઠેર હસાહસ થતી હતી.. ક્યાંક કોઈકના સપનાઓની રંગોળી પુરાતી હતી તો ક્યાંક એ રંગ રેલાઈ રહયો હતો.. થોડીવારે તેણે કંઈક નિર્ણય કર્યો! એક અડગ નિર્ણય...!\n\nજયાબહેનનું ધ્યાન પડ્યું કે નિલિક્ષા ક્યાંય દેખાતી નથી.. તેઓએ તરત જ શોરગૂલ મચાવીને બધાને એકઠા કર્યા. નરોત્તમભાઈના ખાસ મિત્ર શંકરભાઈપણ ત્યાં હાજર હતા.. બધાએ નિલિક્ષાને દરેક જગ્યાએ શોધવાનો પ્રયાસ કર્યો પરંતુ તે ક્યાંય નહોતી. અચાનક રસોડામાં ગયેલા જયાબહેનની નજર ઢાંકીને રખાયેલા વાસણો પર પડી. તેમાંથી બહુ જ સરસ સુગંધ આવતી હતી. ગરમાગરમ કાજુ-બદામ નાખીને બનાવાયેલી ઘીથી લથબથ લાપસી, મગ-ભાત ને ફુલ્કા રોટલી. તેમને નવાઈ લાગી કે આ બધું કોણે બનાવ્યું હશે ને વળી ક્યારે..! ત્યાં જ તેમણે જોયું તો લાપસીનાં વાસણ પાસે એક ચિઠ્ઠી પડી હતી.. બધાને તેઓએ રસોડામાં બોલાવ્યા અને તે ચિઠ્ઠી ખોલી.. તેમાં લખ્યું હતું,\n\n“મારા એક સમયે થનાર સાસુમા મને બધી જ રસોઈ બનાવતા આવડે છે.. પણ અફસોસ સાસરિયામાં મારું બનાવાયેલું આ પેલું ને છેલ્લું જમણ છે..!\n\nકદાચ તમે સાચું બોલ્યા હોત પિતાજી પાસે તો આ રીતે સગાઇ ના ફોક કરત... તમારે જે કહેવાતી “ગૃહિણી” જોઈએ છે તે હું ના બની શકું!\n\nકુલવધૂ ચોક્કસ બનત.. પણ હવે તો એ પણ નહિ..!\n\nઆવજો.. તમારા દીકરાને કંઇ શીખવજો!\n\nઅને હા આ જમવાનું ખાઈને વખાણ કરવાની ઈચ્છા થાય તો કરજો હો..!”\n\nમોટેથી બધાની વચ્ચે આ ચિઠ્ઠી વાંચ્યા બાદ જયાબહેનને લાગ્યું કે પોતાની બેઇજ્જતી તેમણે પોતાની જાતે જ થવા દીધી! સોગિયું મોં કરીને ઉભેલા જેન્તીલાલ, જયાબહેન અને નર્તવ ઘડીકમાં સુરસુરિયા રોકેટ તરફ જોતા તો ઘડીક આંગણે ઠરી ગયેલા દિવા તરફ....\n\nનિલિક્ષા નર્તવના ઘરેથી ભાગીને રસ્તા પર આવી.. તેના ચહેરા પર આઝાદીની મુસ્કાન હતી અને ચાલમાં ખુમારી..!\n\nવરસની છેલ્લી અમાસની એ રાતે તેણે પોતાના જીવનને અંધકાર બક્ષતા એક સંબંધને અલવિદા કહીને ઉજાસ પાથરતા નવા વર્ષના ભવિષ્યને આવકાર્યું..!\n\n",
      "duration": "7 mins",
      "category": "Classics"
    },
    {
      "id": 23,
      "title": "ક્રાંતિકારી કદમ",
      "story_name": "જૈફ વયે પહોંચેલ પાટણકર આ શહેરમાં એકલા રહેતા હતા. તેમનો એકમાત્ર પુત્ર અમેરિકા ભણવા ગયો અને ત્યાંની એક કંપનીમાં નોકરી મળી. આ પછી તેણે ત્યાંની એક છોકરી સાથે લગ્ન કરીને ત્યાં જ સ્થાયી થયો. પાટણકરે પુત્રને ભારતમાં રહેવાની સલાહ આપી પણ તેણે એમ કહીને નકારી કાઢ્યું કે \"પિતાજી, ભારતમાં નોકરીનો કોઈ અવકાશ નથી.\" પછી પાટણકરે આગળ કહેવું યોગ્ય ન માન્યું. તેને તેની હાલત પર છોડી દીધો. એકમાત્ર તેમની દીકરી સ્વેજલ પરિણીત જીવન જીવી રહી છે. પાટણકર પોતે પાંચ વર્ષ પહેલા સરકારમાં ફરજ બજાવી ઉચ્ચ પદ પરથી નિવૃત્ત થયા હતા અને ઇંદોર શહેરમાં નાનું ઘર ખરીદીને ત્યાં સ્થાયી થયા હતા.\n\nતેમની પત્ની પદમાનું દસ વર્ષ પહેલા અવસાન થયું હતું, ત્યારથી તેઓ એકલા હતાં. એકવાર નિવૃત્તિ પછી પુત્ર તેમને અમેરિકા લઈ ગયો. વિઝા બે મહિના માટે હતા. પરંતુ કંટાળીને તે પંદર દિવસમાં તેઓ પરત આવી ગયા હતાં. નિવૃત્તિ બાદ તેમણે ઘરમાં રસોઇ બનાવવાનું કામ જાતે કરતા હતાં. પરંતુ ત્રણ વર્ષમાં તે તેનાથી કંટાળી ગયો. જ્યારે તે આ કામથી થાકવા \u200B\u200Bલાગ્યા, ત્યારે તેણે વિચાર્યું કે શા માટે કોઈ રસોઇ માટે બહેનને નોકરી રાખું. એક દિવસ તેણે પાડોશી પ્રભાકરને કહ્યું, \"ભાઈ, હવે હું રસોડામાં રસોઈ કરવાનું કામ નથી કરી શકતો.\"\n\n\"જો એમ ન થાય તો તમારા પુત્ર સાથે અમેરિકા જાવ. તે ફોન કરી રહ્યો છે.\n\n\"મેં કેટલી વાર આપને કહ્યું છે કે મારે અહીં જ જીવવું અને મરવું છે.\"\n\n“ઠીક છે, જો એમ હોય તો તું લગ્ન કેમ નથી કરી લે…”\n\nપ્રભાકરે આ સલાહ આપી ત્યારે તેણે ગુસ્સામાં કહ્યું, “શું વાત કરો છો, હવે મારે આ ઉંમરે લગ્ન કરી લેવા જોઈએ ? લોકો શું કહેશે ?\"\n\n\"અરે, લોકો શું કહેશે, મેં અખબારમાં વાંચ્યું છે કે છે દાયકા વટાવી ચુકેલ એક વ્યક્તિએ એક યુવાન છોકરી સાથે લગ્ન કર્યા.\"\n\n\"હા કર્યા હશે, તો ?\"\n\n\"તો પછી તમે પણ કેમ નથી કરતા ?\" આમ પણ દીકરાએ હવે અમેરિકાથી આવવાનું બંધ કરી દીધું છે, વૃદ્ધાવસ્થાનો સહારો કોણ બનશે ? તેથી જ હું કહું છું કે લગ્ન કરી લે.\n\n\"બસ રહેવા દો, મને એક એવા બેન શોધી આપો સવારે ઘરે આવી રસોઇ અને ઘરનું થોડુંઘણું કામ કરી,\" પાટણકરે વાત અધવચ્ચે જ કાપી નાખીને પોતાની વાત રાખી. પછી પ્રભાકરે ખાતરી આપી.\n\nદિવસ તો મિત્રો સાથે પસાર થતો, પણ રાત્રે તેને પત્નીની યાદ સતાવતી હતી. દરમિયાન, પ્રભાકરે પીસ્તાલીસ વર્ષની વિધવા સરોજબેનને તેમને ઘરે કામ કરવા માટે મળી ગયા. તે બે પુત્રો અને એક પુત્રીની માતા હતા. પુત્ર અને પુત્રીના લગ્ન કરાવ્યા બાદ તે ઘર-પરિવાર વગેરેથી મુક્ત થઈ ગઈ હતી. સાસુ-વહુ વચ્ચે મનમેળાપ ન થતાં બંને દીકરાઓ અલગ થયા.\n\nસરોજબેન એકલા રહેતા હતા અને બીજાના ઘરોમાં કામકાજ કરીને પોતાનું ગુજરાન ચલાવતા. સરોજ ચોક્કસપણે આધેડ વયની હતી પણ હજુ પહેલી નજરે જોતાં શરીર ત્રીસ-પાત્રીસ વર્ષની આસપાસ દેખાય. નમણીનાર, ગોરું શરીર પાટણકર માટે આકર્ષણ બન્યું હતું. સરોજના ચહેરામાં તે પોતાની પદમાના ચહેરાને જોતા હતાં. જ્યાં સુધી સરોજ ઘરમાં રહે ત્યાં સુધી તેણી તેમનામાં ઉત્તેજના પેદા કરતી. સરોજ પણ રોટલી વણતી વખતે, સાફ કરતી વખતે, વાસણ ધોતી વખતે, તેની પહેરેલ સાડીને તેના ઘૂંટણ સુધી ખોસતી હતી, જેથી તેનું પગ શરીર સ્પષ્ટપણે જોઈ શકાતા, જેથી પાટણકરના હદયમાં ઉત્તેજના ઉત્પન્ન થતી. તે અવશ્ય સરોજને તેમની ઝીણી તિતીક્ષ્ણ નજરથી જોઇ લેતા હતાં. સરોજને પણ લાગતું હતું કે પાટણકર તેના શરીરના અંગો નીરખી રહ્યા હતા.\n\nમતલબ બંને બાજુથી એકબીજા માટે ઉત્તેજના શરૂ થઈ ગઈ હતી, પરંતુ પહેલ કોણે કરવી જોઈએ. તેઓએ એ પણ જોયું કે તે હંમેશા તેના કામના સમયના કપડાં અલગ રાખતી હતી અને કામ પછી સારા અને સ્વચ્છ કપડાં પહેરતી હતી. સરોજે પાટણકરના ઘરે લગભગ ત્રણેક મહિના કામ કર્યું. પરંતુ આ ત્રણ મહિનામાં બંને વચ્ચે ઘણી ઉત્તેજનાઓના ઉમળકા ઉભળ્યા. પરંતું બંને પોતપોતાની મર્યાદામાં રહ્યા. પછી એક દિવસ સરોજે પોતે પૂછ્યું, \"સાહેબ, જ્યારથી હું કામ પર આવી છું, મેં તમને ઘણી વખત મેડમના ફોટાની સામે ઊભેલા જોયા છે.\"\n\n\"સાચું કહું સરોજ, મને તારા ચહેરામાં જ મારી પદમા દેખાય છે.\"\n\n“તો પછી મને તમારી મેડમ તરીકે સ્વીકારો,” જ્યારે સરોજે આમ કહ્યું ત્યારે પાટણકરે તેનો હાથ પકડીને કહ્યું, “એટલે કે, બંને બાજુથી ઉમંગની લહેર ઔર પ્રસરી...”\n\n“તો સાહેબ, આજે આ ઉમંગને અમલમાં મુકીએ,” સરોજે ખુલ્લું આમંત્રણ આપ્યું હવે જે કાંઇ કરવાનું હતું કે પાટણકરને કરવાનું હતું. તે સરોજને હાથ પકડીને તેમના બેડરૂમમાં લઈ ગયા. બંનેએ ઘણા વર્ષોની અતૃપ્ત તરસ છીપાવી. જેમને જાણે સરોજમાં અત્તરની સોડમ જોવા મળી. તે સામાન્ય કામ કરતી બહેનની કંઇક અલગ હતી. પછી શું, બંને વચ્ચે શરમની દીવાલ તુટી ગઈ. હવે જ્યારે પણ સરોજ આવતી ત્યારે તે તેને બેડરૂમમાં લઈ જતી અને થીજવીને તેની તરસ છીપાવતા. આ ખેલ ઘણા દિવસો સુધી ચાલ્યો. પણ તેની અંદર એવો ડર પણ હતો કે કદાચ સમાજના લોકો તેમની તરફ આંગળી ચીંધશે.\n\nઆ ડર તેમની અંદર બેઠો હતો કે તેઓ સરોજ સાથે જે પણ કરી રહ્યા છે તે ખોટું કરી રહ્યા છે. સરોજ દલીત વર્ગની હતી, તેની બદનામી થશે તો અસર નહીં થાય. પરંતુ તેઓ ઉચ્ચ વર્ગના હતા. તેઓ વિચારતા હતા કે કોલોનીના લોકોને શંકા હોવી જોઈએ કે તેમની વચ્ચે અનૈતિક સંબંધો ચાલી રહ્યા છે. મારે સરોજ સાથે લગ્ન કરવું જોઈએ કે તેને ઉપપત્ની તરીકે રાખવી જોઈએ ? સરોજ તેમના એકલવાયા જીવનમાં પદમાની જરૂરિયાત ચોક્કસ પૂરી કરી રહી હતી, પણ આ બધું ક્યાં સુધી ચાલશે ?\n\nએક દિવસ સરોજે કહ્યું, \"સાહેબ, આવું ક્યાં સુધી ચાલશે ?\"\n\n\"કેમ તું શું કહેવા માંગે છે સરોજ ?\" પાટણકરે પૂછ્યું.\n\n“આપણે ક્યાં સુધી બેડરૂમનો આનંદ છુપાઈને લેતાં રહીશું ?” સરોજે આમ કહ્યું ત્યારે પાટણકરે કહ્યું, “તું કહે એમ કરીએ સરોજ.”\n\n“તો પછી આપણે લગ્ન કેમ ન કરીએ ?” સરોજે આટલું કહ્યું ત્યારે પાટણકર વિચારવા મજબૂર થઈ ગયા. સરોજનો પ્રસ્તાવ સારો હતો. પરંતુ તે દલીત વર્ગની હતી.\n\n“સર, જ્યારે તમે મને તમારી જીવનસાથીની જેમ બનાવી ત્યારે તમે એવું નહોતું વિચાર્યું કે હું એક દલીત વર્ગની સ્ત્રી છું,” આ કટાક્ષ કરતાં સરોજની આંખો પહોળી થઈ ગઈ.\n\nસરોજે કહ્યું, “સાહેબ, સ્ત્રી સાથે આવું જ થાય છે. દરેક વ્યક્તિ તેના શરીર સાથે રમવા માંગતો હોય છે. પરંતુ કોઈ તેને દત્તક લેવા માંગતું નથી કે તે મૌન હતા,” સરોજનું આ વાક્ય સમગ્ર પુરુષ જાતિને પડકાર રૂપ હતું.\n\nમતલબ એ થયો હતો કે સરોજ પોતાને સમર્પિત કરીને હવે વ્યાજ સહિત રકમ વસૂલવા માંગતી હતી. પાટણકરે આ સમયે તુરત સરોજને તેની વાતનો કોઈ જવાબ ન આપ્યો. સરોજે ફરી કહ્યું, \"સાહેબ, તમે જવાબ ન આપ્યો ?\"\n\n“મને વિચારવા દો,” પાટણકરે આટલું કહ્યું ત્યારે સરોજે ફરી કહ્યું, “હવે આમાં શું વિચારવું ? તમે એકલા છો, હું પણ એકલી છું. તમારો પુત્ર વિદેશમાં નોકરી કરે છે. હવે મને મારા બે પુત્રો પાસેથી કોઈ આશા નથી. હા, હું ચોક્કસપણે એક દલીત વર્ગની સ્ત્રી છું અને ઓછું ભણેલી છું. પણ હું તમને ખાતરી આપું છું કે હું મેડમની બધી ખામીઓ પૂરી કરતી રહીશ.\n\n“ઠીક છે સરોજ, હું તારી સાથે લગ્ન કરવા તૈયાર છું,” પાટણકરે સંમતિ આપતાં સરોજે ખુશીથી કહ્યું, “સાચું સાહેબ, આપણે ક્યારે લગ્ન કરીશું ?”\n\n“જુઓ સરોજ, આપણે સાદી વિધિથી લગ્ન કરીશું,” સરોજે તેના નિવેદનનો જવાબ આપ્યો નહિ. તે રાજીખુશીથી ચાલી ગઇ પણ પાટણકરે હા કહીને તેમને ઘણો પસ્તાવો થતો હતો. તેમણે નિર્ણય કેવી રીતે લીધો તે પોતે સમજી શકતા ન હતા ? સમાજ તેમના મોં પર થૂંકશે… તેમના વિશે ખરાબ બોલશે. અહીં સંઘર્ષ ઉચ્ચ અને દલીત જાતિ વચ્ચે હતો, પરંતુ આ બધું વિચારતા પહેલા લક્ષ્મીના શરીર સાથે કેમ રમત રમ્યા ? તે સમયે તેમને ખ્યાલ નહોતો. તેઓ આગળ વિચારી શકતા ન હતા.\n\nત્યારે એકાએક પ્રભાકર આવીને બોલ્યો, \"પાટણકર, તમે કયા વિચારમાં મગ્ન છો ?\"\n\n\"હું મુશ્કેલીમાં છું, ભાઈ.\"\n\n\"મુશ્કેલી... શું તકલીફ?\"\n\n\"મેં સરોજને તેની સાથે લગ્ન કરવાનું વચન આપ્યું છે.\"\n\nઅરે આ તો ખૂબ જ સારી વાત છે. કોઈપણ રીતે, સરોજ તેના કામની બાબતમાં સાચી પડી છે,\" પ્રભાકરે સમર્થનમાં કહ્યું, \"લગ્ન કરો. તે પત્ની તરીકે પણ સ્વપ્ના સાકાર થશે.\n\n\"અરે પ્રભાકર, તું પણ આમ જ કહી રહેલ છો.\"\n\n\"તમે શું કહેવા માગો છો તે હું સમજું છું,\" પ્રભાકરે વાતચીતમાં વિક્ષેપ પાડતા કહ્યું, \"તમે કહેવા માંગો છો કે સરોજ દલીત જાતિની છે. પરંતુ જ્યારે તમે લગ્ન કરશો ત્યારે તમે એક નવો આદર્શ સ્થાપિત કરશો. સમાજમાં નવો સંદેશ જશે. તમે ક્યારે લગ્ન કરો છો ?\"\n\n\"બસ એક સાદા સમારંભમાં કરો ?\"\n\nજ્યારે પાટણકરે મંજૂરી આપી, ત્યારે કોલોનીના તમામ રહેવાસીઓને ખબર પડી કે પાટણકરના લગ્ન કામવાળા સરોજબહેન સાથે થવાના છે. જેના કારણે વસાહતના રહીશો ખુશ હતા કારણ કે બંનેની વૃદ્ધાવસ્થા એકબીજાના સહયોગથી દૂર થશે. પરંતુ કેટલાક લોકોનું માનવું હતું કે પાટણકર સાથે લગ્ન કર્યા પછી સરોજ તેમની સંપત્તિ લઈને ભાગી ના જાય કે સારું. આ કામવાળા લોકોને તેમના વિચાર બદલવામાં કેટલો સમય લાગે ?\n\nછેવટે નક્કી દિવસે લગ્નની તારીખ નક્કી થઈ. આ લગ્નમાં પ્રભાકરની સાથે કોલોનીના અન્ય લોકોએ પણ પૂરો સહકાર આપ્યો હતો. બંનેના લગ્ન થઈ ગયા. બધા જ બંનેને અભિનંદન આપી રહ્યા હતા, ખાસ કરીને પાટણકરના આ ક્રાંતિકારી પગલાને કારણે વિશેષ અભિનંદન મળી રહ્યા હતા. આ લગ્નમાં છોકરો અમેરિકાથી આવ્યો ન હતો, પરંતુ દીકરી નિશા આ લગ્નમાં ચોક્કસ ભાગ લઇ રહી હતી. તેની નવી માતા મળતાં તે ખુશ હતી. સરોજ ઘરમાં રસોઇ  કામ કરતી હતી તેનું પણ તેને કોઈ દુ:ખ ન હતું.\n\nઝરીવાળી સાથે નવી સાડી પહેરીને સરોજ મેકઅપમાં સારી દેખાવડી ગણાય કેવી સ્ત્રીઓને પણ માત આપતી દેખાઇ રહી હતી. તે સમૃદ્ધ મહિલાઓની રીતો પણ જાણતો હતો કારણ કે તેણે વર્ષો સુધી તેમની સાથે કામ કર્યું હતું. અંતે જૈફ વયે પહોંચેલ એક યુગલ બાકીની જીંદગી ના દિવસો આનંદમયરીતે ગુજારવા બધાના સહકારે ચાર ચાંદ લગાવ્યા હતાં.\n\n",
      "duration": "7 mins",
      "category": "Classics"
    },
    {
      "id": 24,
      "title": "રક્ત-દોષ",
      "story_name": "તે દિવસે બપોરથી જ કાવેરીને કઈંક અસુખ જેવું લાગતું હતું. શરીરમાં જોશજોમનો અભાવ, થોડો'ક તાવ, માથા અને શરીરમાં ઝીણો દુઃખાવો વગેરે ફરિયાદ હતી.\n\n\"ચાલ ડોકટરને બતાવી આવીએ.\" તેની રૂમમેટ સોનાએ સુઝાવ આપ્યો.\n\n\"જવા દે. આવું નાનું મોટું તો થયે રાખે. બહુ ધ્યાન ન દેવાય. થોડો આરામ કરીશ તો આપમેળે બધું મટી જશે.\" કાવેરીએ વાત ઉડાવતા કહી દીધું. અને બપોર આખીમાં કાવેરીએ સરસ મજાની ઊંઘ ખેંચી કાઢી.\n\nખેર, સરસ મજાની તો ન જ કહેવાય, કારણ એ ઊંઘમાં તેને એક વિચિત્ર સપનું આવ્યું, જેને કારણે ઊંઘમાં અને જાગ્યા પછી પણ, તે થોડી વ્યાકુળ રહી.\n\nએ સપનામાં તેણે જોયું કે પોતે એક હોસ્પિટલના ખાટલામાં છે, અને તેની આસપાસ બે નર્સ અને ચાર-પાંચ ડૉક્ટર્સ ઉભા છે. તે બધાં કોઈક બાબત પર ચર્ચા કરી રહ્યા છે, ને વચ્ચે વચ્ચે તેની સામે જોઈ રહ્યા છે.\n\nઅચાનક જ તેની ઊંઘ તૂટી ગઈ. જાગ્યા પછી આમ તો તે ફ્રેશ હતી. અંગ-દુઃખાવો અને તાવ ગાયબ થઈ ગયા હતા, પણ પેલું સપનું તેને વિચલિત કરતું રહ્યું. આવું સ્વપ્ન પહેલાં કોઈ દિવસ તેને આવ્યું નહોતું, અને આવું સ્વપ્ન આવવું તે સારી વાત તો ન જ ગણાય તેવું તેને લાગ્યું, એટલે તેણે સોનાને આ સપના વિષયે વાત કરી.\n\n\"કઈંક તોયે વિચિત્ર થવાનું લાગે છે મારી બાબતમાં. મને તો ડર લાગે છે હવે.\" વાત પૂરી કરીને પોતાની મન:સ્થિતિ તેણે પોતાની આ સખી સામે મૂકી.\n\n\"અરે પાગલ, એવું કઈં જ નથી હોતું. તારા સુતા પહેલાં મેં તને ડોકટર પાસે જવાનું કહ્યું હતું ને? તો એટલે ડોક્ટરો તારા સપનામાં આવ્યા. બસ, ભૂલી જા એ બધું.\" સોનાએ ધરપત આપી.\n\nપછી બાકીની રોજીંદી દિનચર્યામાં ને રસોઈ-રસોડામાં બન્ને વ્યસ્ત થઈ ગઈ. જમીને બેઉ સખીઓ સરસ મજાનું વૉક પણ કરી આવી, ને બધું જ ભુલાઈ ગયું.\n\nપણ, રાતે કાવેરી સૂતી, તો ફરી એક સપનું આવ્યું; એવું જ વિચિત્ર..! પોતાના કોઈક કામસર કાવેરી ટુ - વ્હીલર પર ઝડપથી જઈ રહી હતી કે પુરપાટ આવતી એક કારે તેને પાછળથી ટક્કર મારી, ને તે દૂર ફંગોળાઈ ગઈ. લોકો ભેગાં થઈ ગયા. તેને ઉંચકીને પેલી કારમાં જ સુવડાવી, ને તેને, બસ થોડે દુર જ આવેલી એક પાંચ માળની મોટી હોસ્પિટલ લઈ ગયા.\n\nએકાએક તેની નીંદર ઉડી ગઈ ને સપનું યાદ આવતા જ તે આંચકો ખાઈ ગઈ. સોનાને આમ અડધી રાતે જગાડીને સપના વિશે વાત કરવાનો કોઈ અર્થ નહોતો.\n\nનાહકની તેની પણ ઊંઘ ઊડી જશે, એવું તેને લાગ્યું.\n\nબપોરે સૂતી ત્યારનું એ સપનું, ને હવે આ સપનું. ફરીથી જો સુઇશ, ને ફરી એક સપનું આવશે તો? કાવેરી અચકાઈ ગઈ. એક ચોપડી લઈને વાંચવાનો પ્રયત્ન કરવા લાગી. પણ તેમાં ધ્યાન જ ન લાગ્યું. મગજમાં બેઉ સપનાઓના વિચારો ઘુમરાતા રહ્યા. બન્ને સપનાઓનો એકમેક સાથે કોઈ સંબંધ તો ચોક્ક્સ છે જ, એવું તે હવે દ્રઢપણે માનવા લાગી હતી. સમય વીતતા તેની આંખો ઘેરાવા લાગી. હજુ એક વધુ સપનું જોવા? પણ ના, પછી કોઈ સપનું ન આવ્યું, અથવા તો આવ્યું હોય તો યાદ ન રહ્યું, ને એમ જ સવાર પડી ગઈ.\n\nકંદર્પને વહેલી પરોઢે એક સપનું આવ્યું. કોઈ એક છોકરી એક સ્કૂટી ચલાવતી રસ્તા પર જઈ રહી છે. તેની પાછળ એક કાર પણ દોડી રહી છે. અચાનક એ કારની ઝડપ વધી ગઈ, ને તે પાછળથી પેલી સ્ફુટી સાથે અથડાઈ પડી. સ્ફુટી-સવાર યુવતી ઉછળીને થોડે દુર, રસ્તાના એક ખૂણામાં જઈ પટકાઈ. કારવાળાએ કાર ઉભી રાખી દીધી. લોકો એકઠા થઇ ગયા. યુવતી બેહોશ થઈ ગઈ હતી. આ જોઈ કોઇકે કારવાળાને પેલી યુવતીને હોસ્પિટલમાં લઈ જવા સૂચવ્યું. ભેગા મળીને લોકોએ તેને ઉંચકીને કારમાં સુવડાવી, નજીકમાં આવેલી એક ઊંચી ઇમારત સ્થિત હોસ્પિટલમાં લઈ ગયા, ને તરત જ આઇસીયુમાં તેની સારવાર શરૂ કરાવી દીધી. ખરું, પૂછો તો તેને એ અકસ્માત કે પેલી યુવતી સાથે કોઈ સંબંધ નહોતો, છતાંય પોતે ત્યાં ઉભો રહી પેલીની સારવારમાં રસ લેવા લાગ્યો હતો. તે પછી પોતે તે યુવતીને પોતાનું લોહી પણ આપ્યું, એવું કંદર્પે તેનાં એ સપનામાં જોયું, અને ત્યાં જ તે જાગી ગયો.\n\nઆવું સાવ વેગળા પ્રકારનું સપનું આખી જિંદગી પહેલી જ વાર તેને આવ્યું હતું. બાકી, વાસ્તવિક જીવનમાં તો ક્યારેય તેણે કોઈને રક્તદાન કર્યું નહોતું. હા, ભૂતકાળમાં એકવાર કોઈક બીમારી વખતે તેણે લોહી લીધું હતું ખરું.\n\nઆ વિચાર આવતા જ તે ચમકી ઉઠ્યો; \"પણ મારુ લોહી તો ક્યાં કોઈને ચાલે એમ છે? કે પછી, પેલી છોકરી? ઓહ, રિયલી...? અને સમય વીતતો ગયો તેમ આ બધું તેને વિસરાતું ગયું. દિવસો વીતતા ચાલ્યા, બેઉ સ્થળોએ કોઈ જ ઉલ્લેખનીય બીના વગર જ.\n\nપણ બે અઠવાડિયા પછી કાવેરીના બન્ને સપનાઓએ વાસ્તવિકતાનું સ્વરૂપ ધારણ કરી લીધું. બપોરના સાડાબારનો સમય હતો, અને તે પોતાની સ્ફુટી પર હંમેશની જેમ બેંકનું કોઈ કામ પતાવવા જઈ રહી હતી, કે પાછળથી એક કારે આવીને તેને ટક્કર મારી દીધી. તે દૂર ફંગોળાઈને પડી, અને જગ્યા પર જ બેહોશ થઈ ગઈ. કાર ઉભી રહી ગઈ. લોકો ભેગા થઈ ગયા. તે જ કારમાં નાખીને તેને નજીકની કોઈ એક મોટી હોસ્પિટલ લઈ જવાઈ. જ્યારે હોશમાં આવી, ત્યારે તે ચાર-પાંચ ડોક્ટરો અને બે નર્સો વડે ઘેરાયેલી હતી.\n\nપોતાને આવેલ પેલા વિચિત્ર સપનાનાં પંદર-સત્તર દિવસ બાદ કંદર્પને ઓફિસના કોઈક કામસર વલસાડથી મુંબઈ જવું પડ્યું. મુંબઈના એ વિસ્તારમાં તો જોકે તે પહેલીવાર જ ગયો હતો, પણ તે છતાં ય રસ્તામાં પાંચ મજલાની એક ઇમારત જોઈને તે ચાલતો અટકી ગયો. બોર્ડ વાંચ્યું તો એ એક હોસ્પિટલ હતી. તેને એ હોસ્પિટલની ઇમારત કઈંક પરિચિત લાગી. ખૂબ મગજ કસવા બાદ યાદ આવ્યું કે, આ ઇમારતને તેણે પોતાના એક સ્વપ્નમાં જોઈ હતી. વાતને અવગણીને તે આગળ વધવા લાગ્યો, પણ એ જ સપનાની બીજી વાતો યાદ આવતા તે થંભી ગયો. એ સપનામાં તો એક યુવતીનો અકસ્માત થયો હતો, એટલે તેને થયું કે અંદર એક ચક્કર લગાવી આવવો જોઈએ.\n\nતે આઇસીયુ-૩ની બાજુએ ગયો. પોતે સીધો ત્યાં જ કેમ ગયો એ તેને સમજાયું નહીં, પણ દરવાજાના કાંચમાંથી ભીતર ડોકિયું કર્યું, તો તેના અચંબાનો પાર ન રહ્યો. અંદર એક યુવતી સૂતી હતી. તેને લાગ્યું કે એ તે જ યુવતી હતી, કે જે સપનામાં દેખાઈ હતી.\n\nબાજુમાંથી પસાર થતી એક નર્સને રોકીને તેણે પૂછ્યું, \"આ લેડી કોણ છે?\"\n\n\"આ કાવેરી કામઠીયા છે. તમને કોણ જોઈએ છે?\"\n\nકામઠીયા? કંદર્પ તે યુવતીની અટક સાંભળીને ચમક્યો.આ તો તેની પોતાની ય અટક છે.\n\nકોઈક યુવાન કાવેરીને જોઈ પૂછતાછ કરી રહ્યો છે એ જોઈને, કાવેરીની રૂમમેટ સોના તેની તરફ ગઈ, અને પૂછ્યું, \"તમે કાવેરીને જોવા આવ્યા છો?\"\n\n\"હા, હવે કેમ છે તેની તબિયત?\" કંદર્પે વાતનો દોર તરત જ પકડી લીધો.\n\n\"સિરિયસ જ કહેવાય. તેનું બ્લડ-ગ્રુપ બહુ અલગ પ્રકારનું છે. ડોક્ટરો થોડું લોહી તો મેળવવામાં સફળ થયા છે, પણ હજુય બ્લડની જરૂર છે, તે હવે ક્યારે મળશે એ તો ઈશ્વર જાણે.\"\n\n\"કયું બ્લડ-ગ્રુપ છે તેનું? ઓ નેગેટિવ?\"\n\n\"ના...! કઈંક સાવ જુદું જ છે. બોમ્બે ગ્રુપ કે એવું કઈંક.\"\n\nકંદર્પને વધુ એક આશ્ચર્યનો આંચકો લાગ્યો, કારણ તેનું પોતાનું બ્લડ-ગ્રુપ પણ એ જ હતું, બોમ્બે બ્લડ-ગ્રુપ. અત્યંત દુર્લભ. મતલબ કે લાખમાં એક જણનું જ આ બ્લડ-ગ્રુપ હોય છે.\n\n\"ઓહ...! ડોકટર ક્યાં છે? મારું પણ એ જ બ્લડ-ગ્રુપ છે.\" -અચકાયા વગર તરત જ તે બોલી ઉઠ્યો.\n\nઆ સપનું તો નથી ને? સોના વિચારવા લાગી. ડોક્ટરોએ તેને કહ્યું હતું કે આ ગ્રૂપનું લોહી મળવું એ તો હવે ઈશ્વર-કૃપાની જ વાત છે, ને એટલે જ પોતે ક્યારનીય ત્યાં બેસીને પ્રભુને પ્રાર્થના કરી રહી હતી કે, હે ભગવાન આ લોહી મળી જાય એવું કઈંક કર.\n\nબસ, એ પછી થોડી જ વારમાં કંદર્પનું લોહી લેવામાં આવ્યું,.\n\n\"હજુય લોહી જોઈતું હોય તો મને જણાવજો.\" કંદર્પે ડોક્ટરને કહ્યું.\n\n\"હાલ તો કોઈ જરૂર લાગતી નથી, પણ લાગશે તો તમારો સંપર્ક કરશું. તમારો કોન્ટેક્ટ નમ્બર આપતા જજો.\" ડોક્ટરે રાહતભર્યા સ્વરે જવાબ આપ્યો.\n\nકાવેરીને સાજી થતા બહુ દિવસો ન લાગ્યા. હોસ્પિટલમાંથી ડિસ્ચાર્જ આપતા પહેલાં ડોક્ટરે તેને માહિતગાર કરી કે, \"તારું રક્તગટ જગતમાં બહુ જૂજ છે. એચ.એચ. નામ છે એનું, પણ બોમ્બે બ્લડ તરીકે એ વધુ ઓળખાય છે.\" પછી એ બ્લડગ્રુપ વિશે કેટલીય બીજી વધુ માહિતી આપ્યા બાદ તેઓ બોલ્યા- \"તારું નસીબ એટલું બળવાન કહેવાય કે, આ જ પ્રકારનું લોહી ધરાવનારો કોઈ એક યુવાન અચાનક જ હવામાંથી જાણે પ્રગટ થયો, અને તને લોહી આપીને ચાલ્યો ય ગયો.\"\n\nહવે કાવેરીને ય કૂહુતુલ થઈ આવ્યું, કે એ યુવાન કોણ હશે જે તેની મદદે આવી તેનો જીવ બચાવી ગયો, ને પોતે એની સાથે કોઈ વાતચીત પણ ન કરી, કે ન તો એને જોયો પણ સુદ્ધા, કારણ પોતે તો ત્યારે બેશુદ્ધાવસ્થામાં જ હતી. પણ હવે તો ચોક્ક્સ તેનો આભાર માનવો જ જોઈએ, એવું તેને લાગ્યું.\n\n\"કોણ હતો રે એ?\" ઘરે જઈને તેણે સોનાને પૂછ્યું.\n\n\"કંદર્પ કામઠીયા એનું નામ છે. વલસાડ રહે છે. મેં એનો ફોન નંબર લીધો છે.\"\n\n\"હલ્લો, કંદર્પ કામઠીયા?\" કાવેરીએ ફોન લગાવ્યો.\n\n\"યસ. બોલું છું. આપ કોણ?\" સામેથી ઉત્તરની સાથે સવાલ પણ આવ્યો.\n\n\"હું કાવેરી કામઠીયા. તમે મને રક્તદાન કર્યું હતું.\"\n\n\"અરે નકસ્કાર..! હવે કેમ છે તમારી તબિયત?\"\n\n\"ખૂબ સારી, અને એ તમારે કારણે જ. મારો જીવ બચાવ્યો તમે તો. મારે તમને મળવું છે. આ રવિવારે ફાવશે?\"\n\n\"હા, પણ હું વલસાડમાં હોઉં છું, ને તમે મુંબઈ. ફાવશે અહીં સુધી ટ્રાવેલ કરવું? ટકાટક હો તો જ આવજો. નહીં તો પછીના અઠવાડિયે હું ફરી મુંબઇ આવવાનો જ છું. ત્યારે મળી લઈશું આપણે.\"\n\n\"અરે, હું એકદમ ટકાટક જ છું. હું આવીશ રવિવારે તમારે ત્યાં. પ્લીઝ, એડ્રેસ મેસેજ કરી આપજો મને.\"\n\nતે પછીના રવિવારે કાવેરી સોનાને લઈને વલસાડ કંદર્પને ઘરે ગઈ. કંદર્પે બેઉની આગતાસ્વાગતા કરી,ને પછી તેઓ વાતે વળગ્યા.\n\n\"તમને કેવી રીતે ખબર પડી કે મારું બોમ્બે બ્લડગ્રુપ છે, ને તમે આમ ડાયરેકટ હોસ્પિટલમાં દોડી આવ્યા?\" કાવેરીએ મનમાં ઘુમરાતા સવાલને વાચા - સ્વરૂપ આપ્યું.\n\n\"અરે, માની ન શકાય એવી વસ્તુ છે આ.\" કહીને કંદર્પે પોતાના સપના વિષયે વાત કરી, જે સાંભળી કાવેરી સુન્ન થઈ ગઈ.\n\n\"કમાલ છે...! એક્સિડન્ટના બે અઠવાડિયા પહેલાં મને પણ આવા બે સ્વપ્નો આવ્યા હતા.\"\n\nકાવેરીના સપનાઓની વાત સાંભળી હવે કંદર્પ પણ અવાચક બની ગયો.\n\n\"હોસ્પિટલમાંથી ઘરે આવ્યા બાદ મેં ઈન્ટરનેટ પર ખૂબ બધી માહિતી ભેગી કરી લીધી.\" કાવેરીએ વાત આગળ વધારી, \"આ બ્લડગ્રુપ જો પતિપત્ની બેઉનું હોય, તો તેમનાં સંતાનોનું આ જ બ્લડગ્રુપ હોવાની ભરપૂર શક્યતાઓ હોય છે. આપણા બેઉની અટક કામઠીયા જ છે. અને આ સરનેમ પણ બહુ બધી કૉમન તો નથી જ, તો એનો અર્થ તમારા ધ્યાનમાં આવ્યો જ હશે કદાચ. બસ, હવે મારે કનફર્મ જ કરવું છે એ બધું. તમારું આખું નામ જાણી શકું?\"\n\n\"કંદર્પ કાકુભાઈ કામઠીયા.\"\n\nકાવેરી ફરી અચંબિત થઈ ગઈ, પણ આ વખતે હર્ષિત પણ એટલી જ. તેની ધારણા સાચી પડતી જતી હતી.\n\n\"કંદર્પ, તું મારો ભાઈ છે. મારો મોટો ભાઈ. કઈં સમજે છે તું?\"\n\n\"એટલે? તું કંચન છો?\" કંદર્પે ઉત્સાહપૂર્વક પૂછ્યું.\n\n\"હા ભઈલા હા...!\"\n\n\"પણ તો પછી, કાવેરી...?\"\n\n\"હા... કંચન... ને કુક્કુ... ને કાવેરી. સાંભળ, આપણે બધા મુંબઈમાં જ રહેતા હતા. તું સાત વરસનો હતો, ને હું ત્રણ વરસની, ત્યારે આપણા મમ્મી પપ્પાનો મોટો ઝઘડો થયો હતો, ને પપ્પા તને લઈને ઘરમાંથી નીકળી ગયા હતા. પછી મમ્મીએ પણ મુંબઈ મૂકી દીધું, ને મને લઈને તે વડોદરા ચાલી ગઈ હતી. મને સ્કૂલમાં મુકતી વખતે તેણે મારું નામ કંચનની બદલે કાવેરી લખાવ્યું હતું. મમ્મી પપ્પાએ તે પછી એકમેકના મોઢા ય ન જોયા, પણ સમજણી થયા બાદ, મેં તમને બેઉને શોધવાના કેટલાય પ્રયાસો કર્યા હતા. મમ્મીને તો જાણે પપ્પા સાથે કોઈ લેણદેવી જ નહોતી, પણ તેને તારી સતત યાદ આવતી રહી. હજુ આજે પણ આવે છે. તને શોધવામાં તેણે કોઈ કચાશ નથી રાખી.\"\n\n\"મમ્મી ક્યાં રહે છે?\"\n\n\"વડોદરા. મને મુંબઈમાં અહીં સારી જોબ મળી એટલે હું અહીં રહું છું, પેઈંગ ગેસ્ટ બનીને. પપ્પા ક્યાં છે? તેમને મારી કે મમ્મીની યાદ આવે છે કે નહીં?\"\n\n\"અમે અહીં વલસાડમાં બે અઢી વરસ રહ્યા હશું, પણ તે દરમ્યાન પપ્પાની માનસિક સ્થિતિ ડામાડોળ જ હતી. એકવાર મને એક અનાથાશ્રમમાં મૂકીને તેઓ ગાયબ જ થઈ ગયા, ને તે પછી તેમનો ભેટો થયો જ નથી. તે પછીના સમયમાં મેં ય તમને લોકોને ગોતવાની ઘણી કોશિષ કરી હતી. મુંબઈમાં આપણે રહેતા તે જગ્યાએ ય જઈ આવ્યો હતો, પણ ત્યાં કોઈ બીજું જ રહેતું હતું. હવે તું મળી એટલે મમ્મી ય મળશે. તેનો ફોન નમ્બર આપ મને.\"\n\n\"ના, વેઇટ. હું જ ફોન લગાવું છું તેને.\"\n\n\"હલ્લો મમ્મી.\" તરત જ ફોન જોડીને કાવેરીએ તેની મા સાથે વાત કરવા માંડી, \"મમ્મી, તું વર્ષોથી જેને શોધતી હતી, તે મળી ગયો.\"\n\n\"કોણ ? કંદર્પ ?\" સામેથી ઉત્સાહભર્યો સવાલ સંભળાયો.\n\n\"હા મમ્મી, હું કંદર્પ... તારો કંદુ...! કાવેરીના હાથમાંથી ફોન ઝૂંટવીને કંદર્પે જવાબ આપ્યો. હંમેશાં પોતાના આગવા રક્તદોષને ભાંડનારો તે, આજે ખુશ હતો, કે એ જ રક્તદોષ આજે તેનો મદદગાર બનીને તેનાં જીવનનમાં જીવંતતા લાવ્યો હતો.",
      "duration": "9 mins",
      "category": "Classics"
    },
    {
      "id": 25,
      "title": "પણ તારે તો નોકરી જ કરવી છે!",
      "story_name": "આપણા જીવનમાં કંઇ કેટલીય એવી ઘટનાઓ બને છે કે જે આપણને ક્યારેક આહત કરે છે તો ક્યારેક પ્રેરિત. પરંતુ અમુક ઘટનાઓ એવી બને છે કે જેનાથી આપણે આહત પણ નથી થતાં અને પ્રેરિત પણ નથી થતાં. બસ તે આપણને પ્રસંગ અનુરૂપ યાદ રહી જાય છે. અને આપણા માનસપટ પર સ્થિર થઇ જાય છે. જોકે તે અંગે આપણે થોડુંક ઘણું કંઇક વિચારી તો લઇએ જ છીએ. અને આપણી સ્મૃતિમાં તેની પ્રાથમિક કે ગૌણ બાબત તરીકે મૂલવણી કરીને અંકિત કરી દઇએ છીએ. તેમ અહીં, મારી સ્મૃતિમાં અંકિત થયેલ આવા જ એક પ્રસંગની આંકણી અને મારા વિચાર અનુસાર તેની મૂલવણી અને રજુઆત મારી ભાષામાં....\n\nઆ વાત છે સૂર્યપૂરની. અરે! આપણું સૂરત. “ધ સિટી ઓફ સન...!” કહેવાય તો છે ડાયમંડ સિટી (જોકે અત્યારે ટેક્ષટાઇલ માટે પણ એટલું જ જાણીતું છે.) પરંતુ અહીં કંઇ કેટલાય લોકો પોતાની આવડત લઇને આવે છે અને જેમ સૂર્યના કિરણો કશે પણ પડે અને બધું ઝળહળા કરે તેમ તેઓનું ભાગ્ય પણ અહીં ઝગારા મારતાં તેઓ પણ સુરતને શોભાવતાં એક રત્ન બનીને સ્થિર થઇ જાય છે. \n\nતો આ સુરત શહેરમાં જ એકાદ વર્ષ પહેલાં ગાંધી સ્મૃતિ ભવન ખાતે ‘રોજગાર મેળા’નું આયોજન થયું હતું અને કંઇ કેટલાય યુવક-યુવતીઓ પોતાના ભાગ્યને અજમાવવા અહીં આવ્યા હતાં. જયાં હું પણ મારી દી’ સાથે આ રોજગારી મેળામાં તેને સાથ આપવા માટે આવી હતી. (ઇન્ટરવ્યુ માટે નહિ.) જોકે હું અને મારી દી’ ઍમ્પલોયમેન્ટ લેટર લઇને રજિસ્ટ્રેશન કરાવીને તેના ઇન્ટરવ્યુઅર આવી ગયા હોવાથી, થોડીક વાતચીત કરીને છૂટા પડી ગયા, અને હું… આસપાસનું નિરીક્ષણ કરવામાં વ્યસ્ત થઇ ગઇ.\n\nજ્યાં કૅન્ડિડેટ્સને જોતાં, જાણે તેઓ પોતાના આવ્યાની જાણ કરાવતાં હોય તેમ કોઇક પોતાનો ઍમ્પલોયમેન્ટ લેટર લઇને રજિસ્ટ્રેશન માટેની લાઇનમાં ઊભા હતાં, તો કોઇક પોતાની કંપનીનું કાઉન્ટર શોધતાં ફાંફા મારી રહ્યાં હતાં. જ્યાં અમુક કૅન્ડિડેટ્સ પોતાના ઇન્ટરવ્યુઅર આવી ગયા હોવાથી ઇન્ટરવ્યુ પણ આપી રહ્યાં હતાં. તો બાકીના પોતાના પરિવારના સભ્યો, પરિચિતો, મિત્રો સાથે વાત કરી રહ્યાં હતાં. અને બચેલાં પોત-પોતાના મોબાઈલમાં મેથી મારી રહ્યાં હતાં. ટૂંકમાં દરેકે-દરેક વ્યક્તિ પછી તે કૅન્ડિડેટ હોય કે તેમના ચિત્-પરિચિત, બધાં જ ઇન્ટરવ્યુઅરના આવવાની. અને જો આવી ગયા હોય, તો પોતાનો નંબર આવવાની રાહ જોતાં કોઇક ને કોઇક રીતે પોત-પોતાનો ટાઇમ પાસ કરી રહ્યાં હતાં અને કહેવાતી નર્વસનેસ (કેમકે અહીં ઇન્ટરવ્યુ માટે થોડાંક લોકોને છોડીને કોઇ જ સિરિયસ નહોતું.) દૂર કરી રહ્યાં હતાં. અને આ બધામાં હું લોકોની સિરિયસનેસ અને ચિઅરફૂલનેસને નિહાળતી પોતાની બોરિયત દૂર કરવા માટે કોઇક ને કોઇક સાથે વાત કરીને ટાઇમ પાસ કરવાનો પ્રયત્ન કરી રહી હતી. \n\nજ્યાં આ બધામાંથી ખાલી પડતાં.. મારી નજર, એકાએક જ ફર્સ્ટ કાઉન્ટર પાસે ઊભેલા એક પચાસેક વરસના, ગ્રે કલરના ડ્રેસમાં સજ્જ, જમણા હાથમાં બ્લૅક પર્સ પકડીને અદબ વાળીને ઊભેલા આન્ટી પર પડી. તેમના મોઢા પર નર્વસનેસ જોઈને સાફ જણાઇ આવતું હતું કે તે પોતાના દીકરા કે દીકરી સાથે જ અહીં આવ્યા હશે. અને તેમનો ઇન્ટરવ્યુ સારો જાય તેની જ વિમાષણમાં પણ પડ્યાં હશે. ત્યાં જ અચાનક, તેમનું પણ મારા તરફ ધ્યાન જતાં અમે બંનેએ એકબીજાને હળવા સ્મિતની આપ-લે કરી. \n\nજયાં થોડીકવાર પછી હું જ મારી બોરિયત દૂર કરવા, મારી જેમ જ બોર થતાં તે આન્ટી પાસે ગઇ અને વાતોનો દોર શરૂ કર્યો. \n\n‘હાય-હૅલ્લો!’ની ફૉર્મલ શરૂઆત કરીને એકબીજાના નામ જાણી લીધા. પછી તેમણે મને પૂછ્યું કે, “તું ઇન્ટરવ્યુ માટે નહિ ગઇ ?” અને મેં હસતાં જ તેમને મારા લૉ સ્ટુડન્ટ હોવા વિશે અને હાલ કૉર્ટમાં પ્રેક્ટિસ કરતી હોવાથી અને અહીં મારા કામની કોઇ વૅકેન્સી ન હોવાનું જણાવીને હાલ મારી દી’ સાથે એમ જ આવી છું તેમ જણાવું છું. \n\nત્યારબાદ તેમણે મારા દી’ અને ઘરનાની ટીપિકલ આન્ટી ટાઇપ્સ જ પૂછપરછ પણ કરી. (જોકે લોકોની પર્સનલ લાઇફ વિશે જાણવામાં સ્ત્રીઓને આમ પણ વધારે જ રસ હોય છે !) \n\nતો... તેમના પ્રશ્નોના જવાબ આપ્યા બાદ વાતોની કમાન મારી પાસે આવી. અને મારાથી પણ તેમને પૂછી જ કાઢાયું કે, તે અહીં કોની સાથે આવ્યા છે.?! અને તેમણે પણ વાતને ગોળ-ગોળ ફેરવીને છૂપાવ્યા વગર નિખાલસતાથી જ પોતાની વાત જણાવતા કહ્યું કે, અત્યારે તે તેમના દીકરા સાથે આવ્યા છે. જે ઍન્જીનિયરીંગ ના લાસ્ટ યરમાં છે પણ તેનો કૉન્ફીડન્સ વધે તેની માટે અહીં આવવા માંડ મનાવ્યો છે. અને ત્યારબાદ ધીમે-ધીમે તે પણ પોતાના ઘરના મેમ્બર્સ વિશે જણાવે છે. કે તેમના હસબન્ડ ડૉક્ટર છે. તેમના દીકરાથી મોટી બે દીકરીઓ છે અને બંને ભણવામાં હોશિયાર હોવાથી ડૉક્ટરીનું જ ભણી પણ છે. જ્યાં મોટી દીકરી જર્મનીમાં રિસર્ચર છે અને તેનાથી નાની દીકરી ત્યાં જ આગળનું ભણે છે. પછી કહે છે કે મારા દીકરાને તેને મૅથ્સ ગમતું હતું એટલે તે લેવડાવ્યું. \n\nપછી તેમને તેમના દીકરાના ફ્રેન્ડ્સ મળી જતાં અમારી વાતો પર કામચલાઉ રીતે પૂર્ણવિરામ મૂકાય છે અને બીજી વાતોનો દોર શરૂ થાય છે. જોકે આ ચર્ચાઓનો અંતે તેમનો દીકરો કે મારી દી’ આવ્યા ન હોવાથી આન્ટી તેમની અધૂરી રહી ગયેલી વાત ફરી શરૂ કરે છે. \n\nતે આગળ જણાવે છે કે મેં ખુદે પણ બી.એસ.સી., બી.એડ. કર્યું છે અને એક્સપરિમૅન્ટલમાં ટીચર પણ રહી ચૂકી છું. જોકે એમ કહી શકું કે પહેલાં મેં તેમના મોઢે જે વાતો સાંભળી તે તદ્દન સામાન્ય રીતે કહેવાયેલી હતી. અને અત્યારે આ વાત કરતાં તેમના મોઢા પર ગર્વ અને આત્મવિશ્વાસ બંને જણાઇ રહ્યાં હતાં. \n\nપછી મેં તેમને પૂછ્યું કે “આન્ટી..., તમે અત્યારે પણ ત્યાં જ ભણાવો છો ?” તો એમના મોઢાના હાવભાવ અને આંશિક ચૂપકીદી જોઇને મને મારી જ પૃચ્છા પર સ્વાભાવિક જ વસવસો થયો.\n\nપણ પછી તરત જ તેમણે પોતાની ચૂપકીદી તોડતાં હળવાશથી જ કહ્યું કે અત્યારે નહિ લગ્ન પહેલાં...!  \n\nપછી ફિક્કું સ્મિત આપતાં જણાવ્યું કે, પછી લગ્ન થયાં, છોકરાઓ થયાં, પછી આ મારો નાનો છ-સાત વરસનો થયો. એટલે પછી મેં મારા હસબન્ડને વાત કરી કે હું નોકરી ચાલુ કરું તો ? તો તેમણે છોકરાઓ નાના છે એમ કહીને મને ના કરી દીધી. પણ પછી મેં એમને સમજાવ્યું કે મારું કામ તો સવાર-સવારમાં જ પૂરું થઇ જાય છે, પછી તો છોકરાઓ પણ સ્કૂલે જાય એટલે હું ફ્રી જ હોઉં છું.. અને આમ પણ હવે તો છોકરાઓ મોટા જ થઇ ગયા છે, હવે તો એમની એટલી ચિંતા પણ નહિ રહે.. ! તો તરત જ તેમણે મને જણાવ્યું કે તારે નોકરી કરવાની શું જરૂર છે ? તું અત્યારે છોકરાઓ પર જ ધ્યાન આપ.. આમ, પણ હું કમાઉં તો છું..! તેમછતાં પણ મેં તેમને મારી પરિસ્થિતિ સમજાવીને સ્કૂલ નહીં તો ઍટલિસ્ટ ટ્યુશન પણ કરાવવા દેવા માટે રિતસર આજીજી કરી. કેમકે મને ખબર જ હતી કે તે નહિ માને તો સાસુ-સસરા પણ નહિ જ માને. પછી એટલું બધું ઇન્સિસ્ટ કર્યા બાદ તેમણે મને ગુસ્સાથી કહ્યું કે, તારે જે કરવું હોય તે કર.. પણ જો છોકરાઓને કંઇ થયું તો બધું જ બંધ. પણ ‘હા’ તો ન જ પાડી. અને હું પણ ગુસ્સે થઇને મારા હસબન્ડ અને સાસુ-સસરાની ઉપરવટ જઇને જ બીજા દિવસે સ્કૂલમાં જઇને ઇન્ટરવ્યુ આપી આવી અને તે લોકોએ પણ મને પહેલાંનો એક્સપિરીયન્સ હોવાથી તરત જ સિલેક્ટ કરીને બીજા જ દિવસે ભણાવવા માટે આવી જવા જણાવ્યું. અને મેં પણ બીજા જ દિવસથી ઘરનું બધું કામ પતાવીને સ્કૂલે જવાનું ચાલુ કરી દીધું. જોકે ઘરે આવીને બધાંના ચઢેલાં મોઢાં જોતી અને કામ પતાવતી. અને એ લોકો પણ હું કોઇ વાંકમાં નહિ આવતી હોવાથી મને ધૂંધવાઇને જોયા કરતા. પણ મને પણ ખબર જ હતી કે અત્યારે મન-મક્કમ કરીને આ બધું એમ જ ચાલવા દઉં, પછી તે લોકો પણ આપોઆપ જ ટેવાઇ જશે. \n\nપછી એક દિવસ મારા માટે સ્કૂલમાં કૉલ આવ્યો કે તમારો બાબો દાદર પરથી પડી ગયો છે તો તમને ઘરે બોલાવે છે. અને હું હાંફળી-ફાંફળી, ચિંતામાં જ ઘરે ગઇ. ત્યાં જઇને જોયું તો મારો નાનકો સૂઇ રહ્યો હતો અને તેના માથા પર બૅન્ડેજ લગાવેલું હતું, મારા હસબન્ડ પણ દવાખાનેથી તરત જ આવી ગયા હતાં અને સાસુ-સસરા તો જાણે આ બધું મારા લીધે જ થયું હોય તેમ મને જોઇ રહ્યાં હતાં. અને આ બધું કેવી રીતે થયું તે પૂછયું તો માંડ જણાવ્યું કે, રમતાં-રમતાં બે દાદર કૂદી ગયો અને વાગી ગયું. એમ કહો કે બચી ગયો નહિ તો વધારે ઉપરથી પડ્યો હોત તો...?! \n\nઅને એમની વાતો સાંભળીને મને પણ ગિલ્ટી ફીલ થઇ ગયું. અને પછી મેં નક્કી કર્યું કે સ્કૂલની નોકરી ભલે છોડી દઇશ અને છોકરાઓની સંભાળ રાખવા એવું હોય તો ઘરે જ ટ્યુશન કરાવીશ.! પણ ત્યાં જ મારા હસબન્ડે ચિડાઇને મને ટોણો માર્યો, “પણ તારે તો નોકરી જ કરવી છે!” આટલુંક જ બોલીને રવાના થઇ ગયા. પછી મેં બીજા જ દિવસે સ્કૂલની નોકરી છોડી દીધી. આમ, મેં ખાલી અઠવાડિયું જ નોકરી કરી. તેના પછી ટ્યુશનનું પણ નથી વિચાર્યું. પણ બેટા, આ જે શબ્દો છે ને એ હજી પણ નથી ભૂલાતાં. તેમનું દુઃખ તેમનો તરડાયેલો અવાજ સાંભળીને જ સમજી શકાતું હતું. પછી થોડીકવાર રહીને આંશિક ચૂપકીદીનો અંત આણતા તેમણે મને કહ્યું કે, બેટા.. ભણેલો માણસ આવી રીતે વર્તે ને તો દુઃખ થાય. અકસ્માત તો ગમ્મે ત્યારે થઇ શકે.. પણ એના પછી મેં ખાલી મારા છોકરાઓ પર જ ધ્યાન આપ્યું.. અને તેમને ભણવા દીધા.. પણ મારી બંને દીકરીઓ પણ તેના પપ્પા જેવી જ.. મારા કરેલાની તેમને કંઇ પડી જ નથી; પણ મારા નાનકા ને પોતાની માનું થોડુંક છે, એટલે એની સાથે આવી.\n\nપછી મારી દી’ અને તેમનો દીકરો બંને આવી ગયા એટલે અમારી વાતોનો અંત આવ્યો. પણ તેમણે અમને તેમનું ઘર પાંચ જ મિનિટ દૂર હોવાનું જણાવીને અમને ઘરે આવવાનું આમંત્રણ આપ્યું. પણ અમારે થોડુંક કામ હોવાથી તેમના સૌજન્યનો અસ્વીકાર કરીને, આવજો કહીને છૂટાં પડ્યાં. \n\nપરંતુ તે પોતાનો વર્ષો પહેલાંનો ઉભરો ઠાલવીને હળવાશથી પોતાનું ‘પણ તારે તો નોકરી જ કરવી છે!’ વાક્ય વિચારતા કરીને જતા રહ્યાં. \n\nપણ આ બાબત વિશે અત્યારે હું વિચારું છું, તો કેમ સ્ત્રીઓ.. આધુનિક ભારતમાં પણ આ પ્રકારનો વસવસો લઇને જીવે છે ? ભલે, અત્યારના આપણા દેશમાં ઘણી પ્રગતિ થઇ ચૂકી છે અને સ્ત્રી-પુરુષ ની સમાનતાનો ખ્યાલ... માત્ર બંધારણમાં ન રહેતા હકીકતમાં પણ ઉતર્યો છે, અને તેની ના પણ નથી. પણ હજુ પણ સ્ત્રીઓ સાથે થતું આ પ્રકારનું વર્તન...! અને તે પણ ભણેલાં-ગણેલાં વ્યક્તિ દ્વારા...! ખરેખર વિચારતાં કરી દે તેવું છે.\n\nઆપણે જોઇશું તો મોટાભાગના પુરુષોની અને તેના પરિવારનાની લગ્ન માટે કન્યા શોધતી વખતે બસ એવી જ મૅન્ટાલિટી હોય છે કે, અમને તો ભણેલી-ગણેલી અને ઘર સંભાળી શકે એવી જ છોકરી જોઈએ. (અહીં અપવાદ પણ છે !) જોકે સ્ત્રીઓમાં એટલી ઍબિલીટી પણ હોય જ છે. અને તે પોતાની જવાબદારીઓને નિભાવી પણ જાણે જ છે. પણ શું આવી મૅન્ટાલિટી રાખવી યોગ્ય છે? જો ઘરકામ કરી શકે તેવી છોકરી જ જોઇતી હોય તો ઘરે કામ કરી શકે તેવા નોકર રાખો.. ભણેલી-ગણેલી છોકરી સાથે લગ્નની શું જરુર..? અને જો લગ્ન માટે ભણેલી-ગણેલી છોકરી જ જોઇતી હોય તો ઍટલિસ્ટ તેણે નોકરી કરવી કે ન કરવી તેવી તેની ઇચ્છા તો જાણો...! \n\nઆપણે પહેલાંના સમયથી જ જોઇએ છીએ લગ્ન પછી સ્ત્રીઓને હોંશે-હોંશે પોતાની જવાબદારીઓ કોઇ પણ ફરિયાદ વગર નિભાવતા. જેના જીવતાં-જાગતાં ઉદાહરણ તરીકે આપણે આપણા મમ્મી, દાદી, નાની અને અન્ય ઘણી સ્ત્રીઓને જોઇએ જ છીએ. (જોકે તેમની પણ ઇચ્છાઓ તો હશે જ!) અને ઘણી કામ કરતી સ્ત્રીઓ એવી પણ હોય છે કે જે લગ્ન પછી પણ હોંશે-હોંશે પોતાની ઘરની અને બહારની બંને જવાબદારીઓ નિભાવે છે. ભલે તેના પોતાના પર જ બોજો કેમ ન વધી જતો હોય. અને સમય આવ્યે તે પોતાના પરિવારને પ્રાધાન્ય પણ આપે જ છે અને પોતાની નોકરી જવા પણ દે છે. પરંતુ સમજવા જેવી બાબત એ છે કે જો તમે કોઇ સ્ત્રીની ઇચ્છાને પ્રાધાન્ય નહિ આપો, તો ભલે…તે એ વાતને ગણકાર્યા વગર પોતાના પરિવારને માટે જાત ઘસી દેશે. પણ જ્યારે પણ આપણે તેને આપણા વર્તન અને તીર જેવા શબ્દોથી આહત કરીએ છીએ ત્યારે તેના હ્રદયના કોઇક ખૂણામાં પડેલ ઇચ્છાઓનું વમળ.. વસવસો બનીને તેની ભીતર જ ગૂંગળાયા કરે છે. અને આપણા દ્ધારા છૂટેલાં અસંયમિત શબ્દોના બાણ તેના હ્રદયના જ કોઇક ખૂણામાં વર્ષો સુધી ધરબાયેલા રહે છે. જોકે આ બધાં માટે તે બીજા સાથે નહિ પોતાની જાત સાથે જ ઝઘડે પણ છે...! \n\nમાટે શું આપણે થોડીક સમજ પણ ન કેળવી શકીએ, તેની પોતાના અસ્તિત્વ માટેની ઇચ્છાઓને ઉજાગર કરવા માટેનો અવકાશ આપવાની...?! અને આમ પણ આપણે એ બાબત પણ ન જ ભૂલવી જોઈએ કે એક ગૃહિણી તરીકે તે આપણા પ્રત્યેની પોતાની જવાબદારીઓ પૂરી કરતી નોકરી જ તો કરે છે ! અને તે પણ પગાર કે સમયમર્યાદાના બાધ વગર ! તો આપણે તેને ન સમજી શકીએ? અને જો સમજ હોય, તો આ સમજદારી અને ઉચ્ચ વિચારોને મગજમાં જ ન રાખતાં તેનું અમલીકરણ કરવું તે પણ એટલું જ જરૂરી નથી બનતું ? કે જેથી તેમની ઇચ્છાઓ વર્ષો સુધી વસવસો ન બની રહે...!\n\n",
      "duration": "9 mins",
      "category": "Classics"
    },
    {
      "id": 26,
      "title": "પાકીટમાંનો કાગળ",
      "story_name": "રોજની જેમ સવારે જ્યારે હું ચાલવા નીકળ્યો ત્યારે રસ્તામાં એક પાકીટ પડેલું જોયું. મારી જેમ સવારે ફરવા નીકળેલા કોઈનું આ પાકીટ પડી ગયું હશે અને શોધતા હશે, જો તેમાં કોઈનું નામ ઠેકાણું હોય તો તેને પરત કરી શકાય તે આશયે મેં તે પાકીટ ઉપાડ્યું અને અંદર જોયું તો ન કોઈ નામ ન કોઈ સરનામું કે જેથી તે પરત કરી શકાય. અંદર વીસેક રૂપિયા અને થોડું પરચુરણ હતું. તે સાથે એક ચોળાયેલ પરબીડિયું પણ દેખાયું જેની ઉપર મનસુખ શાહનું નામ અને મોકલનારનું સરનામું લખેલા હતા.\n\nહવે મેં જે કર્યું તે અગોગ્ય જ ગણાય જે નીચે મુજબ હતો.\n\nમનસુખ,\n\nઆપણે ભલે એકબીજાના પ્રેમમાં છીએ પણ એક સંસ્કારી મહિલા તરીકે હું મારા માતાપિતાની વિરુદ્ધ જવાની મારામાં હિંમત નથી માટે આપને લગ્નબંધનથી જોડાઈ નહિ શકીએ. હા, તારા સિવાય અન્ય સાથે લગ્નનો વિચાર કેમ કરાય એટલે અન્ય સાથે લગ્ન નહિ કરૂં એમ પણ મેં મારા માતાપિતાને જણાવી દીધું છે. ભવિષ્યમાં મળીએ કે કેમ તો નિયતિ જ નક્કી કરશે પણ મારા હ્રદયમાં તો તારો કાયમ વાસ રહવાનો. હા, તું અન્ય કોઈ સાથે લગ્ન કરશે તો મને તેનો કોઈ વાંધો નથી કારણ તારે તારી જીંદગી હજી લાંબી જીવવાની છે, ક્યારેક તારી સરયુંની યાદ આવે તો હું તેને મારૂં સદનસીબ માનીશ.\n\nતારી જ સરયુ.\n\nઆટલું વાંચતા મારા મનમાં એક કરતા વધુ વિચારો ઉમટયા. શું આ બેનો પ્રેમ અનન્ય હશે કે યુવાનીનો જોશ ? આજે તે મહિલા જીવતી હશે કે કેમ અને હોય તો સહેજે તેની ઉંમર ૭૦-૭૨ની હોવી જોઈએ. હા, એક વાતતો પાક્કી કે મનસુખ નામની વ્યક્તિ જીવતી છે અને તે પણ ૭૨-૭૫ની ઉંમરનો હોવો જોઈએ. જે હોય તે પણ હવે મને વાતના અંત સુધી પહોંચવાની તાલાવેલી લાગી. પણ તે કેમ કરવું તેનો વિચાર કરતા લાગ્યું કે કવર પર જે સરનામું છે ત્યાં જી તપાસ કરવી જોઈએ. તે મહિલા ત્યાં હજી રહેતી હશે કે કેમ તેની શંકા પણ ઉદ્ભવી પણ હવે તો આગળ વધવું તેમ નક્કી કરી લીધું. સરનામું જોયું તો તે બહુ દૂર ન હતું એટલે રિક્ષા કરી ત્યાં પહોંચ્યો.  \n\nત્યાં જઈને આપેલા ફ્લેટ નંબર પર ટકોરા મારતા એક ભાઈએ દરવાજો ખોલ્યો અને કોનું કામ છે તેમ પૂછ્યું. મેં જણાવ્યું કે મારે સરયુબેનને મળવું છે. તે ભાઈએ કહ્યું કે સરયુબેન હવે અહી નથી રહેતા. તે ક્યા મળશે એમ પૂછતાં તે ભાઈએ કહ્યું કે હાલમાં તે ક્યા રહે છે તેની માહિતી નથી પણ એટલી જાણ છે કે તેમની આર્થિક સ્થિતિને કારણે તેમણે આ ઘર ખાલી કર્યું હતું અને દૂર પરામાં નાનું ઘર લીધું હતું.\n\nતેમના નવા ઘરના સરનામાનું પૂછતા કહ્યું કે તેમણે જતી વખતે આપેલું પણ હવે ત્યાં રહે છે કે નહિ તે ખબર નથી. તમે અંદર આવો કદાચ તે કાગળ મળી જાય તો તમને આપું.\n\nઆપેલા કાગળ પરનું સરનામું હું રહેતો હતો તેની નજીક હતું એટલે સીધો ત્યાં જ ગયો. ત્યાં પણ એક રીતે નિરાશા મળી કારણ તે ત્યાં ન રહેતા હતા અને નવા માલિકને તેમના વિષે કોઈ જાણકારી ન હતી. તેમને તેમના પાડોશીને બોલાવ્યા અને બધી વાત કરી. મારા સારા નસીબે તે બહેન વર્ષોથી સરયુબહેનના પાડોશી હોવાના નાતે તેમનો સારો સંબંધ હતો અને તેમની પાસેથી મળેલી માહિતી પ્રમાણે તે તેમના મા સાથે અહી રહેતા હતા. બે વર્ષ પર તેમના માતાનું અવસાન થયું હતું અને ત્યારબાદ ઉંમરને કારણે અને એકલા હોવાને લઈને તેમણે સ્વેચ્છાથી એક વૃધ્ધાશ્રમમાં રહેવાનો નિર્ણય કર્યો હતો.\n\nક્યા વૃદ્ધાશ્રમમાં રહે છે તેમ પૂછતા તે બહેને તેનું નામ અને સરનામું આપ્યું જે થોડા અંતરે આવેલું હતું. નવરા માણસને સમય જ સમય હોય એટલે હું ત્યાંથી સીધો આપેલા સરનામે પહોંચી ગયો અને ત્યાના સંચાલકને મળ્યો. તેમને મેં બધી વિગત આપી અને સરયુબેન ત્યાં રહે છે તેમ જાણ્યું એટલે તેમને મળવા આવ્યો છું. શું હું તેમને મળી શકું ?\n\nસંચાલકને પણ વિગત જાણ્યા બાદ રસ પડ્યો પણ કહ્યું કે એક તો સરયુબેન બપોરે આરામ કરતા હોય છે અને કોઈ અજાણ્યાને મળવા રાજી છે કે તે પણ જાણવું જરૂરી છે કારણ વૃદ્ધાશ્રમના નિયમ મુજબ કોઈ પણ રહેણાકની મરજી વગર અમે કોઈને મળવાની પરવાનગી આપતા નથી.\n\nતેમણે ત્યાના સહાયકને મોકલી સરયુબેનને પૂછાવ્યું કે કોઈ ભાઈ તમને મળવા માંગે છે તો શું તે મળી શકે ? તેમની હા આવતા સંચાલક મને તેમની રૂમમાં લઇ ગયા. તેમણે અન્ય કામ હતું એટલે તે ત્યારબાદ તે જતાં રહ્યા. હું ગયો ત્યારે સરયુબેન કોઈ નવલકથા વાંચી રહ્યા. તેમને જોઈ એકવાર મને પણ લાગ્યું કે આ મહિલા અત્યારે આટલી સુંદર જણાય છે તો યુવાનીમાં જરૂર સુંદરતા નીખરતી હશે.\n\nમને જોઈ તેમણે વાંચવાનું બંધ કર્યું અને મને બેસવા કહ્યું. પછી કહ્યું, ‘મેં તમને ઓળખ્યા નહીં.’\n\n‘હા, આપને પહેલીવાર મળી રહ્યા છીએ. પણ તમને મળવાનું કારણ જાણશો તો તમે પણ આશ્ચર્ય પામશો. પછી મેં તેમને આખી બિના વર્ણવી અને પાકીટમાંથી મળેલો કાગળ તેમને આપ્યો અને સાથે સાથે તે વાંચવા બદલ તેમની માફી પણ માંગી.\n\nકાગળ જોઈ તેમના મોં પર ચમક આવી ગઈ અને આપોઆપ કહેવાનું શરૂ કર્યું.\n\n‘હું ત્યારે ૧૭ વર્ષની હતી એટલે આમ તો નાબાલિગ ગણાઉં પણ મને તે બધાની સમજ ન હતી. હોય તો શું ફર્ક પડે ? હું તો મનસુખના પ્રેમમાં ગળાડૂબ હતી કારણ તે અસલ દેવઆનંદ જેવો દેખાય. કેટલીયે બીજી છોકરીઓ તેની પાછળ પાગલ હતી અને મને તેની જાણ હતી તેમ છતાંય હું મારા વિવશ હતી અને મારા અંતરમનમાં તેને વરી ચુકી હતી. અમારી મુલાકાત પણ કોઈ અનન્ય સંજોગોમાં થઇ હતી પણ તેની વિગતોને હવે યાદ કરીને શું અર્થ ? સમય જતા મનસુખ પણ મારા સૌન્દર્ય પર લટ્ટુ થઇ ગયો હતો તે તેના વર્તન પરથી જણાઈ આવ્યું હતું. વાત એટલી વધી કે અમને લાગ્યું કે હવે લગ્ન જ અમારા માટે એક રસ્તો છે.\"\n\n'‘પણ મનુષ્ય ધારે કાંઈ અને થાય વિપરીત તે મારા કિસ્સામાં બરોબર લાગુ પડે છે. મારી માને અમારા પ્રેમ પ્રકરણની જાણ થઇ ગઈ અને તેમણે તેનો વિરોધ કર્યો કારણ અમારા બંનેની નાત અલગ હતી અને આજ્થી ૫૦ વર્ષ પર હજી નાતજાતના વડા બંધાયેલા હતા. તેમને મારા બાપુને કાને વાત નાખી ત્યારે તેમનો ગુસ્સો આસમાને પહોંચ્યો હતો. મારા પર પ્રતિબંધ લગાવ્યા અને મને આ પ્રકારનો કાગળ લખવા કહ્યું. બહુ આનાકાની પછી મારે તેમ કરવું પડ્યું.’'\n\nઆંખમાં આવતા અશ્રુબિંદુને ખાળવાનો પ્રયત્ન કરતાં તે આગળ બોલ્યા, ‘આજે પણ મારા મનમાં મનસુખ માટે એટલી જ લાગણી છે અને એટલે મારા માતા-પિતાના દબાણ છતાં મેં લગ્ન ન કર્યા. તમને તે કોઈ રીતે મળે તો મારી લાગણીને તમારી રીતે વ્યકત કરશો ?’\n\n‘હવે તો મને તમારા બન્ને વિષે જાણ્યા બાદ તેમણે શોધવાના મારા પ્રયત્ન ચાલુ રહેશે અને જેવી મને કોઈ જાણ થશે તો તમારો સંદેશ આપીશ. તે હશે કે નહીં અને હશે તો કેવી હાલતમાં હશે તે તો ઉપરવાળો જાને પણ તમારા અતુટ પ્રેમને કારણે મારૂં મન કહે છે કે બહુ જલદી મને મારા કામમાં સફળતા મળશે. હાલમાં હું રજા લઉં છું અને મનસુખભાઈ માટે કોઈ માહિતી મળશે તો તમને જરૂરથી જણાવીશ.’\n\nજતા જતા હું સંચાલકનો આભાર માનવા તેમને મળ્યો ત્યારે તેમને મને કહ્યું કે જો મને વાંધો ન હોય તો શું તેમને સરયુબેને લખેલો કાગળ વાંચી શકું ?\n\n‘જરૂર, મને આનંદ થશે કારણ કદાચ કોઈ તીર લાગી જાય અને તમને આજે નહીં તો ભવિષ્યમાં કોઈ ભાલ મળે તેની શક્યાતા નકારી ન શકાય.’\n\nકાગળ આપવા જેવું મેં તે પાકીટ કાઢ્યું કે સંચાલક બોલી ઉઠ્યા કે અરે આ તો અમારા મનસુખભાઈ શાહનું પાકીટ છે. તેઓ આ વૃદ્ધાશ્રમમાં જ રહે છે. ઉંમરને કારણે તેમની યાદદાસ્ત ઓછી થતી ગઈ છે એટલે કઈ ચીજ ક્યાં મૂકી છે તે તેમણે યાદ નથી રહેતું. કદાચ રોજની જેમ આજે ફરવા ગયા હતાં ત્યારે તે રસ્તામાં પડી ગયું હશે. કારણ મને પૂછતા હતા કે મારૂં પાકીટ નથી મળતું. ક્યાંક પડી ગયું લાગે છે. અંદર મારૂં નામ કે ઠેકાણું નથી એટલે ખબર નથી કે કોઈને મળે તો પણ તે મને કેવી રીતે પહોચાડશે. અંદર વીસેક રૂપિયા છે પણ તે ગયા સમજો. ચાલો તેમને મળીને તેમને ચકિત કરી દઈએ.’\n\nઅમે તરત જ મનસુખભાઈની રૂમે પહોંચ્યા. તે ટી.વી. જોતા હતા. સંચાલકને જોઇને કહ્યું કે કેમ આવવું થયું ? અને આ ભાઈ કોણ છે?\n\n‘તમે સવારે કહેતા હતાં કે તમારૂં પાકીટ ખોવાઈ ગયું છે.’\n\n‘હા, તમને મળ્યું ?’\n\n‘આ ભાઈને મળ્યું છે.’\n\n‘શું વાત કરો છો? ક્યાં અને કેવી રીતે ? અને અંદર મારૂ નામ કે સરનામું ન હતું તો તમે મને કેવી રીતે શોધ્યો ?’\n\nહવે મારો બોલવાનો વારો હતો.\n\nમેં તેમને વિગતવાર વાત કરી કે કેવી રીતે આ પાકીટ મળ્યું, તેના માલિકને શોધવા અંદર જોયું તો કોઈ સગડ ણ હતાં પણ એક કાગળ હતો જેમાં મોકલનારનું સરનામું હતું. તે ઉપરથી ક્યાં ક્યાં ફર્યો અને છેવટે અહી આવી ગયો.\n\nસહેજ ગંભીર અવાજે તેમણે પૂછ્યું, ‘તો તમે તે કાગળ વાંચ્યો ?’\n\n‘માફ કરજો પણ મારી જિજ્ઞાસાને સંતોષવા મેં તે ગુસ્તાખી કરી. પણ તેમ કર્યું ત્યારે મારા મનમાં મેં નક્કી કર્યું કે મનસુખભાઈ નહીં મળે તો પણ સરયુબેનને શોધવા રહ્યા .જો કે તેમાં કોઈ અન્ય પ્રયોજન ન હતું પણ ફક્ત મારી જીજ્ઞાસાવૃત્તિ હતી. તમને તે યોગ્ય ન લાગે તે સ્વાભાવિક છે તો તે બદલ મને દરગુજર કરશો,’\n\n‘અરે ના રે, આજના સમયમાં આવી માથાફોડ કોણ કરે છે અને સમય આપે છે ? મને તો મારૂં પાકીટ મળી ગયું તે જ ઘણું છે. તે માટે મારી પાસે આભાર માનવા સિવાય કશું નથી. હા, જ્યારે ૫૦ વર્ષ પહેલા તે કાગળ મને મળ્યો હતો ત્યારે લાગ્યું કે મારી દુનિયા ડૂબી ગઈ. પણ જીંદગી તો અટકવાનું નામ નથી લેતી એટલે મારે પણ વખત જતા આગળ ધપવું પડ્યું. પણ હવે મારૂં મન આળું થઇ ગયું હતું એટલે મેં કુંવારા રહેવાનો નિર્ણય લીધો અને જ્યારે ઉંમરને કારણે મારામાં એકલા રહેવાની ક્ષમતા ન રહી ત્યારે જીવનના અંત સુધી અહી રહેવા આવી ગયો. મને તમારા સ્વભાવ પરથી લાગે છે કે તમે સરયુને પણ ગમે તેમ કરીને શોધી લેશો. જો કે તે હયાત હશે કે કેમ તેની શંકા છે પણ મનુષ્ય યત્ન તો ઈશ્વર મહેરબાન એમ હું માનું છું.’\n\n‘તમારી વાત સાચી છે. મણે તેમની ભાળ મળી છે.’\n\n‘ઓહ ભગવાન,શું મારી સરયુ જીવે છે ? તે ક્યાં છે ? મારો મેળાપ તેની સાથે થઇ શકે ? જો તેમ તમે કરશો તો તમારો જીવનભર ઋણી રહીશ. કેવી દેખાય છે તે ? યુવાનીમાં તો તેના રૂપ પર હું ફિદા હતો પણ અમારા કમનસીબે સમાજ આડો આવ્યો અને અમે જીવનસાથી ન બની શક્યા.’\n\n‘હા, મને બધી વાત સરયુબેને કરી છે.’\n\n‘તેને વિષે વાત તો કરો છો પણ તેનો મેળાપ ક્યારે કરાવશો ? તે ક્યા રહે છે અને તે નજીક હોય તો હમણાં જ જઈએ. હવે મારી ધીરજ નથી રહી.’\n\n‘મનસુખભાઈ, જેમ તેઓ તમારા હૃદયમાં વસેલા છે તેમ તેઓ તમારી નજીક જ છે.’\n\n‘ક્યાં છે તે ? તમે કહો છો નજીકમાં છે તો ચાલો હમણાં જ જઈએ.’\n\nહવે સંચાલકે કહ્યું કે હું તમને તેમની પાસે લઇ જઈશ.\n\n‘તમે ? તમે તેને ઓળખો છો ?’\n\n‘હા, તે પણ અહીના સ્ત્રી વિભાગમાં રહે છે પણ તમારા બન્ને વચ્ચેનો સંબંધ ખબર ન હતો નહીં તો ક્યારનો તમારો મેળાપ તેમની સાથે કરાવી દીધો હોત.’\n\nઆટલું કહી અમે ત્રણ સરયુબેનણા રૂમ પર ગયા. મને ફરી આવેલો જોઇને તેમનાથી પૂછ્યા વગર ણ રહેવાયું, ‘તમે ? ફરી આવ્યા ? લાગે છે કે મનસુખની કોઈ માહિતી મળી હશે.’\n\n‘હું આ ભાઈને તમને મળવા લઇ આવ્યો છું. તે તમને મનસુખભાઈ વિષે જણાવશે.’\n\n‘સરયુ, કેટલા વર્ષે મળ્યા ? ઓળખાણ પડીએ ?’\n\n‘અરે, મનસુખ તું ? ન કેમ ઓળખું. જનમ જનમના સાથ નીભાવનારને જીવનના અંત સુધી મનમાં કંડારી રાખ્યો હોય તેને કેમ ભૂલાય ? પણ તું આ લોકોને ક્યાથી મળ્યો ? જરૂર આ ભાઈની ધગશને દાદ દેવી પડે.’\n\nવાતાવરણ થોડું બોઝિલ બન્યું હોય તેવું લાગતા હું અને સંચાલક ત્યાંથી નીકળી ગયા. સંચાલકે કહ્યું કે ઉપરવાળો પણ ખરો ખેલાડી છે. ધારે તેને ભેગા કરી શકે છે અને ધારે તો જુદા.\n\nમારે હવે આગળ કશું કરવાનું ન હતું એટલે સંચાલકની રજા લઇ નીકળી ગયો. જતાં પહેલા તેમણે મારો ફોન નંબર લીધો.\n\nદસેક દિવસ પછી મને સંચાલકનો ફોન આવ્યો કે કાલે તમે અહીં આવો થોડું કામ છે. શું કામ છે પૂછ્યું તો કહે આવો ત્યારે જણાવીશ.\n\nથોડીક ઉત્કંઠા સાથે હું બીજે દિવસે વૃદ્ધાશ્રમ પહોંચ્યો. જોયું તો તે ફૂલહારથી શણગારેલું હશે. લાગ્યું કે કોઈ સમારંભ હશે અને તે માટે મને બોલાવ્યો હશે. વધુ ણ વિચારતા હું સંચાલકને મળવા અંદર ગયો તો અંદર જાને લગ્નનો માહોલ હોય તેવું વાતાવરણ જણાયું.\n\n‘કોઇના લગ્ન છે ?’\n\n‘હા, અને તમે તેમાં ખાસ મહેમાન છો.’\n\n‘હું અને ખાસ મહેમાન ?’\n\n‘બે યુવાન દિલોને ભેગા કરવા તમે નિમિત્ત હો તો તમે ખાસ જ કહેવાઓને’ મરકતે મુખે મને કહ્યું.\n\n‘કોણ બે યુવાન દિલો ? હું કાંઈ સમજ્યો નહીં.’\n\n‘અરે ભાઈ, તમે પણ ભૂલી ગયા ? મનસુખભાઈ અને સરયુબેનને ?’\n\n‘એમ થોડા ભૂલાય ? પણ તેનું શું ?’\n\n‘આજે સાદાઈથી તેમના લગ્ન લેવાવાના છે જે બધા રહેવાસીઓએ મળીને ઉજવવા નક્કી કર્યું છે તો તેમને બંનેને એક કરનારને કેમ ભૂલાય ?’\n\n‘ઓહ, આ તો બહુ સારા સમાચાર છે. આ પ્રસંગમાં સામેલ થવાનું મારૂં અહોભાગ્ય.’\n\nતે જ વખતે નવદંપતી ત્યાં આવ્યા. મનસુખભાઈ મને ભેટીને બોલ્યા કે તમે તો દેવદૂત બનીને આવ્યા. સરયુબેને પણ વંદન કરી પોતાની ખુશી વ્યક્ત કરી.\n\n‘ચાલો, હવે બે રૂમને બદલે એક રૂમનો ખર્ચો.’ વાતાવરણને હળવું બનાવવા મારાથી કહ્યા વગર ન રહેવાયું. હાજર સૌએ પણ તેમાં સાથ પુરાવ્યો.\n\n૫૦ વર્ષના લાંબા ગાળાના પ્રેમસંબંધની સુવર્ણજયંતિ આમ ઉજવાઈ તે કોઈ અનન્ય બીના ગણાય, નહીં!’",
      "duration": "9 mins",
      "category": "Classics"
    },
    {
      "id": 27,
      "title": "ભાઈ-બહેનો સ્નેહ",
      "story_name": "“મમ્મી, મારે કોની સાથે રમવાનું ? તમે મને હોસ્પિટલમાંથી એક નાનું બાળક લાવી આપો ને ? તમે આખો દિવસ તું તારા કામમાં વ્યસ્ત રહું છું અને હું એકલો રમું છું. ગમે તેમ કરીને લાવી આપીશ ને મમ્મી ? મને એકલા રમવાનું પસંદ નથી.\"\n\nમારા ચાર વર્ષના પુત્રની આ વિનંતી સાંભળીને હું હળવું હસી અને  હાથમાંનું મેગેઝિન બાજુ પર રાખીને તેના ગાલ પર એક ચુમ્મો લીધો. થોડી વાર પછી મેં તેને મારા ખોળામાં બેસાડ્યો અને કહ્યું, “સારું, મારા રાજાના  તેની સાથે રમવા માટે બાળકની જરૂર છે. હું ચારે તારા માટે થોડા મહિના પછી એક નાનું બાળક લાવીશું, હવે તો ખુશ ને ?\n\nમલય  વાત સાંભળી ખુશ થઈ ગયો અને મારા બંને ગાલ પર અનેક ચુંબનો લીધા અને સંતુષ્ટ થઈ ખોળામાંથી નીચે ઉતરી ફરી પોતાની કાર સાથે રમવા લાગ્યો. તરત જ તેણે મારા પર નવો પ્રશ્ન ફેંક્યો, \"મા, તમે હોસ્પિટલમાંથી જે બાળક લાવશો તે મારા જેવો છોકરો હશે કે તમારા જેવી છોકરી ?\"\n\nમેં હસીને જવાબ આપ્યો, “દીકરા, મને ખબર નથી. ડૉક્ટર જે આપશે તે લઈશું. પરંતુ એક વાત તમને જરૂર જણાવવી જોઈએ કે તે છોકરો હોય કે છોકરી, તું તેને ખૂબ જ પ્રેમ કરીશ. કે તેને મારીશ નહીં ?\n\n\"ના, મમ્મી. હું તેને ખૂબ પ્રેમ કરીશ,” મલયે સંપૂર્ણ સંતોષ સાથે રમવાનું શરૂ કર્યું, પણ મારા મનમાં વિચારોનું વંટોળ ઊઠવા લાગ્યું. ગમે તેમ પણ એ દિવસોમાં મન આખો સમય કંઈક ને કંઈક વિચારતું જ રહેતું. ઉપરથી તબિયત પણ સારી ન હતી.\n\nફિલ્ડમાં ઓપરેશન કરવામાં આવ્યું હતું, તેથી ડોકટરો વધુ કાળજી રાખવાનું કહી રહ્યા હતા. મેં મારી માતાને એક પત્ર લખ્યો કારણ કે વિદેશમાં મારી સંભાળ રાખવા માટે કોણ હતું ? પતિના તમામ મિત્રોની પત્નીઓ નોકરી અને ધંધામાં વ્યસ્ત હતી. ગભરાઈને મેં મારી માતાને મારી પરિસ્થિતિ વિશે જાણ કરી. માતાનો પત્ર આવ્યો કે તે બે માસ  પછી આવશે, પછી ક્યાંક ગયા પછી મને સંતોષ થયો.\n\nએ સાંજે જ્યારે મારા પતિ કેયુર ઘરે આવ્યા ત્યારે મલય દોડીને તેમના ખોળામાં બેસી ગયો અને બોલ્યો, \"પપ્પા, પપ્પા, મમ્મી મને એક નાનું બાળક મારી સાથે રમવા માટે લાવી આપશે, હવે મને મજા આવશે ?\"\n\nકેયુરે હસીને કહ્યું, \"હા, તમે તેની સાથે ખૂબ રમજો. પણ જુઓ, લડશો નહીં. મલય માથું હલાવીને નીચે ઊતરી ગયો.\n\nમેં ચા ટેબલ પર મૂકી હતી. કેયુરે પૂછ્યું, \"કેમ છે, હંમેશ જેમ ?\"\n\nમેં કહ્યું, \"આખો દિવસ સુસ્તી રહે છે. હું કંઈ પણ બરાબર ખાઈ શકતી નથી. કંઇ અજીબ ઉલ્ટી થાય એમ લાગે છે ગમે તેમ કરીને સાત મહિના પુરા થાય, તો મને નવો જન્મ મળશે.\n\nકેયુરે કહ્યું, \"જો હંમેશા, સાત મહિનાની ચિંતા કરીશ નહીં, ફક્ત ડૉક્ટર દ્વારા આપવામાં આવેલી સૂચનાઓનું પાલન કરો. ડોક્ટરે કહ્યું છે કે ત્રીજા મહિનાના અંત સુધીમાં ઉલટીઓ ઓછી થવા લાગશે, પરંતુ કોઈ દવા વગેરે ન લેવી.\n\nઅને આમપણ બે માસ પછી મારી મમ્મી ભારતથી આવી ગઇ હતી. તે સમયે હું પહેલેથી જ મારા પાંચમો મહિનો ચાલુ હતો. મમ્મીને જોઈને મને લાગ્યું હતું કે જાણે મને તમામ શારીરિક અને માનસિક સમસ્યાઓમાંથી મુક્તિ મળી ગઇ. મલયે દોડીને નાનીજીની આંગળી પકડી લીધી અને કેયુરે તેના સામાનની ટ્રોલી લીધી. હું ખૂબ ખુશ રહેતી હતી. મા સાથે ઘણી વાતો કરી. મારી ઉલ્ટી પણ હવે બંધ થઈ ગઈ હતી. મારા મનની બધી મૂંઝવણો મારી માના કેવળ આગમનથી જાણે ભૂંસાઈ ગઈ હતી.\n\nહું પણ દર મહિને ક્લિનિકમાં ચેક-અપ માટે જતી હતી. આ રીતે સમય પસાર થતો ગયો. વિદેશના કુશળ ડોકટરોના માર્ગદર્શન અને સહકાર હેઠળ મેં એક બાળકીને જન્મ આપ્યો અને આનંદની વાત એ હતી કે આ વખતે ઓપરેશનની જરૂર નહોતી. માતાએ બાળકનું નામ આનલ રાખ્યું. તે ખૂબ જ ખુશ દેખાતી હતી કારણ કે તેને હજુ સુધી કોઈ પૌત્રી ન હતી. મારી બહેનને બે પુત્રો હતા તેથી માતાનો આનંદ જોવા જેવો હતો. નાની ઢીંગલીને નર્સ દ્વારા સફેદ ઝભલું, મોજાં, કેપ પહેરાવવામાં આવ્યાં હતાં.\n\nપછી મલયે કહ્યું, \"મમ્મી, મને બાળકને મારા હાથમાં લેવા દો.\"\n\nમેં મલયને બેડ પર બેસાડી અને દીકરીને તેના ખોળામાં બેસાડી. તેના ચહેરાના હાવભાવ જોવા લાયક હતા. જાણે તેને જીવનભરનું સુખ મળી ગયું હતું. તેના ચહેરા પરથી ખુશી છલકાતી હતી. કેયુરનું પણ એવું જ હતું. પછી નર્સે આવીને કહ્યું કે મળવાનો સમય પૂરો થઈ ગયો છે.\n\nએ જ નર્સે મલયને પૂછ્યું, \"શું હું તમારા ખોળામાંથી બાળક લઇ શકું?\"\n\nમલયે 'ના' માં માથું હલાવ્યું. અમે બધા હસવા લાગ્યા.\n\nજ્યારે બધા ઘરે ગયા, ત્યારે મને પથારીમાં સૂતેલી નાનકડી, આનલને જોવા લાગી, જે મારી અને મારા પરિવારના સભ્યોની ઈચ્છા પૂરી કરીને આ દુનિયામાં આવી હતી. પણ હવે જોવાનું એ હતું કે મારા સાડા ચાર વર્ષના પુત્ર અને આ છોકરી વચ્ચે કેવી તાલમેલ રહે છે.\n\nપાંચ દિવસ પછી ઘરે આવી ત્યારે મલયતો ખૂબ જ ખુશ હતો કે તેની નાની બહેન હવે તેની પાસે કાયમ માટે આવી ગઈ છે.\n\nજ્યારે બાળકી બે મહિનાનો હતી, ત્યારે માતા  ભારત પાછી ગઈ હતી. તેમના જવાથી ઘર સાવ ખાલી ખાલી લાગતું હતું. આ દેશોમાં નોકર વિના એટલું બધું કામ કરવું પડે છે કે હું બાળક અને ઘરના કામમાં મશીનની જેમ વ્યસ્ત રહેતા હતા.\n\nજોતજોતામાં, આનલ આઠ મહિનાની થઈ ગઈ હતી. અત્યાર સુધી કેયુર તેના પર પ્રેમ વરસાવતો હતો, પણ ખરી સમસ્યા ત્યારે ઊભી થઈ જ્યારે આનલ ઘૂંટણ પર બેસીને રડવા લાગી. હવે તે વિસ્તારના રમકડાં સુધી ઘુંટણના સહારે સરળતાથી પહોંચી જતી હતી. તેના રંગબેરંગી અને આકર્ષક રમકડાં અને છોડીને તેને તેના ભાઈની કાર જોઇતી હતી કે મલયે તેની પાસેથી કાર છીનવી લીધી અને આનલનો હાથ મચકોડ આવી ગયો હતો.\n\nએ વખતે હું બીજા કામમાં વ્યસ્ત હતી. મને ખૂબ ગુસ્સો આવ્યો પણ કોઈક રીતે મારી જાત પર કાબૂ રાખ્યો. મલય પણ એક નાનો બાળક છે જે ધ્યાનમાં રાખીને મેં તેને પ્રેમથી સમજાવવાની કોશિશ કરી, “દીકરા, તારી નાની બહેન પાસેથી આવું કંઈ ન લેવાય. જુઓ, આ હાથને ઈજા થઈ છે. તું તેનો મોટો ભાઈ છે. તો તે ચારા રમકડાં સાથે રમી ન શકે ? જો તમે તેને પ્રેમ કરો છો, તો તે પણ તમને પ્રેમ કરશે.\"\n\nમા તરીકેની સમજૂતીની થોડી જ અસર જોવા મળી અને એવું લાગતું હતું કે આ પાંચ વર્ષનો છોકરો પણ પોતાના  હક્ક કોઈ બીજાના હૃદયથી આપવા સ્વીકારવા સક્ષમ નથી. હું ચૂપચાપ રસોડામાં ગઇ. થોડી વાર પછી જ્યારે હું રસોડામાંથી બહાર આવી તો જોયું કે મલયઆનલ સામે ગભરાયેલી નજરે જોઈ રહેલ હતો.\n\nસાંજે કેયુર ઘરે આવી ત્યારે મલય હંમેશની જેમ તેની તરફ દોડ્યો. જ્યારે આનલ પણ તેના ઘૂંટણ પર દોડીને હાથ લંબાવ્યો ત્યારે તે તેને ઉપાડવા માંગતો હતો. કેયુરની ઈચ્છા હોવા છતાં, તે પોતાની જાતને રોકી શક્યો નહીં અને તેણે મલયના માથા પર હાથ મૂકીને આનલનેપોતાના ખોળામાં ઉભી કરી.\n\nહું આ બધું જોઈ રહી હતી એટલે તરત જ આનલને પોતાના ખોળામાં લઈ તેણે કહ્યું, ‘રાજા દીકરા, મારા ખોળામાં આવશે, દીકરો નહીં આવે ?’ ત્યારે મલયની આંખોમાંથી લાચારીની લાગણી દેખાઇ રહી હતી.\n\nપછી ભારતથી માતા અને ભાઈનો એક પત્ર આવ્યો, જેમાં અમને બંને પતિ-પત્નીને ખાસ જણાવવામાં આવેલ હતું કે નાની બાળકીને પ્રેમ કરતી વખતે એ મલયની અવગણના ન કરતા, નહીં તો નાનપણથી જ તેના મનમાં તેને નફરતના બીજ રોપાઇ શકે છે. આ વાત અગાઉથી ધ્યાનમાં રાખવામાં આવતી હતી પરંતુ આ પત્ર પછી વધુ સજાગ બન્યા હતા.\n\nમારી સામે એ મલયનું વર્તન સામાન્ય હતું, પણ જ્યારે હું કોઈ કામમાં વ્યસ્ત હોઉં અને છૂપી રીતે એનું વર્તન જોતી હતી. આ  વખતે મને જાણવા મળ્યું કે તે અમારી સામે પોતાની જાત પર નિયંત્રણ રાખતો હતો, પરંતુ અમારી ગેરહાજરીમાં તે આનલને ચીડવતો હતો અને ક્યારેક તેને ધક્કો પણ મારતો હતો.\n\nહું સમયાંતરે આ આનલની મુલાકાત જોઇ આવતી, પરંતુ અને મલયને પણ સમજાવ્યા પરંતું તેના નાના મગજ પર તેની અસર થોડા સમય માટે જ રહેતી.\n\nબાળ મનોવિજ્ઞાનની માન્યતા છે કે વિજાતીય વ્યક્તિ પ્રત્યે આકર્ષણ માત્ર તરુણાવસ્થામાં જ નહીં, બાળપણમાં પણ થાય છે. એટલે કે દીકરી બાપને વધુ પ્રેમ કરે છે અને દીકરાને તેની મા સાથે વધુ લગાવ રહેતો હોય છે, એ વાત મારા મગજમાં આજે સાચી સાબિત થઈ રહી હતી.\n\nએક દિવસ ઓફિસથી પરત ફરતી વખતે કેયુર એક સુંદર ઢીંગલી લઈને આવી. આનલ ફક્ત દસ માસની હતી. ઢીંગલીને જોઈને તે કેયુર તરફ દોડી ગઇ.\n\nમેં કેયુરને બબડાટમાં કહ્યું પણ ખરું, \"તું મલય માટે કંઈ ન લાવ્યો ?\"\n\nજ્યારે તેણે 'ના' કહ્યું ત્યારે હું મૌન થઈ ગઇ, પરંતુ મેં મલયની આંખોમાં તેના પિતા પ્રત્યેની દ્વેષ અને ગુસ્સાની ચિનગારી સ્પષ્ટપણે જણાઇ આવતી હતી. મેં હળવેકથી તેનો હાથ પકડીને તેને રસોડામાં લઈ જઈને કહ્યું, \"દીકરા, આજે મેં તારા મનપસંદ ચણાના લોટના લાડુ બનાવ્યા છે, તને ભાવશે ને ?\"\n\nમલયે કહ્યું, ‘ના મમ્મી, મારે નથી ખાવા. પહેલા તું મને એક વાત કહે, જ્યારે પણ તું અમને બજારમાં લઈ જવું છું, ત્યારે તમે મારા અને આનલ બંને માટે રમકડાં ખરીદો છો, પણ પપ્પા આજે મારા માટે કેમ કંઈ ના લાવ્યા ? તેમણે  આવું કેમ કર્યું ? શું તે મને પ્રેમ નથી કરતા ?\"\n\nઆજે પહેલી વખત મને જે ડર હતો તે પ્રશ્ન મારી સામે આવ્યો હતો, મેં તેને બોલાવીને કહ્યું, “ના દીકરા, પપ્પા તને પણ બહુ પ્રેમ કરે છે. તેમની ઓફિસેથી આવતી વખતે રસ્તાની વચ્ચોવચ એક દુકાન છે જ્યાં માત્ર ઢીંગલીઓ જ મળતી હતી. એટલા માટે તેમણે એક ઢીંગલી ખરીદી. હવે તારા માટે ઢીંગલી ખરીદવી નકામી હતી કારણ કે તને તો કાર સાથે રમવાનું ગમે છે. ગયા અઠવાડિયે તારા પંપ તમારા માટે 'રોબોટ' પણ લાવ્યા હતા. ત્યારે આનલ રડી નહોતી. જા બેટા, તમારા પિતા પાસે જાઓ અને તેમને એક ચુંબન આપો, તે ખુશ થશે.\"\n\nમલય દોડીને તેના પિતા પાસે ગયો. એના મનમાં ઊગતી ઈર્ષ્યાના અંકુરને મેં કંઈક અંશે દબાવી દીધેલ હતા. તે પોતાના ડ્રોઈંગના ચિત્ર બનાવવામાં વ્યસ્ત હતો.\n\nથોડા દિવસો પહેલા તેણે નર્સરી સ્કૂલમાં જવાનું શરૂ કર્યું હતું અને તે તેના માટે સારું હતું. જ્યારે મેં આ વાત કેયુરને પછીથી કહી તો તેણે પણ પોતાની ભૂલ સ્વીકારી લીધી. આ બે નાના બાળકોની નાની નાની લડાઈઓ ઉકેલતી વખતે ક્યારેક હું પોતે પણ ખૂબ જ પરેશાન થઈ જતી કારણ કે અમે બંનેને પ્રેમ કરતી વખતે હંમેશા સંતુલન જાળવવાનો પ્રયાસ કરતા હતાં.\n\nહવે એક વર્ષની આનલ પણ દ્વેષની લાગણીથી પ્રભાવિત ન રહી શકી. મલયને થોડો પણ ઉચકીએ તો તે ચીસો પાડીને રડતી હતી. તેણીએ તેની ઢીંગલીને તે મલયને સ્પર્શ પણ નહોતી કરવા દેતી, અને તે જ રીતે તેણીએ તેના બધા રમકડાંને ઓળખ્યા હતા. તેને સમજાવવું પણ શક્ય ન હતું. તેથી, હું પ્રેમથી મલયને સમજાવતી.\n\nહું બાળકો પર હાથ ઉગામવવા ક્યારેય માંગતી ન હતી કારણ કે મારા મતે આ હાથ ઉગામવાનો ઉપયોગ લાંબા સમય સુધી અસરકારક રહેતો નથી, જ્યારે પ્રેમથી સમજાવવાની અસર લાંબા સમય સુધી રહે છે. અમે બંને અમારા પ્રેમ અને સ્નેહની આ તુલનાથી બંનેનેસંતુલિત સ્થિતિમાં રાખતા હતા.\n\nએક દિવસ મલયની આંખમાં કંઈક ચોંટ્યું. તે તેને ઘસતો હતો અને તેની આંખો લાલ થઈ ગઈ હતી. પછી તે મારી પાસે આવ્યો. તેની બંને આંખમાંથી આંસુ વહી રહ્યાં હતાં. મેં ચોખ્ખા રૂમાલથી મલયની આંખ લૂછીને કહ્યું, \"દીકરા, તારી એક આંખમાં કંઈક ટપકી રહ્યું હતું, પણ તારી બીજી આંખમાંથી આંસુ કેમ વહી રહ્યા છે ?\"\n\nતેણે નિર્દોષતાથી કહ્યું, \"મમ્મી, તે મને પણ ખબર નથી. મને ખબર નથી કે આવું કેમ થઈ રહ્યું છે ?\"\n\nમેં તેને પ્રેમથી સમજાવતા કહ્યું, “જુઓ દીકરા, જેમ તારી એક આંખ દુઃખે છે, બીજી આંખ પણ રડવા લાગે છે, તેવી જ રીતે તું અને આનલ પણ બંને મારી અને ચારા પંપાની  આંખો સમાન છે. જો તમારામાંના એકને દુઃખ થાય છે, તો બીજાને પણ થાય છે. મતલબ કે જો કીકી નાની બહેનને કોઈ સમસ્યા હોય તો તને પણ તેને અનુભવવી જોઈએ. તેની પીડા સમજવી જોઈએ અને જો તમને બંનેને કોઈ તકલીફ કે સમસ્યા હશે તો મને અને ચારા પંપાને પણ તકલીફ પડશે. એટલા માટે તમે બંને સાથે રમો, એકબીજા સાથે લડશો નહીં અને સારા ભાઈ-બહેન બનો. તારી બહેન મોટી થશે ત્યારે અમે તેને આ જ વાત સમજાવીશું.\n\nવાતની ઉંડાણ અને ઉંડાણ સમજીને મલયે 'હા'માં માથું હલાવ્યું.\n\nત્યારથી મને મલયના વર્તનમાં થોડો ફેરફાર અનુભવ્યો છે. બંને બાળકોને જેમના પપ્પાનો પ્રેમ હવે બંનેને સરખા પ્રમાણમાં મળી રહ્યો હતો અને હું પહેલેથી જ સંતુલન જાળવી રાખવામાં આવેલ હતું.\n\nત્યારબાદ રક્ષાબંધનનો તહેવાર આવ્યો. મેં એક ભારતીય દુકાનમાંથી રક્ષા ખરીદી. આનલને આજે પહેલી વાર  રાખડી બાંધવાની હતી. રરક્ષાબંધનના એક દિવસ પહેલા, મલયે મને પૂછ્યું, \"મંમ્મી, આનલ મને શા માટે રાખડી બાંધશે ?\"\n\nમેં તેને સમજાવ્યું, “દીકરા, તારા કાંડા પર રાખડી બાંધીને તે કહેવા માંગે છે કે તું તેનો ખૂબ જ વહાલો મોટો ભાઈ છે અને હંમેશા તેની સંભાળ રાખશે, તેની રક્ષા કરશે. જો તેને કોઈ મુશ્કેલી હોય, તો તમે તેને તે મુશ્કેલીમાંથી બચાવશો અને હંમેશા તેની મદદ કરશો.\"\n\nમલય એક આશ્ચર્યથી મારી વાતો સાંભળી રહેલ હતો. તેણે કહ્યું, \"મમ્મી, જો આ રાખીનો અર્થ છે, તો હું આજથી વચન આપું છું કે હું આનલને ક્યારેય નહીં મારુ, કે નહીં ધક્કો મારુ, તેને મારા રમકડાં સાથે રમવા પણ દઇશ. જ્યારે તે સ્કૂલે જવા માટે મોટી થશે અને ત્યાં કોઈ બાળક તેને મારશે, ત્યારે હું તેને બચાવીશ,” તેણે તેની એક વર્ષની નાની બહેનને પોતાના હાથમાં પ્રેમથી ઉચકવાનો પ્રયાસ કરતાં કહ્યું.\n\nમલયની કાલી કાલી વાતો સાંભળીને હું થોડો સ્વસ્થ અનુભવ કરી રહેલ હતી. સાથે સાથે એ પણ વિચારી રહેલ હતી કે નાના બાળકોના ઉછેરમાં માતા-પિતાએ કેટલી ધીરજ અને સમજદારીનું કામ કરવું પડે છે.\n\nઆજે આ વાતને પુરા વીસ વર્ષનો સમય વીતી ગયો હતો. મલય વિદેશમાં  બ્રિટિશ રેલ્વેમાં સાયન્ટિસ્ટ છે અને આનલ મેડિસીનના અંતિમ વર્ષમાં અભ્યાસ કરી રહી હતી. એવું નથી કે તેઓ અન્ય ભાઈ-બહેનોની જેમ ઝઘડતા નથી કે દલીલો કરતા નથી, પરંતુ સાથે જ બંને સમજદાર મિત્રોની જેમ પણ વર્તે છે. બંને વચ્ચેની સંપ, સંવાદિતા, સ્નેહ અને સહકારની લાગણી જોઈને જ્યારે મને તેમના બાળપણની નાની નાની લડાઈઓ યાદ આવે છે ત્યારે મારા હોઠ પર આપોઆપ સ્મિત આવી જાય છે.\n\nઆ સાથે અમને યાદ છે કે અમારા પ્રેમ અને સ્નેહની તુલના, જેમાં અમે પતિ-પત્ની અમારા પરસ્પર મતભેદો અને વૈચારિક મતભેદોને બાજુ પર રાખીને બંને ફલકમાં સંતુલન જાળવવાનો પ્રયાસ કરતા હતા. ડોરબેલ વાગે છે. હું દરવાજો ખોલું છું. જોયું કે મલય તેના હાથમાં સુંદર રાખડી લઈને ઉભો હતો. હસતાં હસતાં કહે છે, \"મંમ્મી, કાલે રક્ષાબંધન છે, આજે સાંજ સુધીમાં ઈચ્છા પૂરી થશે ને ?\"\n\n“હા દીકરા, આજ સુધી આનલ ક્યારેય રક્ષાબંધનનો દિવસ ભૂલી નથી,” મેં હસીને કહ્યું.\n\n\"મેં વિચાર્યું, મને ખબર નથી કે લંડનમાં ગરીબ વ્યક્તિને રાખી માટે ક્યાં ભટકવું પડશે. તેથી જ હું રાખી લેવા આવ્યો છું. તમે મીઠાઈઓ વગેરે બનાવી છે, નહીં ?\" મલયે કહ્યું.\n\nમેં 'હા' માં માથું ધુણાવ્યું અને હસતા હસતા પતિ તરફ જોયું, તે પોતે પણ મલયની વાત સાંભળીને તેમના ચહેરા પર મુશ્કરાહટની લકીર આવી રહેલ હતી.\n\n",
      "duration": "9 mins",
      "category": "Classics"
    },
    {
      "id": 28,
      "title": "આકાશની બુલબુલ",
      "story_name": "“અરે બુલબુલ, આવી ગઈ કોલેજથી ! કેવો રહ્યો આજનો દિવસ ?” આંગણામાંથી દિવાનખંડમાં પ્રવેશી રહેલી બુલબુલને જોઈ તેની મમ્મીએ રસોડામાંથી સાદ દેતાં પૂછ્યું. અને રોજની આદત મુજબ યાંત્રિક રીતે જ તેમનો હાથ પાણીનો ગ્લાસ ભરવા દોરાયો. પાણી લઇ તેઓ પોતાની લાડકી દીકરી પાસે પંહોચ્યા, જે આજે થોડીક ચિડાયેલી લાગી રહી હતી. સોફા પર ઘા કરેલ કોલેજ બેગ, વિખરાયેલા વાળ, અને નાક પરનો ગુસ્સો તેની નારાજગીની સાબિતી પૂરતા હતા. અને મમ્મી ધ્વારા અપાતો પાણીનો ગ્લાસ અવગણીને બુલબુલે ગુસ્સામાં આવી જઈ બોલવાનું શરુ કર્યું,\n\n\"બસ મમ્મી... બહુ થયું આ બુલબુલ... બુલબુલ....\" છેલ્લા વીસ વર્ષથી આ નામ સાંભળીને મારા કાન પાકી ચુક્યા છે ! આજના આધુનિક જમાનામાં મારું આવું ગામઠી નામ... બુલબુલ ! અરે તમારે નામ રાખવું જ હતું તો કંઇક સારું રાખી લેતા... આવું નામ...!? આવા નામ હવે માત્ર ભોજપુરી ફિલ્મોમાં જ સાંભળવા મળે છે... અને પેલું નવું રીમીક્ષ આઈટમ નંબર... ‘નાચ મેરી બુલબુલ...’, કોલેજમાં છોકરાઓ રીતસરનો નાકમાં દમ કરી રાખ્યો છે ! લોફર સાલાઓ...! અને આ કંઇ મારી જોડે પહેલીવારનું નથી... પેલું કેરેક્ટર હતું ને... ‘બુલબુલ પાંડે’ એની પરથી પણ લોકોએ મને ઘણી ખીજવી હતી... એન્ડ નાવ, ઇનફ ઈઝ ઇનફ....! હવે મેં ધારી લીધું છે... આ નામનું ચેપ્ટર કોઈ પણ રીતે પૂરું કરવું જ રહ્યું !\" એકધારું બોલતાં તેને હાંફ ચડવા લાગ્યો, અને એ શ્વાસ લેવા રોકાઈ.\n\n“અરે બુલ...” હોઠ સુધી આવેલું દીકરીનું નામ તેના મમ્મીએ તેની નારાજગી જોતાં પાછું ગળી જવું પડ્યું અને સુધારી લેતાં બોલ્યા, “અરે દીકરા, પહેલા પાણી તો પી લે. પછી તારે જે કહેવું હોય એ કહેજે.”\n\n“ના... હવે મારે માત્ર કહેવાનું નથી, કરીને પણ બતાવવાનું છે !”\n\n“શું ?”\n\n“નામબદલી ! બહુ થયું આ ‘બુલબુલ... બુલબુલ’ ! ભલે મારે સરકારી કચેરીઓના ગમે તેટલા ધક્કા ખાવા પડે... પણ હવે તો હું નામ બદલાવીને જ જંપીશ. અને કાલથી જ એની કામગીરી શરુ !” કહેતાં તે લાકડાના દાદર પર પગ પછાડતા પોતાના રૂમમાં ચાલી ગઈ. એવું પણ નહોતું કે બુલબુલે પોતાના નામ અંગે આ વખતે પહેલી જ વાર ફરિયાદ કરી હોય, પણ આ વખતે ફરિયાદ સાથે એ પોતાનો નિર્ણય પણ કરી આવી હતી... જેની મક્કમતા તેના અવાજમાં સાફ વર્તાતી હતી !\n\nઅને ત્યાં જ દીવાનખંડ અન્ય એક ઓળખીતા પગરવ સંભળાયા, આ વખતે બુલબુલના પિતા ઓફિસથી પાછા આવ્યા હતા. બુલબુલ માટેનો પ્યાલો તેમને આપતા તેઓ બોલ્યા,\n\n“આકાશ... બુલબુલ કહેતી હતી કે...”\n\n“હા, એ સાંભળ્યું મેં. તમારી વાતચીત ચાલતી હતી ત્યારે હું આંગણામાં જ હતો.” પાણી પી લીધા બાદ તેઓ બોલ્યા.\n\n“પણ આકાશ... આ વખતે તેનો નિર્ણય મક્કમ લાગે છે.” બુલબુલની મમ્મીએ ચિંતામય સ્વરે કહ્યું.\n\n“ભલે રહ્યો. આખરે એને પોતાના નિર્ણયો લેવાનો પૂરો હક છે. એની ઈચ્છા એ મુજબ છે તો કાલે હું જાતે એને એફિડેવિટ કરાવવા લઇ જઈશ.”\n\n“પણ આકાશ, એ નામ... એની સાથેની આપણી યાદગીરી...”\n\n“બુલબુલ પર આપણે આપણી મરજી થોપી તો ન જ શકીએ ! આખરે, હવે આપણી દીકરી મોટી થઇ ગઈ છે !” કહી તેઓ પોતાના રૂમમાં ચાલ્યા ગયા.\n\nઅને બુલબુલના મમ્મી પણ સાંજની રસોઈની ચિંતા કરતા રસોડામાં પ્રવેશી ગયા. કારણકે હાલ ફિલહાલ તો તેમની માટે રસોઈની ચિંતા જ અગ્રેસર હતી. પણ એમનું મન પણ રસોઈમાં ક્યાં લાગી રહ્યું હતું. એ તો એમની દીકરી બુલબુલ પાસે ભટકી રહ્યું હતું, જે હમણાં પોતાના રૂમમાં મોઢું ફુલાવી, બારી પાસે બેસી પુસ્તક વાંચતી હશે. પણ નક્કી, ગુસ્સાની કારણે હજી સુધી એક જ વાક્ય પર અટકી પડી હશે !\n\nઅને રસોઈનું કામ અડધું મૂકી તેઓ પોતાના રૂમમાં ગયા અને આકશની નજરોથી બચાવતા, તિજોરી ખોલી, લોકરમાંથી એક ચીજ કાઢી પોતાના સાડીના પાલવમાં સંતાડી, ઉપર બુલબુલના રૂમ તરફ ચાલવા લાગ્યા. અને એમના અનુમાન મુજબ જ બુલબુલ બારી પાસે બેઠી હતી. અને મમ્મીને દરવાજા પર આવેલી જોઈ, મોઢું બગાડી બેઠી. જાણે ઇશારાઓમાં કહેતી હોય કે, ‘મને મનાવવાની કોશિશ પણ ન કરતી... આ વખતે હું નહીં જ માનું.’ અને એ એવું કંઇ બોલે એ પહેલા જ તેની મમ્મી તેની બાજુમાં આવીને બેસી ગઈ, અને સાડીમાં છુપાવેલી એ ચીજ તેના હાથમાં પકડાવી.\n\n“હવે આ શું છે...?” બુલબુલે પૂછ્યું.\n\n“ડાયરી છે.”\n\n“કોની...?”\n\n“એ તો વાંચ્યા બાદ જ ખબર પડેને...!”\n\n“પણ એ મને શું કામ આપે છે? મારે કોઈ ડાયરી નથી વાંચવી !”\n\n“અરે, એક ડાયરીની રીતે ના સહી, એક નવલિકા કે વાર્તા સમજીને વાંચી લેજે !” મમ્મીએ આખરી દાવ નાખતાં કહ્યું. કારણકે તેઓ બખૂબી જાણતા હતા કે વાંચનની ચીજને બુલબુલ ક્યારેય ના કહે જ નહીં. હાથ નીચે જે પુસ્તક આવે એને વાંચ્યે જ ઊંચું મુકવાની એની નાનપણની આદત હતી. અને મમ્મીનો એ દાવ કામ પણ કરી ગયો. બુલબુલ કોઈક વિચારે ચડી ગઈ હોય એમ એ ડાયરીને તગતગી રહી. અને એને એમ જ વિચારોમાં છોડી, મમ્મી હળવેકથી રૂમ બહાર સરકી ગઈ.\n\nથોડી વાર સુધી એ ડાયરીને હાથમાં રમાડ્યે રાખી, બુલબુલ ફરી પોતાના પુસ્તકમાં પરોવાઈ. પણ એ ડાયરીએ તેના મન પર સમગ્રપણે વર્ચસ્વ જમાવી લીધું હતું. ‘મમ્મીને તો લખતા વાંચતા માંડ આવડે છે, અને પપ્પાને તો ડાયરી લખવાની આદત પણ નથી. તો આ ડાયરી બીજા કોની હોઈ શકે...?’ વિચાર કરતાં તેણે પોતાનું પુસ્તક બાજુ પર મૂકી, ડાયરીને વાંચવા માટે હાથમાં લીધી. અને તેના પહેલા જ પાને લખ્યું હતું...\n\n‘હું બુલબુલ...!’ પોતાનું જ નામ વાંચી તે ઘડીભર એ અક્ષરોને જોતી જ રહી. પણ પછી અચાનકથી તેણે બીજો એક તર્ક કર્યો, કે પોતે એક જ બુલબુલ થોડી છે દુનિયામાં !\n\nઅને તેણે ફરી આગળ વાંચવાનું શરુ કર્યું....\n\n‘હું બુલબુલ...! ઓળખી મને ? કદાચ ન પણ ઓળખી હોય. અને તે કદાચ એવી આશા પણ ક્યાં રાખી હશે કે હું તને આમ સંપર્ક કરીશ... ડાયરી દ્વારા !\n\nનથી જાણતી કે આજે આ બધું તને શા માટે લખી રહી છું... પણ આજે ફરી વાર તારી સાથે દિલ ખોલીને વાતો કરી લેવી છે... તારી - મારી વાતો. એક આખરી વાર !\n\nયાદ છે તને, જયારે તું મને પહેલી વાર મળ્યો હતો ! હું તો એ ‘બજાર’માં નવી હતી, પણ તું એક અનુભવી ‘ઘરાક’ લાગતો હતો. અને તે પેલી સુંદરીમાસીને – મારા દારૂડિયા બાપે જેની પાસે મને વેચી મારી હતી – વધારે પૈસા આપીને ‘ફ્રેશ’ છોકરીને મળાવવા કહ્યું હતું. અને એ તને મારા રૂમમાં દોરી લાવી હતી. જ્યાં, એક ખૂણામાં હું પોતાના ભરાવદાર અંગોને નાના સ્કર્ટ નીચે છુપાવવા મથી રહી, રડતી બેઠી હતી. અને તે બારણાને અંદરથી બંધ કરી, મારા આંસુઓ પર હાસ્ય વેર્યું હતું. કારણકે એ આંસુ જ તારી માટે સાબિતી હતા કે હું સાચોસાચ ‘ફ્રેશ’ હતી ! પણ કોણ જાણે અચાનક તને શું થયું, અને તું હસવાનું અટકાવી, મારી નજીક આવી મારી લગોલગ બેસી, મારા આંસુ લુછવા લાગ્યો. અને હું તને કરગરતી રહી, ‘પ્લીઝ મને જવા દો... મને અહીંથી બહાર લઇ જાઓ... મારે અહીં નથી રહેવું...’ અને તું મને શાંત પાડતો રહ્યો. અને કેટલાય દિવસ ત્યાં ગોંધાઈ રહ્યા બાદ તારા ખભા થકી મને એક સહારો મળ્યો હતો, જેની પર હું માથું મૂકી ધ્રુસકે ‘ને ધ્રુસકે રડી પડી હતી. અને મારા શાંત થયા બાદ, તે હળવેકથી મારો ચેહરો હડપચીથી સહેજ ઊંચકી મને તસતસતું ચુંબન કર્યું હતું... અને મને આજે પણ એ નથી સમજાતું કે શા માટે મેં ત્યારે તારો વિરોધ પણ નહોતો કર્યો. અને ચુંબન કર્યા બાદ તું મને સમજાવતો હોય એમ બોલ્યો હતો,\n\n“હવે તું રડીશ નહીં. અને અહીંથી ક્યાંય જવાની જીદ પણ કરીશ નહિ. આ જ તારું નસીબ છે એ વાત જેટલી જલ્દી સ્વીકારી લઈશ,એટલું તારા પોતાના માટે સારું રહેશે.” અને હું કંઇ કહું એ પહેલા જ તું ઉભો થઈ દરવાજા સુધી ચાલી ગયો, અને ફરી થોડું રોકાઈને બોલ્યો,\n\n“...આપણી વચ્ચે શું બન્યું એ સુંદરીને કહેવાની જરૂર નથી. એને માત્ર એટલું કહેજે કે તને થોડાક દિવસ આરામ કરવા દે, બાકીનું એ બાઈ જાતે સમજી લેશે. અને હું થોડા દિવસોમાં ફરી તને મળવા આવીશ.”\n\nઅને તારા ગયાની થોડી જ ક્ષણોમાં સુંદરી મારા રૂમમાં આવી હતી. અને આવતાની સાથે સળ વિનાની ચાદરને નિહાળતા મુંજાતી રહી – ત્યારે તો તેની એ હરકત નહોતી સમજાઈ, પણ આજે એ બધું જ સમજી શકું છું - પણ પછી હરખાતી બોલી, \n\n“બુલબુલ, આમ જ લોકોને ‘ખુશ’ રાખીશ તો ઘણી જ આગળ વધીશ ! અને તું પણ કમાલ છોકરી છે, પહેલી જ મુલાકાતમાં ઘરાકને ખોટું નામ કહેવાની આવડત શીખી ગઈ ! પેલો હરખપદુડો તો બહાર નીકળી, કોલર ઊંચા કરતાં કહેતો હતો ‘સુંદરી, આ બુલબુલે તો ઘણી મજા કરાવી !’\n\n“પણ મેં...” હું કંઇક કહું એ પહેલાં જ તેણે મારી વાત કાપી નાખતાં કહ્યું,\n\n“અને હવે તું થોડાક દિવસ આરામ કર. નવું નવું છે ત્યાં સુધી શરમ આવશે... પછી તો એ તારી ‘આવડત’ થઇ જશે ! અને આમ જ વર્તીશ તો પૈસા છાપતી થઇ જઈશ !”, અને એવી ‘સલાહો’ આપી સુંદરી બહાર ચાલી ગઈ, અને હું તારા વિચારોમાં !\n\nતારું આપેલું નામ, બુલબુલ ! જે સાથે તે મારી આગળ પાછળના સમગ્ર અસ્તિત્વને ભૂંસી માર્યા હતા. અને તારા એ એક વાક્ય - ‘બુલબુલે, ઘણી મજા કરાવી’ – એ મને કેટલી સરળતા કરી આપી તેની તને તો ક્યાંથી ખબર હોય ! એ બાદ મને ભરપેટ જમવાનું તો મળતું જ, જોડે જાત જાતના ફળફળાદી અને જ્યુસ પીવા અપાતા. પણ એ બધું મને એમ લાગતું જાણે બકરાને હલાલ કરતા પહેલા ખવડાવીને તગડો કરવામાં આવી રહ્યો હોય ! પણ એ બધા વચ્ચે હું માત્ર તારી ફરી આવવાની રાહ જોવા લાગી હતી. કેમ? શા માટે? એ તો હું આજે પણ નથી જાણતી, અને કદાચ એ વખતે જાણવાની ઈચ્છા પણ નહોતી. બસ તું ફરી મળે એની જ ઇન્તેજારી હતી.\n\nઅને થોડાક દિવસોમાં એ વિરહનો પણ અંત આવ્યો, અને સાથે તું આવ્યો ! અને આવતાની સાથે જાણે મારો કોઈ સ્વજન હોય એમ મારા હલહેવાલ પૂછવા માંડ્યો. અને હું માત્ર તને જોતી રહી. નક્કી આપણા બે વચ્ચે કોઈક જુનો ઋણાનુબંધ રહ્યો હશે, અન્યથા આટલી મોટી માયાવી મુંબઈના કમાટીપૂરમાં આપણું મળવું પણ ક્યાંથી શક્ય બન્યું હોત ? અને એ દિવસે પણ તું મને માત્ર મળવા જ આવ્યો હોય એમ જ વર્તયો હતો. બસ દિલ ખોલીને વાતો કર્યે જતો હતો, અને હું તારી એ વાતોમાં ખોવાતી જતી હતી, અને ક્યારેક થોડીક મારી વાતો પણ કહેતી. અને ફરી થોડીક વાતો બાદ તું ચાલી નીકળ્યો. હા, અન્ય એક તસતસતું ચુંબન ચોપડ્યા બાદ !\n\nઅને હું એ વ્હેમમાં રહી ગઈ કે મારે અહીં માત્ર વાતો જ કરવાની છે ! પણ ના...! હું ખોટી હતી. બીજા જ દિવસે એક અજાણ્યા પુરુષે આવી, મારા વ્હેમની એ દીવાલને મારી ચીસો વચ્ચે તોડી પાડી !! અને એ વખતે મને સાચવી લેવા માટે પણ કોઈ નહોતું... તું પણ નહીં !\n\nએ ઘટનાના ત્રણ દિવસ બાદ તું ફરી આવ્યો હતો, અને એ વખતે તારું મારો પડી ગયેલો ચેહરો જોઈ માત્ર એટલું પૂછવું કે ‘શું થયું?’ અને એ સાથે હું તૂટી પડી. બે દિવસથી આંખોમાં રોકીને સુકવી નાંખેલા આંસુને મેં ફરી વહેવાનો માર્ગ કરી આપ્યો ! અને મારા એ આંસુ તને મારી સાથે થયેલ ‘કામ’ની મુક ગવાહી આપી રહ્યા હોય એમ તું મને સાચવી લેવા મથતો રહ્યો. જે કામ તું ટાળતો આવ્યો હતો, - શા માટે તેની મને નથી ખબર - એ જ કામ કોઈ અન્યએ પાર પાડ્યું હતું. અને એ ઘટના બાદ હું સમગ્રપણે પોતાનું અસ્તિત્વ ગુમાવી બેઠી હતી. અને ખરા અર્થમાં મેં એ નરકમાં મારા ડગ માંડ્યા હતા !\n\nતું ભલે મને સાચવવા મથતો હતો, પણ તારા છુપાવવાના લાખ પ્રયત્નો બાદ પણ મેં તારી આંખોમાં મારા દર્દ થકી આવેલા આંસુ જોયા હતા. અને બસ એ ક્ષણ ! એ ક્ષણથી મેં તને પોતાનો ધારી લીધો હતો ! પણ આપણા સંબંધને શું નામ આપવું એ મને આજે પણ – આ ડાયરી લખી રહી છું એ ક્ષણ સુધી – મૂંજવી જાય છે. પણ અમુક સંબંધ નામના મ્હોતાજ જ ક્યાં હોય છે !\n\nઅને એ દિવસે જે થયું એ પછી લગભગ રોજ થતું રહ્યું. ક્યારેક હું રડતી, બુમો પાડતી, દર્દમાં કણસતી, તો ક્યારેક જીવતી લાશ બનીને પડી રહેતી. પણ એ નરકમાં પણ મારા ભાગે ક્યાંક સુખ લખેલું હતું, જે મને તારી સંગતમાં મળતું... તારી વાતો થકી !\n\nમને આજે પણ યાદ છે, આપણી એવી જ એક મુલાકાતમાં મેં જાતે સાડીનો પાલવ સરકાવી નાંખ્યો હતો, અને તે ડઘાઈ જતા પૂછ્યું હતું, “આ શું કરે છે બુલબુલ...?”\n\nઅને મેં જવાબ આપ્યો હતો, “હવે આ અંતર રાખવાનો પણ શું અર્થ ? આખરે તને પણ મારી પાસેથી એ જ જોઈતું હશેને, જે માટે બીજા બધા અહીં આવે છે !”\n\nઅને એના બદલામાં તે જે જવાબ વાળ્યો હતો એ વિચારતા આજે પણ મને મારી એ હરકત પર લજ્જા થઇ આવે છે... મને - નાનકડી બાળકીને સમજાવતો હોય એમ બોલ્યો હતો, “હા, હું પહેલી વખત તારી પાસે આવ્યો ત્યારે એની માટે જ આવ્યો હતો. અને હું ધારત તો એ જ દિવસે એ મેળવી પણ લેત ! પણ મને તારી પાસેથી બીજું પણ ઘણુંય મળે છે, તું મને સાંભળે છે, હું તારી સામે મારું સમગ્ર અસ્તિત્વ ઉઘાડી શકું છું, અને મારા માટે એટલું જ પુરતું છે. જે વ્યક્તિની વાતનું બહાર કોઈ જ મહત્વ નથી, એની વાતોને તું મન પરોવીને સાંભળતી હોય છે, અને એક સારો શ્રોતા એક એવી ચીજ છે જે મુર્ખમાં મુર્ખ વ્યક્તિને પણ ગમતી હોય છે ! અને કદાચ તને પણ મારી સાથે વાતો કરવી ગમતી હશે...!” કહી તે મારો પાલવ ફરી ખભે મુક્યો હતો. અને એ સાથે જ તેં મારી નજરોમાં એક મૂઠ્ઠીઉંચેરુ સ્થાન પ્રાપ્ત કરી લીધું હતું.\n\nઅને તું સાચો પણ હતો, મને પણ તારી સાથે દિલ ખોલીને વાતો કરવું ગમતું. કારણકે એ દોજ્જ્ખમાં એક માત્ર તું જ હતો જે મને હવસનું રમકડું ન સમજતા, એક માણસ તરીકે સમજતો હતો.\n\nઅને ત્યારબાદ તો આપણી એવી મુલાકાતો નો દોર ચાલતો જ રહ્યો. તું પૈસા ખર્ચીને મારી પાસે આવતો... ફક્ત વાતો કરવા, અને મારી વાતો સાંભળવા. અને પછી વાળ, કપડા અસ્તવ્યસ્ત કરી, ચાદર પર બનાવટી સોડ ઉપસાવી ચાલી નીકળતો. અને મને પણ એ રમત માફક આવી ગઈ હતી. સાચું કહું તો, એ દિવસો મારી જિંદગીના સૌથી શ્રેષ્ઠ દિવસોમાં સમાવી શકાય તેવા દિવસો હતા. તું મારી પાસે આવતો, મારા ખોળામાં પોતાનું માથું નાંખી, મારા વાળથી રમત કર્યે રાખી વાતો કરતો. ક્યારેક હું તને કોઈક વાત માટે લડી લેતી, ત્યારે હું પોતાને તારી મોટી બહેન તરીકે ક્લ્પ્તી, અને ક્યારેક તું મને તારા વાળમાં આંગળીઓ ફેરવવા કહેતો ત્યારે હું એક સ્ત્રી તરીકે પોતાને માના સ્થાને ક્લ્પ્તી. એક તવાયફને પણ કેટલા રૂપ હોય છે, નહીં !? અને એ સૌથી ઉપર તું મને મારો મિત્ર લાગતો... જેને હું મારા આદિથી અંત સુધીની દરેક વાત અક્ષરસહ સાચેસાચી કહી શકતી. કારણકે તારાથી ખોટું બોલવાનો પણ શો અર્થ !\n\nપણ એક દિવસ તું મારી પાસે આવ્યો ત્યારે ઘણો બદલાયેલો લાગ્યો... તું દારૂ ઢીંચીને આવ્યો હતો. અને મને ભગાવી જવાની, મારી સાથે લગ્ન કરવાની વાતો કરતો બફાટ કરવા માંડ્યો. અને હું એ વાત માની જ નહોતી શકતી કે આ તું પોતે જ કહી રહ્યો હતો, જે મારી સાથેની તેની દરેક વાતમાં મને આડકતરી રીતે પોતાનું નસીબ ગણાવી અહીં જ નિભાવી લેવાની સલાહો આપતો... અને આજે તું પોતે જ મને ભગાવી જવાની વાત ઉચ્ચારી રહ્યો હતો ! શા માટે...? મારી કથની સાંભળ્યા બાદ, મારી પર દયા ખાઈને...? મને બિચારી ધારીને...? હા, ભલે હું ધંધાદારી સ્ત્રી હતી, પણ મને પણ પોતાના સ્વમાન જેવું કંઇક હજી બાકી હતું. અને માટે જ મેં એ દિવસે તને ધક્કા મારીને બહાર કાઢી મુક્ત કહ્યું હતું કે, “એક દારૂડીયાએ મને આ નરકમાં ધકેલી, હવે બીજા જોડે સામે ચાલીને હું અન્ય એક નરક નહીં જ ભોગવું!” મારા આ બોલ તને એ સમયે કેટલા આકરા લાગ્યા હશે, એની તો હું કલ્પના પણ નથી કરી શકતી.. પણ તારા વર્તનમાંનો બદલાવ એ સાફ કહી જતો હતો. માટે જ તો તું બે મહિના સુધી મને દેખવા સુદ્ધાં ન આવ્યો !\n\nપણ અચાનક એક દિવસ આવી ચઢી સીધો જ સુંદરીને મળ્યો... મને ખરીદી જવા માટે !\n\nખરેખર તું કેટલો બદલાઈ ગયો હતો... તું આ હદ સુધી નીચે ઉતરી આવીશ તેની તો મેં ક્યારેય કલ્પના પણ નહોતી કરી. ‘બેશક એક તવાયફ તરીકે હું તારી પત્ની બનવાનું ન જ સ્વીકારતી... પણ તું ! જે સ્ત્રીને બે મહિના પહેલા તારે પત્ની બનાવવી હતી, એને જ તું તારી ‘રખેલ’ બનાવવા સુધીની નીચતા પર ઉતરી આવ્યો...? અરે એના કરતા તો તું મારી પાસે સીધે સીધી માંગણી કરી લેતો !’ આવા જ કંઇક ભળતા વિચારોમાં દોરવાઈ જઈ, મેં તારા જ પૈસા તને મોં પર ફેંકી માર્યા હતા, અને સલાહ આપતા કહ્યું હતું કે, ‘આ બધું કર્યા કરતાં, કોઈ યોગ્ય કન્યા શોધીને પરણી જજે... મુજ તવાયફ પાછળ સમય અને પૈસા બગાડીને કોઈ અર્થ નથી.’ અને એ સાથે દિલને વજ્ર જેવું કઠોર કરી મુકતા કહ્યું હતું કે, ‘... અને આજ પછી મને તારો ચેહરો પણ ન બતાવતો, તને મારી જ કસમ છે !’\n\nપણ આજે - જયારે આ ડાયરી લખી રહી છું ત્યારે – વિચારતાં તારા એ બધા જ પ્રયાસો મારી જ તરફેણમાં લાગે છે. લાગે છે જાણે, તું ખરેખર મારી પર દયા ખાઈને નહી, પણ તું તારા મનથી મને એ દોજ્જ્ખથી દુર લઇ જવા પ્રયત્નો કરતો હતો. અને હું એક અભાગી હતી, જે એવું કંઇક સમજવું તો ઠીક, વિચારી પણ ન શકી ! ખૈર, મારે એ કમાટીપુરા સાથે હજી થોડું લ્હેણું બાકી રહ્યું હશે.\n\nઅને એ ઘટના બાદ તો જાણે સમયને પણ પાંખો ફૂટી નીકળી હોય એમ મહિનાઓ, વર્ષો ઉડતા ચાલ્યા. એકાદ વર્ષના ટૂંકા ગાળામાં જ સુંદરીએ તેના વેપાર પર પકડ ગુમાવી, અને એ જ તકનો લાભ લઇ મેં પોતાની ધાક જમાવી ! બેશક હું બીજી સુંદરી બનવા નહોતી જ માંગતી, પણ એ સ્થાન મેળવ્યા બાદ કોઈ નવી બુલબુલને એ નરકમાં આવતા જરૂર બચાવી શકત... માટે જ એ ગંદકીમાં ઉતર્યા બાદ, સંપુર્ણપણે ગંધાઈ જવા સુધી હું તૈયાર હતી ! અને કદાચ કુદરત પણ મારા પક્ષે કામ કરી રહી હતી. થોડા જ મહિનાઓમાં મને એક ગંભીર રોગ હોવાનું નિદાન થયું, અને મેં ‘ધંધો’ બંધ કર્યો. પણ બાકીની બધી જ સ્ત્રીઓ મારી નીચે કામ કરતી એમ કહું તો પણ ખોટું નથી. અને એમ જ બીજા બે વર્ષ વીતી ગયા. જેટલી છોકરીઓ હતી એટલી જ સંખ્યા બરકરાર રાખી... કારણકે કોઈ નવી બુલબુલ આવે એ મને હરગીજ બર્દાશ્ત નહોતું. અને હું તો એ અન્ય સ્ત્રીઓને પણ મુક્ત કરી દેવા માંગતી હતી, પણ એ બધી ‘અમારું નસીબ છે, હવે કુટી લઈશું’ કરીને ત્યાં જ ગુજરાન ચલાવતી. અને એમ પણ બહાર નીકળીને તેમને કામ પણ કોણ આપવાનું હતું... પછી ન ઘરના કે ન ઘાટના જેવો સિનેરિયો થતો.\n\nઅને એ બધા સાથે, મારા જીવનમાં બધું જ વ્યવસ્થિત ચાલતું હતું. પણ એ બધું જ તોફાન પહેલાની શાંતિ પુરવાર થયું... જયારે મારા જીવનમાં એ તોફાન આવ્યું... જયારે તું ફરી એકવખત મારી સામે આવી ચડ્યો !\n\nકેટલો બદલાઈ ચુક્યો હતો તું, લાંબા વાળ, ટૂંકી દાઢી, ભરાવદાર ખભા, ચુસ્ત શરીર... છતાંય એ જ માદક મુસ્કાન ! મારા માટે તો તને ઓળખવું પણ મુશ્કેલ હતું, પણ તેં મને આંખના પલકારામાં ઓળખી પાડી હતી, અને હજી ગઈકાલની રાત જોડે જ વિતાવી હોય એટલી સાહજીકતાથી તેં પૂછ્યું હતું, “કેમ છે બુલબુલ...?” અને તારા એ નશીલા અવાજ પરથી મેં તને ઓળખ્યો હતો, જે અવાજનો મેં રાત દિવસ પોતાના કાનમાં અહેસાસ કર્યો હતો,એ અવાજ કેમનો ભુલાય !\n\n“અરે ! તું...! અહીં ક્યાંથી...?” મેં થોથવાઈ જતાં પૂછ્યું હતું.\n\n“કેમ? એક ‘ઘરાક’ તરીકે ન આવી શકું !?” તું જાણે મને ચકાસી જોતો હોય એમ પૂછ્યું હતું.\n\n“અરે કેમ નહીં? આવો... આવો. બોલો કેવી છોકરી જોઈએ...?” ઝડપથી સ્વસ્થતા પ્રાપ્ત કરી લઇ, મેં હોદ્દાદારી અવાજે કહ્યું હતું.\n\nઅને તેં એ જ સ્વસ્થતાથી કહ્યું હતું, “મારે તું જોઈએ છે, બુલબુલ !” અને થોડી વાર બાદ વાક્ય સુધારી લેતો હોય એમ બોલ્યો હતો, “મારે થોડી વાતો કરવી છે... તો, જઈશું...?”\n\nઅને એ ક્ષણે તને ન મળ્યાના પાછલા વર્ષો જાણે મને રીતસરનો ધક્કો મારીને મને તારી સાથે જવા માટે કહી રહ્યા હતા, અને હું પણ કોઈ પણ વિરોધ વિના તને મારા રૂમમાં દોરી ગઈ.\n\n“કેમ ધંધો મંદો ચાલે છે...?” રૂમની ચાદરનું નિરીક્ષણ કરતાં તેં પૂછ્યું હતું... એ પ્રશ્નમાં કટાક્ષ હતો કે મારા માટેની ચિંતા એ તો તને જ ખબર.\n\n“ના... મેં જ મારી તરફથી બંધ કરી દીધું છે!”\n\n“સરસ.”\n\n“બોલ શું લઈશ ? ચા કે કોફી, કે પછી ઠંડુ મંગાવું.”\n\n“કંઈ જ નહીં. અને આપણા વચ્ચે ક્યારથી આ બધી ઔપચારીકતાની જરૂર પડવા માંડી. અને હું માત્ર તારો થોડોક સમય લઈશ.” કહેતાં તે મને પલંગ પર બેસાડી હતી, અને મારા ખોળામાં પોતાનું માથું નાંખી દીધું. અને હું પણ યાંત્રિક રીતે જ તારા વાળમાં હાથ ફેરવવા માંડી, મને યાદ છે, તને માથામાં એમ હાથ ફેરવડાવું કેટલું ગમતું, અને ક્યારેક તો એ માટે તું જીદ પણ કરી લેતો.\n\n“આટલા વર્ષો બાદ મારી યાદ આવી...?” ક્યારનું મનમાં બબડી રહેલી વાક્ય આખરે હોઠ પર આવી ચડ્યું.\n\n“યાદ તો રોજ આવતી. પણ તેં જ ફરમાન કાઢ્યું હતુંને, તને મળવા ન આવવાનું. પણ આજે આખરે તારી એ કસમ એન્ડ ઓલ ફગાવી દઈ તને મળવા આવી જ ગયો, અને હવે રોજ આવતો રહીશ !”\n\n“રોજ કેમ...?”\n\n“તારી સાથે વાતો કરવા...”\n\n“માત્ર વાતો કરવાથી ગુજરાન ન ચાલે. અને વાતો કરવા માટે પૈસા ખર્ચવા ખિસ્સાને પણ ન પરવડે. એક વખત લગ્ન કરી લે, પછી જોડે વાતો કરવા વાળી, અને ‘પ્રેમ’ કરવા વાળી પણ મળી જશે.” મેં ઉદાસ અવાજે કહ્યું હતું.\n\n“લગ્ન...? એ તો ક્યારના કરી લીધા !”\n\n“હેં....! ક્યારે ?” વાળમાં ફરતો હાથ અટકાવી દઈ મેં પૂછ્યું હતું.\n\n“તેં મારી અને સુંદરીની ‘ડીલ’ બગાડી એ પછી. એમ તો ઘરેથી પહેલાથી દબાણ હતું જ, અને કન્યાઓ પણ જોવાતી રહેતી હતી. પણ હું જ ટાળ્યે જતો હતો. કારણ મારું મન તને અહીંથી બહાર કાઢવા પર અટક્યું હતું. હું એ પણ જાણતો હતો કે તું કદાચ મારી સાથે સંસાર ન પણ માંડતી, પણ એ બહાને પણ હું તને અહીંથી બહાર કાઢવા માંગતો હતો. પણ ખૈર... પછી મારે પણ પરણી જવું પડ્યું.”\n\nઆંખો સામેનો એ ઈતિહાસ ભૂંસી નાખતાં મેં અન્ય જ પ્રશ્ન કર્યો, “તો લગ્ન બાદ પણ અહીં શા માટે આવવું પડ્યું...? પત્ની ‘ખુશ’ નથી રાખતી...?”\n\n“અરે હોય કંઈ...!? એ ગાંડી તો હદ બહારનો પ્રેમ કરે છે. અલબત્ત એણે જ આજે મને તારી પાસે મોકલ્યો છે !”\n\n“બને જ નહીં ! કોઈ પણ પત્ની તેના પતિને એક તવાયફ પાસે શા માટે મોકલે ?”\n\nઅને તેં ખોળામાંથી માથું કાઢી, મારા બંને ગાલ પર હાથ, મૂકી કહ્યું હતું, “એક તવાયફ પાસે નહીં... એક દોસ્ત પાસે ! એ આપણા વિષે બધું જ જાણે છે, મેં લગ્ન પહેલા જ એને મારી બધી વાત કરી દીધી હતી, અને એને મારા અતીત સામે લેશમાત્ર વાંધો નહોતો !”\n\nઅને અચાનક કંઇક યાદ આવ્યું હોય એમ તેં મોબાઈલ હાથમાં લઇ, વોલપેપર પરનો તારો ‘ફેમીલી ફોટો’ બતાવતા કહ્યું હતું,\n\n“જો આ... આ છે મારો નાનકડો પરિવાર.” અને સ્ક્રીન પર હાથ મૂકી મૂકી બોલ્યો હતો, “જો આ હું. લગ્ન બાદ કેટલો બદલાઈ ગયો છું, નહીં? આ મારી પત્ની... અને આ એના હાથમાં જે નાની બેબી છે, એ અમારી દીકરી !”\n\n“અરે વાહ... આ દીકરી તો એની મા કરતાં પણ સુંદર છે...” કહેતાં મેં ફોન હાથમાં લઇ તારી દીકરીના ચેહરા પર આંગળીઓ ફેરવવા માંડી હતી. અને પૂછ્યું હતું, “... શું નામ પાડ્યું છે બેબીનું...!?”\n\nઅને તું બોલ્યો હતો, “બુલબુલ...!” ઘડીભર લાગ્યું તેં મને બોલાવી, પણ પછી ખ્યાલ આવ્યો કે તું તારી બેબીનું નામ કહી રહ્યો હતો, ‘બુલબુલ !’ અને એ ક્ષણ...! એ ક્ષણને હું કદાચ ક્યારેય કોઈને શબ્દોમાં વર્ણવીને નહીં કહી શકું. તારા મારા પરના પ્રેમની આનાથી વિશેષ સાબિતી બીજી શું હોઈ શકે, કે તું એક તવાયફ મિત્રની યાદમાં પોતાની ફૂલ જેવી દીકરીનું નામ તેના નામ પરથી રાખી દે !\n\nઆંસુ સાથેની આંખો અને હરખ સાથેનું મારું અંતરમન એ ઘડીએ પોકારી ઉઠ્યું હતું, કે ‘જીવ, આનાથી વિશેષ હજી તારે શું પામવું છે?’ અને મેં મનોમન નિર્ધાર કરી લીધો કે હવે હું એ કમાટીપુરા, મારું ત્યાનું આખેઆખું અસ્તિત્વ છોડીને ચાલી જઈશ. હંમેશા માટે... ક્યાંક દુર ! અને એ મુલાકાતને આપણી આખરી મુલાકાત બનાવવાનો મેં નિર્ધાર કરી લીધો.\n\nએ પછી પણ તું વાતો કર્યે જ જતો હતો, વાતો વાતોમાં તેં એમ પણ કહ્યું હતું કે બુલબુલ અને તારી પત્નીને પણ મને મળાવવા લઇ આવીશ... પણ મારું મન તારી વાતોમાં હતું જ ક્યાં? ઘડીભર તો તારી એ નાની બુલબુલને ચૂમી લેવાની પણ લાલચ જાગી, પણ આખરે મન મક્કમ કરી ચાલ્યા જવાનું નક્કી કરી જ નાખ્યું. કારણકે પુરુષના મનને એક તવાયફથી બહેતર દુનિયાની કોઈ પણ સ્ત્રી ન જ સમજી શકે. અને હું નહોતી ઈચ્છતી કે ભવિષ્યમાં પણ મારા થકી તારા પારિવારિક જીવન પર ઉની આંચ સુદ્ધાં આવે !\n\nઅને માટે જ, તારા ગયા બાદ થોડાક જ કલાકમાં હું એ જગ્યા છોડી ચાલી નીકળી હતી. ક્યાં જવાની હતી? શું કામ? આગળ શું કરવાની હતી? એવા પાયાના પ્રશ્નોના પણ મારી પાસે કોઈ જવાબ નહોતા. બસ એ સ્થળ, તારા જીવન પરનું મારું લ્હેણું એ દિવસે સમાપ્ત થતું હોવું જોઈએ. પણ છતાંય જો ને, માનવસહજ સ્વભાવથી પ્રેરાઈ, તારી પાસે મારી એક યાદગીરી સ્વરૂપે આ ડાયરી મૂકી જવાની લાલચ ન જ ખાડી શકી. કમસે કમ તને મારી યાદ આવે ત્યારે વાગોળવા માટે કંઇક તો હોવું જોઈએ ને... જેને મેં મનથી સ્વર્સ્વ માની લીધો હતો, એની યાદના નામ પુરતું પણ મારી પાસે વિરહના એ ત્રણ વર્ષોમાં કંઈ જ નહોતું. માટે જ તને આ ડાયરી લખીને પંહોચતી કરું છું. અને એ સાથે તારી પાસેથી એક છેલ્લી અપેક્ષા એ રાખું છું કે, મને ક્યારેય શોધવાની કોશિશ ન કરતો. કારણકે તારી આ દોસ્તે જે નિર્ણય લીધો છે તેની પર સહેજ વિશ્વાસ રાખજે.\n\nતારી એક દોસ્ત તરીકે ભાભીને મારી યાદ આપજે. અને મારી એ નાનકડી બુલબુલને તેની આ બુલબુલ માસીનો ખોબા ભરી ભરીને વ્હાલ આપજે. અને તારા માટે એટલું જ લખીશ, પોતાનું ધ્યાન રાખજે.\n\nલિખિતંગ, \n\nઆકાશની... બુલબુલ.’\n\nઅને ડાયરીનું એ અંતિમ વાક્ય વાંચી બુલબુલનું મગજ બહેર મારી ગયું. ‘શું આખી ડાયરી મારા પિતાને – આકાશને – ઉદ્દેશીને લખાઈ હતી?’ અને આ ઉપરાંત પણ અનેક પ્રશ્નો તેના મનમાં આકાર લઇ રહ્યા હતા, ‘શું પપ્પાનું એક તવાયફ જોડે...?’ અને મમ્મી...! એને આ બધી ખબર છે...!? ના, કદાચ એવું પણ બને કે પપ્પાએ તેને અડધી વાત જ કરી હોય, મારે મમ્મીને આ વાંચી સંભળાવવું જોઈએ...!’ અને એ સાથે બુલબુલ ઝાટકા સાથે ઉભી થઇ અને નીચે તરફ ચાલવા માંડી.\n\nડાયનીંગ ટેબલ સાફ દેખાતું હતું, પણ ત્યાં હજી એક થાળી ઢાંકીને મુકાઇ હતી, અને તેને યાદ આવ્યું કે હજી પોતે જમી નથી. અને કદાચ મમ્મીએ જમવા માટે પણ બોલાવી હતી, પણ પોતે ડાયરીમાં એટલી ખોવાઈ ચુકી હતી કે રાત થયાનો ખ્યાલ તો ન જ આવ્યો, પણ પોતાને ખાવા પીવાનું પણ ભાન ન રહ્યું. અને એ બધા કામ વગરના વિચારો ઝાટકી દઈ તે રસોડા તરફ ખેંચાઈ, જ્યાં હમણાં તેના મમ્મી રાતના વાસણો ઉટકી રહ્યા હતા. અને બુલબુલના ચેહરાના ભાવ જાણે વાંચી ગયા હોય એમ બોલ્યા, “તો બુલબુલ... તેં ડાયરી વાંચી લીધી એમ ને..?”\n\nપણ અમુક સવાલ જવાબ ન આપવા માટે જ પૂછાતા હોય છે, કારણકે સામે વાળાના સવાલમાં જ આપણો જવાબ રહેલો હોય છે ! અને બુલબુલ પોતાના મનમાં ઉઠતાં સવાલોનો સામે મારો ચલાવે એ પહેલા જ તેના મમ્મીએ તેને ખભેથી પકડતાં કહ્યું,\n\n“તારે મને કંઈ જ કહેવા, પૂછવાની જરૂર નથી, કારણકે મને બધી જ ખબર છે. બેશક મને વાંચતા થોડું ઓછું આવડે છે, પણ તારા પપ્પાના મનની સચ્ચાઈ ન વાંચી શકું એટલી પણ અભણ નથી ! ખુદ તારા પપ્પાએ આ આખી ડાયરી મને સામે બેસાડી, વાંચી સંભળાવી છે !”\n\n“પણ તને... તને કોઈ વાંધો નથી...?”\n\n“અરે વાંધો ! એ શું કામ વળી ? અમુક સંબંધો શરીરના સંબંધોથી પરે હોય છે ! જ્યાં બે મનનું શુદ્ધ મિલન હોય ત્યાં વાંધો ઉઠાવનાર હું કોણ !?”\n\n“તો પછી તમારે લોકોએ ‘તેમને’ શોધવાની તસ્દી લેવા જોઈતી હતી. ચાલો આપણે તેમને શોધવા જઈએ, એ હમણાં પણ ક્યાંક નજીકમાં જ હશે.” જાણે બુલબુલ હમણાં જ એ ડાયરી મુકીને ગઈ હોય એવા વ્હેમમાં તે બોલી.\n\n“અરે દીકરા, આ કંઈ આજકાલની વાત થોડી છે... આજથી સત્તર વર્ષ પહેલાની આ વાત છે. અને જયારે બુલબુલ પોતે એમ કહી ગઈ હોય કે, એના નિર્ણય પર વિશ્વાસ રાખી એને શોધવાના પ્રયાસ ન કરવામાં આવે, ત્યારે અમે બંને પણ એની ઈચ્છાનું માન રાખવાથી વિશેષ શું કરી શકવાના હતાં !”\n\nમમ્મીની વાત સાંભળી બુલબુલ ઊંડા વિચારોમાં ડૂબી ગઈ, અને જેમ પાણીની જળકુકડી શ્વાસ લેવા સપાટી પર આવે એમ તેના વિચારોમાંથી એકાદ પ્રશ્ન તેને વળી પાછી વર્તમાનની સપાટી પર લઇ આવતા, “તો મારા નામ પાછળનું કારણ આ છે...!” તે સ્વગત જ બોલી. અને મમ્મીએ તેના માથા પર હાથ ફેરવતાં કહ્યું,\n\n“દીકરા, કેટલાક નામ આપણી જિંદગીમાં એવા વણાઈ જાય છે કે જો એક દિવસ પર તેનો ઉલ્લેખ ન થાય તો દિવસમાં કંઇક અધુરપ અનુભવાય છે. અને માટે જ અમે બંનેએ તારું નામ ‘બુલબુલ’ રાખ્યું હતું. આ ડાયરી હું તને કદાચ ક્યારેય વાંચવા પણ ન આપતી... પણ હવે તું મોટી થઇ ચુકી છે દીકરા. હવે તું તારા નિર્ણયો જાતે લઇ શકે છે. અને મને વિશ્વાસ છે, તું જે કોઈ પણ નિર્ણય લઈશ એ યોગ્ય જ હશે.”, અને તેને ડાયનીંગ ટેબલ તરફ દોરી જતા કહ્યું, “ચાલ, હવે જમી લે, અને વહેલી સુઈ જા. નહીંતર મોડું થશે, વળી સવારે તારે કોલેજ પણ તો જવાનું છે.”, અને એ સાથે બુલબુલને જમવા બેસાડી તેઓએ એ ડાયરી લઇ, પોતાના લોકરમાં જેમ હતી તેમ મૂકી દીધી.\n\n“બુલબુલ... ચાલ જલ્દીથી તૈયાર થઇ જા. મોડું થાય છે...” પપ્પના અવાજ સાથે બુલબુલની આંખ ખુલી, અને પાછળથી એ જ અવાજમાં બીજા શબ્દો દોરાયા, “...અને જોડે જોડે આજે તારું એફિડેવિટનું કામ પણ પતાવી આવીએ...!”\n\nઅને એ સાથે તે પલંગમાં સફાળી બેઠી થઇ, અને આળસ મરડતાં દાદર પર આવી ઉભી રહ્યી, અને બોલી, “પપ્પા, મેં મારો વિચાર બદલી નાંખ્યો છે. લોકોને જે કહેવું હોય એ કહે, હું મારું નામ ‘બુલબુલ’ જ રહેવા દઈશ.” કહેતાં એ દાદર ઉતરતી નીચે આવવા માંડી.\n\n“અરે તને રાતોરાત શું થઇ જાય છે...? ચાલ હવે જલ્દી કર... આજે તો એ કામ પતાવી જ લઈએ... નહિતર, વળી એક મહિનો, માંડ વીતશે અને તું ફરી એ જ વાતે ઘર આખુ માથે લઈશ.”\n\n“અરે કહ્યુંને મેં... મારે નામ નથી બદલાવવું... તમે શા માટે જીદ કરો છો. મારું નામ, મારી મરજી !” કહેતાં તેણે મીઠો ગુસ્સો બતાવ્યો, અને હળવેકથી પપ્પાને બાથ ભરી લઇ, પોતાની આંખને ખૂણે આવેલ આંસુ છુપાવતાં બોલી, “આકાશની બુલબુલ, હંમેશા આકાશની જ રહેશે...!”\n\nઅને તેના પિતા હજી પણ આશ્ચર્યમાં ઉભા હતા, કે આ બધું આખરે થઇ શું રહ્યું છે ! અને ત્યાં જ તેમની પત્નીએ રસોડામાંથી ટહુકો કરતાં કહ્યું, “આકાશ, આપણી બુલબુલ હવે ખરા અર્થમાં મોટી થઇ ગઈ છે, હોં !”\n\n",
      "duration": "21 mins",
      "category": "Classics"
    },
    {
      "id": 29,
      "title": "કંજ હવે તું પેનવિશ્વમાં આવ્યો",
      "story_name": "વર્ષોથી માણસજાતને અનેક વિચારો આવ્યા અને એને અમલમાં મૂક્યા, આ જગત આવી અનેક ક્રાંતિઓમાંથી પસાર થયું છે. એમાંની એક ક્રાંતિ એટલે પોતાના મગજમાં ઉદ્ભવેલો વિચાર કે નવો સ્પાર્ક યાદ રહી જાય એ માટે ક્યાંક લખી રાખવું તે. હા, સૌ પ્રથમ માણસે ક્યાંક એક પથ્થર પર બીજો પથ્થર મારીને કોતરીને લખ્યું, તો ક્યાંક કોઇ ધારદાર લાકડું કે ધાતુના ટુકડાનો ઉપયોગ કરીને લખ્યું, તો ક્યાંક આમાનાં જ કોઇક સાધનનો ઉપયોગ કરીને પોતાના વિચારને ગુફાચિત્રો કે ભીંતચિત્રો રચીને રજુ કર્યા.\n\nસમયાંતરે બેબીલોનિયન પરંપરામાં પેપિરસની છાલ પર લખવાનું શરૂ થયું અને એ ક્રાંતિ આજની પેન પર આવીને અટકી. એવું નથી કે પેનનાં ઓપ્શન નથી શોધાયા. શોધાયા !, પણ જોઇએ એવું સ્થાન લેવામાં એ પુરેપુરા સફળ ન થયાં. સૌ પ્રથમ પેન option તરીકે ટાઈપરાઈટર આવ્યું અને ત્યાર પછી કમ્પ્યુટરનું કી-બોર્ડ આવ્યું છતાં આજે પણ પેન યુગ તો ચાલું જ છે. એક વાત કહું મોબાઇલની દુનિયામાં મને સેમસંગ નોટ-૩, નોટ-૫ કે નોટ-૯ એના ઇનબિલ્ટ પેનસ્ટીક કારણે જ વાપરવા ગમ્યાં છે.\n\nછતાં એક મહત્વની વાત ચોક્ક્સ કહીશ કે આપણી આર્ય પરંપરામાં વેદોની ઋચાઓ પહેલા કંઠસ્થ હતી જે પેઢી દર પેઢી બોલાતી આવી અને સચવાઇ જે ખરેખર આજે પણ મારા માટે એક વિસ્મય જ છે. છતાં ઋગવેદમાં અક્ષરા: (શબ્દ) અને ગ્રંધા (બુક) જેવા શબ્દોનો ઉલ્લેખ છે, યર્જુવેદ અને અર્થવવેદમાં લીખા (લખવું) શબ્દ છે. તો શરૂઆત ક્યાંથી ગણવી ?\n\nनाथ नील नल कपि द्वो भाई । लरिकाईं रिषि आसिष पाई।।\n\nतिन्ह कें परस किएं गिरि भारे । तरिहहिं जलधि प्रताप तुम्हारे ।\n\nક્યાંક રામાયણમાં એવો ઉલ્લેખ છે કે નલ અને નીલ પથ્થરો પર રામ એમ લખીને સમુદ્રમાં નાખતા હતા અને એ પથ્થરો સમુદ્ર પર તરવા લાગતા હતાં.. તો આવી જ રીતે લખવાની પરંપરાનો સૌથી જુનો ઉલ્લેખ મહાભારતમાં છે જેમાં મહર્ષિ વ્યાસ આખું મહાભારત બોલે છે અને ગણપતિ એને લખે છે. પણ.... પણ.... પણ.... ત્યારે ગણપતિએ કઇ પેનથી લખ્યું રોટોમેસ કે રેનોલ્ડ્સ કે પાર્કરપેન તો ત્યારે નહોતી. તો મહાભારત લખાયું કઇ પેન થી ? તો ચાલ કંજ આજે પેનનો અત: થી ઇતિ સુધીનો થોડો ઇતિહાસ જોઇએ.\n\nરીડ પેનએ આ વિશ્વમાં સૌ પ્રથમ ઉપયોગમાં લેવાયેલી પેન હતી. આ પેન રીડ કે વાંસને આગળથી અણીદાર કરીને શાહી જેવા કોઇ વનસ્પતિના રસમાં બોળીને લખવામાં ઉપયોગ કરાતો. આજથી લગભગ ૫૦૦૦ વર્ષ પહેલા રીડ પેનનો ઉદય થયો એમ માનવામાં આવે છે. તો ઇજિપ્તના લોકો એના વડે પેપિરસના છોડની છાલ પર લખતા. ત્યાર પછી છેક લગભગ 5મી કે 6ઠ્ઠી સદીમાં કવીલ પેનઆવી (જે લગભગ સ્પેનમાં શોધાઇ) જેમાં લખવા માટે હંસ જેવા પક્ષીના પીછાનો ઉપયોગ થાતો અને આકવીલપેન ના ઉદય સાથે પેપિરસના છોડની જગ્યા પ્રાણીના ચામડાએ અને કાપડે લીધી. જે ક્યાંક હજુ પણ છઠ્ઠીની રસમ વખતે દાડમની એક દંડીનો ઉપયોગ કરીને લખવામાં આવે છે.\n\nતો વળી ક્યાંક ઇઝરાયેલ કે ગ્રીક જેવા વિસ્તારોમાં ઇ.સ.પૂર્વે 100માં કવિલપેનથી હિબ્રુમાં લખેલા લખાણ મળી આવ્યા છે, જે એની શરૂઆત ઘણી પહેલા થઇ હશે એમ બતાવે છે. ત્યાર બાદ ફરીથી એક લાંબા સમય પછી એટલે કે છેક 19મી સદીમાં ધાતુની નીબ ધરાવતી પેન શોધાઇ જે પહેલા ડીપપેન (લગભગ પોમ્પેલી ના શાશનકાળમાં)ના સ્વરૂપે ઓળખાઇ અને આ ડીપપેન એટલે જ ખીટો (ખીટ્ટો જેમાં ચોક્ક્સ પ્રકારની શાહીમાં કલમને બોળીને લખવામાં આવે છે.)\n\nએક સમયે અદાલતમાં જજ ફાંસીની સજા સંભળાવીને કાગળ પર એનો પોઇન્ટ તોડી નાખતા હતા, એ નિયમની શરૂઆત આ પેનથી જ થઇ હતી. જે એવું દર્શાવવા માટે તોડી નાખવામાં આવતી કે હવે આ કેશમાં આગળ કશું જ નવું આવી શકે એમ નથી. ઓવર! આ ડીપપેન ના નીબને એક શાહીના ખડિયામાં બોળીને કાગળ પર લખવામાં આવતું અને વારે વારે ખડિયામાં બોળીને લખવું એ સમય લેનારું હતું તો ક્યાંક કંઇક ખૂટતું હોય એની એ નિશાની હતી. તો વારે વારે શાહીના ખડિયામાં બોળીને લખવું એના બદલે કંઇક યુઝર ફ્રેન્ડલી જેવું કંઇક ઇનોવેટીવ માંગતું હતું અને પછીથી જાણે Frustration is the real mother of invention આ ઉક્તિને સાચી પાડતા ફાઉન્ટેન પેન શોધાઇ. Romanian Petrache Poenaru એ પેરિસમાં ફાઉન્ટેન પેન શોધી અને 1827માં એની પેટન્ટ કરાવી.\n\nઆ ફૂંટેન પેનના નિબ ની આખી દાસ્તાન જ અલગ છે ફાઉન્ટેન પેન પર આખો ગ્રંથ બને એમ છે. છતાં ફાઉન્ટેન પેન અને ડીપપેનનો આજકાલ ખાસ ઉપયોગ કેલીબરી રાઈટીંગમાં થાય છે તો આર્ટીસ્ટ ની એ ખાસ પસંદ છે. ડીપપેનનો એક ફાયદો એ છે કે એના અલગ અલગ નીબબદલીને ક્રિયેટીવ કંઇક કરી શકાય... પછી છેક 1888માં બોલ પોઈન્ટ પેન શોધાઇ અને સતત પેન વિશ્વ ઇનોવેટીવઅને મોટુંને મોટું બનતું જ ગયું. 1938માં Hungarian News Paperના Editor Laszlo Biro (Josef) અને એના ભાઇ Georgeની મદદથી એક એવી પેન શોધી કે જેના છેડાના ભાગ પર એક નાનકડો બોલ ફર્યા કરે અને પેપર પર એ બોલ પર ચોંટેલી ઇન્ક હાથની મુવમેન્ટ પ્રમાણે શબ્દો પાડે. અને બસ આ જ શરૂઆત હતી બોલપોઇન્ટ પેનની. અને 15 જુન 1938ના રોજ એના પેટન્ટ પણ લેવાઇ ગયા. અને 1940માં Josef and Georg Biro એ Ball point penને વિશ્વવ્યાપી બનાવવામાં મહત્વનું યોગદાન આપ્યું. આજે પણ એ Biro pen પોતાની આગવી ઓળખ સાથે marketમાં નામ ધરાવે જ છે.\n\nતો 1970માં Roller Ball Point Pen શોધાઇ અને પાછળથી 1980માં Porous point pen આવી જેનો point ચોક્ક્સ પ્રકારના Porous કે Ceramicનો બનેલો હોય છે.\n\nઆજે લગભગ વાર્ષિક 18 થી 20 billion ડોલરનું પેનવિશ્વનું ટર્ન ઓવર છે. છતાં આશ્ચર્યની વાત એ છે કે 1792માં પેનની એડવરટીઝ ટાઈમ્સ ઓફ ઇન્ડિયામાં અપાઇ હતી. અને એ જ Metal pen Point ની પેટન્ટ ઇ.સ. 1803 માં કરાઇ હતી. બોલપોઇન્ટ પેનમાં oil base ink હોય છે જે એક નાના છરા (metal ball) મરફતે કાગળ પર આવે છે એ metal ball 0.5 -1.2 mm નો brass, steel કે tungsten carbide નો બનેલો હોય છે. તો Roller Ball Point Pen માં water base liquid કે Gel હોય છે જે ઓછી ચિકાશ ધરાવે છે અને સરળતાથી પેપર પર પથરાય છે. આ Roller Ball Point Pen 1980 માં જાપાનની OHTO કંપની સૌ પ્રથમ લઇને આવી.\n\nમજાની વાત તો એ છે કે 19મી સદીની શરૂઆતમાં ક્યાંક penને Automatic Pencil પણ કહેવામાં આવતી. અને એ જ Automatic Pencil પાછળથી Solid Ink Fountain Pen બની અને એ સમયે વિશ્વની સૌથી મોટી કંપની તરીકે Penkala Monsterનું નામ હતું જે આજે TOZ Penkala (Tvornica Olovaka Zegreb જેનો અર્થ “Zegreb Pencil Factory” થાય છે. ) ના નામે ઓળખાય છે. બીજા વિશ્વયુદ્ધમાં પ્લેનના પાયલોટ ખાસ પ્રકારની ball point pen વાપરતા કારણ કે ઉંચાઇ પર એ લીક નહોતી થાતી. અને પછી આ Pen Pilot penના નામે જ ઓળખાઇ અને ખુબ ચાલી આજે પણ આ Pilot Pen ઘણા બધાની ચોઇસ છે.\n\nએક મજાની વાત કહું : સામાન્ય રીતે એક પેનથી લગભગ 45000 અક્ષર લખાતા હોય છે. તો જ્યારે કોઇ નવી પેન હાથમાં લેવામાં આવે તો 95% લોકો પોતાનું નામ લખે છે અથવા તો પોતાની સાઇન કરે છે. હા... હા.... હા... સાચુ ન લાગે તો ફરી ક્યારેક ખાસ observe કરજે.\n\nParker, Mont Blanc, Cross, Cello, Reynolds જેવી પેનોનું ટર્ન ઓવર ખરેખર અચંબામાં મુકી દે એવું છે. તો Bentley, Conklin, Delta, Diplomat, Fisher Space, Jack Row, Kaweco, Lamy, Pelican, Markiaro જેવી કંપનીઓ પોતાની Luxury and Designers pen માટે આગવી ઓળખ ધરાવે છે. તો વળી આ બધાની ટેગ લાઇન પણ જોરદાર છે જેમ કે Parker Pen ની Tagline : “ They make decisions. We make them official.” છે. તો વળી Reynolds Pen ની Tagline : “ Break the Barriers” છે. તો આ લખું છું ત્યારે મને Rotomac Penની જાવેદ અખ્તરની એ Advertise યાદ આવે છે કે જેના મોટીવેશનલ શબ્દો મને ખુબ જ ગમતા...\n\n“जिन्दगी है तो ख़्वाब है ।\n\nख़्वाब है तो मंजिल है ।\n\nमंजिल है तो फासले है ।\n\nफासले है तो रास्ते है ।\n\nरास्ते है तो मुश्किलें हैं ।\n\nमुश्किलें है तो होंसला है।\n\nहोंसला है तो विश्वास है....\n\nकि फाइटर हमेशा जीतता है ।”\n\nપેનની આ મોટી મોટી બ્રાંડની વાત કરું છું ત્યારે મારા મગજમાં જે.ડી.પટેલ સર યાદ આવે છે અમને પ્રેરણા ક્લાસિસના ફંકશનસમાં (1994-96) ઇનામ મળતા ત્યારે Pierre Cardinની Look નામની બોલપેન મળતી ત્યારે આનંદનું એક મોજુ ફરી વળતું અને દોસ્તો વચ્ચે એ પેન લઇને લખીને વટ પાડતા. તો અમે ભણતા ત્યારે મારી પણ અને બીજા ઘણા બધાની પસંદ Reynoldsની 045 Pen પર જ અટકતી. બલ્યુ કેપ અને વ્હાઇટ કન્ટેઇનર વાળી આ પેનમાંથી જ્યારે કાગળ પર શબ્દો લખાતા ત્યારે બીજી પેન કરતાં અલગ જ ફીલ આવતી.\n\nમને મોરબી મારા મામાની દુકાન પણ યાદ આવે છે, જ્યાં મામા અને ભદ્રેશભાઇ નાનકડા પંચ જેવાં ટાંચણાને પટ્ટી વડે ઠપકારીને વાસણ પર સુંદર અક્ષરોમાં નામ લખી આપતા. મશીન તો હતાં પણ લાઇટ ન હોય ત્યારે આવી રીતે નામ લખી આપતા. જે એક અનોખી આવડત હતી. તો બીજા છેડે રાકેશ સરે મને ગીફ્ટમાં આપેલ 3 Idiot movie માં બતાવેલ Zero Gravity pen (submarine company) યાદ આવે છે. જેને Space pen પણ કહેવાય છે. તો એક સમયે પપ્પાને (દાદાને) કોઇકે એવી પેન ગીફ્ટ કરી હતી કે જેનો ઉપરનો ભાગ ખોલો એટલે દાદાનું નામ અને એડ્રેસ સાથેનો સ્ટેમ્પ ખુલતો અને એને તમે યુઝ કરી શકો, તો વળી Jams Bond ની film Octopussy (1983) યાદ આવે કે જેમાં એ સમયે કલ્પના કરી હતી કે પેનમાં રેકોર્ડિંગ ડિવાઇસ હતું (જે હાલમાં ખૂબ જ સરળતાથી ઉપલબ્ધ છે) તો બીજી બાજુ દુશ્મન પર હુમલો કરવા માટે એમાં એસિડ પણ રખાયું હતું.\n\nબેટા Penની વાતોનો તો કોઇ અંત નથી. લખો અને જાણો એટલું ઓછું છે. Penનું મહત્વ ત્યારે સમજાય કે જ્યારે જરૂર હોય અને ખિસ્સામાં Pen ન હોય. તમારો પ્રિય કિકેટર કે ફિલ્મસ્ટાર કે હિરોઇન કે લેખક તમારી સામે હોય, Autograph લેવો હોય અને પેન ન હોય. આસપાસ ઉભેલા બધા મિત્રો કોઇ ફોર્મ ભરતા હોય અને તમે એમાંનો એકાદ મિત્ર પહેલા ફોર્મ પુરુ કરે અને તમને પેન મળે એની રાહ જોઇને ઉભા હોય ત્યારે પેનનું ખરું મુલ્ય સમજાય તો ક્યાંક આગળના રવિવારે જ દિવ્ય ભાસ્કરમાં ડો. શરદ ઠાકરની કોલમમાં એક સરસ શૅર હતો કે\n\n“તુમ કાલી સ્યાહી સે લિખો યા લાલ સે,\n\nકુછ યાદેં હમેશા હરી હી રહતી હૈં.”\n\nસૌથી જુનામાં જુના લખાણ જોવા જઇએ તો ક્યાંક એ હડપ્પા યુગમાં મળે છે અને અશોકના શીલાલેખમાં એ ક્યાંક વર્ષોથી સચવાયા છે તો ક્યાંક વર્ષોથી શુશ્રુતની ચિકિત્સા વિદ્યા તો ચરકની આર્યુવેદ વિદ્યા તો આર્યભટ્ટની ખગોળવિદ્યા કે ભૃગુઋષિની જ્યોતિષ વિદ્યા ક્યાંક પેન વગર અધુરી હતી. તો તું પણ આવી જ કોઇ પેનથી એક અલગ જ ઇતિહાસ લખજે.\n\nમાર્ટિન લ્યુથર કિંગે કહ્યુ છે એમ કે “ If you want to change the world, pick up your pen and write.” પેરો (Croatian language), સુલેપેયા( Estonia), સ્ટાઇલો(French, Greek), સ્ટિફ્ટ(German) કે હિંદી કે ઉર્દુમાં જેને કલમ કહે છે એ કલમ પકડો અને ક્માલ કરો. એક રીતે 5th Standard માં જ પેન કેમ ? તો એમ કહે છે કે બાળક એટલું શીખી ચુક્યો હોય છે કે હવે એની ભુલો કરવાનું પ્રમાણ ઘટી ગયું હોય છે. પેન્સિલથી કરેલી ભુલ ઇરેઝ થાય પણ પેનથી કરેલી ભુલ દેખાય. જે હોય તે કંજ પેનથી પણ ભુલ થાય ચિંતા નહી કરવાની, પણ દરેક કરેલી ભુલમાંથી કંઇક નવું શીખવાનું અને લખવાનું. જે હોય તે લખતા લખતા જીવવાનું અને જીતવાનું. ક્યાંક તારી આ લખવાની પેન જ તારી જીત માટે કોઇ લડાઇનું મોટું સાધન છે તો ક્યાંક તારી આ પેન જ તારી કોઇ અહિંસક લડાઇ માટેનું સૌથી ધારદાર શસ્ત્ર છે. તો ક્યાંક તારી આ પેન જ તેજાબી શબ્દો દ્વરા તને નવો આયામ બક્ષવા માટે પુરતી છે. તો ક્યાંક તારી આ પેન જ તારા દિલના સ્પંદનને શબ્દોનું સ્વરૂપ આપવા માટે પુરતી છે. તો ક્યાંક તારી આ પેન જ કુદરતના વણઉકેલ્યા રહસ્યોને પામવા માટેનો એક અનોખો સેતુ છે. તો ક્યાંક તારી આ પેન જ તારા મનોવિશ્વને આલેખી આપે એવો અનોખો મિત્ર છે. તો ક્યાંક તારી આ પેન જ ક્યાંક કમાલ તો ક્યાંક ધમાલ કરવા માટે પુરતી છે. તો ક્યાંક તારી આ પેન તને એક અનોખી ઉંચાઇ પર લઇ જવા માટે પણ પુરતી છે.\n\nજીવનમાં પેનનો પ્રભાવ અને વૈભવ બંન્ને છે એ તને હવે સમજાશે. તું પેનના વૈભવ અને પ્રભાવ બંન્નેને પામે એવા આશિર્વાદ. આજે જ્યારે તારા હાથમાં પેન છે ત્યારે એટલું જ કહેવાનું કે પેનથી એવી તો કમાલ કર કે અમિતાભ કે યુવરાજની જેમ તને ઓટોગ્રાફ આપવાનું મન થાય તો ક્યાંક માનનીય વડાપ્રધાન નરેન્દ્ર મોદીની જેમ કિંમતી (31000 રૂ.) Mont Blanc પેન વાપરીને મોટા મોટા કરારો કરવાનું મન થાય. છતાં તને જે ઇચ્છા થાય તે જ કરજે. એ જ મજા છે. હવે તારા હાથમાં પેન છે અને તારું જીવન અને તારું શિક્ષણ તને કંઇક અલગ જ આયામ પર લઇ જાશે, પણ દિલ જે કહે એ જ કરવાનું. પ્લેન-પેન-પૈસા જે હોય તે હંમેશા પોતાના inner instinctને જ ફોલો કરવાનું.... એ જ મજા... અને એ જ જિંદગી.\n\nબાકી છેલ્લા મનોજ ખંડેરિયાના એ શૅર યાદ કરાવી દઉં કે\n\n“ પકડો કલમ ને કોઇ પળે એમ પણ બને,\n\nઆ હાથ આખેઆખો બળે એમ પણ બને.”",
      "duration": "9 mins",
      "category": "Classics"
    },
    {
      "id": 30,
      "title": "પપ્પા હા કહી દઈએ?",
      "story_name": "મારા વર્તમાનને ભૂતકાળ સાથે ન માપ દોસ્ત,\n\nકેટલાય પાસા ત્યાં હજીય અણદેખ્યા રહ્યા હશે.\n\n'આ વિષય પર મારે હવે એક પણ શબ્દ નથી સાંભળવો.' નિરવે તેના દીકરા દેવમને કહી દીધું, અને દેવમ ભીની આંખે ફર્શ પર પગ પછાડી પોતાના રૂમ તરફ ચાલવા માંડ્યો. નિરવને ખબર હતી કે, આટલી નાની વાતમાં તેણે દીકરા સાથે આ રીતે વાત નહોતી કરવી જોઈતી પરંતુ તેના દિમાગમાં ચાલતા ઓફીસના ટેન્શનને કારણે તેનાથી દેવમ પર ગુસ્સે થઈ જવાયું. એક તો આવતીકાલે આવનારા ફોરેન ડેલિગેટ્સને કંપનીની નવી પ્રોડક્ટ્સ અંગે પ્રેઝન્ટેશન આપવાનું હતું અને હજી તે પ્રેઝન્ટેશનની ત્રણ સ્લાઈડ પણ તેનાથી તૈયાર નહોતી થઈ શકી. નિરવને ખબર હતી કે જો બીજા એકાદ કલાકમાં તેણે આ પ્રેઝન્ટેશન ખતમ નહીં કર્યું તો ઊંઘવામાં મોડું થશે અને કાલે વળી પાછું સવારે વહેલાં ઓફિસ જવાનું છે, મિટીંગ્સ લેવાની છે અને ત્યારબાદ પ્રેઝન્ટેશન. ઊંઘ પુરી નહીં થઈ તો દિવસ આખો બગડશે અને પ્રેઝન્ટેશન પુરું નહીં થયું તો મેનેજમેન્ટ તેના પર બગડશે. આમ પણ છેલ્લા ત્રણ દિવસથી મેનેજમેન્ટ સાથે તેની એક યા બીજા વિષય પર ચણભણ ચાલી રહી હતી. જેના ટેન્શનમાં આમેય તેનું દિમાગ ચાલતું નહોતું, અને તેમાં વળી દેવમ જીદ્દ લઈને બેઠો હતો.\n\nઆખરે, પપ્પા તેના પર નાહકના ગુસ્સે થયા તે વાતથી ચિડાયેલો દેવમ તેના રૂમમાં ચાલી ગયો અને નાઈટ લેમ્પ ચાલુ કરી સ્ટડી ટેબલ પર મૂકેલી તેની ડાયરી તેણે ખોલી અને તેમાં ચિતરામણ કરતો હોય તે રીતે ઝડપથી કંઈક લખી નાખ્યું. જાણે ડેડા પરનો બધો ગુસ્સો તેણે આ ડાયરીના પાના પર ઠાલવી નાખ્યો હોય તે રીતે તેણે લખાણ પુરું કરી ધડામ દઈને ડાયરી બંધ કરી અને બોલપેન ટેબલ પર ફેંકી દીધી. દેવમને ક્યારેય નહોતું ગમતું કે કોઈ તેની આ અંગત ડાયરી વાંચે આથી હંમેશા તે લખી લીધા પછી તેની ડાયરી ટેબલના નીચેના ખાનામાં પાછળ તરફ સરકાવી દેતો. આજે પણ તે જ રીતે તેણે ડાયરી અંદર સરકાવી અને નાઈટ લેમ્પ બંધ કર્યા વગર જ પથારીમાં જઈ સૂઈ ગયો. નિરવને પીપીટી તૈયાર કરતા સાડા બાર જેવા થઈ ગયા. હવે થાકને કારણે તેની પણ આંખો ઘેરાવા માંડી હતી આથી તેણે 'થેન્ક યુ' લખેલી છેલ્લી સ્લાઈડ પીપીટીમાં એટેચ્ડ કરી અને લેપટોપ બંધ જ કરતો હતો ત્યાં લેપટોપની હોમસ્ક્રીન પર દેખાતા દેવમના હસતા ચહેરા પર તેની નજર પડી અને તે મનોમન બોલ્યો,'મને માફ કરી દેજે દીકરા, મારાથી આજે તારા પર નાહકનો ગુસ્સો થઈ ગયો. પણ તને કઈ રીતે સમજાવું કે મારે ઓફિસમાં શું શું લફરાં ચાલે છે, અને ઉપરથી અર્ણવ પણ... આ બધુ સમજવા માટે હજી તું ખુબ નાનો છે દીકરા. પણ બની શકે તો મને માફ કરી દેજે.' લેપટોપની સ્ક્રીન ઓફ થઈ એટલે નિરવે તે બેગમાં મૂક્યું અને સૂવા જતા પહેલાં તે દેવમના રૂમમાં ગયો, દીકરાના માથે હાથ ફેરવ્યો અને તેના કપાળે એક હળવી પપ્પી કરી, આ ક્ષણે તેની પણ આંખો જરા ભીની થઈ ગઈ હતી.\n\nબીજા દિવસની સવારે દેવમ ઉઠ્યો ત્યારે તેણે જોયું કે તેના સ્ટડી ટેબલ પર એક કવર પડ્યું હતું, કવર પર નિરવના અક્ષર હતાં. 'ત્રણ ત્રણ દિવસ સુધી તું તારા ડેડાથી દૂર હશે, તે મને નહીં ગમે પણ છતાં, તને ખૂબ મન છે તો તું જઈ આવ. આ સાથે તારા ટુરના પૈસા મૂક્યા છે, આજે રજીસ્ટ્રેશન કરાવી દેજે.' ચિઠ્ઠી વાંચતાની સાથે જ દેવમ કૂદવા માંડ્યો. તે તરત પપ્પાના રૂમ તરફ દોડ્યો. પરંતુ આજે ઈમ્પોર્ટન્ટ પ્રેઝન્ટેશન હોઈ નિરવ ઓફિસ જવા માટે વહેલો નીકળી ગયો હતો. તેણે પણ તેના પપ્પાની જેમ જ એક કાગળ લીધો અને તેમાં લખ્યું,\"આઈ લવ યુ સો મચ્ચ ડેડા...! યુ આર અ ગ્રેટ ડેડા ઈન ધીસ વર્લ્ડ!' અને ચિઠ્ઠીને એક પપ્પી કરી તેણે ડેડાના બેડ પર પડેલાં ઓશિકા પર તે કાગળ મૂકી દીધો.\n\nઆખા દિવસની માનસિક કડાકૂટ અને જબરદસ્ત પ્રેશર વચ્ચે નિરવનો દિવસ પૂર્ણ થયો અને સાંજે ઘરે આવતી વખતે તે આજે તેના અને દેવમ માટે પિત્ઝા લેતો આવ્યો. આજે તેને ઘરે રાંધવાવાળી બાઈએ બનાવેલું ખાવાનું ખાવાની જરાય ઈચ્છા નહોતી. દેવમ ટી.વી પર કાર્ટૂન જોતો હતો તે ડેડાને આવેલા જોઈ દરવાજા તરફ દોડ્યો અને નિરવને ભેટી પડતા તે બોલ્યો,'માય ગ્રેટ, ગ્રેટ, ગ્રેટ ડેડા... આય લાવ યુ! ઓહ, પિત્ઝા!' દેવમે નિરવના હાથમાંથી બોક્સ લઈ લીધું અને રસોડા તરફ દોડ્યો. 'ટૂરમાં નામ લખાવી દીધું?' નિરવે પૂછ્યું. 'યસ ડેડા, લખાવી દીધું. તમને ખબર છે? શૈલી, આરોહ અને શાશ્વતી પણ આવવાના છે. મારા બધ્ધા ફ્રેન્ડ્સ ટૂરમાં આવવાના છે ડેડા. મજા પડી જવાની.' દેવમ બોલ્યે જતો હતો અને દીકરાને ખુશ થઈ રહેલો જોઈ નિરવ પણ જાણે આખા દિવસનો થાક ભૂલી ગયો. કદાચ નિરવની ખુશીનું એક કારણ એ હતું કે, કાલે સવારે અર્ણવ પણ આવી જવાનો હતો.\n\nનિરવ અને દેવમ પિત્ઝાની ડિશ લઈને બેઠા હતા, ત્યાં જ ડોરબેલ વાગી, દેવમ દોડ્યો અને દરવાજો ખોલ્યો તો બાજુવાળા જોષીકાકા અને કાકી આવ્યા હતા. કાકીના હાથમાં ડબ્બો જોઈ દેવમે તરત પૂછ્યું, 'આમાં શું છે બા?' 'આમાં મારા દેવમ માટે બાએ બનાવેલી ગોળપાપડી છે... લે ચાલ દોડતો જઈને આ ડબ્બો કીચનમાં મૂકી આવ જોઉં!' કાકીએ ડબ્બો દેવમના હાથમાં આપ્યો અને તે લોકો નિરવ બેઠો હતો ત્યાં જઈ બેઠા. એકબીજાના ખબર અંતર પૂછ્યાં અને કાકા-કાકીએ થોડી ઔપચારિક વાત પછી ફરી જૂની વાત માંડી. 'નિરવ અમારી વાત માની લે ભાઈ, દેવમ હજી નાનો છે, તું બીજા લગ્ન કેમ નથી કરી લેતો? અમને ખબર છે કે તું આ બાબતે કેટલીયવાર ના પાડી ચૂક્યો છે પણ, આ તો ભાઈ તારા અને દેવમ માટે લાગણી તેથી કહીએ છીએ, અમે જમાનો જોયો છે દીકરા, કાલે ઊઠીને દેવમ મોટો થશે, તે તેના સંસારમાં વ્યસ્ત થઈ જશે પછી તું સાવ એકલો પડી જશે. નિરવ બેટા, ત્યારે આ ડોસીને યાદ કરજે કે, માજીની વાત માની લીધી હોત તો સારું થાત.' બાજુમાં રહેતા જોષીકાકા અને તેમના પત્ની ખૂબ માયાળુ હતા નિરવને અને દેવમને તે લોકો પોતાના દીકરા અને પૌત્રની જેમ ચાહતા પણ બસ બંનેની માત્ર એક જ મોટી તકલીફ હતી અને તે એ કે બંને ડોસલાઓ ગમે-તે વાત કરતા હોય અંતે ગમે ત્યાંથી નિરવના બીજા લગ્નની વાત લાવીને મૂકી દેતા. નિરવે શાંતિથી કહ્યું,'દેવમ હજી ખૂબ નાનો છે બા, તમે ક્યાં અત્યારથી તેના લગ્નની વાત લઈ આવ્યા. ત્યારનું ત્યારે જોવાઈ જશે.' 'હા, એ જ ને તારી વાત સાચી છે નિરવબેટા, તારી કાકીને કંઈ સમજ પડતી નથી. દેવમ હજી કેટલો નાનો છે.' ડોસીએ ખોટી વાત કરી નાખી હોય તેમ તેને રોકતા જોષીકાકાએ કહ્યું અને પછી તરત બોલ્યા. 'પણ દેવમ હજી નાનો છે એટલે જ અમે કહીએ છીએ નિરવ, નવી છોકરી આવશે તો દેવમ પણ તેની સાથે સેટ થઈ જશે. મોટો થયા પછી કદાચ તે તેની નવી માને સ્વીકારે, ન સ્વીકારે, કોને ખબર?' કાકાએ વળી જૂદી રીતે, પણ સલાહનું વહેણ તો તે જ જાળવી રાખ્યું. તે લોકોની આ બધીય વાતો દેવમ શાંતિથી સાંભળી રહ્યો હતો. તે ઘડીકમાં તેના ડેડા તરફ જોતો તો ઘડીકમાં જોષીકાકાને કાકી તરફ. નિરવે ધીમે રહી દેવમને પોતાની પાસે ખેંચ્યો અને ખોળામાં માથું મૂકાવી તેના વાળમાં હાથ ફેરવતો રહ્યો. તેને ખબર હતી કે આજે કાકા-કાકી અને ડેડાની વાત લાંબી ચાલવાની હતી. કાલે શનિવાર હોવાથી પોતાની સ્કૂલ પણ બપોરે હતી અને ડેડાને પણ છુટ્ટી હતી આથી કાકા-કાકી પણ આજે લાગ જોઈને જ વાત કરવા આવ્યા હતા. દેવમને માટે પણ હવે તેના ડેડાના બીજા લગ્નની વાત નવી નહોતી. જમાનાના ખાધેલ જોષીકાકા અને કાકીએ દેવમને નિરવની ગેરહાજરીમાં પાસે બેસાડી બધું જ ખૂબ સારી રીતે સમજાવ્યું હતું. અને દેવમ ભલે હજી મોટો નહોતો થયો પરંતુ કાકા-કાકીની વાત ન સમજી શકે અને તેના ડેડાની પરિસ્થિતિ ન જાણી શકે એટલો નાનો પણ નહોતો જ.\n\nસાક્ષી અને અને નિરવના લગ્ન થયાને ત્રણ વર્ષ પછી દેવમ જનમ્યો હતો. પરંતુ દેવમના જન્મ પછીના બીજા જ મહિનાથી સાક્ષીની તબિયત લથડવા માંડી હતી. સામાન્ય તાવ અને ડિલીવરીને કારણે નબળાઈ હશે તેમ માની ડોક્ટરની દવા શરૂ કરી પણ પંદર દિવસ નીકળી જવા છતાં સાક્ષીને ખાસ કોઈ ફરક જણાતો નહોતો. આથી તે લોકોએ ગાયનેકોલોજીસ્ટને દેખાડ્યું, તેમણે જે પ્રમાણે સુચવ્યું તે પ્રમાણે રિપોર્ટ્સ કઢાવ્યા તો ખબર પડી કે દેવમની ડિલીવરી પછી સાક્ષીને ગર્ભાશયમાં ચેપ લાગી ગયો હતો અને તેને કારણે તેના ગર્ભાશયની દિવાલ ખૂબ નબળી પડી ગઈ હતી અને તે લોકો ગાયનેક ડોક્ટર પાસે પહોંચ્યા ત્યાં સુધીમાં વાત ખૂબ બગડી ગઈ હતી. ઘરમાં દેવમને જોષીકાકા અને કાકીને ભરોસે મૂકી બંને પતિ-પત્ની ડોક્ટરને ત્યાં દોડતા રહેતા પરંતુ પરિણામ શૂન્ય આવ્યું અને આખરે એક દિવસ સાક્ષી, નિરવ અને દેવમને એકલા મૂકી ચાલી ગઈ. તે દિવસથી નિરવ એકલે હાથે દેવમની તમામ દેખ-રેખ કરતો અને સાથે મલ્ટિનેશનલ કંપનીની તેની નોકરી પણ સંભાળતો. આમ કરતા કરતા અગિયાર વર્ષ ક્યાં નીકળી ગયા તેની પણ ખબર નહીં પડી અને આવતે મહિને તો દેવમ હવે બાર વર્ષનો થઈ જશે. નાની ઉંમરે નિરવ અને સાક્ષીના લગ્ન થઈ ગયા હોવાને કારણે દેવમ બાર વર્ષનો થઈ ગયો હોવા છતાં નિરવને જોતા કોઈ કહી નહીં શકે કે તેનો બાર વર્ષનો એક દિકરો પણ હશે.\n\nકાકા-કાકી સાથે આજે ખૂબ લાંબી વાતો ચાલી, નિરવના ખોળામાં માથું નાખી આડો પડેલો દેવમ ક્યારે સૂઈ ગયો તે પણ ખબર નહીં પડી. આખરે સાડા દસની આસ-પાસ કાકા-કાકી ગયા અને નિરવ, દેવમને ઊંચકી તેના રૂમમાં સૂવડાવી આવ્યો. ત્યારબાદ તેણે અર્ણવને ફોન જોડ્યો. 'અર્ણવ ક્યાં છે તું? ક્યારે આવશે?' સામે છેડેથી એટલા જ ઉમળકાથી જવાબ આવ્યો. 'બસ આ ફ્લાઈટ પકડી યાર, બે કલાકમાં તો મુંબઈમાં લેન્ડ થઈ જઈશ. કાલે મળે છે ને?' નિરવને જાણે અર્ણવનો જવાબ સાંભળી હાશ થઈ ગઈ. 'હા કાલે બપોરે દેવમને સ્કૂલે મૂકીને સીધો જ તારા ઘરે આવું છું, પાંચ જ દિવસ થયા છે પણ લાગે છે જાણે તું વર્ષોથી અમદાવાદ ગયો છે.' ત્યારબાદ થોડી બીજી વાતો કરી નિરવે ફોન કટ કર્યો અને પોતાના રૂમમાં ચાલી ગયો.\n\nબીજા દિવસની સવારે ઊઠતાવેંત દેવમ તેના રૂમમાં કોમ્પ્યુટર ઓન કરી બેસી ગયો હતો, આજે તેણે ડેડાને ગુડમોર્નિંગ પણ નહીં કર્યું, કારણ તેને ખબર હતી કે આજે ડેડાની છુટ્ટી છે તેથી તે મોડા જ ઊઠશે. રોજની જેમ આજે ઊઠીને તે દેવસ્થાન પાસે પ્રાર્થના કરવા પણ નહીં ગયો. અને થોડી મિનિટ્સ બાદ દેવમ ધીમા પગલે દરવાજો ખોલી બાજૂમાં જોષીકાકાના ઘરે ગયો અને તેમને ખેંચીને પોતાના રૂમમાં લઈ આવ્યો. કાકાએ કેટલીયવાર તેને પૂછ્યું કે,'દીકરા કામ શું છે તે તો બોલ? આમ તું ક્યાં લઈ જાય છે મને?' પણ દેવમ કંઈ જ બોલ્યો નહીં અને તેણે કાકાને કોમ્પ્યુટરની સ્ક્રીન દેખાડતાં કહ્યું,'દાદા, મારા માટે નવી મમ્મા તરીકે આપણે ડેડાને આ છોકરી દેખાડીએ?' દેવમ જે કહી રહ્યો હતો તે સાંભળી જોષીકાકાને પોતાના કાન પર વિશ્વાસ નહોતો બસી રહ્યો. તેમણે પૂછ્યું, 'આ કોણ છે દેવમ?' દેવમ તરત બોલ્યો, અમારા સાયન્સના ટીચર છે દાદા, અમારા હેડ મિસ એક દિવસ કહેતા હતા કે અમારા સાયન્સના મિસના હસબન્ડ એક્સપાયર થઈ ગયા છે એટલે તે પંદર દિવસ સુધી અમારો પિરીઅડ લેવા નહીં આવશે.' અને જાણે એક જ રાતમાં અચાનક મોટા થઈ ગયેલા એ નિરવના દીકરાને જોષીકાકાએ ગળે વળગાડી લીધો. અને પછી તેમણે તેને સમજાવ્યુ, 'દીકરા તું હમણાં તારા ડેડાને કંઈ જ વાત નહીં કરતો, હં! અમે લોકો તેની સાથે વાત કરશું.' જોષીકાકાએ બહાર આવી દેવસ્થાન તરફ માથું નમાવ્યું અને આજની સવાર જાણે નવો સૂરજ લઈને ઊગી હોય તેમ ખુશ થતા થતા પોતાના ઘર તરફ ચાલી ગયા.\n\nદેવમ ધીમે રહીને તેના ડેડાના રૂમમાં ગયો અને પથારીમાં આડા પડેલા નિરવને ગલી-ગલી કરતા ઉઠાડ્યો. નિરવે ઊઠતાની સાથે દેવમને બાથમાં ભીસી લીધો અને તેના ચહેરા પર બચીઓ ભરી લીધી. ડેડાને સારા મૂડમાં જોઈ દેવમ બોલ્યો,'ડેડા, દાદા અને બા કહે છે તે માની કેમ નથી જતાં તમે? આપણે મારા માટે નવી મમ્મા લઈ આવીએ ને?' દેવમની વાત સાંભળી નિરવની આંખો પહોળી થઈ ગઈ. તેણે તરત જ દેવમને પોતાનાથી અળગો કર્યો અને કહ્યું,'ચાલો ફટાફટ ઊભા થાવ અને નાહવા દોડો, આજે સ્કૂલે નથી જવાનું તારે? હું તારા માટે નાસ્તો બનાવું છું.'\n\nદેવમ સ્કૂલ જવા માટે તૈયાર થઈ ગયો, આજે શનિવાર હતો અને દર અઠવાડિયાના શનિવારે સ્કૂલવેનની જગ્યાએ નિરવ જ તેને કારમાં સ્કૂલ છોડવા જતો હતો. બંને ઘરેથી નીકળ્યા. નિરવે, દેવમને સ્કૂલના ગેટ પાસે છોડ્યો, પણ ડેડાને બાય કહેતાં કહેતાં પણ દેવમ તેને કહેતો ગયો. 'ડેડા સાંજે આપણે જોષીદાદાને હા કહી દેશું, હં ને?' નિરવ કંઈ જ બોલ્યો નહીં. દેવમની સ્કૂલથી તેણે કાર સીધી જ અર્ણવના ઘર તરફ વળાવી લીધી.\n\nપરસેવે રેબઝેબ થઈ ગયેલી નિરવની ખુલ્લી છાતી પર હાથ ફેરવતાં અર્ણવે તેના હોંઠ પર એક તસતસતું ચુંબન કર્યું અને પૂછ્યું,'ડાર્લિંગ, આજે છ દિવસ પછી આપણે મળ્યા, છતાં કેમ તું આટલો ડલ હતો? મૂડ નથી કે શું, કે દિમાગ ક્યાંક બીજે ચાલે છે?'",
      "duration": "9 mins",
      "category": "Classics"
    },
    {
      "id": 31,
      "title": "પન્તી – ધ સ્લીપ ઑફ પૅન !",
      "story_name": "આજે રવિવાર હોઈ વિશ્વાસ હજુસુધી ઊંઘી રહ્યો હતો. અન્ય દિવસોએ તો સવારની નિશાળના કારણે આ સમયે તૈયારી માટે આમથી તેમ દોડાદોડી કરતા અને બંગલાને ગજવી મૂકતા એ વિશ્વાસના શયનખંડનું આડું દ્વાર હજુ ખૂલ્યું ન હતું. શ્રદ્ધાબહેને હળવા પગે અંદર પ્રવેશીને જોયું, તો એમના આશ્ચર્ય વચ્ચે એમણે વિશ્વાસને પલંગના બદલે સોફા ઉપર સૂતેલો દીઠો. પાસેની ટીપોય ઉપર લૅપટૉપ ખુલ્લું પડ્યું હતું અને તેની લીલી લાઈટ ચાલુ હતી. લૅપટૉપને સહેજ જ અડકતાં સ્ક્રીન ઉપર ગુજરાતી લેક્સિકનના સાર્થ જોડણીકોશનું ‘સર્ચ ડિક્શનરિ’નું ‘ગુજરાતી ટુ ગુજરાતી’નું એક પાનું નજરે ચઢ્યું, જેમાં ‘પત્ની’ શબ્દ ટાઇપ થયેલો હતો. શ્રદ્ધાબહેને માની લીધું કે રોજિંદી આદત મુજબ જાગી ગયેલા વિશ્વાસે ફરી ઊંઘ ન આવતાં કદાચ લૅપટૉપ ઉપર ચૅટીંગ શરૂ કરી દીધું હશે. વળી સાથેસાથે એમને આશ્ચર્ય એ વાતનું પણ થયું હતું કે ‘પત્ની’ એ તો ગુજરાતીનો પ્રચલિત અને જાણીતો શબ્દ હોવા છતાં તેનો અર્થ જાણવા માટેની વિશ્વાસને કેમ જરૂરત ઊભી થઈ હશે !\n\nશ્રદ્ધાબહેને જોડેની ખુરશીને હળવેથી ખેંચીને સોફાની પાસે ગોઠવીને તેના ઉપર બિરાજતાં પોતાની ફૂલ જેવી કોમળ હથેળીને વિશ્વાસ જાગી ન જાય તેવી તકેદારી સાથે તેના મુલાયમ ગાલ ઉપર પીંછાની જેમ હળવેથી ફેરવી લીધી. આમેય બાળકોના ચહેરા નિર્દોષ જ ભાસતા હોય છે અને એમાંય વળી એ બાળક જ્યારે નિદ્રાધીન હોય, ત્યારે તો ખાસ કરીને માતાના દિલમાં એવું તો વહાલ ઊભરાતું હોય છે કે તેને ચૂમીઓ ભરી દીધા સિવાય રહી શકે નહિ; પરંતુ શ્રદ્ધાબહેને પોતાના ઉમળકાને કાબૂમાં લઈ લીધો અને વિશ્વાસની ઊંઘમાં વિક્ષેપ ન પાડતાં તેઓ થોડાંક ભૂતકાળ તરફ સરી પડ્યાં.\n\nકેટલીક ડેટિંગના અંતે લગ્નગ્રંથિથી જોડાવા માટેની એ આખરી મુલાકાતમાં શ્રદ્ધાબહેન અને એમના પતિ માનવ વચ્ચે એક સમજૂતિ સધાઈ હતી કે તેઓ સંતાનપ્રાપ્તિ માટે જરાય ઉતાવળ નહિ કરે. વળી જ્યારે પણ બંને જણ એકબીજા સાથે સહમત થાય, ત્યારે જ એમણે માત્ર એક જ સંતાનને અવતરવા દેવું. વળી એ સંતાન ભલે દીકરી હોય કે દીકરો હોય, પણ કોઈએ બીજા સજાતીય કે વિજાતીય સંતાનની હરગિજ ઇચ્છા દર્શાવવી નહિ. આ ઉપરાંત એ સંતાનનો સારી રીતે ઉછેર થઈ શકે તે માટે શ્રદ્ધાબહેને ગર્ભાધાન મુકર્રર થાય કે તરત જ પોતાની ઉચ્ચતર માધ્યમિક શાળાની અધ્યાપિકાની નોકરીને કાયમી તિલાંજલિ આપી દેવી. માનવ પ્રતિષ્ઠિત એવી ફાર્માસ્યુટિકલ કંપનીમાં ઊંચા વેતન સાથે જનરલ મેનેજરના હોદ્દા ઉપર હોઈ એમને આર્થિક સંકડામણનો કોઈ પ્રશ્ન રહેવાનો ન હતો.\n\nલગ્નની દસમી ઍનિવર્સરિ ઉજવ્યા પછી બંને જણ સંતાનપ્રાપ્તિ માટે સહમત થતાં ભાગ્યબળે તેમની અગિયારમી ઍનિવર્સરિના એકાદ માસ પહેલાં જ એ ઉજવણીને ભવ્યતા બક્ષવા માટે વિશ્વાસ જન્મી ચૂક્યો હતો, જે આજે અગિયાર વર્ષનો થઈને શહેરની વિખ્યાત અંગ્રેજી માધ્યમની સ્કૂલના પાંચમા ગ્રેડમાં અભ્યાસ કરી રહ્યો હતો. નર્સરિથી માંડીને ચોથા ગ્રેડ સુધી બાળકોને અંગ્રેજી સિવાય અન્ય કોઈ ભાષા શીખવવામાં આવતી ન હતી, પણ ગ્રાન્ટેડ શાળાઓ માટેના સરકારી નિયમો અનુસાર પાંચમા ગ્રેડથી રાષ્ટ્રભાષા હિંદી અને પ્રાદેશિક એવી માતૃભાષા ગુજરાતી એમ અંગ્રેજી ઉપરાંત અન્ય બે ભાષાઓના શિક્ષણને અનિવાર્ય ગણવામાં આવ્યું હતું. અંગ્રેજી માધ્યમની શાળા હોવા છતાં શિક્ષકગણ દ્વારા અભ્યાસેતર સમયગાળા દરમિયાન બોલચાલમાં હિંદી ભાષાનો ઉપયોગ થતો હતો અને ઘરમાં પણ ગુજરાતી ભાષામાં જ વાતચીત થતી હોઈ વધારાની આ બંને ભાષાઓ બાળકોને જરાય બોજારૂપ લાગતી ન હતી અને તેઓ હોંશેહોંશે આ ભાષાઓ પણ શીખી લેતાં હતાં. વળી શ્રદ્ધાબહેન પૂર્ણકાલીન ગૃહિણી હોવા ઉપરાંત દશેક વર્ષના અધ્યાપિકા તરીકેના પોતાના અનુભવના કારણે વિશ્વાસની અભ્યાસકીય બાબતોમાં પૂરતું ધ્યાન આપી શકતાં હતાં, જેના લીધે વિશ્વાસને ખાનગી ટ્યુશન અપાવવાની કોઈ જરૂરિયાત ઊભી થઈ ન હતી.\n\n* * * * *\n\nશ્રદ્ધાબહેનના પગનો સ્પર્શ થઈ જતાં વિશ્વાસ સફાળો ચમકીને જાગી ગયો અને તરત જ ખુરશીમાં જ બેઠેલાં એવાં શ્રદ્ધાબહેનના ખોળામાં બેસી જઈને એમને બાથ ભરી દેતાં તે ધ્રૂસકેધ્રૂસકે રડી પડ્યો. શ્રદ્ધાબહેને તેની પીઠ પસવારતાં અને તેના ગાલોએ ચૂમીઓ ભરી દેતાં રડમસ અવાજે કહ્યું, ‘મારા દીકરા, તું આમ કેમ રડી રહ્યો છે? કોઈ ખરાબ સ્વપ્નથી ડરી ગયો છે કે શું? તું બહાદુર છોકરો અને આમ છોકરીની જેમ રડે તે સારું લાગે? જો તારા રડવાના અવાજથી પપ્પા જાગી જશે તો એમને કેટલું દુ:ખ થશે? હું છું ને, પછી તારે શાની ફિકર? વળી તું સોફામાં કેમ સૂતો છે?’ શ્રદ્ધાએ પ્રશ્નોની ઝડી વરસાવી દીધી.\n\nવિશ્વાસ હીબકાં ભરતાંભરતાં એટલું જ બોલી શક્યો, ‘કાં તો તું ભણવાનું છોડી દેવાની મને રજા આપ અથવા તો મારી સ્કૂલ બદલાવી દે. હું હવે એ સ્કૂલમાં નહિ ભણું. મારા ગુજરાતીના શિક્ષકના મારા સાથેના અપમાનજનક વર્તનને હું નહિ સાંખી શકું. છેલ્લા એક અઠવાડિયાથી હું પરેશાન હતો અને આજે તો મારી સહનશક્તિની પરાકાષ્ઠા આવી ગઈ છે.’\n\n‘શું બન્યું છે તે જણાવી દે, મારા દીકરા; અને બીજી વાત કે તારી જે કંઈ વાત હતી તેને મારાથી એક અઠવાડિયા સુધી શા માટે છુપાવી રાખી? હવે, તું મારા ખોળામાંથી ઊતરીને સોફા ઉપર બેસી જા અને હું તારા માટે ફ્રિજમાંથી પાણી લઈ આવું.’\n\nવિશ્વાસ પાણી પીધા પછી થોડોક શાંત પડ્યો અને તેણે આગળ કહેવાનું શરૂ કર્યું, “અઠવાડિયા પહેલાં ગુજરાતી લેખનના પિરિયડમાં અમને મુદ્દા આધારિત એક વાર્તા લખવાનું વર્ગકાર્ય આપવામાં આવ્યું હતું. મારી વાર્તામાં મારાથી એક જ જગ્યાએ ‘પત્ની’ શબ્દ ‘પન્તી’ તરીકે લખાઈ ગયો હતો. આ વાર્તામાં એ જ શબ્દ મેં ચાર વખત લખ્યો હતો, જે ત્રણ જગ્યાએ તો સાચો ‘પત્ની’ તરીકે જ લખાયો હતો અને આમ એ શબ્દ એક જ જગ્યાએ ખોટો લખાઈ ગયો હોઈ અમારા શુક્લા સાહેબે મારી એ ભૂલને સહજ લઈ લેવી જોઈતી હતી. પરંતુ તેમણે મને તેમના ટેબલ પાસે બોલાવીને પેલો શબ્દ બતાવતાં મારી ઠેકડી ઊડાવતાં કહ્યું હતું, ‘આ શું લખ્યું છે, મિ.પન્તી?’ આખો વર્ગ ખડખડાટ હસી પડ્યો અને હું ભોંઠો પડ્યો હતો. આમ છતાંય નર્વસ થયા સિવાય મેં તેમને જવાબ આપ્યો હતો કે, ‘ઈટ ઈઝ જસ્ટ ધ સ્લીપ ઑફ પેન; સોરી સર!’ આમ અમારી વાત તો ત્યાં પતી ગઈ હતી, પણ મારી વિટંબણા ત્યાંથી જ શરૂ થઈ હતી. બધા વિષયોમાં એ પ્લસ ગ્રેડ લાવતા અને બધા શિક્ષકોને પ્રિય એવા મને એક મામૂલી બાબતે ઊતારી પાડવામાં આવ્યો, તેનાથી કેટલાક ઈર્ષાળુ છોકરાઓને તો મજા પડી ગઈ અને તેમણે મને મિ.પન્તી તરીકે સંબોધીને ચીઢવવાનું શરૂ કરી દીધું. પહેલા દિવસ સુધી તો અમારા વર્ગ પૂરતી એ વાત હતી, પણ બીજા દિવસથી તો રિસેસ દરમિયાન સ્કૂલના મેદાનમાં અન્ય વર્ગના વિદ્યાર્થીઓએ પણ મને ‘મિ. પન્તી’ કહીને સતાવવાનું શરૂ કરી દીધું.”\n\n‘દીકરા, આ તો સાવ મામૂલી વાતને તેં ભારે બનાવી દીધી. કોઈ ગમે તે બોલે એના તરફ આપણે ધ્યાન જ આપવાનું નહિ. આપણે ચિઢાઈએ છીએ તેવી એ લોકોને ખબર જ ન પડવા દઈએ તો ધીમેધીમે બધું ભુલાઈ જાય.’\n\n‘તું પણ અમારા એ શુક્લા સાહેબ જેવી જ વાત કરે છે. તમે લોકો જે કહી રહ્યાં છો, તે વાતને હું સમજું છું અને તેથી જ તો મેં કોઈનો પ્રતિકાર કર્યો ન હતો કે કોઈને મારો પ્રતિભાવ આપ્યો પણ ન હતો. પરંતુ આજની ઘટનાએ તો સાવ નવો જ વળાંક લીધો છે.’\n\n‘આજે શું બન્યું તેની જરા માંડીને વાત કરીશ, બેટા! જો, મેં પોતે દસ વર્ષ સુધી અધ્યાપિકા તરીકે કામ કર્યું છે અને આનાથી પણ ભારે સમસ્યાઓ હલ કરી છે.’\n\nવિશ્વાસે કહેવા માંડ્યું, “મારી આગળની પાટલી ઉપર બેસતી ચિબાવલી એ કલિકાએ પાછળ ફરીને મને કહ્યું, ‘એ પન્તી, જરા તારું ઇરેઝર આપ ને!’ આખા અઠવાડિયા સુધી ધારણ કરી રાખેલી મારી ધીરજને હું ગુમાવી બેઠો અને છતાંય મારી જાત ઉપર કાબૂ રાખીને મેં સાવ હળવેથી ઠંડા કલેજે તેને ઇરેઝર આપતાં કહ્યું હતું, ’જો કલિકા, મારાથી ભૂલથી ‘પત્ની’ના બદલે એક જ વાર ‘પન્તી’ શબ્દ લખાઈ ગયો હતો. તું જાણે છે કે હું છોકરો છું અને નરજાતિમાં ગણાઉં, જ્યારે ‘પત્ની’ કે ‘પન્તી’ જે ગણો તે નારીજાતિનો શબ્દ કહેવાય. હવે છોકરાઓ મને એ રીતે બોલાવે એ તો જાણે સમજ્યા, પણ એટ લિસ્ટ તમે છોકરીઓએ તો મને એ સંબોધન ન જ કરવું જોઈએ ને! હું શું કહેવા માગું છું એ તને સમજાય છે, ગાંડી?’\n\nવિશ્વાસે વાત આગળ લંબાવતાં શ્રદ્ધાને કહ્યું, ’અને પછી તો છોકરીની જાત પ્રમાણે તેણે રડારોળ કરતાં અમારા એ જ શુક્લા સાહેબને ફરિયાદ કરતાં કહ્યું, ‘જુઓ ને સર, આ વિશ્વાસ મને ગંદું બોલવાનું કહે છે!’\n\n‘જો બેટા, હવે તને વચ્ચે અટકાવતાં કહી દઉં કે તેં અડધું મેદાન સર કરી દીધું છે. તું તેજસ્વી અને જિનિયસ છે તેનો હું ગર્વ લઉં છું! તારી આખી સ્કૂલની અર્ધા ઉપરાંતની છોકરીઓ હવે તને ‘પન્તી’ તરીકે નહિ સંબોધે; વળી તેં ગર્ભિત રીતે જે ઈશારો કર્યો છે તે રીતે તને સંબોધવાનો તો તેઓ વિચાર પણ નહિ કરી શકે, શાબાશ દીકરા! હવે આગળ શું બન્યું તે જરા ટૂંકમાં કહી દે.’\n\n‘શુક્લા સાહેબને જાણ થઈ ગઈ હતી કે તેમની એક જ સહજ ભૂલે વાતને વણસાવી દીધી હતી. એમણે પરિસ્થિતિને પામી જઈને તાત્કાલિક અમને કહી દીધું હતું કે અમારે તેમને અંગત રીતે કાઉન્સેલરની ઓફિસમાં સોમવારે મળવું અને ભણાવવાનું શરૂ કરી દીધું હતું.’\n\n‘સરસ બેટા, હવે જો બાકીનું અર્ધું મેદાન તારા શુક્લા સાહેબ જ તને સર કરી આપશે. હવે તું પૂછતો નહિ કે એ કેવી રીતે? હું આજે જ શુક્લા સાહેબને એમના ઘરે મળવા જઈશ અને તારી સ્કૂલના કાઉન્સેલરને ત્યાં બોલાવડાવીશ. સોમવારની માસ પ્રેયર પછીના શુક્લાજીના જ વક્તવ્યથી તને જાણવા મળી જશે કે મેં તેમને શું સમજાવ્યું હશે!’\n\n* * * * *\n\nમાસ પ્રેયર પછી ગુજરાતીના શિક્ષક શ્રી શુક્લાજીએ પ્રાચાર્યની સંમતિથી અને કાઉન્સેલરની ભલામણથી આ પ્રમાણેનું વક્તવ્ય વાંચી સંભળાવ્યું હતું :\n\n“આપણી સ્કૂલના હોનહાર અને પ્રિન્સીપાલ સાહેબના લિસ્ટમાં કાયમી પોતાનું સ્થાન જાળવી રાખનાર પાંચમા ગ્રેડમાં ભણતા વિશ્વાસ અંગે હું કંઈક કહેવા માગું છું. અઠવાડિયા પહેલાંના મારા ગુજરાતીના પિરિયડમાં આપવામાં આવેલા વર્ગકાર્યમાં તેણે ધ સ્લીપ of પેન થી ‘પત્ની’ શબ્દને ‘પન્તી’ તરીકે લખી કાઢ્યો હતો. આ સાહજિક ભૂલના બચાવમાં સચોટ દલીલ એ છે કે એ જ લેખનકાર્યમાં તેણે ‘પત્ની’ એવો સાચો શબ્દ બીજે ત્રણવાર પ્રયોજ્યો જ હતો. હવે અંગ્રેજીની જેમ જ કેટલાક ભાષાવિદો અને કોમ્પ્યુટરના નિષ્ણાતોએ તાજેતરમાં જ ગુજરાતી ભાષા માટેનું પણ એક ઑટો સ્પેલચેકર વિકસાવ્યું છે. આ પ્રકારનું સોફ્ટવેર તૈયાર કરનારા પ્રોગ્રામરો દરેક સાચા શબ્દ માટેના મેથ્સ ઓફ પૉસિબિલિટિના સિદ્ધાંત પ્રમાણે સંભવિત ખોટી જોડણીવાળા શબ્દો વિચારી કાઢતા હોય છે. હવે કોઈપણ માણસ એ ખોટા શબ્દો પૈકીનો ગમે તે એક પ્રયોજે, ત્યારે તે ખોટો હોવા બદલ તે લાલ રંગે અધોરેખિત થઈ જઈને પછી ઓટો સ્પેલચેકરની મદદ વડે એ બધા જ શબ્દો એક જ સાચા શબ્દમાં ફેરવાઈ જતા હોય છે. હવે સામાન્ય રીતે હૃસ્વ ‘ઇ’ – દીર્ઘ ‘ઈ’ કે હૃસ્વ ‘ઉ’ – દીર્ઘ ‘ઊ’ની ભૂલોને ધ્યાનમાં રાખીને એવા શબ્દો કલ્પવામાં આવતા હોય છે. પરંતુ વિશ્વાસથી અજાણતાં પણ જોડાક્ષરવાળો ‘પત્ની’ શબ્દ ‘પન્તી’ તરીકે લખાઈ જતાં એક વિશેષ રીતે થઈ શકતી જોડણીભૂલ જાણવા મળી ગઈ. ભલભલા ભણેલાગણેલાઓ પણ ‘ચિહ્ન’, ‘સદ્ભાવ’, ‘સન્માન’ જેવા શબ્દોમાંના જોડાક્ષરોને સાચી રીતે જોડી શકતા નથી હોતા. જોડાક્ષરોમાંનો પહેલો ઉચ્ચારાતો વ્યંજન અડધો અને તે પછીનો આખો એમ લખાવાના બદલે ઊલટસૂલટ લખાઈ જવાના કારણે ત્યાં જોડણીદોષ સર્જાતો હોય છે. આમ વિશ્વાસ દ્વારા આકસ્મિક રીતે જોડણીદોષની એક નવીન શક્યતાની આપણને જાણ થાય છે. પ્રોગ્રામરોએ ગુજરાતી ભાષાના તમામેતમામ જોડાક્ષરોવાળા શબ્દો માટે આ પ્રકારનો જોડણીદોષ વિચારી કાઢીને એ પ્રમાણેનો પાથ કંડારીને તેમના સોફ્ટવેરને અપડેટ કરી લેવું જોઈએ.\n\nવિશ્વાસના આ કાર્યને આકસ્મિક શોધ તરીકે જ સ્વીકારી લેવી પડે. વિજ્ઞાનની શોધખોળો આમ આકસ્મિક જ થઈ જતી હોય છે. ચાની કીટલીનું ઢાંકણ સ્ટીમના કારણે ઊંચુંનીચું થતાં જેમ્સ વૉટે સ્ટીમ એન્જિન શોધ્યાનું કહેવાય છે. આઈઝેક ન્યૂટને સફરજનને ઝાડ ઉપરથી નીચે પડતું જોઈને ગુરુત્વાકર્ષણનો નિયમ શોધી કાઢ્યો. આપણે આવા વૈજ્ઞાનિકો કે સંશોધકોનો તેમના પ્રદાન બદલ આભાર માનતા હોઈએ છીએ અને તેમને માનસન્માન આપતા હોઈએ છીએ. બસ, આમ જ આપણે વિશ્વાસને આજના દિવસે તેણે ગુજરાતી ભાષાની જોડણીસુધારણા માટેનો જે નવીન વિચાર આપ્યો છે, તે બદલ આપણી સ્કૂલ તરફથી તેને પ્રિન્સિપાલ સાહેબના વરદ હસ્તે સન્માનપત્ર અર્પણ કરીએ છીએ. તમે સૌ વિદ્યાર્થીઓ અને શિક્ષકમિત્રો પણ વિશ્વાસમાંથી પ્રેરણા મેળવીને કોઈપણ ક્ષેત્રમાં શોધ અને સંશોધન અંગેના કંઈક રચનાત્મક વિચારો દ્વારા તમારું યોગદાન આપશો તેવી અપેક્ષા સાથે વિરમું છું. જયહિંદ.\n\n* * * * *\n\nશ્રદ્ધાબહેને પોતાના અધ્યાપિકા તરીકેના અનુભવે અને પ્રૉફેશનલ ગ્રૅજ્યુએશન/પોસ્ટ ગ્રૅજ્યુએશનના અભ્યાસ દરમિયાન એમના ભણવામાં આવેલા શૈક્ષણિક મનોવિજ્ઞાનને ઉપયોગમાં લઈને એમણે ધેર બેઠે જ પોતાના પુત્રને લઘુતાગ્રંથિની ઊંડી ગર્તામાં ધકેલાઈ જતો અને સ્વમાનભંગના કારણે હતાશામાં ઘેરાઈ જવાથી બચાવી લીધો હતો.\n\n\n\nઆશ્ચર્યની વાત તો એ હતી કે મિ. શુક્લાજીએ જે વક્તવ્ય વાંચી સંભળાવ્યું હતું તેનું ડ્રાફ્ટીંગ શ્રદ્ધાબહેને જ કરી આપ્યું હતું!\n\n",
      "duration": "9 mins",
      "category": "Classics"
    },
    {
      "id": 32,
      "title": "મંગલ સુત્ર",
      "story_name": "એક સણસણતો તમાચો ગાલ પર પડ્યો અને મિશાની ખૂબસુરત આંખોમાંથી દડ-દડ કરતાં આંસુ સરી પડ્યા. સીધી જ એ રસોડાંમાં ચાલી ગઈ અને કામમાં ગુંથાઈ ગઈ. માનવે ફળિયામાં બેસીને છાપામાં નજર પરોવવાની કોશિશ કરી, પણ સફળતા ન મળી. અંદરથી મિશાના ડુસકાં સંભળાતા હતા. એને પોતાની જ જાત ઉપર ગુસ્સો આવ્યો. પણ જે થવાનું હતું, એ થઈ ચૂક્યું હતું. ઘરમાં સ્મશાનવત શાંતિ છવાઈ ગઈ હતી. એક જ ચિત્તના બે લાકડાઓ એક અદ્રશ્ય અગ્નિમાં બળી રહ્યાં હતાં. વાત જાણે એમ હતી કે, માનવને એની ઓફિસમાંથી એની કાર્યનિષ્ઠાના ઈનામ રૂપે ૧૦,૦૦૦ રૂપિયા મળ્યા હતાં. માનવને સિનેમાનો બહુ શોખ હતો. આમ તો ઘણી વખત એ મિશાને લઈને શહેરના સિનેમાઘરમાં સિનેમા જોવા જતો. પરંતુ ઘરે ટી.વી. વસાવી શકાય એવી ના તો ઘરની પરિસ્થિતિ હતી, ના શક્યતા. પરંતું આજે ઈનામની આ રકમે માનવના ઘરમાં ટી.વી વસાવવાના સપનાને આળસ મરડીને બેઠું કર્યુ હતું. અને આ વાત પર મિશાએ પોતાનો વાજબી વિરોધ દર્શાવ્યો હતો. એ કહેતી હતી કે ટી.વી. જેવી મોંઘી-મનોરંજનની વસ્તુ આપણા સાધારણ ઘરમાં વસાવવા કરતાં તો એટલા પૈસા બૅન્કમાં મૂક્યા હોય તો વખત આવ્યે કામ લાગે. અને સિનેમા જોવું જ હોય તો થોડા થોડા દિવસે સિનેમાઘરમાં ક્યાં નથી જવાતું? બસ આટલી અમથી વાતમાં માનવે મિશાને ‘તને સિનેમામાં શું ખબર પડે’ થી લઈને ‘ગામડાંની ગમાર’ સુધીના મહેણાં મારી લીધા હતાં, અને અંતે વાત એટલી વધી ગઈ હતી કે ગુસ્સા પરનો કાબૂ ગુમાવતા માનવે...\n\n----------------\n\nઆ દુનિયામાં કેટલાયે એવા લોકો હશે જે કંઈજ લાગતા વળગતા ના હોય છતા તમને સલાહ દેવા આવી પહોંચે છે. માણસ જેટલો દુ:ખી પોતાના દુ:ખથી નથી હોતો, એટલો બીજાના આશ્વાસનોથી થાય છે. પણ મિશા સમજદાર હતી, એને ના તો કોઈના આશ્વાસનની જરૂર હતી, ના તો કોઈની દખલગીરીની. જ્યારે મિશા ફળિયામાં વાસણ સાફ કરી રહી હતી, ત્યારે પડોશમાં રહેતાં લીલામાસી આવી પહોંચ્યા, ‘અરે મિશા, મેં જોયું કે આજે તું અને માનવ કંઈક રકઝક કરતાં હતાં. શું થયું? બધું બરાબર તો છે ને?’ મિશાને લીલામાસીની આ દખલગીરી ન ગમી. પરંતુ માન ખાતર એ ચુપ રહી, ‘હા માસી, બધું બરાબર છે. આતો મારી જ ભૂલ હતી એટલે માનવ મને સમજાવતા હતા.’ લીલામાસીએ છણકો કર્યો, ‘મેં તારા કરતાં વધુ દિવાળી જોઈ છે છોકરી, મને ના સમજાવ. મેં મારી સગ્ગી આંખે તમને બન્નેને ઝગડતા જોયા છે. માનવ તને સમજાવતો નહતો, તારા પર ગુસ્સે થઈ રહ્યો હતો.’ મિશાએ શાંતિથી કહ્યું, ‘અરે માસી, ઘર હોય તો વાસણ પણ ખખડે, એમાં શું થઈ ગયું?’ લીલામાસી એમ છોડે તેમ ન હતા, ‘હા, તે પણ કંઈ આમ નાની અમથી વાતમાં બૈરી પર હાથ ઉપાડાતો હશે? તું કહેતી હોય તો હું માનવ સાથે વાત કરું. આ તે કંઈ રીત છે?’ હવે મિશાથી ન રહેવાયું, ‘ના માસી, હું બધું સંભાળી લઈશ. આમ નાની નાની વાતોમાં પડોશની સ્ત્રીઓ પાસે ન્યાય માંગવા નીકળું તો થઈ રહ્યું મારી ગ્રહસ્તિનું. આમપણ મેં કહ્યુંને ભૂલ મારી જ હતી. અને મારું પોતાનું માણસ મારી ભૂલ સુધારવા મને બે શબ્દો કહી દે અથવા મારીયે બેસે, તેથી શું?’\n\nલીલામાસી સમસમી ગયા. પડોશની સ્ત્રી કહીને મિશાએ ચોખ્ખું પરખાવી દીધું હતું કે તમારે અમારી વાતમાં વચ્ચે બોલવાની કંઈ જ જરૂર નથી. પણ જતા જતા એ મિશાની નાદાની પર ટીકા કરવાનું ના ચૂક્યા, ‘આતો તું મારી દીકરીની ઉંમરની છે એટલે મને તારું પેટમાં બળે, બાકી મને શું? તમે મિયાં-બીવી ગમે તેમ કરો. પણ એક વાત યાદ રાખજે મિશા, પુરુષનાં અત્યાચારોની શરુઆત આમ નાની નાની વાતોથી જ થતી હોય છે.’ પોતાને સુધરેલ કહેવડાવતાં નારીવિદોની સાક્ષાત આવૃત્તિ જેવાં, ટુંકી બુદ્ધિનાં અનેક લીલામાસીઓને મિશાની આ વાત કેટલી ગળે ઉતરી હશે એ એક પ્રશ્ન છે!\n\n\u200C\u200C\u200C\u200C\u200C\u200C\u200C\u200C\u200C\u200C-------------------\n\nબીજા દિવસની સવારે માનવ ઓફિસ જવા માટે નીકળ્યો ત્યારે મિશાએ રોજની જેમ જ પર્સ આપ્યું, ચશ્મા આપ્યાં, રુમાલ આપ્યો, અને એના પાતળા-ગુલાબી હોઠ વચ્ચેથી શબ્દો સરી પડ્યા, ‘સાંજે વહેલાં આવજો..’ આમ પણ સાચો સંબધ એજ કહેવાયને, જ્યાં ગઈકાલનો ઝગડો તમારા આજના પ્રેમને અસર નથી કરતો...\n\nસાંજે ઓફિસેથી આવતાં જ માનવે પહેલું કામ ટી.વી.ની દુકાને જઈને ટી.વી ખરીદવાનું કર્યુ. અને એ ટી.વી લઈ આવ્યો. ટી.વી. આવતાંની સાથે જ આખો મહોલ્લો મિશા અને માનવના ઘરે આવી પહોંચ્યો. આખા મહોલ્લામાં આ પહેલું ટી.વી. આવ્યું હતું. બધા જ ટી.વી.ના ભરપેટ વખાણ કરી રહ્યાં હતાં. અને બધાએ જ્યારે સાંભળ્યું કે માનવને ઓફિસમાંથી એની કાર્યનિષ્ઠાનાં ઈનામ રૂપે પૈસા મળ્યા એમાંથી ટી.વી. ખરીદ્યું છે, ત્યારે બધાએ માનવને અભિનંદન આપવાની સાથે સાથે તેનાં આ નિર્ણયનાં વખાણ પણ કર્યા. આજથી દરરોજ સાંજે અમે તો ભઈ તમારા ઘરે ટી.વી. જોવા આવશું, તમને પોસાય તો પણ અને ના પોસાય તો પણ... એવી મીઠી દાદાગીરી કરી, ફરી એકવાર વધામણી ખાઈ બધા પોતપોતાના ઘરે રવાના થયા.\n\nબધાનાં ગયા પછી માનવ ઓસરીમાં આરામ ખુરશી પર બેઠો. એનો ચહેરો નવાં ટી.વી.ની સ્ક્રીનની જેમ ઝગારા મારતો હતો. જાણે મિશાને કહેતો ના હોય, ‘ જોયું, આ લોકો પણ કેટલા સમજદાર છે. જાણે છે કે કઈ વસ્તુનો મોભો છે. બધા કેવા વખાણ કરતાં હતાં. કોઈએ તારી જેમ એમ કહ્યું કે આટલું મોંઘું ટી.વી. લાવ્યા એના કરતાં આટલા પૈસા બૅન્કમાં મૂક્યા હોત તો જરૂર પડ્યે કામ આવત.’ જાણે માનવના મનમાં ચાલતો આ સંવાદ મિશાએ સાંભળ્યો હોય એમ એ આવીને માનવની પાસે બેઠી. અને બોલી, ‘આપણું ટી.વી. બહુ સુંદર છે નહીં?’ માનવ એની સામે જોઈ રહ્યો, ‘અછ્છા, તો આખું ગામ વખાણ કરીને ગયું એટલે તને પણ થોડી બુદ્ધિ આવી ખરી.’ મિશાએ માનવના હાથ ઉપર પોતાનો હાથ મૂક્યો અને કહ્યું, ‘શું તમે પણ કાલની વાત લઈને બેઠાં છો? જાણું છું મારી ભૂલ થઈ ગઈ. પણ આજે આપણા ઘરમાં આ સુંદર વસ્તુ વસાવી છે એની ખુશીમાં મને માફ કરી દો ને.’ માનવે મિશાની ચમકતી આંખોમાં જોતાં કહ્યુ, ‘ના, તારી ભૂલ નહતી, પણ એક વાત સમજ, જમાના પ્રમાણે ચાલવું પડે. નવી નવી વસ્તુઓ ઘરમાં નહીં વસાવીએ તો એને માણશું કેવી રીતે? અને રહી વાત પૈસાની, તો પૈસા એ હાથનો મેલ છે. આજે છે અને કાલે નથી. બૅન્કમાં પૈસા પડ્યા રહેશે અને કોને ખબર એનો ઉપયોગ કરવા આપણે કાલે હોઈશું કે નહીં? અને આપણી જરૂર પૂરતું તો છે જ આપણી પાસે. તો પછી વધારાનો સંગ્રહ શા માટે?’ મિશા માનવના ચહેરા પર છવાયેલા સપનું પૂરું કર્યા ના સંતોષને જોઈ રહી.\n\n-----------------\n\nહવે તો રોજનો આ ક્રમ થઈ ગયો. રોજ સાંજે ટી.વી. પર આવતાં અવનવા કાર્યક્રમો નિહાળવા માટે મિશા અને માનવની સાથે સાથે આખા મહોલ્લાના લોકો આવે, અને બધા હસી-ખુશીથી વાતો કરતા ભેગા મળીને કાર્યક્રમ જુએ. વચ્ચે જ્યારે કાર્યક્રમમાં જાહેરાત આવતી, ત્યારે મિશા ઊભી થઈને રસોડામાં જતી અને બધાં જ લોકો માટે ચા બનાવતી. પછી તો ખૂદ મિશાને પણ ટી.વી.નો એવો ચસકો લાગ્યો કે એ ફટાફટ ઘરનાં બધાં જ કામ પતાવી લેતી, અને બધા સાથે ટી.વી. જોવા બેસી જતી. રોજ જાહેરાતના સમયે રસોડાંમાં ચા બનાવતી મિશા ક્યારેક ઊકળતી ચાના ધૂમાડાંમાં ખોવાઈ જતી. આ વધતી મોંઘવારી અને સાધારણ આવકમાં આ એક નવો ખર્ચ ઉમેરાયો હતો. મિશાએ એક-બે વાર વાત-વાતમાં માનવનું ધ્યાન આ વધી રહેલા નવા ખર્ચ તરફ દોરવાની કોશિશ કરી હતી. પરંતુ માનવે તેને કહ્યું હતું, ‘હું તારી વાત સમજુ છું, પણ ટી.વી. જોવા આવતા પડોશીઓ એ આપણા મહેમાન કહેવાય, અને મહેમાનોને ચા-પાણી ના કરાવીએ તો આપણો વહેવાર લાજે, ખાનદાની પૈસાથી નથી આવતી મિશા, સંસ્કારોથી આવે છે, અને સંસ્કાર પૈસાથી જ મળે એવું તો નથી ને. તું ચિંતા શું કામ કરે છે? ઈશ્વર કૃપાથી સૌ સારા વાના થશે.’\n\n---------------\n\nએક પછી એક કાર્યક્રમો ટી.વી.ના રૂપેરી પડદે ભજવાતા ગયા, અને બધા જ પડોશીઓ હોંશે હોંશે એ કાર્યક્રમો નિહાળવા આવતા રહ્યા. પણ નિયતિની રમત કોઈ કળી શક્યું નથી. બધા દિવસો સરખા નથી જતાં, અને ટી.વી.ની જેમ જિંદગીના દરેક અંકનો અંત સુખદ પણ નથી હોતો. અચાનક એક દિવસ માનવની જિંદગીના રંગમંચ પર એક એવો અંક ભજવાયો જે જોવા મહોલ્લાના કે પડોશના કોઈ જ લોકો ન આવ્યા. એ દુ:ખદ અંક મિશાએ એકલી એ જ જિરવવો પડ્યો. એક સાંજે ઓફિસેથી પાછા ફરતા માનવની સાઇકલને બેકાબૂ બનીને ધસી આવતા ટ્રકે અડફેટમાં લીધી, અને માનવના પગ પર ટ્રકનું પૈડું ફરી વળ્યું. એ પીડાને લીધે ત્યાં જ બેભાન થઈ ગયો. જ્યારે આંખો ખુલી, ત્યારે હોસ્પિટલ હતી, બાટલા હતા, દવાઓ, ઈંજેકશન્સ, નર્સ, ડૉકટર્સ અને એનો જમણો પગ....\n\nમિશા પર તો જાણે આસમાન તૂટી પડ્યું. પણ એણે ગજબના ધૈર્યથી અને હિંમતથી પોતાની જાતને સંભાળી લીધી. ડૉક્ટર્સની સલાહ મુજબની દરેક દવાઓ અને બાટલાઓ એણે હાજર કર્યા હતાં, અને માનવને પણ એજ હિંમત આપી રહી હતી. પણ બન્નેનું હ્રદય ત્યારે ભાંગી પડ્યું, જ્યારે ડૉકટરે કહ્યું કે માનવના પગને ભારે ગંભીર ઈજા પહોંચી છે, હોસ્પિટલમાં થોડાં દિવસ એડમિટ રહેવું પડશે. અને સારવારનો ખર્ચ રૂપિયા ૧૦,૦૦૦થી ઓછો નહીં થાય. બન્ને એક-બીજા સામે જોઈ રહ્યાં. બન્નેમાંથી કોઈ કંઈ બોલ્યું નહીં પણ બન્નેનાં મનમાં હિમાલય જેટલો મોટો પ્રશ્ન ખડો હતો, ‘આટલા બધા રૂપિયા કાઢીશું ક્યાંથી?!?’\n\n----------------\n\nમાનવની સારવાર થઈ રહી હતી. ડૉક્ટર્સે આરામ કરવાનું કહ્યું હતું એટલે તે હોસ્પિટલમાં ડૉકટર્સની દેખભાળ હેઠળ હતો. શરૂઆતમાં થોડા પડોશીઓ માનવની ખબર કાઢવા હોસ્પિટલ આવ્યા. માનવે ના ઈચ્છતા હોવા છતાં પોતાની મજબૂરીની વાત પડોશીઓને કરી, ‘સારવારનો ખર્ચ બહુ વધારે કહ્યો છે ડૉકટર્સે, કંઈક મદદ કરી શકો તો.....’ બધાં જ કંઈકને કંઈક બહાના બનાવીને છટકી ગયા. ‘હમણાં હાલત જરા તંગ છે નહીં તો જરૂર મદદ કરત’, ‘પૈસા સિવાયની કોઈ વાત હોય તો બોલો, અમે ચોક્કસ મદદ કરીશું’, ‘હમણાં તો શક્ય નથી મિત્ર,’ વગેરે વગેરે... રંગે ચંગે ટી.વી. જોવા આવતાં પડોશીઓમાંથી કોઈ ખરા સમયે મદદે ના આવ્યું. અરે ત્યાં સુધી કે માનવની મદદની માંગણીની વાત સાંભળીને બાકી રહેલાં મહોલ્લાવાસીઓએ તો માનવની ખબર કાઢવા હોસ્પિટલ જવાનું જ ટાળ્યું.\n\n-----------------\n\nએક દિવસ સાંજે મિશા હોસ્પિટલના રૂમની બારીમાં ઊભી આથમતાં સૂર્યને જોઈ રહી હતી. માનવ એને જોઈ રહ્યો. આથમતાં સૂર્યની લાલાશ એના ચહેરા પર પથરાયેલી હતી. એ સાદગીમાં પણ એક્દમ સુંદર લાગી રહી હતી. આ એ સ્ત્રી હતી, જે એના માટે પોતાનું સર્વસ્વ છોડીને આવી હતી. પોતાની પાછલી જિંદગી, પોતાના શોખ, આદતો, બધું જ ભૂલીને ફક્ત એની થઈને રહી હતી, એને ગમે એવી થઈને.. એના શોખ, આદતો, સપનાઓ અને ઘરને પોતાના બનાવી લીધાં હતાં. અને પોતે એને શું આપી શક્યો હતો? નર્યુ દુ:ખ અને પીડા? એણે મિશાને પાસે બોલાવી, ‘મને માફ કરી દે મિશા, મારી ભૂલ થઈ ગઈ. તારું કહ્યું માનીને એ ૧૦,૦૦૦ રૂપિયા બૅન્કમાં મૂક્યા હોત, તો આજે કોઈ સામે હાથ લાંબો કરવાનો વખત ના આવત. હોંશે હોંશે ટી.વી. જોવા આવતા પડોશીઓમાંથી આજે જરૂર પડ્યે કોઈ ખબર કાઢવા પણ ના આવ્યું.’ મિશાથી મનાવની આ હાલત ન જોવાઈ,’ શું તમે પણ આવું બોલો છો? તમે જ આમ હિંમત હારી જશો તો મારું શું થશે? જે થવાનું હોય એ થઈને જ રહે છે. એ આપણાં હાથમાં થોડું છે? ભવિષ્યના ગર્ભમાંથી કઈ ક્ષણે કઈ ઘટના જન્મ લેવાની છે એ કોઈ કળી શક્યું નથી. જો એવું હોત તો કોઈ માણસ ક્યારેય દુ:ખી જ ના હોત! અને તમે પૈસાની ચિંતા ના કરો. હું આજે જ જઈને આ મંગળસૂત્ર સોનીની દુકાને જઈને આપી આવીશ. અને હોસ્પિટલનું બિલ ભરી દઈશ.’ આટલું કહી તેણે પોતાનું મંગળસૂત્ર કાઢીને માનવના હાથમાં મૂક્યું. માનવ એને જોઈ રહ્યો. મંગળસૂત્ર વિનાનું મિશાનું ગળું એને અત્યંત વરવું લાગ્યું. કેટલી સહનશીલતા બક્ષી છે સ્ત્રીઓને કુદરતે. પોતાના પતિની રક્ષા માટે એ પતિની નિશાની સમા મંગળસૂત્રને ત્યજવાની ઉદારતા પણ દર્શાવી શકે છે, અમે પુરુષો આટલા ઉદાર નથી થઈ શકતા કદાચ, અમારી પત્નીની સાચી સલાહ માનવાની કે નિખાલસતાથી સ્વીકારવાની ઉદારતા પણ અમારામાં હોતી નથી. માનવનું ચાલત તો એ અત્યારે જ પોતાની જિંદગી રિવાઇન્ડ કરી એ દિવસે લઈ ગયો હોત જ્યારે એ ટી.વી. લાવ્યો હતો. અને કહ્યું હોત, ‘ના મિશા ના, હોસ્પિટલનું બિલ ભરવા માટે તારા ગળાનું મગળસૂત્ર વહેંચી નાંખવા જેટલી નીચતા હું કરી શકતો નથી. આપણે ટી.વી.ની કોઈ જ જરૂર નથી.’ પણ મજબૂરીની પણ કોઈ મોસમ હોતી જ હશે ને? એ સિવાય એમની જિંદગીમાં આવો દિવસ ક્યાંથી આવે? એણે મિશાને વચન આપ્યું, ‘મિશા આજે મારી મજબૂરી છે. પણ જ્યાં સુધી હું તને આનાથી વધુ સારું મંગળસૂત્ર લાવી ન આપું ત્યાં સુધી હું શાંતિથી ઉંઘીશ નહીં.’\n\n\u200C-------------------\n\nઆજે આ વાતને ૨૫ વર્ષ થઈ ગયા. મિશા અને માલવ અત્યંત સુખી અને સંપન્ન છે. એમનાં બાળકો, પુત્ર મિહિર અને પુત્રી મહેક મલ્ટીનેશનલ કંપનીમાં નોકરી કરે છે. બન્ને પોતાના મમ્મી-પપ્પાને માંગે એના કરતાં મોંઘી સગવડો અને પહેરી ન શકાય એટલા ઘરેણાંઓ ખરીદી આપી શકે છે. પણ એમને એ નથી સમજાતું કે મમ્મી એ જુના ટી.વી, કે મંગળસૂત્ર જોઈને અશ્રુભીનું સ્મિત કેમ કરે છે?",
      "duration": "9 mins",
      "category": "Classics"
    },
    {
      "id": 33,
      "title": "આકાંક્ષા",
      "story_name": "ડીસેમ્બર, હા ડીસેમ્બર જ ચાલતો હતો, ૧૯૯૩, મારી નાઈટ શિફ્ટ હતી, એ વર્ષે શિયાળો ખાસ્સો ઠંડો પણ હતો, અને એટલે જ કદાચ સુમસામ રસ્તા અમને પોલીસ સ્ટેશન બહાર નીકળવા મજબુર નહોતા કરતા. હું મારી કેબીનમાં બેસીને શેરલોક હોમ્સને વાંચી રહ્યો હતો, શાંતારામ ટેબલ પર માંથું નાખી સુતો હતો અને ચૌધરી બહાર પેટ્રોલિંગ પર દીનાનાથ ની સાથે ગયો હતો. ભનસોલે સ્ટેશનના પાછળના ભાગે સિગારેટ પીવા ગયો હતો એ સમયે...શાંતારામ શાંતિ ચીરતા હાંફતા અવાજ થી જાગી ગયો, સ્ટેશનની બહાર કોઈ બાઈનો અવાજ આવતો હતો, એ બાઈ સાથે દોડતો દોડતો ભનસોલે પણ સ્ટેશનમાં પ્રવેશી ચુક્યો હતો. આશરે સાડા અગિયાર વાગ્યા હતા, મેં ઘડિયાળમાં જોયું હતું.\n\n“મારી નાખશે, મને બચાવો.. બચાવો..” એકી શ્વાસે પેલી બાઈ સારી કહી શકાય એવી થોડી અસ્તવ્યસ્ત સાડીમાં ફરિયાદો કરતી જતી હતી, હાંફતી હતી, ડરતી હતી. હું પણ બહાર આવી ગયો, ભનસોલેએ અને શાંતારામે એને શાંત પાડી, “એ ચિલ્લાના બંધ કર, શાંતિ થી બોલ શું થયું?” “સાહેબ, એ મને મારી નાખશે, સાહેબ એ....” શાંતારામ જોરથી ખિજાયો, “ એ બાઈ, કાય ઝાલા? સીધા સીધા બોલ, કૌન મારેગા? કયું? કહા? તું કોણ હે?” એ બાઈ આવક થઇ ગઈ. મેં શાંતારામ અને ભનસોલેને શાંત થવા ઈશારો કર્યો, અને પેલી બાઈ પાસે જઈને બેઠો...\n\nરમા ઠાકુર, આશરે ૪૩ની ઉંમર, સ્ટેશનથી ૫૦૦-૭૦૦ મીટરના અંતરે એક શ્રી એપાર્ટમેન્ટમાં ૭૦૦૨ નંબરનો ફ્લેટ, મૂળ વતન લાતરણ ગામ-રાજકોટ પાસે, લગ્નના બે વર્ષે છૂટાછેડા લીધેલા અને એનું કારણ એનું બાળક, કુખમાં દીકરી હતી એટલે સાસરીયાઓ અને પતિએ પડાવી નાખવા કહ્યું, અને બાળકીને જન્મ આપવાના દ્રઢ નિર્ણયે છૂટાછેડા લઇ લીધા. દીકરી તે આકાંક્ષા, હાલ ઉમર ૨૪ વર્ષ, પિયરની થોડી ઘણી મદદ અને જાતમહેનત કરી દીકરીને ઉછેરી, ૧૫ વર્ષ પહેલા અહી આવી ગઈ દીકરીને લઈને, લાડકવાયી દીકરી અને આકાંક્ષા જીવવવાનું એક માત્ર કારણ, જે એક કોલ સેન્ટરમાં કામ કરે છે...\n\nઆશરે પંદર મીનીટની વાતચીતમાં હું આટલું સમજી શક્યો હતો એ બાઈ પાસેથી. પણ સવાલ હજુ એ જ હતો કે એને મારવા કોણ માંગતું હતું? એને જયારે આ સવાલ પૂછ્યો ત્યારે એ ડરીને તૂટી પડી હોય એમ મોટા રડમસ અવાજે બોલી, “સાહેબ, મને બીજું કોઈ નહિ પણ મારું પેટ જ મને મારવા માંગે છે, આકાંક્ષા જ મને મારી નાખવા માંગે છે. જુઓ આ એણે મને બહુ મારી છે, મારી પાછળ ચપ્પુ લઈને પડી હતી, હું જેમ તેમ બચીને આવી છું. સાહેબ બચાવી લો..બચાવી લો...”\n\n“વોટ?” એના શરીર પર મારના નિશાન હતા. દુનિયાની વિરુધ્ધ જે માં દીકરીને જન્મ આપે, ગરીબીમાં ઉછેરે, દીકરીનું એક માત્ર આદર્શ એ મા હોય, એકબીજા સાથે જોડાયેલા હોય, એ દીકરી માને મારી નાખવા કેમ માંગે છે? અને એ પણ એક દીકરી. એની જનેતાને આ હદે મારે અને કદાચ મારી પણ નાખી હોત? એ રાત વધારે રહસ્યમય બનતી જતી હતી.\n\nમેં, ચૌધરીને સંપર્ક કર્યો, એ બાઈને જાણ ન થાય એમ. “શ્રી એપાર્ટમેન્ટ પાસેથી કોઈ અવાજો આવ્યા કે કેમ?” જવાબ નકારાત્મક હતો. તો આ બાઈ જુઠ્ઠું બોલે છે? એફ.આઈ.આર. કર્યા વગર જ હું એ બાઈને લઇને શાંતારામ સાથે શ્રી એપાર્ટમેન્ટ, ફ્લેટ નં. ૭૦૦૨ પહોંચ્યો, એ બાઈ સખત ડરેલી હતી અને આખા રસ્તે ફ્લેટમાં એને પછી ન લઇ જવા માટે કરગરતી હતી, એને ફરી આકાંક્ષા મારશે કે હવે તો મારી જ નાખશે એવો ડર હતો. બારણું બંધ હતું, લેચ લોક. કદાચ અંદરથી જ. મેં એ બાઈ પાસે ચાવી માંગી તો કહે એ અંદર જ છે અને એ પહેરેલા કપડે આકાંક્ષાથી બચવા ભાગી હતી. અમે બેલ માર્યા પણ કોઈએ બારણું ઉઘાડ્યું નહિ, અમારો અવાજ સાંભળી બાજુમાં રહેતા યોગેશ મહેતાએ બારણું ઉઘાડ્યું, રમાબેન કોઈ પણ પ્રકારની વાત કરવાની સ્થિતિમાં નહોતા, એ જ બબડાટ.. એ જ ડર ... યોગેશભાઈ પાસે પણ રમાબેનના ઘરની ચાવી રહેતી, એ એમણે મને આપી અને અમે દરવાજો ખોલ્યો, ડ્રોઈંગ રૂમ ખાલી ખમ હતો, અમે બેડ રૂમમાં ગયા તો એ પણ ખાલી, અમે કિચનમાં ગયા તો ત્યાં કિચન લોહીથી તરબતર.. અને આકાક્ષાની હાથની નસો કપાયેલી હતી. આકાંક્ષા મરી ચુકી હતી. આ જોઈ રમાબેન કલ્પાંત કરવા લાગ્યા.. આખું ઘર હિબકે ચડ્યું, આડોશ પડોશના લોકો પણ દોડી આવ્યા, આટલા માર પછી પણ માં ની લાગણી દીકરી માટે છલકાતી હતી. કિચનના પ્લેટફોર્મ પર એક ચિઠ્ઠી હતી, પોતાની દીકરીએ લખેલી ચિઠ્ઠી જોઈ રમાબેન સાવ ચુપ થઇ ગયાં, જાણે કોરાકટ્ટ. ચિઠ્ઠીમાં લખ્યું હતું, “મેં જે કઈ કર્યું છે એ માટે સખત અફસોસ છે, સોરી મમી...” નીચે એની સહી હતી, શરીર પર બીજા કોઈ નિશાન નહોતા, અમે અમારી કાર્યવાહી શરુ કરી, નોંધ કરી બોડીને પોસ્ટમોર્ટમ માટે મોકલી આપી, આડોશપડોશ અને રમાબેનના સ્ટેટમેન્ટ લીધા, “ક્યારેક ક્યારેક માં-દીકરી વચ્ચે કચકચ થતી હતી પણ બંને ને એકબીજા પ્રત્યે ખુબ લાગણી હતી.” એવા સ્ટેટમેન્ટ અમને મળ્યા. અમે નીકળી ગયા ત્યાંથી બીજા દિવસે પી.એમ. રીપોર્ટ આવ્યો ત્યારે વાત આવી કે આકાંક્ષા પ્રેગ્નન્ટ હતી. લગ્ન થયા નહોતા અને કદાચ એ જ ચક્કરમાં બદનામીથી બચવા એણે આ પગલું ભર્યું હશે, રમાબેનને આ વિષે કોઈ જાણ નહોતી. એ આ વાત સંભાળીને આવક થઇ ગયા, પડી ભાંગ્યા. મૃત્યુનો સમય હતો અગિયારથી બાર વચ્ચે. આકાંક્ષાના કોની સાથે શારીરિક સંબંધ હતા એ શોધવા અમે તપાસ હાથ ધરી. એના કોલ સેન્ટર, મિત્રો અને બને ત્યાં બધે જ તપાસ કરી લીધી પણ કઈ હાથ લાગ્યું નહિ. રમાબેને પણ કઈ ખાસ તૈયારી બતાવી નહિ, કદાચ એ દીકરીને ગુમાવીને એવા દુખી હતા કે એમને કઈક આગળ કરવું હોય એવું લાગતું નહોતું. અંતે આ એક આપઘાતનો કેસ છે એવું માની ઓક્ટોબર ૧૯૯૪માં ડીપાર્ટમેન્ટલી ફાઈલ ક્લોઝ કરી દેવામાં આવી. આમેય ઘણા કેસ પેન્ડીંગ પડેલા હોય છે, કોઈ વાંધો ન લે તો રસ્તો શોધી ફાઈલ બંધ કરી દેવી જ સારી.\n\nછતાં પણ મારા મનમાં સતત એ સવાલ ફરતો હતો કે એક દીકરી એની માતાને મારી નાખવા કેમ તૈયાર થાય? આ સવાલ હજુ અક્બંધ હતો, અને જવાબ આપનાર બે વ્યક્તિઓમાંથી આકાંક્ષા હવે આ દુનિયામાં હતી નહિ અને રમાબેન કારણથી સાવ અજાણ હતા. મેં અંગત રીતે મારા જાસુસ મનને ઠારવું શરુ કર્યું. ઘણા દિવસો પછી ઘણું વિચાર્યા પછી બે વાત મગજમાં ફરતી થઇ, એક તો ચાવી અને બીજી પેલી ચિઠ્ઠી. હું શ્રી એપાર્ટમેન્ટ દોડ્યો, રમાબેન ફ્લેટ વેચી નીકળી ગયા હતા એક દિવસ પહેલા જ. ફ્લેટ બાજુવાળા મહેતા એ જ લીધો હતો અને એણે જ મને આ જાણ કરી. મેં એને ચાવી માટે પૂછ્યું, એને મને બે ચાવી આપી, એક એની પાસે હતી તે અને બીજી જતી વખતે રમાબેન આપી ગયા હતા તે. તો આકાંક્ષા એ અંદરથી બારણું બંધ કર્યું એ ચાવી ક્યાં? રમાબેન, આકાંક્ષા અને મેહતા, ચાવી ત્રણ હોવી જોઈએ, બે જ કેમ? ચિઠ્ઠીનું પાનું સ્કુલની નોટબુકનું હતું, અને એ ઘરમાં કોઈ બાળક નહોતું તો એ પાનું...? મેં ફ્લેટ ખોલી તપાસ્યો, બધું સાવ બદલાય ગયેલું હતું, મને એક કાગળ જડ્યું છેક બેડરૂમના બેડ નીચે ખૂણામાંથી, “અક્ષર સુધારો” એ કોઈ બાળકને આપેલી રીમાર્ક જેવું લાગ્યું. હું ત્યાંથી નીકળી ગયો. આ ઘટના પછી એપાર્ટમેન્ટ વાળાઓએ એક વોચમેન રાખ્યો હતો. મેં એની સાથે થોડી વાતચીત કરી. નીચે કચરામાં રમતા એના બાળકો પર મારી નજર ગઈ, મને દયા આવી હું એમની પાસે ગયો, હસ્યો, એમના માથે હાથ ફેરવ્યો,.. બાજુની દીવાલે લેટરબોક્ષ હતું... “રમાબેન ઠાકુર” મેં ખોલ્યું, એક ચાવી મળી, અદ્દલ પેલી બે ચાવી જેવી જ. એ ત્રીજી ચાવી હતી.\n\nબે દિવસની રાજા લઇ હું એવીડન્સ ડીપાર્ટમેન્ટ પહોંચ્યો, જ્યાં બધા એવીડન્સ સચવાય છે ત્યાં થોડા પૈસા ખવડાવી પેલી સુસાય્ડ નોટ કઢાવી. એ અક્ષર “અક્ષર સુધારો” સાથે મળતા હતા. સવાલ એ આવ્યો કે ફ્લેટ નં. ૭૦૦૨માં ટ્યુશન કોણ કરાવતું? રમાબેન કે આકાંક્ષા? તપાસ કરતા જવાબ મળ્યો રમાબેન... શંકાની સોય રમાબેન તરફ સ્પષ્ટ થતી હતી, પણ સવાલો વધતા જતા હતા. આકાંક્ષાનું ખૂન થયું હતું, એ પણ કદાચ રમાબેને જ કરેલું હોય તો પોતાની દીકરીનું ખૂન રમાબેન કેમ કરે? મોટીવ શું? રમાબેન પર આકાંક્ષાએ હુમલો કર્યો હતો કે આ વાત પણ ખોટી? મેં રમાબેનને શોધવાના ઘણા પ્રયત્નો કર્યા, હું છેક રાજકોટ-લાતરણ સુધી જઈ આવ્યો, અહી પણ તપાસ કરાવી પણ... હું સવાલોથી વધુ ઘેરાતો જતો હતો. કઈક સ્પષ્ટ થતું નહોતું, જાણે કિનારે આવ્યો છું પણ આગળ અફાટ રણ અને પાછળ તોફાની દરિયો.\n\n૧૩ મે ૧૯૯૫, ઘરની બાલ્કનીમાં સિગારેટના કસ લઇ રહ્યો હતો, રાત્રે સાડા નવ વાગ્યા હશે, નીચે એક દંપતી એના નાના બાળકને ઠપકારતું હતું, કારણ એ બાળક પેલા ફુગ્ગાવાળા પાસે ફુગ્ગો માંગવા ગયું અને એ ફુગ્ગાવાળાએ ના કહી દીધી, પણ પાસે ઉભેલા બીજા વ્યક્તિએ પોતાના બાળક સાથે આ બાળકને પણ ફુગ્ગો અપાવી દીધો. કદાચ આ ઘટનાથી દંપતીના સ્વમાનને ઠેસ પહોંચી હશે. સ્વમાન... ઓનર કીલ્લીંગ હોય શકે આકાંક્ષાનું?\n\n૧ ઓક્ટોબર ૧૯૯૩થી ૩૦ નવેમ્બર ૧૯૯૩ સુધીમાં શ્રી એપાર્ટમેન્ટની આસપાસના વિસ્તારમાં આવેલા મેટરનિટી હોમ અને ગાયનેક ડોક્ટર્સને ત્યાં તપાસ કરી, મને શંકા હતી કે આકાંક્ષા અબોર્શન કરવા ગઈ હોય અને અબોર્શન ન થઇ શકે એમ હોય અને કદાચ આ જ કારણે રમાબેને એને માન જાળવવા મારી નાખી હોય. ખુબ તપાસ કર્યા પછી ડો. સ્વાતી માથુરને ત્યાંથી માહિતી મળી. ૨૭ ઓક્ટોબર ૧૯૯૩ના દિવસે રમાબેન અને આકાંક્ષા બંને ગયા હતા, પ્રેગ્નન્સી કન્ફોર્મ પણ કરી હતી. મજાની વાત તો એ હતી કે થોડા સવાલો પછી ડો.સ્વાતી પરસેવે રેબઝેબ થઇ ગયા, કારણ ડો.સ્વાતી દ્વારા એક ગુનો થયો હતો... પહેલાં આકાંક્ષા અને રમાબેન બંને અબોર્શન કરાવવા રેડી હતા. પણ પછી આમ જ ચાલ્યા ગયા.... આ દિવસ પછી પણ એ જ અઠવાડિયામાં આકાંક્ષા બે વાર અબોર્શન કરાવવા માટે રમાબેનની ગેરહાજરીમાં આવી હતી, પણ.. હું ગુંચ ઉકેલતો જતો હતો અને મોટીવ પણ મને નવ્વાણું ટકા મળી ગયો હતો. તેમ છતાં મેં તપાસ ચાલુ રાખી. વીસ દીવાસ લાગ્યા મને નિર્ણય પર પહોંચતા. આ ઓનર કીલ્લીંગ નહોતું કે આપઘાત પણ નહિ આ તો...\n\nઅહીં ગણ્યા ગાંઠ્યા મનોચિકિત્સક છે, મેં તપાસ કરાવી, ડો. રાઠવાને ત્યાં રમાબેનની ટ્રીટમેન્ટ ચાલતી હતી. સ્ત્રીભ્રૂણહત્યા પ્રત્યે એ ખુબ હચમચી ઉઠતા, છાપામાં આવતા સમાચાર કે ટી.વી. માં આવતા કાર્યક્રમોથી એ પોતાની જાત પરથી કાબુ ગુમાવી દેતા. રમાબેનનો ભૂતકાળ એમના વર્તમાન પર હાવી થતો હતો. માનસિક સ્થિતિ થોડી નબળી હતી, એમાં દીકરીના ગર્ભમાં પણ દીકરી છે એ જાણ થતાં જ એ અબોર્શનની વિરુદ્ધ થઇ ગયા હશે. આકાંક્ષા અબોર્શન કરાવવા ઈચ્છતી હતી પણ રમાબેન એ માટે તૈયાર નહોતા. આકાંક્ષા એમની જાણ બહાર બે વખત ડો.સ્વાતી પાસે અબોર્શન કરાવવા પહોંચી ગઈ હતી, અને બંને વખત રમાબેને જ એના પ્રયત્નો નિષ્ફળ કર્યા હતા એવું પણ એવું ડો.સ્વાતિએ સ્પષ્ટ જણાવ્યું હતું. સ્ત્રીભ્રૂણ હત્યાની એમના માનસપટલ પર સખત છાપ હતી એટલે એ કદાચ એ આકાંક્ષાને પણ ગુનેગાર માની બેઠા હોય, ઉપરથી આકાંક્ષા આ બાબતે એમના કહ્યામાં નહોતી, વિરોધમાં હતી, આ બાબતે ઘણી વખત તુતું-મેમે થઇ ચુકી હશે, માનસિકતા બગડવાનું ચરમ સીમાએ પહોંચી ગયું હશે અને કદાચ એ જ ચક્કરમાં નબળી માનસિકતા એ એમણે આકાંક્ષાનું ખૂન કરી કર્યું હશે. દીકરી એમને મારી નાખવા માંગે છે એવો માહોલ ખૂન કર્યા પછી ઉભો કર્યો હશે. સ્ત્રીભ્રૂણ હત્યા અટકાવવા રમાબેને આ ગુનો કર્યો હોય એ સ્પષ્ટ થતું હતું. ચિઠ્ઠીમાં એમના અક્ષર, ચાવીનું ગુમ થવું, પોલીસને ગેરમાર્ગે દોરવી, નબળી માનસિક પરિસ્થિતિ, ડો.સ્વાતિ અને ડો.રાઠવાનું નિવેદન, આકાંક્ષાના મૃત્યુ બાદ એમનું વર્તન અને પલાયન થઇ જવું સ્પષ્ટ કરતા હતા કે કાવતરું ઘડી એક છુપા આક્રોશ હેઠળ આકાંક્ષાનું ખૂન કરવામાં આવ્યું છે.\n\nપણ... મારી આખી તપાસ ઓફ ધ રેકોર્ડ હતી. જેને રમાબેન ન મળવાથી ક્યારેય ઓન ધ રેકોર્ડ કરી ન શક્યો. એક પોલીસ તરીકે એક ગુનેગારને ઓળખવા છતાં ન્યાયતંત્રને ન સોંપી શકવાનો અફસોસ જીવનભર રહેશે. પણ, હું આજે પણ નક્કી નથી કરી શકતો કે રમાબેનને ગુનેગાર ગણું કે પ્રેરણાદાયક સ્ત્રી? એક રીતે જોવા જઈએ તો એમણે સ્ત્રીદાક્ષિણ્ય દાખવીને સમાજને મોટો સંદેશો આપ્યો છે અને બીજી રીતે જોવા જઈએ તો...!",
      "duration": "9 mins",
      "category": "Classics"
    },
    {
      "id": 34,
      "title": "કૈકેયી",
      "story_name": "કૈકેયી રાજની રાજકુમારી કૈકેયીનું રૂપ જોઈને નયન એક ક્ષણ માટે પણ પલકારો મારવાનું માંડી વાળે. ગૌર વર્ણ, સુંદર ત્રિભંગ ધરાવતી કમરને ઓળંગીને ગોઠણ સુધી લહેરાતા કાળા ભમ્મર કેશ, પાન આકારના તીક્ષ્ણ નયનો, ધનુષ્ય આકારની ભવા, ગુલાબની પંખુડી જેવા અધરો, કમનીય ડોક, સુંદર વળાંક ધરાવતી લાંબી પારદર્શક ડોક. આ ઉપરાંત વ્યક્તિત્વ એકદમ ચપળ, વાચાળ અને છતાં પણ ચહેરા પર હાસ્ય એકદમ નિર્દોષ. આવા આકર્ષક વ્યક્તિત્વ તેમજ રૂપ ઉપરાંત -એક અજબ વાત હતી રાજકુમારી કૈકેયીમાં. એ હતી તેમનાંમાં રહેલી યુદ્ધપારંગતતા, ઘોડેસવારી તેમજ ધનુર્વિદ્યા તેનામાં રહેલી ક્ષત્રિય નારીની ઓળખ આપતી હતી.\n\nકૈકેયીરાજના રાજકુમાર યુધાજિત અને દેવરાજ ઈન્દ્ર સાથે મળીને અયોધ્યાના રાજા દશરથ રાક્ષસો સામે યુદ્ધ કરી રહ્યા હતા. એ સમયે રાજા દશરથ તીરથી ઘાયલ થયા ત્યારે રાજકુમારી કૈકેયીએ એ વિષયુક્ત તીરને ખેંચી કાઢ્યું હતું તેમજ રાજા દશરથની શુશ્રુષા કરી. દશરથ રાજાએ કૈકેયીને પોતાને આપેલા નવજીવન બદલ કંઈક માંગવા કહ્યું, પરંતુ કૈકેયીએ કહ્યું, ‘મહારાજ મેં આવી કશી અપેક્ષાએ આપની સેવા નથી કરી !’ છતાં દશરથના આગ્રહ કરવાથી રાજકુમારી કૈકેયીએ કહ્યું, ‘ઠીક છે, વખત આવ્યે જરૂર માગીશ..’\n\nઈક્ષ્વાકુ વંશના રાજા દશરથ અયોધ્યાનગરીનું આધિપત્ય ધરાવતા હતા. પ્રથમ રાણી કૌશલ્યા સ્વભાવે મૃદુ, સુંદર, સંસ્કારી, કલાવિદ તેમજ સૌમ્ય હતા. દ્વિતિય રાણી સુમિત્રા ચતુર, રાજનિતિજ્ઞ તેમજ દૂરંદર્શી વ્યક્તિત્વ ધરાવતા હતા. અહીં કૈકેયરાજ્યમાં રાજા દશરથ અને રાજકુમારી કૈકેયી એકબીજાના સંપર્કમાં આવ્યા. રાજા દશરથના શૌર્યથી રાજકુમારી કૈકેયી આકર્ષિત થઈ તો બીજી બાજુ રાજા દશરથ પણ રાજકુમારીના વ્યક્તિત્વથી આકર્ષિત થયા હતાં. રાણી કૌશલ્યા અને રાણી સુમિત્રાને આ વાતની જાણ થતાં, તેઓએ પણ પોતાના રાજ્યના ઉજ્જવળ ભવિષ્યને ધ્યાનમાં રાખી આ સંબંધને સહર્ષ સ્વીકાર્યો. રાજા દશરથ અને રાજકુમારી કૈકેયીના વિવાહ થયાં.\n\nનવવિવાહિત દંપતિનું સ્વાગત સમ્માન કરવા બંને રાણીઓએ કોઈ જ કમી ન રાખી. રાણી કૈકેયી પણ રાણી કૌશલ્યા અને સુમિત્રા સાથે બહેનોની જેમ ભળી ગઈ. સમય વીતતો ગયો. રાજા દશરથની પુત્રકામના વધતી ગઈ. ઋષિ ઋષ્યશૃંગે દશરથની પુત્રકામના પૂર્ણ કરવા પુત્રકામેષ્ટિ યજ્ઞ શાસ્ત્રોક્ત પદ્ધતિ અનુસાર પરિપૂર્ણ કર્યો. યજ્ઞ પૂર્ણાહુતિ થઈ એટલે ઋષિ ઋષ્યશૃંગે ત્રણેય રાણીઓને અભિમંત્રિત ખીરનો પ્રસાદ આપ્યો. આ યજ્ઞ માટે રાણી સુમિત્રાએ ઋષિ ઋષ્યશૃંગને વિનવણી કરી હતી, જેથી ઋષિ ઋષ્યશૃંગે રાણી સુમિત્રાની વિનમ્રતા અને પોતાના પ્રત્યેની શ્રધ્ધાથી પ્રભાવિત થઈ બચેલી ખીર પુન: રાણી સુમિત્રાને જ આપી, જેથી રાણી સુમિત્રાને બે પુત્રોની માતા બનવાનું સૌભાગ્ય પ્રાપ્ત થયું. રાજ્યમાં હર્ષોલ્લાસ છવાઈ ગયો. ત્રણે રાણીઓના માતૃત્વને અયોધ્યાની પ્રજા વધાવી રહી હતી. આખરે એ કલ્યાણકારી સમય આવી ગયો. રાણી કૌશલ્યાએ રામને જન્મ આપ્યો, એ પછી રાણી કૈકેયીએ પરાક્રમી ભરતને જન્મ આપ્યો. રાણી સુમિત્રાએ સેવાભાવી તેમજ ભાતૃપ્રેમી એવા લક્ષ્મણ અને શત્રુધ્નને જન્મ આપ્યો. ચારે પુત્રોના જન્મથી અયોધ્યાનગરીના લોકો આનંદમાં આવી ગયા અને ઉત્સવ મનાવવા લાગ્યા. સમયનો પ્રવાહ વહેતો ગયો. ચારેય રાજકુમાર શસ્ત્ર-અસ્ત્ર તેમજ ઘોડેસવારી અને રાજનીતિનું જ્ઞાન લેવા લાગ્યા. રઘુકુળના ઉચ્ચ સંસ્કારો અને ત્રણેય માતા તથા પિતાના આશીર્વાદ સાથે રાજકુમારો ઉછરવા લાગ્યા.\n\nહજુ થોડા સમય પૂર્વ રાજા દશરથ પોતાને મળેલ શ્રાપથી વ્યથિત હતા, તે રાજા દશરથ ચારેય રાજકુમારના લાલનપાલન તથા અયોધ્યાની પ્રજાની ઉન્નતિમાં વ્યસ્ત રહેવા લાગ્યા હતા. એવામાં ચારેય રાજકુમાર બધી જ વિદ્યામાં પારંગત બની ગયા ત્યારે રાણી સુમિત્રાએ પોતાની વિચક્ષણ તેમજ દુરંદેશી બુદ્ધિથી રાજા દશરથ સામે એક પ્રસ્તાવ મૂકતા કહ્યું, ‘મહારાજ હવે આપણે ચારેય રાજકુમારો માટે એક મહત્ત્વનો નિર્ણય લેવાનો છે.’\n\nરાજા દશરથે મૂક સંમતિ આપી, રાણી સુમિત્રાએ વાત આગળ વધારતા કહ્યું, ‘ચારેય રાજકુમાર માત્ર આપણા પુત્રોજ નહિ પરંતુ રાજ્યની સંપત્તિ છે. મૂલ્યવાન સંપત્તિ એકસાથે ન રાખવી જોઈએ તેને વિભાજિત રાખવી જોઈએ જેથી સુરક્ષિત રહે. આપણે રાજકુમારોને બે-બેની જોડીમાં વિભાજિત કરવા જોઈએ.’ રાજા દશરથ આ સાંભળી દુઃખી તો થયા પરંતુ રાણી સુમિત્રાની વાત વ્યાજબી હતી. એવામાં મહર્ષિ વિશ્વામિત્રનું અયોધ્યામાં આગમન થયું છે એ સમાચાર સાંભળી રાજા દશરથ તેમના સ્વાગત અને સન્માન વ્યવસ્થામાં લાગી ગયા.\n\nમહર્ષિ વિશ્વામિત્ર રાજા દશરથની વિનમ્રતા અને આદરભાવથી અભિભૂત થયા. રાજા દશરથે વિશ્વામિત્રને પધારવાનું પ્રયોજન પૂછ્યું. મહર્ષિ વિશ્વામિત્રે કહ્યું, ‘હે રાજા, મારા આશ્રમની આસપાસ ગીચ જંગલોમાં રાક્ષસી તાટકાનો ત્રાસ વધી ગયો છે, જે મારા યજ્ઞમાં વિધ્ન નાખે છે. એ રાક્ષસી તાટકાનો વધ કરવા મને તમારા જ્યેષ્ટ પુત્ર રામની આવશ્યકતા છે.’ રાજા દશરથ આ સાંભળતા જ વ્યથિત થઈ ગયા પરંતુ મહર્ષિ વિશ્વામિત્રને ના પાડવી એ યોગ્ય ન લાગતા રાજા દશરથે આ માંગણીનો સ્વીકાર કર્યો. આખરે નિર્ણય લેવામાં આવ્યો કે રાજકુમાર રામ અને લક્ષ્મણ મહર્ષિ વિશ્વામિત્ર સાથે જાય.\n\nમહર્ષિ વિશ્વામિત્રના માર્ગદર્શન હેઠળ રાજકુમાર રામ અને લક્ષ્મણે તાટકાનો વધ કર્યો. યશકીર્તિ પ્રાપ્ત કર્યા. મહર્ષિ વિશ્વામિત્રએ તેઓને અનેક માયાવી શસ્ત્રો આપ્યા. આ જ સમય દરમિયાન મિથિલાના રાજા જનકે પોતાની જ્યેષ્ઠ પુત્રી સીતાનો સ્વયંવર યોજ્યો. મહર્ષિ વિશ્વામિત્રના આદેશથી રામ અને લક્ષ્મણ સ્વયંવરમાં પધાર્યા. ત્યાં અનેક રાજાઓ શિવધનુષ ઉઠાવવામાં નિષ્ફળ રહ્યાં. આ રાજાઓમાં લંકાપતિ રાવણ પણ ઉપસ્થિત હતાં. તેઓ પણ અહંકારને વશ થઈ શિવધનુષ ઉઠાવવામાં અસફળ રહ્યાં. રાજકુમાર રામ શિવધનુષ ઉઠાવી દેવી સીતાને પામ્યા. અયોધ્યામાં રાજકુમાર રામની કીર્તિ તેમજ સીતા સ્વયંવરની યશોગાથા વાયુવેગે પ્રસરી ગઈ. પિતા દશરથ અને ત્રણેય માતાઓનો હરખ માતો નહોતો. રાજા દશરથ મિથિલા નરેશ જનકને મળવા મિથિલા ગયા. રાજા જનકની અન્ય ત્રણ પુત્રીઓ ઊર્મિલા, માંડવી અને શ્રુતકીર્તિથી રાજા દશરથ અત્યંત પ્રભાવિત થયા. રાજા દશરથે રાજા જનકને ચારેય પુત્રીઓને અયોધ્યાની કુળવધુ બનવા માટે વિનંતી કરી. રાજ્યમાં હર્ષોલ્લાસ છવાઈ ગયો. ચારેય રાજકુમારો પોતાની અર્ધાંગિની સાથે અયોધ્યા પધાર્યા.\n\nદેવરાજ ઈન્દ્રને પણ ઈર્ષ્યા આવે એવી અયોધ્યાનગરી લાગતી હતી. પ્રજાજનો પોતાના રાજા અને સુખસુવિધાથી સંતુષ્ટ હતી. ચારેકોર ખુશહાલી હતી. પિતા દશરથ, માતાઓ, ચારેય રાજકુમાર તથા ચારેય રાજવધુ એક સુખી સંસારની વ્યાખ્યા બની રહ્યા હતા. મહારાજા દશરથ પોતાના જ્યેષ્ઠ અને શ્રેષ્ઠ પુત્ર રામના રાજતિલકની યોજના કરી રહ્યા હતા. પ્રજા પણ રામને ખૂબ જ પ્રેમ કરતી હતી, રામને પોતાના રાજા બનાવવા પ્રજા પણ ખૂબ ઉત્સુક હતી, પણ...\n\nઆજે આ અયોધ્યા કંઈક અલગ જ દીસતી હતી.. શું થવાનું હતું આજે ? નિયતિ આજે અયોધ્યાને કયો નિર્ણય લેવાની ફરજ પાડવાની હતી ? કાળા વાદળો આજે અયોધ્યાની ભૂમિ પર દુઃખની વર્ષા થઈ વરસવાના હતા.. સમગ્ર પ્રજાજનોના હૈયામાં સુખની જગ્યા દુઃખ અને હાસ્યની જગ્યા અશ્રુઓ લેવાના હતા..\n\n***\n\nઆજે અચાનક રાણી કૈકેયી પોતાના કક્ષમાં મૂર્છિત થઈ ગયા હતાં ! રાજકુમાર રામ, રાણી સુમિત્રા, રાણી કૌશલ્યા તેમજ મંથરા ત્યાં ઉપસ્થિત હતા.\n\nરાણી કૈકેયીની આ દશા થવાનું કારણ હતો મંથરાનો એ ભયાનક સંદેશ. મંથરાએ રાણી સુમિત્રા, રાણી કૌશલ્યા, રાણી કૈકેયી તથા યુવરાજ રામને મળવાની ઈચ્છા પ્રકટ કરી. રાણી સુમિત્રા સમજી ગયા કે મંથરા પાસે કંઈક ગુપ્ત સંદેશ હોવો જોઈએ કારણકે મંથરા સિંહલદ્વીપના રાજવૈદ સુષેણના પુત્ર મહિષેણને પરણી હતી, જે રાક્ષસરાજ રાવણની નિકટ હતા. પતિ મહિષેણ દ્વારા મંથરાને રાવણની આ ગુપ્ત યોજનાની જાણ થઈ હતી જેથી તે આર્યવર્તને સજાગ કરવા અને આ સંદેશ પહોંચાડવા આવી હતી. રાણી સુમિત્રાએ રાણી કૈકેયીના કક્ષમાંજ મળવાની યોજના કરી. ત્રણેય રાણી અને યુવરાજ રામની ઉપસ્થિતિમાં મંથરાએ વાત શરૂ કરી....\n\n‘હે રાજમાતાઓ ! હે પુત્ર રામ ! લંકાપતિ રાવણ વધતી જતી રાક્ષસજાતિને વસવા માટે ભૂમિ પ્રાપ્ત કરવા માંગે છે. આ માટે તેમણે કાળભૈરવની સાધના કરી.’\n\n‘આગળ કહો માતા...’ રામે મંથરાને ઉત્સુકતાવશ પૂછ્યું...\n\nમંથરાએ વાત આગળ વધારતાં કહ્યું ‘કાળભૈરવે રાવણની માંગણી પણ સંતોષાય અને અન્ય જાતિઓ માટે થોડો સમય શાંતિ પણ બની રહે એ માટે વરદાન આપતા કહ્યું... “જો તું ચૌદ વર્ષ સુધી સાત્ત્વિક રીતે રહીને કોઈ પર પણ આક્રમણ ન કરવાનું અનુષ્ઠાન કરીશ તો તને ત્રણે ભુવનનું રાજ્ય પ્રાપ્ત થશે.” મંથરાએ વાત પૂરી કરતાં કહ્યું..\n\n‘શું ચૌદવર્ષ સુધી શક્તિથી ફાટફાટ થતો રાવણ શાંત બેસી શકશે ?’ રામે સંદેહ કરતાં પૂછ્યું...\n\n‘જો તેને ત્રિભુવન પર રાજ્ય કરવું હોય તો તેણે આમ કરવું જ પડશે, પરંતુ ડર એ છે કે તે પોતાના ભાઈ કર્ણ કે પુત્ર દ્વારા આક્રમણ કરાવી શકે. પોતે યુદ્ધથી દૂર રહે. આ માટે આપણે સમગ્ર આર્યવર્તને સજાગ તો કરવું જ પડે.’ મંથરાએ ચિંતિત સ્વરે કહ્યું.\n\n‘વળી રાવણને બ્રહ્મા અને શિવ તરફથી અશક્ય મૃત્યુનું વરદાન છે. આ ઉપરાંત એક સમયે દેવોને રાવણે બંદી બનાવ્યા હતા. તેમને મુક્ત કરવાની શરત સ્વરૂપ ઈન્દ્રદેવે રાવણને વચન આપ્યું હતું કે, “માનવો સામેના એના (રાવણના) ભાવિ સંભવિત અભિયાનમાં દેવો કદી માનવોને સહાયતા નહિ કરે.” જેથી દેવો તરફથી આર્યવર્તને કોઈ જ સહાયતા મળશે નહિ.’ મંથરાએ કહ્યું.\n\n‘હવે તો એક જ માર્ગ છે – ગુપ્ત રીતે અનાર્યો અને આર્યો સુધી આ સંદેશ પહોંચાડવો અને તેઓને સંગઠિત કરવા. આર્યસંસ્કૃતિની રક્ષા કાજે સજ્જ કરવા.’ રામે ઉપાય સુજાડતા માતા કૈકેયીનો મત જાણવા તેઓની સામે જોયું.\n\nકૈકેયીએ પણ રામની સાથે સંમત થતા કહ્યું, `માનવસંસ્કૃતિના રક્ષણ કાજે આ પગલુ તો ભરવું જ રહ્યું.’\n\nરામે માતાઓને ઉદ્દેશી કહ્યું, `હે માતા ! મારુ સૂચન આપ સૌને ગમશે નહિ પરંતુ મારે અયોધ્યાનું રાજ નથી જોઈતું.’\n\nકક્ષમાં ઉપસ્થિત ત્રણેય માતાઓ તથા મંથરા વિચલિત થઈ ઉઠ્યા. `શા માટે રામ ? અયોધ્યાના રાજપદને સ્વીકારી તું આ કાર્ય સારી રીતે કરી શકીશ પુત્ર…’ માતા કૌશલ્યાએ કહ્યું.\n\n‘નહિ માતા ! રાજપદ સ્વીકારી માત્ર રાજ્યની પ્રજાનું સંરક્ષણ અને પાલનપોષણ જ મારું સર્વપ્રથમ દાયિત્વ બની રહે. માતાઓ ! મારે રાજ્ય માટે નહિ પણ રાષ્ટ્ર માટે, આર્યવર્ત માટે જ સજ્જ થવું જોશે. રાજપદના બંધનમાં બંધાવું ન જોઈએ.’ રામે સમજાવતા કહ્યું.\n\n`હે પુત્ર રામ ! તારા માર્ગદર્શન હેઠળ તારા ત્રણેય ભાઈઓ સમસ્ત આર્યવર્તમાં આ સંદેશો લઈ જશે. તમામ આર્યરાજાઓને સંગઠિત કરશે. તું અયોધ્યાનું રાજપદ સ્વીકારીને પણ આ કાર્ય કરી શકીશ.’ રાણી કૈકેયીએ માર્ગ કાઢતા કહ્યું.\n\n`ના માતા ! હું રાજ્ય ભોગવું અને મારા ભાઈઓ વિચરણ કરે એ મારા માટે સહ્ય નથી.’ રામે લાગણીસભર સ્વરે કહ્યું.\n\n`હે માતા ! મને મારા જીવનકર્તવ્યના પથ પર જતાં ન રોકો. આજે આર્યસંસ્કૃતિ જ નહિ, પરંતુ માનવસંસ્કૃતિના ઉચ્છેદનની આકાંક્ષા સેવતા રાક્ષસરાજ રાવણને જો એના શક્તિશાળી સૈન્ય સાથે પરાજિત કરવા કોઈપણ માનવ શક્તિમાન હોય તો એ હું છું. અન્ય કોઈ નહિ. મને મારા જીવનકર્તવ્યને પરિપૂર્ણ કરવા અનુજ્ઞા આપો.’ કહેતાં રામની આંખમાં અદમ્ય તેજ અને સ્વરમાં ધનુષ્યનો ટંકરાવ થઈ રહ્યો હતો.\n\nત્રણે માતાઓએ સૌમ્ય અને શાંત રામનું આવું વ્યક્તિત્વ પ્રથમ વાર નિહાળ્યું હતું. માતાઓએ એકબીજાની સામે જોયું, ત્રણેય માતાઓના ચહેરા પર આનંદ છલકાઈ રહ્યો હતો.\n\n‘પુત્ર રામ ! અમે સ્વીકારીએ છીએ કે, આર્યવર્તમાં તારા જેવો યુદ્ધવીર કોઈ જ નથી. રાવણ જેવા મહાભયને દૂર કરવા માત્ર તું જ શક્તિમાન છે. અમે ત્રણેય માતાઓ પણ આ માટે સંમતિ આપીએ, પરંતુ મહારાજ દશરથ અને અયોધ્યાની પ્રજાને કેવી રીતે આ માટે મનાવવા ? કેવી રીતે મહારાજની અનુજ્ઞા લેવી ? એ પણ રાવણની સામે આપણે કરેલી યોજના છતી ન થાય એ રીતે. કારણકે જો એમ થાય તો રાવણ સજાગ થઈ જાય. તે અન્ય રીતે પ્રહાર કરે...’ કૈકેયીએ ચિંતા દર્શાવતા કહ્યું.\n\nરાણી કૌશલ્યા, રાણી સુમિત્રા અને મંથરાએ કૈકેયીની વાતમાં સૂર પુરાવ્યો..\n\n‘આપ ત્રણેય માતાઓ મહારાજને અવશ્ય સમજાવી શકશો એવી મને શ્રદ્ધા છે.’ રામે કહ્યું.\n\n‘ના પુત્ર. મહારાજનો પુત્રપ્રેમ, વિશેષ કરીને તારા પ્રત્યેનો અનુરાગ એટલો બધો છે કે એ આ માટે તૈયાર નહિ થાય. એમને હવે એમને મળેલા અભિશાપનો પણ ભય લાગી રહ્યો છે. રામ તારો વિયોગ સહી શકે એવી માનસિક શક્તિ જ ગુમાવી બેઠા છે.’ કૈકેયીએ કહ્યું.\n\n‘માતા ! હવે તમે જ માર્ગ કાઢી શકશો. મારે ત્વરિત આ સંગઠન કરવા રાજ્યનો ત્યાગ કરવો પડશે. કોઈપણ યુક્તિ, પ્રયુક્તિ કરો અને ભરતને રાજપદ સોંપી મને આર્યવર્તની રક્ષા કાજે મુક્ત કરો.’ રામે કહ્યું.\n\nમહારાજ અને પ્રજાથી આ યોજના કઈ રીતે છુપાવવી ? અને કઈ રીતે રામને આ સંગઠન કાર્ય માટે અયોધ્યાથી દૂર મોકલવા ? કક્ષમાં ઉપસ્થિત બધા જ વિચારણા કરવા લાગ્યા.\n\nરામને અચાનક કંઈક સૂઝ્યું હોય એમ ત્રણેય માતાઓને ઉદ્દેશીને કહ્યું, `હે માતા.. અયોધ્યાનું રાજ્ય ભરતને સોંપવા માટે તથા મને અયોધ્યાની બહાર નીકળવા માટે માતા કૈકેયી જ મદદ કરી શકે એમ છે, ’\n\nત્રણેય માતાઓ એકબીજાની સામે આશ્ચર્યથી જોવા લાગી.\n\nરામે પોતાની યોજના આગળ વધારતા કહ્યું, `મહર્ષિ વશિષ્ઠથી મને જાણવા મળ્યું છે કે માતા કૈકેયીને પિતાશ્રીએ બે વચનો માંગવા કહ્યું હતું, જે માતા કૈકેયીએ આજ સુધી માંગ્યા નથી.’\n\n`હા પુત્ર, સત્ય છે, પણ એથી શું ?’ કૈકેયીએ પ્રશ્નાર્થ નજરે રામની સામે જોયું.\n\n`એ વચનોમાંથી એક વચન તમારે મહારાજ પાસે એવું માંગવુ પડશે કે, રામને સ્થાને યુવરાજ ભરતને અયોધ્યાનું રાજ્ય સોંપવામાં આવે.’ રામે માતા કૈકેયીની સામે જોઈ કહ્યું.\n\n`પરંતુ આમ કરવાથી તમને મહારાજ તરફથી ધૃણા અને પ્રજા તરફથી અપકીર્તિ, તિરસ્કાર જ મળશે. ઈતિહાસ તમને દ્રોહી અને સ્વાર્થી કહેશે...’ કહેતા રામ પોતાના અશ્રુ છુપાવવા નીચું જોઈ ગયા.\n\n‘ઓહ મારા પુત્ર રામ ! બસ આટલી જ વાત ? હું મારી આ માતૃભૂમિ માટે ગમે તે સહવા તત્પર છું. અપકીર્તિ મળતી હોય અને એથી જો આર્યવર્તનું સંરક્ષણ થતું હોય તો હું એ માટે તૈયાર છું. તારા જેવો પુત્ર આર્યવર્તમાં પૂજનીય બને એથી વધારે ગર્વ લેવા જેવું શું હોય એક માતા માટે ?’ રાણી કૈકેયીએ આર્યવર્તના હિત માટે પોતાની તૈયારી બતાવતા અદમ્ય તેજ સાથે કહ્યું.\n\n`હું જાણતી નથી કે ઈતિહાસ તને કઈ રીતે મૂલવશે પરંતુ આર્યવર્ત પર તારુ આ ઋણ રહેશે..’ રાણી સુમિત્રાએ નતમસ્તક થઈ કહ્યું.\n\n`હજુ પરિસ્થિતિનો પૂર્ણ ઉકેલ આવ્યો નથી. મારે ચૌદ વર્ષ સુધી અયોધ્યાથી દૂર રહેવું પડશે. અનાર્યોને સંગઠિત કરવા વન-વન ભટકવું પડશે. આર્યોને એક્ત્રિત કરવા રાજ્ય-રાજ્ય વિચરણ કરવું પડશે. આ બધું જ રાક્ષસરાજ રાવણથી ગુપ્ત રાખવું પડશે. મહારાજ કે પ્રજાને પણ આનો અણસાર ન આવે એવી રીતે કાર્ય કરવું પડશે. એ માટે માતા કૈકેયીએ પિતાશ્રી પાસે બીજુ વચન માંગવું પડશે.’ કહેતા રામ કૈકેયીના ચરણો પાસે બેસી ગયા. તેમનો કંઠ રૂંધાઈ રહ્યો.\n\n`પુત્ર રામ ! વ્યક્તિગત લાગણીઓ તારા આ મહાન કર્તવ્યપંથમાં વિધ્ન બની શકે છે. મહારાજ કોઈનાય સમજાવ્યા સમજે એમ નથી. એમને જો વચનબદ્ધ કરવામાં આવે તો જ એનો અનિચ્છાએ સ્વીકાર કરે એમ છે. હું સમજું છું, તારા રાજત્યાગનું સાચું કારણ રાવણ ન જાણી જાય એ માટે ગુપ્ત રાખવું પડશે. રામને અયોધ્યા છોડીને જવું પડે એ બેય વાત પ્રજા સામે એવી રીતે મુકવી પડે જેથી શંકાને કોઈ સ્થાન ન રહે.’ પરિસ્થિતિને સમજતા કૈકેયીએ પુત્ર રામને ઊભા કર્યા, તેમને શાંત્વન આપ્યું.\n\n`માતા કૈકેયી ! હું હું તમને આમ કરવાનું ભારપૂર્વક નથી કહેતો, પણ...’ કહેતા રામ ભાવુક થઈ ગયા.\n\n`બોલ પુત્ર ! આર્યવર્તની રક્ષા કાજે મારૂં સમગ્ર અસ્તિત્વ સમર્પિત છે !’ કૈકેયીએ કહ્યું.\n\n`તો માતા ! તમારે પિતાશ્રી પાસે બે વચનો માંગવા પડશે : ભરતને અયોધ્યાનું રાજ્ય આપે અને રામને ચૌદ વર્ષનો વનવાસ આપે.’ રામે ભારે હ્રદયે વાક્ય પૂર્ણ કર્યું.\n\n`રામને વનવાસ’ આ શબ્દો કૈકેયીને કાને પડ્યા અને એક ચીસ નાખતી કૈકેયી મૂર્છિત થઈને ઢળી પડી.\n\nઆજે એટલે જ કાળા વાદળો અયોધ્યાને ઘેરી વળ્યા હતા. મમતા આજે કલંકિત થવાની હતી. એક માતાનું વાત્સલ્યભર્યું હ્રદય તિરસ્કાર પામવાનું હતું. ઈતિહાસ કૈકેયીને સ્વાર્થી અને દ્રોહી જેવા ઉપનામોથી નવાજવાનું હતું. રામને વનવાસ આપનાર ક્રૂર માતા, પતિની હત્યારણ અને પુત્ર ભરત તરફથી સ્વાર્થી માતાના કલંક લાગવાના હતા એ જાણવા છતાં મહારાણી કૈકેયીએ આર્યવર્ત માટે એક અદભૂત બલિદાન આપ્યું હતું.\n\nશું યુગપુરૂષને જન્મ આપવા માટે માત્ર યોગ્ય માતાની કૂખ જ જવાબદાર છે ? ના. રામ જેવા યુગપુરૂષના અસ્તિત્વને ખરી દિશા તરફ વાળવા કૈકેયી જેવી માતા પણ અનિવાર્ય છે. ધન્ય છે ! આર્યવર્તની નારી કૈકેયીને. જગતમાં પોતાની આવી બદનામી કરાવીને આર્યસંસ્કૃતિને બચાવનાર ક્ષત્રિયાણીને હું નતમસ્તક વિરમુ છું. તમારા બલિદાનને જગત આખું બિરદાવે એ જ અભિલાષા.",
      "duration": "10 mins",
      "category": "Classics"
    },
    {
      "id": 35,
      "title": "છુટાછેડા",
      "story_name": "સમાધાન પંચ (સમાજના આગેવાનો/મોભીઓની સમક્ષ બંને પક્ષ (પત્નિ પક્ષના લોકો અને પતિ પક્ષના લોકો છૂટાછેડાની દલીલો રજુ કરવા માટે હાજર થાય છે. (છૂટાછેડા લેવા માટે પત્ની પક્ષના લોકો નિર્ધારીત સમયની પહેલા સમાધાન પંચ સમક્ષ વહેલા હાજર થઈ જાય છે, અને બેસી જાય છે/ બેસી રહે છે). તેઓએ સમાધાન પંચની સાથે ચર્ચાઓ કરી અને સમાધાનની ફોર્મ્યુલા લેખીતમાં જણાવી દીધી હતી.\n\nપતિ પક્ષના સભ્યો નિર્ધારીત સમયથી દસ મિનિટ માટે મોડા હાજર થાય છે). હવે પતિ અને તેમના નજીકના સંબંધીઓ આવે છે અને સમાધાન પંચ સમક્ષ સીધા જ હાજર થઈ જાય છે, અને સમાધાન પંચની રજા મંજુરી લઈ અને પતિ પોતાના નિવેદનો/ દલીલો રજુ કરે છે.\n\nપતિ : \"હું આપ સહુને અભિવાદન કરું છું, સ્વિકાર કરો. અમો પતિ પત્નીનું જીવન સુખમય રીતે પસાર થાય અથવા તો વિખુટા પડવાનું થાય તો યોગ્ય કરવા માટે આપ સહુ કોઈપણ જાતના નિ:સ્વાર્થ ભાવે અને આપ આપનો પોતાનો અમુલ્ય સમય ફાળવી સમાધાનની પ્રક્રિયાઓના પ્રયાસો હાથ ધરી રહ્યા છો, તે બદલ હું આપ સૌને વંદન કરું છું. આપ સહુની સરાહના કરું છું, તથા હું આપ સહુનો આભારી પણ છું. સીધા જ મુદ્દાની વાત પર આવતા, હું એ જાણવા માંગુ છું કે આપના દ્વારા સમાધાનની પ્રક્રિયા માટે અમોને માટે કેટલો સમય ફાળવ્યો છે ?\"\n\nચેર પર્સન (થોડા સ્મિત સાથે) : \"જુવો ભાઈ...., જો સમાધાનની પ્રક્રિયા 30 મીનીટમાં પુરી થતી હોય તો અમો 31 મિનીટ નથી થવા દેવા માંગતા (બધા સભ્યોના ચહેરા પર મંદ મંદ હાંસ્ય ફેલાઇ જાય છે). પણ ગુંચનો નિવેડો આવતો હોય તો અમો આપના માટે પુરતો સમય આપીશું અને જો એક કરતા વધુ બેઠક કરવાની જરૂરત રહેશે તો પણ અલગ અલગ દિવસે એક કરતા વધુ બેઠકો કરવા માટે પણ અમો તો તૈયાર જ છીએ. હવે હું આપને આપની દલીલો રજુ કરવા માટે ગુજારીશ કરું છું અને આપ આપની ઇછ્છા મુજબ સમય લઈ શકો છો.\"\n\nથોડા હંસતા અને પ્રફુલ્લિત ચહેરે ચેર પર્સન સવાલ કરે છે કે \"આપના દ્વારા આવો પ્રશ્ન કેમ પુછવામાં આવ્યો છે ?\" રમુજ સાથે પતિ તરફથી પણ જવાબ આપવામાં આવે છે કે \"જો અમોને ફક્ત પાંચ જ મિનીટ ફાળવી હોય તો હું પણ છઠ્ઠી મિનીટ નથી થવા દેવા માંગતો. ફરીથી બધાના ચહેરા પર મંદ મંદ હાંસ્ય ફરી વળે છે.\"\n\n(ચેર પર્સન આશ્ચર્ય સાથે મનમાં મનમાં ગણગણે છે કે આટલા વિવેકી અને રમુજી લોકોના છૂટાછેડાના કેસો અમારી પાંસે આવે છે , મને તો નવાઈની વાત લાગે છે.)\n\nપતિ (ચેર પર્સનને ઉદેશીને) : \"હવે હું આપનો વધુ સમય વ્યય ના કરતા, મારી રજુઆતો આપની સમક્ષ રજુ રાખુ છું. જો મારી પત્નીને વાંધો ના હોય તો, આપ સહુની વચ્ચે જાહેરમાં શું હું મારી પત્નીને થોડા સવાલો પુછી શકુ ?\"\n\nપત્નીનું નકારાત્મક વલણ અને તેમની સાથે આવેલ સગા સંબંધીઓની અનિછ્છા હોવા છતા, સમાધાન પંચે જણાવ્યુ કે \"આપમાંથી કોઈને પત્નિ પક્ષને આ બાબતે વાંધો ના હોવો જોઈએ અને તમે લોકો પત્નિ પક્ષ)પણ પતિને સવાલો કરી શકો છો.સમાધાન પંચ દ્વારા પત્ની પક્ષની અનિછ્છા હોવા છતાપણ પતિને સવાલો કરવા માટે સંમતિ આપવામાં આવે છે.\n\nપતિ (પત્નીને) : \"શું હું જાણી શકુ કે આપણા આટલા ઘણા લાંબા લગ્ન જીવન દરમ્યાન મેં શું શું ભુલો કરી છે ? મારા શું શું વાંક અથવા ગુનાઓ છે ? અને આ સમય દરમ્યાન મેં શું શું ખોટુ કર્યુ છે ? જો આપ મને મારી ભુલોનો અહેસાસ કરાવશો તો મને જરુર સુધરવાની એક તક મળશે, તો મને એકે એક બધી જ વિગતો જણાવશો.\"\n\nપ્રશ્ન સાંભળીને સમાધાન પંચ તો આશ્ચર્યની સાથે અવાચક બની જાય છે. સમાધાન પંચના ચેર પર્સનના મોઢામાંથી ઉદ્ ગારો નિકળી પડે છે, \"વાહ ! આટલો નિખાલસ પ્રશ્ન ! અને સાથે સાથે તેઓ બોલ્યા કે પતિ પત્ની વચ્ચેના ઘરેલુ ઝઘડાઓના સમાધાનની પ્રક્રિયાઓના કિસ્સાઓ તો મેં હજાર સુલજાવ્યા છે પણ આજ સુધીના ઇતિહાસમાં મેં આવો પ્રશ્ન પહેલી વખત સાંભળયો છે. વાહ..., વાહ..., ધન્ય છે તમને.\"\n\nપત્નિ પક્ષ તરફથી પાંચ મિનીટ સુધી કોઈ જ જવાબ ના અપાતા સમાધાન પંચ તેઓને (પત્નિ પક્ષને) જણાવે છે કે \"બાબત છુટ્ટાછેડા સુધી પહોંચી ગઈ છે તો તમારા પતિના વાંક ગુનાઓ તો હશે જ !, તો તમે તેમને તેવી બાબતો જણાવી શકો છો. અને તમને સામે ચાલીને જ પુછે છે તો તમોએ કોઈપણ જાતનો ક્ષોભ ના અનુભવવો જોઈએ, તો અમો સમાધાન પંચ તમોને ગુજારીશ કરીએ છીએ કે આપ તેમના વાંક, ગુનાઓ, ભુલો અને જે કાંઈ ખોટુ કર્યુ હોય તે જણાવો.\"\n\nફરી પાંચ મિનીટ સુધી પત્નિ પક્ષ તરફથી કોઈ જ જવાબ નથી અપાતો.\n\nપતિ (પત્નિને ઉદેશીને) : \"તો પછી મારા કોઈ વાંક અથવા ગુના નથી. મેં કોઈ ભુલો પણ નથી કરી તેમજ મેં કાંઈ ખોટુ પણ નથી કર્યુ તો તમો શા માટે ઘર છોડીને જતા રહ્યા છો ?\"\n\nપત્નિ પક્ષ તરફથી ફરી કોઈ ઉત્તર આપવામાં આવતો નથી.\n\nસમાધાન પંચના સભ્યો થોડી અકળામણ અનુભવે છે અને ચેર પર્સન થોડા ઉંચા (ઉગ્ર) અવાજે પત્નિને ઉદેશીને કહે છે કે \"તમો પત્નિ પક્ષ જયારે આજે સવારે અહિં આવ્યા ત્યારે ફરિયાદ સ્વરુપે જણાવો છો કે અમો તેની (પતિની) સાથે રહી શકીએ તેમ જ નથી. તો તમને તમારા પતિ તરફથી કોઈક તો તકલીફ હશે જ, તો તેવી તકલીફો જણાવો ?\"\n\nપત્નિ પક્ષ તરફથી ફરી કોઈ ઉત્તર આપવામાં આવતો નથી.\n\nચેર પર્સન : \"તો હવે અમે તમારા તરફથી રજુ થયેલ છુટાછેડાની ફરિયાદને નકારીએ છીએ. તેમજ અમો એક તરફી નિર્ણય લેવા માટે મજબૂર છીએ અને અમારો નિર્ણય આપના પતિની તરફેણમાં જાય છે. છતાપણ ફરી અમે તમોને એક છેલ્લી તક આપીએ છીએ કે તમોને તમારા પતિ તરફથી જે કાંઈ તકલીફ હોય તે જણાવવા યોગ્ય કરો.\"\n\nપતિ (ચેર પર્સનને ઉદેશીને) : \"સાહેબશ્રી હું આપની ક્ષમા ચાહુ છું. છુટાછેડા લેવા માટે તો મારે ફરિયાદ નોંધાવવાની આવશ્યકતા હતી, પરંતું આપની સમક્ષ ફરિયાદ તો મારી પત્નિએ રજુ કરી છે. તો હવે કરો ન્યાય. ?\"\n\nચેર પર્સન (પતિને ઉદેશીને) : \"મને લાગે છે કે આપની વાતમાં કાંઈક વજુદ અને તથ્ય છે. તો તમે તમારા તરફથી જે કાંઈ ફરિયાદ હોય તે જણાવી શકો છો.\"\n\nપતિ (ચેર પર્સનને ઉદેશીને) : \"સાહેબ હું વધુ તો ચર્ચામાં નથી ઉતારવા માંગતો પણ એક વાક્ય આપને જરુર કહીશ કે તમો સમાધાન પંચે હવે તમારો દ્રષ્ટીકોણ \"ફક્ત પતિનો જ વાંક હોય છે\" તે બદલવાનો સમય પાકી ગયો છે.\"\n\nચેર પર્સન (પતિને ઉદેશીને) : \"મને હવે તમારા કિસ્સા પુરતો તો અંદાજ આવે જ છે કે આપના પત્નિ દ્વારા આપશ્રીને કોઈપણ કારણ વગર અમો સમાધાન પંચની સમક્ષ ઢસડી લાવવામાં આવ્યા છે.\"\n\nપતિ (ચેર પર્સનને ઉદેશીને) :\" હવે વધુ ચર્ચા કરી કોઈ પક્ષને બદનામ કરવાથી કોઈ ફાયદો નથી. તો આપ સાહેબને હું ગુજારીશ કરું છું કે મારા પત્નિ તરફથી લેખીતમાં જે સમાધાનની ફોર્મ્યુલા જણાવી છે તે મને જણાવો, જેથી હું વહેલી તકે યોગ્ય નિર્ણય લઈ શકું.\"\n\nચેર પર્સન દ્વારા એક કાગળ લંબાવતા કે જેમાં પત્નિ પક્ષ તરફથી લેખિતમાં આપેલ સમાધાનની ફોર્મ્યુલા પતિને જોઈ લેવા માટે કહેવામાં આવે છે.\n\nપતિએ સમાધાનની ફોર્મ્યુલાના કાગળ ઉપર એક ઉપરછલ્લી નજર નાખી અને સાથે આવેલા અને બાજુમાં જ બેઠેલા સ્નેહીજનોને કાગળ લંબાવી આપે છે. સ્નેહીજનો કાગળને વાંચે છે.\n\nપતિ (ચેર પર્સનને ઉદેશીને) : \"સાહેબ આપની સમક્ષ રજુ રાખેલ સમાધાનની ફોર્મ્યુલા મુજબ તો મારા પત્નિ દ્વારા તો ફક્ત મારી તમામ મિલ્કતમાં પોતાનો અડધો ભાગ થાય છે તેવું દર્શાવેલ છે અને તે મુજબ તેમને તેમના હિસ્સાની રકમ આપી દેવા માટે જણાવેલ છે. અને તેઓ મારી સાથે જીવન ગુજારવા નથી માંગતા.\"\n\nચેર પર્સન (પત્નિ પક્ષને ઉદેશીને) : \"આપના પતિ આપને જણાવે છે કે તેમના કોઈ વાંક ગુના હોય તે જણાવો. તેમની કોઈ ભુલો હોય તો તે પણ જણાવો. અને કાંઈ ખોટુ કર્યુ હોય તો તે પણ જણાવો. પણ તમે તો કાંઈ કહેતા તો નથી અને સીધા જ પતિની મિલ્કતમાં અડધો ભાગ મેળવવા માટેની માંગણી કરી રહ્યા છો. ઉપરાંત આપ એમ પણ જણાવો છો કે હું કોઈપણ સંજોગોમાં તેમની સાથે રહી શકુ તેમ જ નથી. પણ તમને પુછવામાં આવતા સવાલોના જવાબો તો આપતા નથી. શું આપની છૂટાછેડા લેવાની વાત કેટલા અંશે યોગ્ય છે તે મને જણાવશો ?\"\n\nપત્નિ અને તેમની સાથે આવેલા બધાના મોઢા ઉતરી જાય છે અને પત્નિ કોઈ જવાબ નથી આપતા.\n\nચેર પર્સન થોડા ગુસ્સા ભર્યા સ્વરે (પત્નિ પક્ષને ઉદેશીને) : \"અમો અહિં તટસ્થ ન્યાય તોળવા બેઠા છીએ. ન્યાયનું પલ્લુ તો તમારા પતિની તરફેણમાં જ ભારે છે. તમે લોકો નિર્દોષ લોકોને હેરાન કરી રહ્યા છો તેમજ સમાજ દ્વારા ગઠિત અમોનું સમાધાન પંચનો દુરુપયોગ કરી રહ્યા છો. જે આપણા સમાજ માટે એક શરમ જનક બાબત છે. તમે મને જણાવશો કે કેવા સંજોગોમાં અમો તમારા પતિશ્રીને જણાવી શકીએ કે તમોને તેમની તમામ મિલ્કતોમાં અડધો ભાગ આપવો જોઇએ ?\" ચેર પર્સન એકી સાથે ગુસ્સામાં આવીને થોડા ઉંચા અવાજે ઉપર મુજબ બોલી જાય છે. ચેર પર્સન ઉભા થઈ જાય છે અને ઉભા ઉભા બોલે છે કે બહેનશ્રી તમે ઉભા થાવ અને આ મારી જ ખુરશીમાં તમે એક વખત બેસો અને તમે જ ન્યાય તોળી બતાવો !\n\nપાંચ મિનીટ સુધી સંનાટો છવાઈ જાય છે. કોઈ એકપણ શબ્દ નથી બોલતું.\n\nપતિ (પત્નિને સંબોધીને) : \"તું મને તારી ખ્વાહિશ અથવા ઉમ્મીદો જણાવીશ કે મારે તારા માટે શું કરવું જોઇએ અને જે મેં ના કર્યુ હોય ?\n\nપત્નિ થોડા સમય માટે ખામોશી શીવી લે છે. પછી કહે છે કે \"તમારી પાંસે તો આટલી ઘણી બધી સંપતિ છે અને હું તમારી એક પત્ની તરીકે મારો તમારી સંપતિમાં અડધો ભાગ લેવા માટેનો અધિકાર ધરાવું છું. અને આ રહ્યું તમામ સંપતિનું લિસ્ટ. તો મને આપી દો તે સંપતિમાંથી મારો હિસ્સો.\"\n\nપતિ (પત્નિને સંબોધીને) : \"તું મને જણાવે છે કે હું તમારી પત્નિ છું, પણ મારો તને સવાલ છે કે તેં ક્યારેય એક પત્નિ તરીકેની ફરજો નિભાવી છે ? તું ફક્ત તારા અધિકાર/હક્કની જ વાતો કરે છે જયારે તારી ફરજોની પણ વાત તો કર ને. તું ઘર છોડીને ગાંધીનગર રહેવા જતી રહી છો. (જયારે તું ઘર છોડીને ગઈ ત્યારે મને જણાવે છે કે હું અમદાવાદ રહેવા જાવ છું, આવુ ખોટુ બોલવાનું પણ કારણ તો હશે જ ને ! બીજુ તેં હજુ સુધી તારું ગાંધીનગરનું સરનામું પણ મને આપવાની દરકાર નથી કરી. મારે તને કોઈ પત્ર પણ લખવો હોય તો ક્યા સરનામે હું તને પત્ર પણ લખુ. મેં તો પહેલા જ What's App ના માધ્યમથી તને લેખીતમાં જણાવેલ છે કે તું મને તારી ઉમ્મીદો જે હોય તે જણાવ, હું તને તારી ઉમ્મીદોથી વધુ આપીશ, અને આપીશ તને ભાવભરી વિદાય પણ. અને તે મને, આ મારી ઑફરનો જવાબ આપવાની દરકાર પણ નથી કરી અને તું મને અહિં સમાધાન પંચ સમક્ષ ખોટી રીતે ઢસડી લાવી છો. શું મેં તને કશુ આપવાની ના પાડી છે તો તે મને અહિં સમાજના મોવડીઓ સમક્ષ ઉભો રાખ્યો છે ? તારા આવા કૃત્ય પાછડનું કોઈ કારણ તો હશે ને ? તો હું તારા આવા હિન કક્ષાના કૃત્ય પાછડનું કારણ જાણવા માંગુ છું. તો તું મને તેવા કારણો જણાવીશ ?\n\nતેં સમાધાન માટે લેખીતમાં તારી માંગણીઓ સમાધાન પંચ સમક્ષ રજુ રાખી છે. હું જરૂર તારી માંગણીઓ સ્વીકારું છું અને તારી માંગણીઓ જરૂરથી પુરી કરીશ. આ શીવાય પણ જો કોઈ માંગણી બાકી રહી ગઈ હોય તો તે પણ મને જણાવ. હું તેવી માંગણીઓ પણ પુરી કરીશ.\n\nપત્નિ તરફથી કોઈ જ જવાબ નથી આપવામાં આવતો, તેનું મોઢુ શીવાય જાય છે\n\nચેર પર્સન (પતિને ઉદેશીને) : \"ભાઈ હવે હું સમજી શકુ છું કે તમારા પત્નિ હવે તમારી સાથે રહેવા ઈચ્છતા નથી અને તમારી તમામ સંપતિમાં તેઓ તેમનો અડધો ભાગ માંગે છે. તો હવે અમો તમારા માટે શું કરી શકીએ તે જણાવશો.\"\n\nપતિ (ચેર પર્સનને ઉદેશીને) (થોડા ઉગ્ર અવાજે): \"સાહેબ આપી દો તેમને મારી તમામ સંપતિ અને કરી નાખજો કાગળમાં નીચે સહી તમે મારી. અને હું કહીશ કે આ સહી મારી છે. અને કહો તેમને કે બદલામાં મને ફક્ત એક વાક્ય લખી આપે કે હું ચોર્યાસી લાખ યોનિમાં અવતાર ધારણ કરીશ પણ હું તમને ક્યારેય, સામી પણ નહિં મળુ.\n\nચેર પર્સન ઉભા થઈ બીજી મુદત માટે નવી તારીખ આપી દે છે. અને ખુરશી છોડીને જતા રહે છે.",
      "duration": "9 mins",
      "category": "Classics"
    },
    {
      "id": 36,
      "title": "મધુરેણ સમાપયેત્",
      "story_name": "વહેલી સવારે ‘કલ્યાણ’ બંગલાના પ્રાંગણના બગીચામાંના વિવિધરંગી ગુલાબના છોડવાઓની કોઈક કોઈક સૂકી ડાળીઓને કલ્યાણરાય કાતર વડે કાપી રહ્યા હતા. પુત્રો અને પુત્રવધૂઓ હજુ પોતપોતાના શયનખંડોમાંથી બહાર નીકળ્યાં ન હતાં. છોકરાં પણ એમના માસ્ટર બેડરૂમમાં નિદ્રાધીન હતાં. એક માત્ર નાનકી કે જે દાદીના અવસાન પછી દાદાને એકલવાયાપણું ન લાગે તે માટે એમના શયનખંડમાં જ હંમેશાં સૂઈ રહેતી હતી તે જાગી ગઈ હતી. કલ્યાણરાય બિલ્લીપગે બહાર નીકળ્યા હતા અને દરવાજો પણ હળવેથી બંધ કર્યો હતો કે જેથી એની ઊંઘમાં ખલેલ ન પડે. પરંતુ ક્યારનીય જાગી ગયેલી નાનકી શૌચાદિક્રિયા પતાવ્યા બાદ દાદા અને પોતાના માટેની ચા ટ્રેમાં લઈને બગીચામાં આવી ગઈ હતી.\n\nબગીચાના બાંક્ડા ઉપર બેસીને દાદા-દીકરી ચાની ચૂસકી લેતાંલેતાં વાતે વળ્યાં. કલ્યાણરાય વાસ્તવમાં તો નાનકીના ‘પિતા’ હતા, પણ ઘરમાં બધાં એમને ‘દાદા’ના હૂલામણા નામે સંબોધતાં હતાં. સ્વર્ગસ્થ ‘બા’ને પણ સૌ ‘દાદી’ તરીકે જ બોલાવતાં હતાં.\n\n‘તું આજે વહેલી જાગી ગઈ કે પછી રાત્રે બરાબર નિંદર જ આવી ન હતી?’\n\n‘મેં સૂતાં જ સંકલ્પ કરેલો કે હું વહેલી ઊઠી જઈશ. મારે આપની સાથે થોડીક વાત શેર કરવાની છે.’ શકુંતલા બોલી.\n\nઘરમાં બધાં શકુંતલાને ‘નાનકી’ તરીકે સંબોધતાં પણ વાસ્તવમાં તો તે એમ.એ.માં અભ્યાસ કરતી પુખ્તવયની તરુણી બની ચૂકી હતી.\n\n‘બોલ બેટા, શી વાત છે?’\n\n‘આજે રવિવાર છે અને આપણી સાથેના લંચમાં મેં મારા બોયફ્રેન્ડ કપિલને નિમંત્ર્યો છે. અમારી છએક મહિનાની ડેટીંગ પછી અમે વૈવાહિક સંબંધે જોડાવાના નિર્ણય નજીક લગભગ આવી પહોંચ્યાં છીએ. ઘરમાં આપ અને સહુ વડીલો કપિલ સાથે વાતચીત કરીને આખરી મહોર મારી દો તો અમે અમારો નિર્ણય પાકો કરી લઈએ. કપિલના પક્ષે બધું સમસૂતર છે.’ શકુંતલાએ આડું જોઈને એકીશ્વાસે બોલી નાખ્યું.\n\n‘વાહ, ધ ગ્રેટ! મારી તો સવાર સુધારી દીધી! પરિવારમાં હાલમાં તો તું એકલી જ કુંવારી છે અને તારા પરણી જવાથી મારી જવાબદારી પરિપૂર્ણ થઈ જશે. જો બેટા, સવારે સવારે તારી વાતને અનુલક્ષીને એક નાનકડું સંભાષણ ઠોકી દઉં તો મને સહી લેજે. વિશ્વભરની લોકશાહી શાસનવ્યવસ્થામાં નાગરિકોના વાણીસ્વાતંત્ર્યના અધિકારને માન્ય રાખવામાં આવ્યો છે, પરંતુ એ અધિકાર ઘણાં રૂઢિચૂસ્ત પરિવારોમાં પ્રવેશવાની હજુ તો રાહ જુએ છે. એ મોટેરાંઓ કૌટુંબિક સંસ્કારોની દુહાઈઓ આપી આપીને નાનેરાંઓને ચૂપકીદી સેવવાની ફરજ પાડતાં હોય છે. આપણું કુટુંબ આ બાબતે અપવાદ છે, તે તું સારી રીતે જાણે છે. આપણા ત્યાં આબાલવૃદ્ધ સૌ કોઈ જે તે મુદ્દે પોતપોતાના સ્વતંત્ર અભિપ્રાયો આપી શકે છે; વળી એટલું જ નહિ, પણ પુખ્ત વયે પહોંચેલાં અવિવાહિત જુવાનિયાં પોતાનાં જીવનસાથીની પસંદગી પણ જાતે જ કરી શકતાં હોય છે. જીવનસાથીની આખરી પસંદગી વખતે અમે માર્ગદર્શન ભલે આપીએ, પણ અંતિમ નિર્ણય તો તમારે લોકોએ જ લેવાનો હોય છે. આંતરજાતીય કે આંતરધર્મી, ગોઠવાયેલાં કે પ્રેમલગ્ન એવા ગમે તેવા વૈવાહિક પ્રકાર પરત્વે અમે કદીય કોઈ ભેદભાવ સમજ્યાં નથી. હા, બધાંને એટલું જરૂર કહેવામાં આવતું હોય છે કે તેમણે લીધેલા નિર્ણય પછી તેમનો સુખી કે દુ:ખી ઘરસંસાર એવું જે કંઈ પરિણામ આવે તેના માટે અમે વડીલો જવાબદાર ગણાઈશું નહિ. કોઈના નિષ્ફળ લગ્નજીવનની સમાપ્તિ કરવાનો પ્રસંગ આવે તો તે સંજોગોમાં પણ અમે લોકો તો તટસ્થ જ રહીશું એવું સ્પષ્ટપણે કહી દેવામાં આવતું હોય છે. તારા ત્રણ ભાઈઓ અને બે બહેનોએ જે રીતે કરી લગ્ન કરી બતાવ્યાં છે, તે જ રીત તને પણ લાગુ પડે છે. એ પાંચેય જણ પોતપોતાના દાંપત્યજીવનથી ખુશ છે અને મને વિશ્વાસ છે કે તું પણ સુખી જ થઈશ. લે, મારું સંભાષણ પૂરું થયું; હવે બોલ તારે શું કહેવાનું છે?’\n\n‘આપે મારાં પાંચેય ભાઈબહેનોને પાત્રપસંદગી માટેની બધી જ જાતની છૂટ આપી હોવા છતાં એ લોકોએ આપણા સમાજમાં જ લગ્ન કર્યાં છે. એ લોકોને એમ બની શક્યું એટલા માટે કે એમણે ગોઠવેલાં લગ્ન કર્યાં હતાં, જ્યારે મારા કિસ્સામાં પરિસ્થિતિ જુદી છે.’ શકુંતલાએ સંકોચસહ કહી નાખ્યું.\n\n‘એમાં ગાંડી, શરમાય કેમ છે? કહી નાખ ને કે તારે પ્રેમલગ્ન કરવાનાં છે અને કપિલ પરજ્ઞાતિનો છે.’\n\n‘દાદા...દાદા!’થી આગળ ન બોલી શકતાં શકુંતલા શરમની મારી લજામણીના છોડની જેમ લચી પડી.\n\n“‘દાદા...દાદા’થી આગળ બોલીશ કે?”\n\n‘એ પરજ્ઞાતિનો તો ખરો, રેશનલ પણ છે!’\n\n‘અરે વાહ, તો તો સસરા-જમાઈની જોડી જામશે ખરી! હું જાહેરમાં નહિ, પણ અંગત રીતે રેશનલ જ છું; તે તમે બધાં જાણો છો; તો પછી અમારી બેઉની જ્ઞાતિ તો એક જ થઈ ને! કપિલ હવે ક્યાં પરજ્ઞાતિનો રહ્યો? જા, મારા આશીર્વાદ છે કે બેઉ સુખી થાઓ.’\n\nશકુંતલા ભાવવિભોર બનીને કલ્યાણરાયના ઝડપથી ચરણસ્પર્શ કરી લઈને હરખપદુડી થતાં હરણીની ઝડપે એમ બોલતી ત્યાંથી ભાગી ગઈ કે ‘ઓ, માય ધી મોસ્ટેસ્ટ ગ્રેટેસ્ટ દાદા!’. શકુંતલાનો દાદાને સંબોધન માટેનો શેક્સપિરીઅન અંગ્રેજી ઢબમાં બોલાતો આ હંમેશનો તકિયાકલામ હતો!\n\n* * *\n\nલંચનો સમય થયો. નાનાં બાળકોને પહેલાં ખવડાવી દીધું હતું અને એ બધાંને બગીચામાં મોકલી દેવામાં આવ્યાં હતાં. શકુંતલા સિવાયનાં બધાં મોટેરાંઓ ડાઈનીંગ ટેબલ ઉપર ગોઠવાઈ ગયાં હતાં. ટેબલની વચ્ચે મોટામોટા બાઉલમાં વાનગીઓ મૂકી દેવામાં આવી હતી. શકુંતલાએ એ બાઉલમાં વાનગીઓ ઉમેરતા રહેવાની જવાબદારી નિભાવવાની હતી. સૌએ સેલ્ફ સર્વિસથી ભોજનને ન્યાય આપવાનો હતો. કલ્યાણરાયે આગ્રહ કરીને કપિલને પોતાની પાસેની ખુરશીમાં બેસાડ્યો હતો. જમવાની સાથેસાથે હળવી મજાક મશ્કરી થયા કરતી હતી. કપિલ ફુટડો યુવાન હતો. તેનો પડછંદ બાંધો અને હસમુખો સ્વભાવ પહેલી નજરે એક્મેકનાં વિરોધાભાસી લાગે, પણ હકીકતે જોતાં એ એકબીજાને પૂરક બની રહેતાં હતાં અને તેના વ્યક્તિત્વને ઉપસાવતાં હતાં. મિકેનિકલ એન્જિનિયરીંગમાં બી. ઈ. કરી લીધા પછી એકાદ વર્ષ પહેલાં જ પોતાના કૌટુંબિક ઓઈલ એક્સ-પિલર મશિન ઉત્પાદન કરતા ઉદ્યોગમાં તે જોડાઈ ગયો હતો.\n\nકલ્યાણરાય અને કપિલ વચ્ચે સાહજિક વાર્તાલાપ થઈ રહ્યો હતો. કુટુંબનાં અન્ય સભ્યો ભોજન આરોગવામાં પરોવાયેલાં હતાં, પણ તેઓ કાન સરવા રાખીને એ બેઉ વચ્ચેની વાતચીતને એકાગ્ર ચિત્તે સાંભળી રહ્યાં હતાં.\n\n‘હંઅ, તો મિ.કપિલ, શકુંતલાએ જણાવ્યા મુજબ તમારાં કુટુંબીજનો આ લગ્નમાં સહમત છે જ. હવે તમે બેઉ જણ આખરી સહમતી સાધી લો તો આપણાં બેઉ પરિવાર સાંજનું ડિનર સાથે જ લઈએ.’\n\n‘આપ વડીલોની પણ અમારા પરિવારની જેમ સહમતી અને આશીર્વાદ તો જોઈશે જ ને!’ કપિલે નિ:સંકોચ પોતાની વાત મૂકી દીધી.\n\n‘તમારી બેઉની સંમતિમાં અમારી સંમતિ સમાયેલી જ છે. શકુંતલાએ તમને જણાવ્યું જ હશે કે અમારા કુટુંબમાં જીવનસાથીની પસંદગીમાં દરેકને સ્વતંત્રતા હોય છે. આજકાલનાં છોકરાં માબાપની ઉપરવટ જઈને પણ પોતાનું જ ધાર્યું કરતાં હોય છે, તો અમારા જેવાં વડીલોએ આગોતરી શરણાગતી સ્વીકારી લેવામાં કોઈ નાનમ ખરી?’ કલ્યાણરાયે મરક મરક હસતાં બધાંને હસાવી નાખ્યાં.\n\n‘વડીલ, અમે તો માનીએ છીએ કે રૂપિયાથી મહોર મોટી એટલે મોટી જ હોય. અમારામાં પરિપક્વતાનો અભાવ હોય અને આપ વડીલો દીર્ઘદૃષ્ટિ ધરાવતાં હોઈ આપ સૌના નિર્ણયો ભાગ્યે જ ખોટા પડે.’\n\n‘ચાલો દુનિયાભરના વડીલો વતી તમારા અમારા વિષેના ઊંચા ખ્યાલને અને કોમ્પ્લીમેન્ટને સ્વીકારી લઉં છું. તમે બેઉ એકબીજાની અપેક્ષા મુજબની શરતોની ચોખવટ કરી લેજો.’ કલ્યાણરાયે વ્યાવહારિક સૂચન કર્યું.\n\n‘વડીલ, માફ કરજો જો આપની વાત કપાતી હોય તો; પણ લગ્નપૂર્વેની એવી કોઈ શરતો તો વેપારધંધાની શરતો જેવી ન બની રહે? પ્રેમ અને લાગણીના સંબંધોમાં એક્બીજા સાથેનું અનુકૂલન સાધી લેવાની તૈયારી હોય ત્યારે એમાં સઘળી શરતો કે અપેક્ષાઓનો સરવાળો થઈ જ જતો હોય છે.’\n\n‘તમે ઓઈલ મિલની મશિનરીના ઉત્પાદક અને અમે સબમર્સિબલ પંપના ઉત્પાદક અને એક્ષપોર્ટર. તો ચાલો, આપણે આપણા વેપારધંધાવાળા ‘નિયમો અને શરતો લાગુ’ શબ્દોને હળવા બનાવીને ‘અપેક્ષા’ શબ્દ પ્રયોજીએ. તો બોલો, ભાવી જમાઈરાજ, અમારી શકુ તરફની તમારે ઓછામાં ઓછી એક અપેક્ષા તો અમને જણાવવી જ પડશે. તમે નહિ બોલો તો તમારી અગત્યની એક અપેક્ષાની મારે જ તમને યાદ અપાવવી પડશે. વચ્ચે બે બાબતે ખુલાસો કરી લઉં કે ‘તમને ભાવી જમાઈરાજ’ તરીકે એટલા માટે સંબોધ્યા છે કે હજુ સુધી આપણી વચ્ચે ‘મંજૂર’ (Done) ની ઔપચારિકતા થઈ નથી. બીજી બાબત એ કે મારા મનમાંની તમારી એ અગત્યની અપેક્ષા વિષેની વાત અમે દાદા-દીકરી જ જાણીએ છીએ, બાકીનાં બધાં અજાણ છે.’\n\n‘દાદા, આપે તો મને ગૂંચવી નાખ્યો! એવી તો મારી કઈ અગત્યની અપેક્ષા હશે, જેની આપને અને શકુંતલાને જાણ છે અને મને નથી!’ આમ કહેતાં બાઉલમાં દૂધપાક ઉમેરવા આવેલી શકુંતલા સામે કપિલે જોઈ લીધું.\n\nશકુંતલા દૂધપાકના પાત્રને ટેબલ ઉપર મૂકીને કિચન તરફ દોડી ગઈ અને દરવાજાની ઓથ લઈને કપિલ જુએ તે રીતે તેના એક હાથની મુઠ્ઠી ઉપર બીજા હાથની મુઠ્ઠીને ઘસી બતાવી.\n\nકપિલ શકુંતલાના ઈશારાને પામી જતાં હાસ્યને પરાણે ખાળી રાખીને કલ્યાણરાયને કહ્યું, ‘વડીલ, આપનો સેન્સ ઑફ હ્યુમરનો માનાંક પેલી હાસ્ય સિરિયલમાં આવતા મિ. બિન કરતાંય ઘણો ઊંચો છે. હવે મને ખ્યાલ આવે છે કે આપ જે વાતનો ઈશારો કરી રહ્યા છો એને તો હું મારા જીવનની ભૂતકાલીન દુ:ખદ ઘટના ગણીને એક ‘નઠારા સ્વપ્ન’ની જેમ ભૂલી ગયો છું.’\n\nઘરનાં બાકીનાં બધાંના પોતપોતાના હાથમાંના ચમચીકાંટા સ્થિર થઈ ગયા અને તેઓ બધાં વિસ્ફારિત નયને એકબીજાં સામે જોઈ રહીને દાદા અને કપિલ વચ્ચે ચાલી રહેલી રહસ્યમય વાતનો તાગ મેળવવાની કોશિશ કરવા માંડ્યાં.\n\n‘લ્યો, મારા સેન્સ ઑફ હ્યુમરના તમારા બીજા કોમ્પ્લીમેન્ટને પણ સહર્ષ સ્વીકારી લઉં છું. વળી તમારે મને મારી અવલોકનશક્તિ માટેના ત્રીજા કોમ્પ્લીમેન્ટને પણ જીભના ટેરવે લાવી રાખવો પડશે. પહેલાં તો તમે એમ કહ્યું હતું કે તમારી અગત્યની એ અપેક્ષાની તમને ખુદને જ જાણ ન હતી અને અચાનક વાતને ‘હવે મને ખ્યાલ આવે છે’ શબ્દો ઓઢાડીને એ યાદ આવી જવાનો જે અભિનય કરી બતાવ્યો છે એ મેં પકડી પાડ્યો છે. ચાલાક શકુએ કિચન તરફ ભાગી જઈને તમને ઈશારાથી સમજાવી દીધું લાગે છે; બોલો, ખરું કે નહિ?’\n\n‘હા, ખરું. અમને આપે સાચે જ પકડી પાડ્યાં! હવે આપની તીવ્રતમ અવલોકનશક્તિ અને વિચક્ષણ બુદ્ધિ માટે આપ ત્રીજા કોમ્પ્લેમેન્ટના પણ હકદાર બની જાઓ છો.’ કપિલે અહોભાવપૂર્વક કહ્યું.\n\nશકુંતલાના મોટાભાઈ ધવલરાયથી હવે ન રહેવાયું અને બોલી પડ્યા, ‘બાપલિયાઓ, તમે બંને જણા પહેલી બુઝાવવાનું મૂકી દઈને વાતનો ફોડ પાડશો નહિ ત્યાંસુધી અમારાથી હવે આગળ એક પણ કોળિયો ગળે નહિ ઉતારી શકાય!’\n\n‘હવે મિ. કપિલરાય, તમારા પોતાના સ્વમુખે આપણી વચ્ચે ચાલી રહેલી પહેલીને ઊઘાડી કરી બતાવો તો એ લોકો જમવા પામશે, નહિ તો બિચારાં ભૂખ્યાં ઊઠી જશે!’ કલ્યાણરાયે ટીખળ કરી લીધું.\n\n\n\n‘જોયું, કપિલજી? દાદાએ તમને રાયનું બિરૂદ આપી જ દીધું છે, તો હવે આ લગ્ન સંબંધે અમારી કોઈ રાયની જરૂર રહે છે ખરી? તમે હવે કપિલમાંથી કપિલરાય બની જ ગયા, અમારા પરિવારમાં ભળી ગયા!’ મોટાં ભાભી શાંતાદેવી પોતાના ઉત્સાહને ખાળી ન શક્યાં અને બોલી પડ્યાં.\n\n\n\n‘તો લ્યો ત્યારે, કોથળામાંનું બિલાડું કાઢું છું તેને જોઈ લ્યો. દાદાએ મારી મજાક કરી છે અને મારી અપેક્ષા કે શરત જે કંઈ ગણો તેને મૂકવાની જે વાત કહી છે તે એ છે કે મારે શકુંતલા પાસેથી કબુલાત લેવાની કે તેણે મારા બુટને બ્રશ મારી આપવું પડશે!’ કપિલે આંખો ઉલાળતાં વિસ્મયભાવે કહ્યું.\n\n\n\nબધાં ખડખડાટ હસી તો પડ્યાં, પણ વાત તેમની સમજમાં ન આવી કે આવી કોઈ વાહિયાત અપેક્ષા કે શરત તે વળી હોઈ શકે ખરી!\n\n\n\nકલ્યાણરાયે હવે શકુંતલાની કોટમાં દડો નાખતાં કહ્યું કે, ‘નાનકી, કપિલ બિચારો બધાં આગળ એ વાત કહેતાં શરમાશે; માટે તું જ એ કહી સંભળાવ કે જેથી બધાંનો જમવાનો ઇન્ટરવલ પૂરો થઈ જાય અને સૌ દૂધપાક ઝાપટવા માંડે!’\n\n\n\nશકુંતલાએ ખોંખારીને કહેવાનું શરૂ કર્યું, ‘તમે બધાં એ જાણીને આંચકો ન અનુભવતાં કે કપિલ બીજવર છે! આપણે સમાચારપત્રો અને વીજાણુ માધ્યમે જાણીએ છીએ કે પશ્ચિમના દેશોમાં પતિપત્ની વચ્ચે સહિષ્ણુતાના અભાવે સાવ ક્ષુલ્લક મુદ્દાઓના લીધે પણ ઘડીના છઠ્ઠા ભાગમાં લગ્નવિચ્છેદ થયા કરે છે. કોઈને સામેવાળાનાં ઊંઘતી વખતે બોલતાં નસકોરાંની ફરિયાદ હોય, કોઈ વળી પતિપત્ની વચ્ચે સૂવા ટાણે પણ પોતાની પ્રાયવસીનું બહાનું આઘું ધરીને અલગ શયનખંડમાં સૂવા માગતું હોય અને તે સામેવાળા દ્વારા નકારવામાં આવતું હોય, કોઈ વળી સામેવાળા ઉપર એવો આક્ષેપ મૂકે કે પોતાના અંગત પાળેલા ડૉગ કે કેટને યોગ્ય સન્માન આપવામાં આવતું નથી, તો વળી બેમાંથી કોઈ એકનો શ્વાસ ગંધાતો હોય, કોઈ સંતાન ન ઇચ્છતું હોય, કોઈ પોતાની અંગત આવક ઉપર કબજો જમાવી રાખવા માગતું હોય અને સામેવાળાનાં ખિસ્સાં હળવાં થતાં રહે તેમ ઇચ્છતું હોય વગેરે ... વગેરે. કપિલની માંડેક દસેક દિવસના દાંપત્યજીવનની પહેલી પત્નીની કહાની પણ કંઈક આવી જ છે!’\n\n\n\nમજલી ભાભી સુરેખા બોલી ઊઠ્યાં, ‘એ દેશોનો ચેપ આપણાં લોકોને પણ લાગવા માંડ્યો કે શું? કપિલરાય, તમારો કિસ્સો તમારા માટે દુ:ખદાયક તો જરૂર હશે અને તેથી જ આપે હમણાં કહ્યું પણ હતું કે એ ઘટનાને દુ:સ્વપ્ન ગણીને આપ ભૂલી જવા માગો છો. પરંતુ અમે અમારી દીકરીઓને સુસંસ્કાર આપવા માગતાં હોઈ એ ઘટના આપના સ્વમુખે અમને વિગતે સાંભળવા મળે એમ અમે ઇચ્છીએ છીએ.’ સુરેખાએ કપિલ આગળ પોતાની સુરેખ માગણી મૂકી દીધી.\n\n\n\nકપિલે શરૂ કર્યું, ‘અમને પરણ્યાંને માંડ દસેક દિવસ થયા હશે અને તે દિવસે મારા બાપુજી અને મોટાભાઈ ફેક્ટરીએ જવા માટે ગાડીમાં ગોઠવાઈ ગયા હતા અને મારી જ રાહ જોવાઈ રહી હતી. મેં એને સ્વાભાવિક રીતે મારા બુટને બ્રશ કરી દેવાનું કહ્યું કે જેથી મારી એકાદ મિનિટ પણ બચે. હવે અમારી વચ્ચે સામસામી કેવી દલીલબાજી થઈ હશે તે આપ સૌ કલ્પી શકો છો, એટલે વિગતમાં જતો નથી. પરંતુ એણે કાગનો વાઘ કરી દીધો અને અમારું ઘર છોડી ગઈ. હું હજુ પણ હકારાત્મક ભાવે એમ માનું છું કે તેના દસેક દિવસના અમારા ત્યાંના વસવાટ દરમિયાન અમારા પૂરા કુટુંબના પૂર્ણતયા રેશનલ વાતાવરણમાં તે કાં તો અકળાઈ ગઈ હોય અથવા એમ પણ હોઈ શકે કે તેના મનનો માણીગર બીજો કોઈક હોય અને તેને મારી સાથે તેની ઇચ્છા જાણ્યા વગર પરણાવી દેવામાં આવી હોય! તમે લોકો પણ કબૂલ કરશો જ કે આવું નજીવું કારણ અમારા છૂટા પડવાનું નિમિત્ત બની શકે નહિ. જે હોય તે પણ અમે અમારા પક્ષે સમાધાન માટેના પૂરતા પ્રયત્નો કરી જોયા હતા, પણ તેનાં માબાપનો અમને સહકાર ન મળતાં અમારે નાછૂટકે નમતું જોખવું પડ્યું હતું અને કોર્ટકચેરીના મામલામાં ન પડતાં અમે અંગત રીતે જ પતાવટ કરી લીધી હતી. ભલે અમારું એ દસેક દિવસનું જ દાંપત્યજીવન કહેવાય, પણ શકુંતલાએ શરૂમાં જ કહ્યું તેમ હું બીજવર તો ખરો જ ને!’ કપિલે વ્યથિત સ્વરે પોતાનું કથન પૂરું કર્યું.\n\nગંભીર થઈ ગયેલા વાતાવરણને હળવું બનાવવાના આશયે કલ્યાણરાયે કપિલને ઉદ્દેશીને કહ્યું,’જમાઈરાજ, આપ અમારી નાનકીને બુટને બ્રશ કરી આપવાની શરતમાં બાંધો કે ન બાંધો; પણ એની વતીની એટલી ખાત્રી તો અમે જરૂર આપીશું કે તે માત્ર બ્રશ જ નહિ, પણ બુટપોલીશ પણ કરી આપશે અને તે પણ તમારા કુટુંબનાં બધાં જ સભ્યોનાં પગરખાંને!’ બધાં ખડખડાટ હસી પડ્યાં અને હળવાં ફૂલ થઈ ગયાં.\n\nકલ્યાણરાયે વળી ઉમેર્યું, ‘હવે મુદ્દાની વાત કે સૌ આપણા ભોજનને ચૂપચાપ ન્યાય આપી દઈએ. ધવલ બેટા, પછી આપણે વેવાઈને સહકુટુંબ સાંજના ડિનર માટે ટેલિફોનિક આમંત્રણ પાઠવીએ. સમયના અભાવે આપણે એટલે દૂર રૂબરૂ નહિ જઈ શકીએ. વળી એ લોકો ઘરેથી તરત જ નીકળી જાય તો અહીં વહેલાં આવી પહોંચે અને આપણો લગ્નપ્રસંગ કઈ રીતે પાર પાડવો તેની વિગતે ચર્ચા થઈ શકે. આમ વહેલી સવારથી આપણાં બંને પરિવારો માટે શકુંતલાએ શરૂ કરાવેલો શુભ દિવસ રાત્રે ‘મધુરેણ સમાપયેત્’ થવા પામશે.’",
      "duration": "10 mins",
      "category": "Classics"
    },
    {
      "id": 37,
      "title": "અભણ ખલાસી",
      "story_name": "કિસન… ઓ કિસન.. હાલ ભાઈ ઝટ, બે વાર ટંડેલના ફોન આવી ગીયા. બીજા બધી ખલાઈ પણ કવારના વા’ણે આવી ગયાશ.” ભગાએ કિસનના બારણે ઊભા રહી ઉતાવરી હાકલ કરી.\n\n\n\n“આવું ભાઈ, જરીક થોભ તો ખરી.” કિસન તેના જૂના ખખડધજ કબાટમાં કંઇક ફંફોસતા, લાપરવાહીથી બોલ્યો, “ભાભી, આ હું ગોતેશ આમાં ?” ભગાએ રમીલાભાભી તરફ જોતા આશ્ચર્ય સાથે પૂછ્યું.",
      "duration": "1 mins",
      "category": "Classics"
    },
    {
      "id": 38,
      "title": "નખ્ખોદ !",
      "story_name": "ભક્તિભાવ વ્યાપી જાય સમગ્ર ચેતનાતંત્રમાં એવું આ અતિ પ્રાચીન કોટ્યાર્ક મંદિર. અહીંના વાતવરણમાં મદિરાના નશા કરતાં સાવ જુદો જ નશો છે. આ નશો એટલે વૈરાગ્યનો નશો, ચિત્તની પ્રસન્નતાનો નશો, મનની શાંતિનો નશો ! દર્શનાર્થીઓનાં દિલોદિમાગ ઉપર એક અદ્ભુત આધ્યાત્મિક સામ્રાજ્યા અહીં છવાઈ જાય છે. આ મંદિરમાં પ્રસ્થાપિત થયેલી છે એક મૂર્તિ, નામે ‘માતૃકા’. બેનમૂન શિલ્પ છે મૂર્તિનું ! શિલ્પનો વિષય પણ ઉત્તમોત્તમ ! માતા અને તેની કોખમાંનું બાળક ! વાત્સલ્યભાવથી પુલકિત એવી માતાનું હૃદય જાણે કે ત્રીજું સ્તન હોય તેમ વાત્સલ્યપાનથી પરિતૃપ્ત એવું શિશુ માતાના ત્રિભંગ દેહને ચીપકી રહ્યું છે ! સંતાનભૂખપીડિત યાત્રિકો અહીં અંતર્ધ્યાન બનીને હાથ ફેલાવે છે, માથાં ટેકવે છે, અશ્રુ સારે છે !\n\nપણ…આજે તો, રાગ અને ત્યાગની પરસ્પર વિરોધી જેમની પ્રાર્થનાઓ એક્બીજી સાથે ટકરાઈ રહી છે એવાં તમે બંને અહીં ઊભાં છો, મુકુલરાય અને ધર્મલક્ષ્મી ! વાનપ્રસ્થના આરે આવી ઊભેલાં તમે ‘માતૃકા’ને ધર્મસંકટમાં મૂકી દેતાં ઊભાં છો !\n\nમુકુલરાય, તમે તો યોગીહઠ લઈને આંખમાંથી અંગારા ઓકતી ત્રાટક નજરે માતૃકા સામે જોઈ રહ્યા છો. તમારા ઓષ્ઠ નિશ્ચેતન, પણ મન આર્તનાદ કરી રહ્યું છે. તમારા શ્વાસની આવનજાવનમાં એક જ શબ્દ ઘૂંટાઈ રહ્યો છે, ’નખ્ખોદ ! હા, નખ્ખોદ !’. તમે માતૃકા આગળ નખ્ખોદનો શ્રાપ પ્રાર્થી રહ્યા છો ! જ્યારે, ધર્મલક્ષ્મી, તમે તો બંધ આંખે જિહ્વારટણ દ્વારા દેવીને કાકલૂદીભરી પ્રાર્થના કરતાં આશીર્વાદ યાચી રહ્યાં છો કે તમારા ત્યાં ઝટ પારણું બંધાય ! સદીઓથી પોતાની કોખમાં બાળક તેડીને ઊભેલાં માતૃકાદેવી આવી દ્વિધામાં કદીય મુકાયાં નહિ હોય કે એક જ અને તે પણ વયોવૃદ્ધ યુગલ પરસ્પર વિરોધી માગણી સાથે તેમની સામે હોય !\n\nતમે જ્યારે સદેહે અહીં ઊભા છો, મુકુલરાય, ત્યારે તમારું મન તમને અતીત તરફ ખેંચી જાય છે અને તમે તમારા વિદ્યાર્થીકાળની હાઈસ્કૂલની પાટલી ઉપર ગોઠવાઈ જાઓ છો. તમારા અધ્યાપક તમને ‘મુકુંદરાય’ વાર્તા ભણાવી રહ્યા છે. તમારા અધ્યાપકે ભાવવાહી સ્વરે વાર્તાના અંત ભાગમાં આવતો ‘નખ્ખોદ……નખ્ખોદ !’નો જે ઉચ્ચાર કરેલો તેના જ પડઘા જાણે કે મંદિરના આ નીરવ વાતાવરણમાં ઘંટનાદની જેમ ગૂંજી રહ્યા છે અને તે જ પડઘા તમારા મનમંદિરમાં પણ ! તમે તો પેલા મુકુંદરાયના પિતા કરતાં એક ડગલું આગળ વધીને સાચે જ દેવી આગળ પ્રત્યક્ષ માગણી મૂકી રહ્યા છો, નખ્ખોદની ! એ ડોસાએ તો પોતાની વિધવા પુત્રી ગંગા આગળ વિમળશાની પીથા વણઝારાના પ્રસંગવાળી ઘટના કહીને નખ્ખોદ માટેનું પરોક્ષ કથન કર્યું હતું ! ખરેખર, મુકુલરાય, તમારી મનોવ્યથાને તમારો સિદ્ધાર્થ સમજી શક્યો હોત, તો તમે દેવી આગળ ધર્મલક્ષ્મીની પ્રાર્થનાના સહયાચક જરૂર થયા હોત !\n\nધર્મલક્ષ્મી, તમે પણ તમારા પતિની મનોવેદનાથી સુવિદિત તો ખરાં, પણ તેની પરાકાષ્ઠાથી અજ્ઞાત છો; નહિ તો તમારા એક માત્ર સિદ્ધાર્થના નખ્ખોદની માગણી કરતા તમારા પતિને તમે જરૂર વારી દીધા હોત ! તમે જ્યારે માતૃકા આગળ પુત્રવધૂ યશોધરાનો ખોળો ભરાય તેવી પ્રાર્થના કરી રહ્યાં છો, ત્યારે તમે પણ યશોધરાની ઉંમરે પહોંચી જતાં તમારા ભૂતકાળને વાગોળવા માંડો છો. તમને સિદ્ધાર્થનો જન્મસમય યાદ આવી જાય છે. તમારી પ્રથમ લગ્નતિથિની ઉજવણીમાં જાણે કે સહભાગી થવા ઉતાવળે આવી પહોંચેલો એ સિદ્ધાર્થ ! એ વખતે તમારું સંયુક્ત કુટુંબ હતું. આ કુટુંબપ્રથામાં માબાપ સંતાનજન્મનો આનંદ બાહ્ય રીતે પ્રગટ કરી શકે નહિ, કંઈક એવી પરંપરાકે કે પછી વડીલોની મર્યાદાના કરણે ! તમારા માટે આનંદ હતો કે કેમ તે વિચારવાની પણ તમારામાં સૂઝબૂઝ ન હતી. આમ છતાંય આગંતુકને જન્મતો અટકાવવાની તમારા પતિની દરખાસ્તને તમે પ્રેમપૂર્વક ફગાવી દીધી હતી. તમે સિદ્ધાર્થને જન્મવા દીધો હતો.\n\nસિદ્ધાર્થ પૂવે, ધર્મલક્ષ્મી, તમે બંને પ્રણયરેખાનાં સામસામાં બિંદુઓએ હતાં. તમારી દૃષ્ટિઓ એકબીજા તરફ મંડાયેલી હતી. પણ પછી તો તમે ત્રિકોણ બની ગયાં, ત્રિકોણ જ રહ્યાં ! હા, ત્રિકોણ જ ! સિદ્ધાર્થને ભાઈ કે બહેનની ભેટ આપવાની તમારી હિંમત ન ચાલી ! પ્રથમ પ્રસુતિનો એ કપરો કાળ પિયરમાં વીત્યો હતો. સિદ્ધાર્થ ઉદરમાં હતો, ત્યારથી જ તમારે કડવાં ઔષધ પીવાં પડેલાં ! પ્રસવકાળ એટલે મૃત્યુ તરફની અડધી મંઝિલ ! કાં તો મૃત્યુ તરફ ધકેલાઈ જવાનું અથવા જીવન તરફ પાછા ફરી જવાનું ! જન્મતાં જ સિદ્ધાર્થ ખૂબ કષ્ટ આપી ગયો, ખૂબ ખૂન વહાવી ગયો ! વળી જન્મ્યા પછી પણ તમારું ખૂન ચૂસતો રહ્યો ! હા, સફેદ ખૂન ! ચાલવા શીખ્યો તેથી પણ અધિક સમય સુધી તમે તેને સ્તનપાન કરાવતાં જ રહ્યાં. તમારા અંગસૌષ્ઠવને અવગણીને પણ તમે તમારી છાતી નિચોવતાં જ રહ્યાં ! સિદ્ધાર્થ આકળો પણ એવો જ કે કળ ન કરે ! ઘરનાં બધાંને પ્રત્યેક રાત્રિએ જન્માષ્ટમીનાં જાગરણ કરાવે ! તમારી કેટલીય રાત્રિઓ એવી વીતતી કે સવાર પડી જતી. પણ, ધર્મલક્ષ્મી, તમે તો જનેતા હતાં. સંતાનઉછેર પાછળનાં કષ્ટોનો હિસાબ જનેતા પાસે કદીય ન હોય ! નવીન પ્રભાત ઊગતું અને જૂના હિસાબો ભૂંસાતા રહેતા !\n\nપરંતુ, મુકુલરાય, તમારાં છેલ્લી બે જ રાત્રિનાં જાગરણ એવાં રહ્યાં કે સિદ્ધાર્થ પ્રત્યેના તમારા અને તમારાં પત્નીના પ્રેમ અને પુરુષાર્થના સરવાળા મોટા જ થતા ગયા, એકેય રકમ ભૂંસાતી ન હતી. તમે વેપારી અને એ પણ ગ્રોસરીના પાકા વેપારી ! પરચુરણ સામાનથી માંડીને જથ્થાબંધ ચીજોનો વેપાર કરતા તમે હિસાબખિતાબમાં એક્કા હતા. તમારી નજર આગળ સિદ્ધાર્થના જન્મથી માંડીને એ એકાદ મહિના પહેલાં ગૃહસ્થી બન્યો ત્યાં સુધીનાં દૃશ્યો આવી ગયાં. છેલ્લા પખવાડિયામાં તો સાવ બદલાતો જતો સિદ્ધાર્થ તમારી ચકોર નજર આગળ ઉઘાડો પડતો જતો હતો. યશોધરાના મોહપાશમાં બંધાતો જતો સિદ્ધાર્થ પેઢી ઉપર આવતો તે પણ ઉછીનો ઉછીનો ! મુકુલરાય, તમારી વૈશ્યબુદ્ધિને એ સમજતાં વાર ન લાગી કે તમારી ભણેલીગણેલી અને રૂપાળી પુત્રવધૂના પ્રભાવ આગળ તેનું વ્યક્તિત્વ ઓગળતું જતું હતું. એકાદ મહિનાનાં કદાચ યશોધરાનાં નિશાભાષણો તેનામાં ધંધા પ્રત્યેની સૂગ ઉત્પન્ન કરવા માટે સમર્થ પુરવાર થયાં હતાં ! તમે તેની સાન ઠેકાણે લાવવા મધ્યસ્થી તરીકેની અસરકારક ભૂમિકા ભજવી શકે તેવા કોઈક પાત્રની શોધ ચલાવી રહ્યા હતા. તેના મિત્રો વિષે તમને ઊંડી જાણકારી ન હતી. આવા સંવેદનશીલ પ્રશ્ન સાથે તમે તેની સામે સીધા આવવા માગતા ન હતા, કેમ કે આમાં પિતાપુત્રની મર્યાદા લોપાવાનો ભય હતો. તમારી પાસે એવા પાત્ર તરીકે એક્માત્ર ધર્મલક્ષ્મીનો જ વિકલ્પ બાકી રહેતો હતો. ઘરની વાત ઘરમાં જ સીમિત રાખવા માટે આ જ ઉત્તમ માર્ગ હતો.\n\nપણ અફસોસ, મુકુલરાય ! તમારી યોજના મનમાં જ રહી ગઈ અને એ સાંજે સિદ્ધાર્થે મર્યાદાની પાળ તોડી નાખતાં કોઈપણ જાતની પૂર્વભૂમિકા વગર તમને સીધું જ પૂછી નાખ્યું હતું, ‘પિતાજી, એ પરિચારિકાની તાલીમ લેવા માગે છે અને હું પણ તેની સાથે રહીને ખાનગી નોકરી કરું તો !’\n\nસિદ્ધાર્થના આ શબ્દો સાંભળીને, મુકુલરાય, તમે ચોંકી ઊઠ્યા હતા. તમારા મસ્તક ઉપર તમારી દુકાનનાં તોલમાપ અને ત્રાજવાં જાણે કે પટકાવા માંડ્યાં હતાં ! તમારા ઉપર ચીજવસ્તુઓના ડબ્બા ઠલવાતા હોય અને અનાજના કોથળાઓના ભાર નીચે તમે ભીંસાતા-ગૂંગળાતા હોવ તેવું તમે અનુભવ્યું હતું ! વહુઘેલા સિદ્ધાર્થને તેનીપરિચારિકા પત્નીનો પરિચારક થયેલો તમે જોઈ રહ્યા હતા ! વિચારતંદ્રામાં તમે એવા તો ખોવાઈ ગયા હતા, મુકુલરાય, કે સિદ્ધાર્થે જ તમને પુન:પ્રશ્નથી જાગૃત કર્યા હતા કે, ‘પિતાજી, મારી વાતનો પ્રત્યુત્તર ન વાળ્યો !’\n\nઆ સાંભળીને, મુકુલરાય, તમે હસવાનો પ્રયત્ન કરતા બોલી ઊઠ્યા હતા કે ‘ધંધામાં ઘણીબધી મહેનત છે. તારો વિચાર ખોટો નથી. મુનિમ અને હું અહીંનું ગબડાવ્યે જ જઈશું. વ્હાઈટ કોલર લાઈફ તો જીવી શકાય ! વળી આવકના નવીન બે સ્રોત વધશે, તમારી બંનેની નોકરીથી !’ આમ તમારા તરફની લીલી ઝંડી મળી ગઈ સમજીને તમારો સિદ્ધાર્થ તો હરખપદુડો થઈ ગયો હતો.\n\nમુકુલરાય, આ પ્રસંગ પછીની પહેલી રાત તમારા માટે જાણે કે પ્રલયની રાત પુરવાર થઈ હતી ! તમે લાખ પ્રયત્ને ઊંઘી શક્યા ન હતા. કૉમ્પ્યુટર જેવા તમારા મગજના સ્કીન ઉપર એક દૃશ્ય આવી ગયું હતું. સિદ્ધાર્થ યુવાનીના ઉંબરે આવી ઊભો હતો. તે વરણાગિયો થતો જતો હતો. પેઢીના એ રજાના દિવસે એ બજારમાં લટાર મારવા ગયો હતો અને ઓસરીએ તેનો મોકલેલો ધોબી તેનાં કપડાં લેવા આવી ઊભો હતો. કરકસરવૃત્તિવાળાં ધર્મલક્ષ્મીને મન આ ભારે વાત હતી. તેમના અણગમાના ભાવને પારખી જતાં તમે તેમને સમજાવી દીધાં હતાં કે, ‘તને તેનાં કપડાંની બરાબર ઈસ્ત્રી કરતાં આવડતું નહિ હોય !’ વળી ધોબીના ગયા પછી તમારા રમતિયાળ સ્વભાવ મુજબ મરકમરક હસી પડતા તમે બોલ્યા હતા, ‘જોજે પાછી, તેની સ્ત્રી કરવામાં કાચી ન પડે ! આમાં તો ધોબીથી સર્યું, પણ પછી આગળ આપણે ધોબીના કૂતરા જેવી સ્થિતિમાં ન મુકાઈએ !’ તમારી આ મીઠી મજાકથી ધર્મલક્ષ્મી ‘જાઓ લુચ્ચા !’ કહીને ખડખડાટ હસી પડ્યાં હતાં.\n\nઆ પ્રસંગને યાદ કરતા, મુકુલરાય, તમે જ્યારે અસહ્ય વેદનાની આગમાં શેકાઈ રહ્યા હતા; ત્યારે તે જ રાત્રિએ તમારાં પત્ની બાજુના જ ઢોલિયામાં ઘસઘસાટ ઊંઘી રહ્યાં હતાં. તમારા જાગરણની એ ગોઝારી રાત્રિએ, મુકુલરાય, તમે વર્તમાનમાં આવી જતા સિદ્ધાર્થની સ્ત્રી વિષેના વિચારોના વમળમાં ઘુમરાવા માંડ્યા હતા. તમને એ સાંજના પ્રસંગથી એક વાતની પ્રતીતિ થઈ ચૂકી હતી કે સાચે જ તમે અને ધર્મલક્ષ્મી યશોધરાની પસંદગીમાં ક્યાંક ભૂલથાપ ખાઈ બેઠાં હતાં ! પુત્રપ્રેમના અતિરેકમાં તમે કન્યાપસંદગીમાં તેના જ દૃષ્ટિકોણને વિશેષ પ્રાધાન્ય આપ્યું હતું અને તમારા ભાવી પરત્વે દુર્લક્ષ સેવ્યું હતું. યશોધરા ભણેલી હતી, સુંદર હતી. રંગે થોડીક શ્યામ છતાં મોહક હતી. બંનેની બરાબરની જોડી જામે તેવી હતી. પ્રગતિશીલ વિચારો ધરાવતું તેનું કુટુંબ હતું. બહોળા પરિવારની તે એક માત્ર લાડલી પુત્રી હતી. બધું શ્રેષ્ઠ હતું, પણ કદાચ તેની સંસ્કારિતાની ઊંડી તપાસ અજાણતાં અવગણાઈ ગઈ હતી. સિદ્ધાર્થના બદલાતા જતા વર્તનની પાછળ યશોધરાનો દોરીસંચાર હોવાનું તમારું અનુમાન હતું અને એ અનુમાન સાંજના પ્રસંગથી વાસ્તવિક પુરવાર થયું હતું ! યશોધરાનું પોત પરોક્ષ રીતે સિદ્ધાર્થના શબ્દોથી પ્રકાશ્યું હતું. એકનો એક પુત્ર ધંધાનો – વૃદ્ધાવસ્થાનો સહારો બનવાના બદલે તે તમને તમારી હાલત ઉપર છોડી દઈને પોતાની નવીન દુનિયામાં ખોવાઈ જવા માગતો હોય તે વાત તમારા ગળે ઊતરતી ન હતી અને છતાંય આ એક હકીકત હતી.\n\nઆમ મુકુલરાય, તમારી યાદદાસ્તના ચોપડામાં લખાયેલું ખૂબ લાંબું ચાલેલું સિદ્ધાર્થનું ખાતું તાજું થયું હતું. તમે તેની સાથેની લેવડદેવડમાં ઘણું ધીરી બેઠા હતા ! ધર્મલક્ષ્મી તરફના કર્તૃત્વનો હિસાબ તો જુદો હતો. સામા પક્ષે દેવાળિયા સિદ્ધાર્થે તેના હાથ ઊંચા કરી દીધા હતા ! વળતરરૂપે કશું જ પાછું ફરવાની આશા રહી ન હતી. તમને લાગ્યું હતું, મુકુલરાય, કે સિદ્ધાર્થ પ્રત્યેનો તમારો પિતૃપ્રેમ ખોટનો વેપાર પુરવાર થયો હતો; જે તમારે ચોપડાના પીળા પાને લખવા સિવાય કોઈ આરોચારો ન હતો.\n\nમુકુલરાય, તમારા વિષાદની આ સ્થિતિમાં કેટલીક સુખદ પળો પણ તમને યાદ આવી જતી હતી. સિદ્ધાર્થના વેવિશાળટાણે તમે ધર્મલક્ષ્મીના કાનમાં એક વાત કહીને તેમને રાજીનાં રેડ કરી દીધાં હતાં. એ વાત હતી, તમારા ભાવી પૌત્રના નામકરણની ! તમે નક્કી કરી બેઠા હતા કે યશોધરા જ્યારે પણ તમારા પરિવારને પુત્રરત્નની ભેટ ધરશે, ત્યારે તેનું નામ ‘રાહુલ’ જ પાડવામાં આવશે ! સિદ્ધાર્થને યશોધરા નામધારી પત્ની મળવી તે કેવળ જોગસંજોગ જ હતો. ભગવાન તથાગતનું નામ સિદ્ધાર્થ જ હતું. મુકુલરાય, તમે ભાગ્યબળે જોડાયેલાં સિદ્ધાર્થ અને યશોધરાના ભવિષ્યે જન્મનાર પુત્રનું નામ ‘રાહુલ’ ધારી બેઠા હતા, તેની પાછળ એ જોગસંજોગનો પૂરો લાભ લઈને એ ત્રણેય નામની ત્રિપુટી રચી દેવાનો તમારો ખ્યાલ હતો ! તમારા મનમાં એવી કંઈક ગણતરી પણ મુકાઈ ગએલી કે ભગવાન તથાગતની જેમ જગકલ્યાણ અર્થે તો નહિ, પણ પરિવારકલ્યાણ ખાતર પણ તમારો સિદ્ધાર્થ યશોધરા અને રાહુલના મોહપાશમાં બંધાયા સિવાય તમારી ઉભયની વૃદ્ધાવસ્થા, બીમારી અને સુખદ મૃત્યુના ઈલાજરૂપ જરૂર બનશે ! પણ મુકુલરાય, જીવનમાં બધું જ માનવીનું ધાર્યું ન થતું હોવાના ન્યાયે સિદ્ધાર્થના જીવનમાં પરણ્યા પછીના એક જ માસમાં એવું કંઈક વિપરિત બની ગયું હતું કે તમારો સિદ્ધાર્થ તમને બેઉને ઊંઘતાં રાખીને તમારાથી દૂરદૂર યશોધરા તરફ ખેંચાઈ ગયો હતો ! રાહુલ તો હજુ જન્મવો બાકી હતો ! આ તેનું મહાભિનિષ્ક્રમણ તો નહિ, પણ અલ્પબુદ્ધિક્રમણ તો જરૂર હતું; કે જેણે તમારા માટે કદાચ સંન્યાસનો વિકલ્પ જ ખુલ્લો રાખ્યો હતો !\n\nયશોધરાએ સિદ્ધાર્થને કામણ કર્યું હતું કે પછી સિદ્ધાર્થને યશોધરાનું કામણ થયું હતું, તે તમે નક્કી કરી શક્યા ન હતા, મુકુલરાય. નવીન સર્જાયેલી કે સર્જાવા પામતી કૌટુંબિક પરિસ્થિતિ માટે રહીરહીને તમારું મન યશોધરાને જવાબદાર ઠેરવતું હતું. મુકુલરાય, આ તમારું પક્ષપાતી વલણ હતું; કેમ કે તમે ઊંડેઊંડે સિદ્ધાર્થને તમારો પોતીકો ગણતા હતા, જ્યારે યશોધરા તમારે મન પરાઈ હતી. વ્યવસાયપસંદગી કે જીવનશૈલી એ વ્યક્તિગત બાબત હોવાનું તમે સ્વીકારતા પણ હતા.\n\nઆમ સિદ્ધાર્થનો આવો કંઈક સ્વતંત્ર નિર્ણય હોત તો તમને આટલું બધું દુ:ખ થયું ન હોત ! પરંતુ તમે સ્પષ્ટ જોઈ રહ્યા હતા કે સિદ્ધાર્થના આ વિચાર પાછળ કોઈ આત્મનિર્ભરતાનો આદર્શ ન હતો, પણ યશોધરાનું વશીકરણ જ કારણભૂત હતું. તમે સિદ્ધાર્થને તેની જીવનગાડી ઇચ્છિત દિશાએ લઈ જવા કપાતા દિલે અનુમતિ આપી દીધી હતી, કેમ કે તમે તમારી અનુભવી આંખે પ્રાચીન અને અર્વાચીન વિચારધારાઓનો ટકરાવ તમારા નાનકડા પરિવારમાં થતો જોઈ રહ્યા હતા. સિદ્ધાર્થ અને યશોધરાની દુનિયાના વ્યાપમાં, મુકુલરાય, તમારા જેવાં જૂનવાણી અને વારસાગત વ્યવસાયનાં બંધાણી આવી શકે તેમ ન હતાં ! તેમને નવી પાંખો ફૂટી હતી, તેમને નિરંકુશ ઉડ્ડયન કરવું હતું. તેમની પાંખો તમારો ભાર વહી શકે તેમ ન હતી ! અને સાચે જ સિદ્ધાર્થે તો પોતાની પાંખો નીચી ઢાળી દઈને તમને ધરતી ઉપર પટકી દીધા હતા, કદાચ ધર્મલક્ષ્મી જ યશોધરાની પાંખે વળગી રહ્યાં હતાં !\n\nમુકુલરાય, તમે અતીતને વાગોળી લીધા પછી વર્તમાનમાં પાછા ફરતા ધર્મલક્ષ્મીને તેમની પૂજાપ્રાર્થનામાં લીન રહેવા દઈને ચૂપકીદીપૂર્વક મંદિરના ઓટલે આવી બેસો છો. વિચારવા જેવું અને ન વિચારવા જેવું એમ સઘળું વિચારતા વિચારધૂમ્રના ગોટેગોટામાં તમે જ્યારે ગુંગળાઈ રહ્યા છો, ત્યારે તમને ખબર પણ ન પડે તેવી રીતે ધર્મલક્ષ્મી તમારો ખભો હલાવતાં વિનમ્રભાવે તમને પૃચ્છા કરે છે કે તમે દેવી પાસે શું યાચ્યું ? આંખોમાં છલકાઈ જવા મથતાં અશ્રુને ખાળતા તમે મુકુલરાય સહસા બોલી ઊઠો છો, ‘નખ્ખોદ !’. આ સાંભળીને હતપ્રભ બની જતાં, ધર્મલક્ષ્મી, તમે દયામણા ચહેરે અને ફાટી પડતા અવાજે પૂછી નાખો છો, ‘રે જીવ, પણ કોનું અને શા માટે ?’\n\nત્યારે મુકુલરાય, તમે મિતાક્ષરી પ્રત્યુત્તર વાળતાં બોલો છો, ‘સિદ્ધાર્થનું, યશોધરાનું; એ બંનેનું !’\n\nધર્મલક્ષ્મી, તમે માથે વીજળી ત્રાટકી હોય તેમ ચીસ પાડતાં અને મુકુલરાયના મોંઢે હાથ દેતાં બોલી ઊઠો છો, ‘નહિ નાથ…, નહિ !’. પરંતુ મુકુલરાય, તમે તો ગુસ્સાની આગમાં ભભૂકી ઊઠતા અસ્ખલિત વાક્ધોધપ્રપાત કરતા ગર્જી ઊઠો છો, ‘એ બંને સંતાનપ્રાપ્તિ માટે તરફડવાં જોઈએ ! એમની કૂખે રાહુલ ન જન્મવો જોઈએ ! એમને એમાં સુખ મળે કે ન મળે, પણ દુ:ખ તો નહિ જ મળે એની મને ખાત્રી છે; એવું દુ:ખ કે જે હું પુત્ર પામવાથી અનુભવી રહ્યો છું ! કોઈ માણસ માથે અસહ્ય દુ:ખ આવી પડે, ત્યારે પ્રભુને પ્રાર્થતાં એમ બોલતો હોય છે કે તેવું દુ:ખ દુશ્મનને પણ ન હજો ! સિદ્ધાર્થ આપણો દુશ્મન તો નથી જ ને ! એ તો આપણો પુત્ર છે ! આ મારો-આપણો સંતાનપ્રેમ જ છે !’\n\nતમે બહાવરાં બનીને, ધર્મલક્ષ્મી, તમારા પતિનો પુણ્યપ્રકોપ સંભળી રહ્યાં છો. મુકુલરાય તેમની શ્રાપપ્રાર્થનાને આશીર્વાદની પ્રાર્થનાનો અંચળો ઓઢાડવા મથી રહ્યા છે. આ તેમનો વિચિત્ર વ્યાખ્યાવાળો પુત્રપ્રેમ હતો કે યશોધરા પ્રત્યેનો કટુભાવ એ સમજવામાં, ધર્મલક્ષ્મી, તમે ઊણાં ઊતરો તેમ છો; કેમ કે તમારામાં નિખાલસતા અને ભોળપણ છે. વળી એ સમજવું તમારા માટે જરૂરી પણ નથી, કારણ કે તમે જે જાણો છો તે મુકુલરાય નથી જાણતા ! ગેરસમજથી પીડાતા એવા મુકુલરાયને હાથ જોડીને કરગરતાં જરા ધીરજ રાખવાનું કહીને તમે વિગતે વાસ્તવિકતા રજૂ કરતાં કહેવા માંડો છો :\n\n‘ભલા, તમે છેલ્લા બે દિવસથી અકળાતા-મૂંઝાતા મને લાગતા હતા, પણ તમારું દુ:ખ આટલી હદે પહોંચ્યું હશે તેની તો મને કલ્પના સરખી પણ ન હતી ! જીવનભરની સુખદુ:ખની સાથી એવી મને અંધારામાં રાખીને તમે એકલાએકલા તમારા જીવને ટૂંપતા રહ્યા ! માતૃકા ખોવાયેલાં સંતાનોને પાછાં પણ મેળવી આપે છે, સમજ્યા ? આપણો સિદ્ધાર્થ યશોધરામાં ખોવાઈ જવા માગતો હતો, પણ એ સમજદાર છોકરીની સમયસૂચકતાએ તેને વેળાસર ઠેકાણે લાવી દીધો છે. તેણે નર્સીંગનું ભણવા જવાનું માંડી વાળ્યું છે. માતૃકાનો આભાર માનવા તો હું તમને અહીં ખેંચી લાવી છું ! માતૃકાનાં દર્શન પછી જ તમને ખુશખબરી સંભળાવવાના મોહમાં અનર્થ સર્જાઈ ગયો ! યશોધરાએ મને માંડીને વાત કહી દીધી હતી કે આપણા લાડલાએ તમને સંતાપ્યા છે. એ ગરીબડીએ તો સહજભાવે સિદ્ધાર્થ આગળ પોતાનો એક વિચાર મૂક્યો હતો કે આપણે સંમતિ આપીએ તો તે નર્સીંગનું ભણવા જાય ! ભણી આવીને ગામમાં જ ખાસ કરીને પ્રસુતાઓની સેવા કરે. તેના મનમાં સદભાવનાનું આ બીજ મારી પોતાની પ્રસુતિપીડાની વાતો સાંભળીને જ રોપાયું હતું.\n\nતેની ગણતરી હતી કે તમે દયાળુ જીવ છો એટલે આ કાર્યમાં પ્રેરક બનશો જ. પરંતુ મૂર્ખી ભૂલથાપ ત્યાં ખાઈ ગઈ કે એ કામ મને સોંપવાના બદલે આવી ભલાઈની વાતનો યશ તેના પતિને મળે તેવા લોભમાં પડી ! સિદ્ધાર્થને એ વાત કહેતાં ન આવડી ! ગાંડિયાની અર્ધા સુધીની વાત બરાબર હતી, પણ તાજાં પરણેલાં અને બેત્રણ વર્ષ સુધીના વિરહનો વિચાર આવતાં તેણે પોતાના તરફની ન કહેવાની વાત કરી નાખી, જે તમને ખૂબ ભારે પડી ગઈ, નહિ ! અને ધર્મલક્ષ્મી, તમે મુકુલરાયને હસાવવાના હેતુસર તેમના ગાલ ઉપર ચૂંટી ભરતાં માર્મિક કથન કરો છો, ‘બાપ તેવા બેટા ! તમે પણ હું પિયર જતી અને એકાદ દિવસ પણ વધુ રોકાઈ જતી, તો કેવા ધુઆંપુઆં થઈ જતા હતા !’\n\nપણ… મુકુલરાય, હકીકતની સચ્ચાઈની જાણ થતાં ધર્મલક્ષ્મીની મજાકમશ્કરીભરી વાત સાંભળીને હસવામાં તમને રસ નથી. તમે તો તમારી જાતને કોસતા અને મનોમન યશોધરાની માફી માગતા માતૃકાદેવી તરફ હરણફાળે ધસી જાઓ છો. દેવીનાં ચરણોમાં ઢગલો થઈ જતા નાના બાળકની જેમ રડી પડતા તમે પ્રાર્થી ઊઠો છો, ‘માફ કર ! હે માતા, મને માફ કર ! હું અપરાધી છું ! હું મારા સમગ્ર કૂળને ભરખી જવા રાક્ષસ બન્યો હતો ! તું કરૂણાદેવી છો ! તારી બંને બાજુએ શોભી ઊઠે તેવી મારા પરિવારની આ દેવીઓને ખાતર પણ તું અમને રાહુલ દે !’\n\nધર્મલક્ષ્મી અને મુકુલરાય, તમે જ્યારે માતૃકાની વિદાય લેતાં પાછાં પગલાં ભરી રહ્યાં છો, ત્યારે પરમ સંતોષના નશામાં તમે એવાં ચકચૂર બની જાઓ છો કે તમારા આયખાનો થાક ઊતરી જાય છે !",
      "duration": "12 mins",
      "category": "Classics"
    },
    {
      "id": 39,
      "title": "એકવાર તો કહી દે, આઈ લવ યુ!",
      "story_name": "'એકવાર બસ માત્ર એકવાર કહી દીધું હોત, કેટલાં શબ્દો છે, માત્ર ત્રણ જ ને? છતાં તેને એટલું પણ કહેતા નહીં આવડ્યું?' પોતાની જાત સાથે જ આ ફરિયાદભર્યો સંવાદ હિતાંશના દિલ-દિમાગમાં અનેકવાર રચાતો અને પછી સૂર્યાસ્તની જેમ થાકીને અસ્ત થઈ જતો. પરંતુ સૂર્યનો તો રોજ ઉદયનો વણલખ્યો નિયમ છે તો હિતાંશનો આ આપસંવાદ કઈ રીતે એકવારના અસ્તને સાંખીને બેસી રહે. મારી સામે બેઠેલા આ પાંસઠ વર્ષની આસ-પાસના આધેડ વયના યુવાન આજે તેના આપસંવાદને મારી સામે શબ્દોનું સ્વરૂપ આપી રહ્યા હતા.\n\nમારા ઘરની ગલીની સામે જ રસ્તો ઓળંગતા જે ગલી છે ત્યાં પાછળના મહોલ્લા તરફ હિતાંશભાઈનું ઘર. આમ જોવા જઈએ તો અમારે ખાસ કોઈ ઓળખાણનો સંબંધ નહીં. ક્યારેક આવતાં-જતાં તેમને ઘણીવાર આ વિસ્તારમાં જોયા હતાં આથી એટલી ખબર હતી કે આ ભાઈ પણ ક્યાંક આસપાસમાં જ રહેતા હશે. ખબર નહીં એમને મારો નંબર ક્યાંથી જડ્યો, તે ગઈકાલે સાંજે અચાનક ફોન આવ્યો અને કહ્યું કે, મારે મળવું છે. તેમણે આ વાક્ય એટલા જબરદસ્ત હક્ક અને વિશ્વાસ સાથે કહેલું કે એકવાર તો મને એમ લાગવા માંડેલુ કે નક્કી આ ભાઈ મને સારી રીતે ઓળખતા હશે, અને ક્યાંક મળ્યા પણ હશે જ પરંતુ કદાચ મને યાદ નહીં હોય. 'કોની વાત કરો છો વડીલ?' મેં પૂછ્યું. 'આ વડીલ, વડીલ નહીં કર્યા કરો તમને કહી દઉં છું. હિતાંશ નામ છે મારું. ખબર છે ને? ફોન પર કહ્યું તો હતું, હિતાંશ વૈષ્ણવ!' તેમના આ છેલ્લાં વાક્ય પછી મારી આંખમાં ચમક આવી ગઈ. મને યાદ આવી ગયું કે, હા મારા ઘરની સામે આવેલા ગાર્ડન પાસે મેં આ અંકલને સોરી, હિતાંશને ઘણીવાર જોયા છે અને ક્યારેક આમ જ રસ્તે આવતાં જતાં તેઓ હાઈ-હેલ્લો પણ કરી લેતા હતા. બસ એટલું જ. એકાદવાર સામે મળી ગયેલા ત્યારે તેમણે કહેલું પણ ખરું કે, 'તમે સારું લખો છો. હું વાંચુ છું તમને.' જો કે આ સિવાય ખાસ કોઈ પરિચય નહીં. પરંતુ, ખબર નહીં આજે શું થયું સવારમાં હિતાંશ મારી ઘરે આવી ચઢ્યા અને કહે, 'બેસ, મારે કંઈક કહેવું છે.' આ વાક્ય એમણે એટલા હકથી કહ્યું કે મારે તેમની વાત માની લેવા સિવાય બીજો કોઈ વિકલ્પ નહોતો. આ ડોસલા યુવાને જાણે મને ખખડાવી જ નાખ્યો.\n\n'સૉરી, માય મીસ્ટેક. કોની વાત કરો છો, હિતાંશ?' મેં શરણાગતિ સ્વીકારી લેતાં ફરી એકવાર પૂછ્યું.\n\n'આ પન્\u200Dના, બીજું કોણ. જો ને રિસાણી છે હમણાં મારાથી. આખી જિંદગી મને પોતાની જાત કરતાંય વધુ ચાહતી રહી પણ ખબરદાર જો એક દિવસ પણ મગનું નામ મરી પાડ્યુ હોય!' હિતાંશની વાતો હમણાં મને થોડી વિચિત્ર અને થોડી સમજી ન શકાય તેવી લાગી રહી હતી. પાંસઠની આસપાસની ઉંમર છે, પરણેલા પણ હશે જ. કોઈ બીજું લફરું હોય તેવી શક્યતા પણ હવે આ ઉંમરે તો ઓછી જ ગણાય. અને ધારો કે એવું કંઈ હોય પણ તો તેવું હિતાંશના કિસ્સામાં તો નથી જણાતું. તો પછી એ કોની વાત કરી રહ્યા હશે? હું વિચારી રહ્યો હતો. પરંતુ સીધી જ આ બાબતની શંકા જાહેર કરવા કરતાં હમણાં મેં એમની વાતને આગળ વધવાનો સ્કોપ જાળવી રાખવું બહેતર સમજ્યું. આથી મેં પૂછ્યુ, 'પરંતુ, તમને કઈ રીતે ખબર પડી કે તે તમને ચાહતી હતી...!'\n\n'ચાહતી હતી નહીં, આજે પણ ચાહે જ છે.' કોઈ બાળક પાસે તેનું રમકડું લઈ લીધું હોય અને તે જીદ્દે ચઢે તેમ હિતાંશ મારા આ એક વાક્યને સુધારવાની જીદ્દે ચઢ્યા હતાં. 'ઓ.કે. બાબા સૉરી, હજીય ચાહે છે! પરંતુ, મારો પ્રશ્ન એ છે કે તમને કઈ રીતે ખબર પડી?' મેં પૂછ્યું.\n\nગુજરાતમાં તે સમયે નવનિર્માણનું આંદોલન ચાલી રહ્યું હતું. અમે બધાં અમારું કોલેજનું ભણતર પૂરું કરી નવા નવા ગ્રેજ્યુએટ થયેલાં. નોકરી તો હાથમાં હતી નહીં આથી નવનિર્માણનું આંદોલન જ અમારું નવું ભવિષ્ય લઈને આવશે, એ આશાએ અમે પણ આંદોલનમાં જોડાયા હતા. તે સમયે હાલની જેમ મોબાઈલ ફોન્સ કે વોટ્સઍપ જેવી સુવિધાઓ નહોતી, અરે મોબાઈલ ફોન છોડો ટેલિફોન લાઈન પણ અમારે માટે એક સપનાં સમાન હતું. આથી તે વખતે સંવાદનો સૌથી મોટો સહારો હતી ચિઠ્ઠીઓ. અને પન્\u200Dનાના અક્ષરો, શું અક્ષરો હતા. તેનું લખેલું વાંચવું મને ખુબ ગમતું. પછી ભલેને એ કાગળમાં માત્ર સંદેશો, રેલીની જાણકારી કે ભાષણની સ્ક્રિપ્ટ જેવી બાબતો લખી હોય. તેનો કોઈપણ સંદેશો વાંચવો જાણે મારે મન વસંતની મોસમ હતી. અને છતાં પન્\u200Dનાએ એકવાર, એકવાર પણ મને પ્રેમપત્ર સુધ્ધાં નથી લખ્યો બોલો! તમે જ કહો, ખોટું કહેવાય કે નહીં?' હિતાંશ જે ફરિયાદના મૂડ સાથે મને પૂછી રહ્યા હતાં તે જોતાં મને લાગ્યું કે હું \"ના\" કહીશ તો નક્કી મારું આવી બનશે. 'હા ખોટું તો કહેવાય!' મેં કહ્યું.\n\n'તો પછી! પણ એને તો મારી પડી જ નથી ને! તમને ખબર છે હું તેની કેટલી ચિંતા કરતો? છોકરીઓ નોકરી કરે કે પોતાનું આર્થિક ઉપાર્જન જાતે કરે એ વાત હજી તે સમયે આપણાં સમાજમાં એટલી સ્વીકાર્ય નહોતી જેટલી આજે છે. હું તેને કેટલીયવાર કહેતો કે, તારે ક્યાં નોકરી કરવાની છે કે તું અમારી સાથે આમ હેરાન થઈ રહી છે? તું તો આવતીકાલે પરણીને જતી રહેશે. પછી શા માટે આમ તાપમાં રખડ્યા કરે છે, તું કાળી થઈ જશે! આ મોંઘવારી અને ઘોટાળાઓની ચિંતા તારો વર કરશે તું શું કામ ટેન્શન લે છે.' હિતાંશ 'ભૂતકાળ' નામના ફોલ્ડરમાંથી 'જૂની યાદ' નામની એક એક ફાઈલ મારી સામે ખુલ્લી મૂકી રહ્યા હતા. 'ઓહ, એટલે પેલું બહુ વગોવાયેલું નવનિર્માણ આંદોલન ફૂડ કરપ્શન સામે હતું એમ?'\n\n'હા, ચીમનભાઈ પટેલ ગુજરાતના નવા મુખ્યમંત્રી તરીકે આવ્યા હતા અને તેમના પર ઈકોનોમિક ક્રાઈસિસ, ઘોટાળા અને ખાધા ખોરાકીના પૂરઝડપે વધી રહેલા ભાવો અંગે અનેક આરોપો જનતા તરફથી લગાવવામાં આવ્યા હતાં. પરંતુ, તમારે મારી વાત સાંભળવી છે કે નવનિર્માણ આંદોલનનો ઈતિહાસ જાણવો છે?' હિતાંશને વચ્ચે બેકારના મુદ્દાઓ થકી ખલેલ પડે એ મંજૂર નહોતું.\n\n'ના, ના, ખરો રસ તો તમારી વાત સાંભળવામાં જ હોય ને, કેવી વાત કરો છો!' મેં તેમની સામે કાન પકડ્યા.\n\n'હા તો હું ક્યાં હતો? હા... અમે નવનિર્માણ આંદોલનમાં સાથે જોડાયાં. રોજ ક્યાંકને ક્યાંક રેલી અને કોઈને કોઈ ભાષણમાં જવાનું, પન્\u200Dના મારે માટે એક કાગળ પર સંદેશો લખીને આપી જતી અને બીજા દિવસે સવારે હું મારી સાયકલ લઈને તેને ઘરે લેવા જવા માટે પહોંચી જતો. તમે માનશો? મને આવેલો જોઈને તેના જ નહીં તેની મમ્મીના ચહેરા પર પણ ચમક આવી જતી. ક્યારેક તો શાંતામાસી કહી પણ દેતાં 'અલી, પન્\u200Dની આ હિત્યા જોડે આખી જિંદગી સાયકલ પર જ ફરવું છે તારે?' પન્\u200Dના બિચારી, મારી ભોળી હસી પડતી. પણ તમને કહું? તે સમયે પણ એને એમ નહીં થાય કે હિતાંશને પેલાં ત્રણ શબ્દોનું નાનું અમથું વાક્ય કહી દઉં!' હું એ સમજવાનો પ્રયત્ન કરી રહ્યો હતો કે એ ત્રણ મેજીકલ વર્ડઝનું હિતાંશ માટે કેટલું મોટું મહત્વ હતું અને આજે પણ છે. પરંતુ હિતાંશ માટે હમણાં મારી હા કે ના કરતાં પન્\u200Dનાએ નહીં કહ્યું તેનો અફસોસ વધુ મહત્વનો હતો આથી મેં ચૂપ રહેવાનું જ બહેતર સમજ્યું.\n\n'અને તમને કહું સાહેબ, એવું નહોતું કે પન્\u200Dનામાં એ કહેવાની કાબેલિયત નહોતી કે કઈ રીતે કહેવું એ તેને સમજાતું નહોતું કે આવડતુ નહોતું. બાપડીએ આખી જિંદગી મારા નામે હોમી દીધી તો એક આટલું એ નહીં કહી શકે એ તો શક્ય જ નથી. તમને દેખાડું, દેખાડું એ કેટલું બહેતર લખતી હતી એ? તમને કહું આ તે સમયના સાહિર, બાહીર તો એની સામે પાણી ભરે, એટલું જ નહીં તે સમયે નવો નવો આવ્યો હતો ને પેલો, પેલો કોણ? હા... ગૂલઝાર સાહેબ! અરે, સાનો ગૂલઝાર સાહેબ તમને કહું મારી પન્\u200Dનાની લખેલી એક લાઈન વાંચી દઉંને તો તમને થશે કે ગૂલઝાર શું લખે છે, એના કરતાં તો પન્\u200Dના જ ઈન્ડસ્ટ્રીની સૌથી મોટી ગઝલકાર કે ગીતકાર છે.' આટલું કહેતાં હિતાંશે ગજવામાંથી એક પીળો પડી ગયેલો કાગળ કાઢ્યો અને મારી સામે મૂકી દીધો. અને જાણે એ કાગળ હમણાં તેમણે હાથમાં જ પકડ્યો હોય તેમ બોલવા માંડ્યા...\n\n\"કભી સોચતી હું તુમને મુઝે બેતહાશા પ્યાર દીયા..\n\nમૈં તુમ્હે ક્યા દૂં? મેરે પાસ તો લે દે કે સિર્ફ તુમ હી હો,\n\nવો મૈં તુમ્હે નહીં દે સકતી! તુમ્હે અપની ચીઝે સંભાલના કહાં આતા હૈ!\"\n\nબોલો, તમે જ કહો આટલું જબરદસ્ત કોઈ લખી શકે? પણ મારી પન્\u200Dના લખે છે. અને પાછી કહે પણ છે કે તુમને મુઝે બેતહાશા પ્યાર દીયા... તો પછી પોતાને પણ સામે કહી દેતા શું વાંધો આવે, પણ નહીં... એ નહીં જ કહે. અને હવે આ હમણાં કેટલાં દિવસથી મારાથી રિસાઈ ગઈ છે. એક શબ્દની પણ વાત કરવા તૈયાર નથી, બોલો.\n\nબાપ રે, ક્યા બાત હૈ, આટલી બે લાઈનથી જ મને હિતાંશભાઈના પન્\u200Dનામેડમની કાબેલિયતની પૂર્ણઝલક મળી રહી હતી. જે સ્ત્રી સૉરી, સ્ત્રી નહીં છોકરી, આટલું સુંદર લખી શકતી હોય એ ગીતો લખવાનું કે ગઝલ લખવાનું નક્કી કરે તો કેટલું બહેતરીન લખી શકે. મને લાગે છે કે હિતાંશભાઈ કદાચ સામે બેઠેલાં માણસનું મન વાંચી શકતા હશે. આથી જ તો તેમણે કહ્યું. 'એટલું જ નહીં સાહેબ આ બીજી એક સાંભળો, પન્\u200Dનાની આ રચના તો એવી છે કે જેને તમે ચાહો તો કંઠષ્ત પણ કરી શકો.\n\n\"તેરે અલફાઝ મેરી નઝ્મમેં લડખડાતે હૈં,\n\nફીર હાં લીખતે-લીખતે સંભલ જાતે હૈ!\n\nવો લોગ જો નિકલતે હૈ ખુદ કો ઉઠાએ ઘર સે સુબહ,\n\nશામ હોતે હોતે ન જાને ક્યા બન જાતે હૈ.\n\nહમ એક દૂસરે સે ઉલ્ટી તરફ બહુત દૂર તક ચલતે રહે,\n\nથક ગયે હો તુમ? ચલો અબ લૌટ આતે હૈ.\"\n\nઓહ માય ગોડ, શું લખે છે આ પન્\u200Dનામેડમ મારી પાસે ખરેખર જ શબ્દો નહોતા. માત્ર આ બે નાની રચનાઓ દ્વારા જ હું એટલું તો ચોક્ક્સ કહી શકતો હતો કે હિતાંશભાઈની વાત ખોટી તો નહોતી. પન્\u200Dના મેડમ સાચે જ એક જબરદસ્ત ટેલેન્ટેડ કવિયત્રી હતાં. હિતાંશની વાત સાંભળી હવે ખરેખર જ મને પન્\u200Dનામેડમને મળવાની, એકવાર તેમને જોવાની ઈચ્છા થઈ આવી હતી. સાથે જ મને એ પણ વિચાર આવી રહ્યો હતો કે જો માત્ર આ બે રચના સાંભળીને મને પન્\u200Dનામેડમને મળવાની ઈચ્છા થઈ રહી છે તો હિતાંશની પરિસ્થિતિ તો શું હશે. અને તેમાં પણ જ્યારે આટલી જબરદસ્ત રચનાઓની માલિકણ, બેતાહાશા કાબેલ કવિયત્રી પોતાને ચાહે છે તે વાતની જાણ હોય અને છતાં જો તે આ લાગણી આખીય જિંદગી દરમિયાન પોતાના સૌથી નિકટત્મ એવા પ્રેમીને જ નહીં કહી શકી હોય ત્યારે તો ફરિયાદ થવી લાઝ્મી છે. મને પણ મનમાં થઈ આવ્યું કે, શબ્દોને આટલી સુંદર રીતે રચનાનું સ્વરૂપ આપી શકતી એક એક સ્ત્રી જો પોતાના જ પ્રેમીને એકપણવાર 'આઈ લવ યુ!' પણ નહીં કહે તો એ તો કેવો અભાગ્યો સંયોગ કહેવાય! આટલી વાત પછી હવે તો ખરેખર મને પણ એમ લાગવા માંડ્યુ હતું કે પન્\u200Dનામેડમ સાચે જ જો આટલું જબરદસ્ત લખતાં હતાં અને હિતાંશના કહેવા પ્રમાણે તેમને ચાહતા પણ હતાં તો પછી તેમણે આ હિતાંશ જેવા પાગલપ્રેમીને એકવાર એ ત્રણ મેજીકલ શબ્દો કહી દેવામાં શું વાંધો હતો! પરંતુ અહીં મારા પર્સનલ વ્યુનું એટલું મહત્વ નહોતુ જેટલું હિતાંશની પન્\u200Dના પ્રત્યેની લાગણીનું અને પન્\u200Dનાના અવ્યક્ત રહી ગયેલાં પ્રેમનું હતું. અમારા આ સંવાદમાં હવે એ સમય આવી ગયો હતો જ્યારે અનિચ્છાએ પણ મારે હિતાંશને એ વાત પૂછવું પડે એમ હતું કે તે મારી સામે આ બધી વાત શા માટે કહી રહ્યા છે, તેઓ મારી પાસે શું અપેક્ષા રાખે છે?\n\n'પન્\u200Dનામે'મ ખરેખર ખુબ સુંદર લખે છે, હિતાંશ. હવે મને એ કહો કે મને આ બધું કહેવા પાછળનો શું આશય છે? હું શું કરી શકું તમારે માટે? શું મારે એમને કહેવાનું છે કે તે તમને એકવાર આઈ લવ યુ કહે?' મેં પૂછ્યું. 'અરે ના, એ તો મને ખબર જ છે કે, એ મારે માટે આઈ લવ યુ છે જ! વાત એ નથી. વાત એ છે કે એ ડોબી હમણાં મારાથી રિસાઈને બેસી ગઈ છે. કેટલું સમજાવું છું, રોજે-રોજ સમજાવું છું છતાં માનતી જ નથી! મારી વાત સાંભળતી જ નથી! મારી સાથે વાત કરતી જ નથી!' હિતાંશની વાત હજીય આગળ ચાલુ જ હતી ત્યાં મારી બાજૂમાં પડેલો ફોન રણક્યો.\n\n'હેલો, સર! હું દિવ્યાંશ વાત કરું છું.' ફોન ઉંચકતા જ સામે છેડેથી જાત ઓળખાણ રજૂ થઈ. 'જી, બોલો!' મેં કહ્યું. 'સર, પપ્પા તમારે ત્યાં આવ્યા છે ને? આઈ મીન હિતાંશ વૈષ્ણવ, ત્યાં છે?' દિવ્યાંશે પૂછ્યું.\n\nમેં કહ્યું, 'હા, તમારા પપ્પા અહીં જ મારી સાથે બેઠા છે. ફોન આપું એમને?' મેં સ્વાભાવિક સાલસતા દેખાડતાં પૂછ્યું.\n\n'ના ના સર, વાંધો નહીં. હું મારા દીકરા કૈરવને મોકલું છું એમને લેવા આવવા માટે. બસ માત્ર એક રિકવેસ્ટ છે, એ નહીં આવવા માટે જીદ્દ કરે તો પણ કૈરવ સાથે એમને મોકલી આપજો. અહીં મહારાજ કહે છે કે વિધી પ્રમાણે બ્ર્હામણોને દાન પપ્પાના હાથે જ અપાવવું પડે.'\n\n'દાન, બ્ર્હામણોને? અરે, તમારે ત્યાં કોઈ પૂજા ચાલી રહી છે? અને હિતાંશભાઈ એ પૂજા છોડી આમ મારા ઘરે બેઠાં છે? સો સૉરી, હું હમણાં જ એમને...' મેં દિલગીરી વ્યક્ત કરતાં કહ્યું.\n\n'જી, આજે મમ્મીના તેરમાની વિધી છે અને મહારાજ કહે છે કે પપ્પાના હાથે જ દાન અપાવીએ તો...' આટલું કહેતાં દિવ્યાંશનો અવાજ ભીનો થઈ ગયો.\n\n'શું તમારા મમ્મી, મતલબ, હિતાંશભાઈના પત્ની? આય એમ સો સૉરી ટૂ હીઅર ધેટ દિવ્યાંશભાઈ!' મેં કહ્યુ.\n\n'ઈટ્સ ઑ.કે. સર પણ મમ્મીના ગયા પછી પપ્પા ઘરમાં ટકતા જ નથી. જરા મૌકો મળે ને ક્યાંકને ક્યાંક બહાર ચાલી જાય છે.' દિવ્યાંશની વાત સાંભળી મને શું કહેવું એ સમજાઈ નહોતું રહ્યું, પરંતુ, છતાં મેં હિંમત કરી અને દિવ્યાંશને પૂછ્યુ 'તમારા મમ્મી એટલે...?'\n\n'જી, પન્\u200Dનાબેન વૈષ્ણવ.' દિવ્યાંશે કહ્યું અને મારી નજર પેલા પીળા પડી ગયેલાં કાગળોની ઘડી વાળી રહેલાં હિતાંશ વૈષ્ણવ પર સ્થિર થઈ ગઈ.",
      "duration": "10 mins",
      "category": "Classics"
    },
    {
      "id": 40,
      "title": "મારે પણ એક દીકરી હોત તો !",
      "story_name": "આજે બગીચાનું વાતાવરણ થોડું ગમગીન હતું. પાંચેય સિનિયર સિટીજન મિત્રો ઉદાસ હતા. કારણ કે ફકત ત્રણ મિત્રો જ હવે નિયમિત મળવાના હતા. બે મિત્રો છુટા પડવાના હતા. આ પાંચેય મિત્રો એટલે છગન મહેતા, કાનજી મકવાણા, ભાવેશ પટેલ, ભાવિન ચૌહાણ, નીતેશ ભટ્ટ. સાથે તડકી-છાયડી જોયેલા મિત્રોને હવે થોડી ગમગીની હતી. દુ:ખી હતા, કાનજી અને છગન વૃધ્ધાશ્રમમાં જવાના હતા. કાનજીએ તેના મિત્રોને કહ્યું, “અરે વાઁધો નહિ, તમે બધા મને વાર-તહેવારે મળવા આવજો, સાવ ભુલી ન જતા મને.\" આવું કહેતા જાણે એ ગળગળો થય ગયો.\n\nવાત એમ બનેલી કાનજીએ ઘણી મહેનત કરીને એક પોતાની દુનિયા બનાવેલી. વિચારેલું જીવનના અંતિમ વર્ષો સુખશાંતિથી વિતાવીશ. પણ ધાર્યુ થાય તો લોકો ભગવાનને યાદ જ ન કરેને. સુખના દિવસોમાં છકી જઇને પોતાની તમામ મિલ્કત પોતાના એકના એક પુત્રને નામ કરી નાખી. બસ જાણે ક્ષણોની ભુલને વર્ષો સજા ભોગવી રહ્યા હતા. જીવનની સઘળી કમાણી પુત્રને નામ કરી નાખેલી, એનું પરીણામ જ હવે ભોગવવું રહ્યું. બસ હવે બે દિવસ જ એ અહીં શહેરમાં રોકાવાનું હતું.\n\nત્યારબાદ શહેરની બહાર “સેકંડ ઇનિગ્સ ઓલ્ડ એજ હોમ” નામના વૃધ્ધાશ્રમમાં જવાનું હતું. દિકરો ત્યાંથી પ્રાથમિક માહિતી લઇ આવેલો કે મહિને 800 રુપિયા ભરવાના હતા. એક રુમ આપે તેમાં એક કબાટ અને એક પલંગની સુવિધા હોય બીજી કશું જ નહિ. હા ફકત ત્રણ ટાઇમ જમવાનું મળે. દિકરાએ પિતાને એકવાર પૂછેલું ખરું કે “પપ્પા, આપને બીજી કોઇ સુવિધા જોતી હોય તો કહો, ત્યાંના સંચાલક મારો કલાયંટ છે. હું કહીશ તો વધારાની સુવિધા આપને જરુર મળી શકશે.” આ વાકય સાંભળીને કાનજી જાણે હતપ્રભ રહી ગયેલા. દિગ્મુઢ થઇને શું કહેવું એ અંગે મૂંઝવણ હતી. વધારાની સુવિધા શું જોઇએ જયાં સુવિધાની જરુર છે એ મળે તો પણ ઘણું છે એવું મનમાં બબડેલા.\n\nઆ તરફ છગનની વાર્તા અલગ હતી. એ તો વ્યાજને સાચવતો હતો. પોતાના પુત્રના પુત્રને નિશાળે લેવા – મુકવા જવું, ટયુશન લઇ જવો, રમાડવો વગેરે જાણે દૈનિક ક્રમ થય ગયેલો. શરુઆતમાં તો ગમતું ખરી મુદલ કરતા વ્યાજ વહાલું કોને ન હોય? પણ પોતાની ગણતરી હવે જાણે આયા બાઇ તરીકે થતી હોવાથી હવે એ કંટાળ્યો હતો. પોતાના ઉસુલો, નિતીનિયમોને આખરી જિંદગી વળગીને ચાલનાર છગન છેલ્લી ઘડીએ સમાધાન કરવા તૈયાર જ ન હતો.\n\nબસ આપણું માન ન હોય ત્યાંથી ચાલ્યા જવું સારું. એવું એનું માનવું હતું. એટલે પોતાની નિયત બેંકમાં મુકેલ હતી તેના વ્યાજ પરથી કોઇ વૃધ્ધાશ્રમમાં જીવનના શેષ વર્ષો આનંદ પ્રમોદથી વિતાવવા માંગતો હતો. બાકીના મિત્રોએ તો બહુ સમજાવ્યો કે “અલ્યા છગનીયા સંસાર છે ચાલ્યા કરે, થોડું લેટ ગો કર, ઘરનાથી ભુલ થઈ હશે. એવું વિચારીને જતું કરવું રહ્યું. કુટુંબ સાથે દિવસો વિતાવ શાને આટલું બઘું મન પર લેશો.” પણ આ છગને કહેવું હતું, \"મિત્રો મારે પણ પોત્ર સાથે, દિકરા સાથે દિવસો વિતાવવા છે પણ એમનું વર્તન સહન નથી કરી શકતો. ખોટું મારાથી ગુસ્સામાં કંઇ કહેવાય જાયે એને દીકરા-વહુના સંબંધમાં ઓટ આવે એનાં કરતાં ભલે એ પોતાની દુનિયામાં ખુશ રહે. હું તો મારી રીતે મારી વ્યવસ્થા કરી જ લઇશ. આમ પણ મારે હવે કયાં કોઇ જવાબદારી છે. દીકરી સાસરે વળાવેલી છે. દીકરાની પરીસ્થીતી પણ સારી છે. દીકરા સાથે વાત થઇ ગઈ છે. મારે મારો નિર્ણય જ જણાવવાનો હતો.\n\nબસ આ રીતે હવે આ પાંચની ટીમ તુટી રહી હતી. લોકો એકમેકને છેલ્લી વાર ભેટી રહ્યા હતા. હવે કોણ જાણે કયારે ફરી ભેળા થવાય. છુટા પડતી વખતે છગને કાનજીને એકતરફ બોલાવીને કહ્યું “અલ્યા કાન્યા તું એક કામકર હુ જે વૃધ્ધાશ્રમમાઁ જવાનો છુ ત્યા તુ આવી જા. અજાણ્યા લોકો સાથે રહેવા એના કરતા કોઇક જાણીતું હોય એ વધું સારુ અને સરળ રહે. એટલે કહું છું. બાકી તારી ઇચ્છા. મને પણ કંપની મળી રહે. એક કરતા બે ભલા.\" કાનજીને વાત સારી લાગી. એણે કહ્યું, “છના તારે ઠીક છે તારી પાસે તો તારી મરણ મુડી છે હું રહ્યો ઓશીયાળો એટલે મારે પૂછવું પડે. મારે બધું જ નક્કી થઈ ગયું છે. છતાં હું એકવાર વાત કરીશ ઘરે એમ કર કે તું મને તારા વૃધ્ધાશ્રમનું સરનામું મને આપી દે.\"\n\nભારે હૈયે કાનજી મિત્રો સાથે છુટો તો પડ્યો પણ રસ્તાઓ એને લાગણીશીલ કરી રહ્યા હતા. આ જ રસ્તાઓ પરથી પોતાના દીકરાને સ્કુટર પર નિશાળે મુકવા જતો. કયારેક રવિવારે કે તહેવારે સહ કુટુંબ ફરવા જતો, આ શેરીઓ, દિલાવરની ચાની દુકાન, રહીમની પાનની કેબીન જાણે બધા જ આજે સંપી ગયા હોય એવું લાગ્યુ. દુરથી પસાર થયને આખરી નજર વડે સલામી આપી.\n\nલો જય રહ્યો હુ મારા જ રસ્તાઓ પરથી આખરી વાર,\n\nવહાલા કોઁણ જાણે આ રસ્તાઓ મને પાછા મળે ન મળે !\n\nછગન ઘરમાં જઇને નિત્યક્રમ મુજબ કાર્ય પતાવી નાખ્યા. પણ સમય આજે વેરી બની બેઠો હતો. જે સમય પાંસઠ વર્ષો ઝડપથી પસાર થય ગયા એ કોણ જાણે આજે એક એક પળ પણ કલાક જેવી વીતી રહી હતી. દિવાલો જાણે કાનમાં ચીસો નાખતી હોય, દરવાજાઓ જાણે કંઇક કહેવા માંગતા હોય. બારીઓનો પવન રોકાવાનું કહેતો હોય એમ.\n\nજે ઘર એણે પાંત્રીસ વર્ષો કાઢ્યા હતા એ જ ઘરના સભ્યો એને ઘરમાંથી કાઢી રહ્યા હતા. મનમાં થયું કે સરલા નસીબદાર નીકળી. એની તો ઘરમાંથી અર્થી નીકળી હતી. હું તો જીવતોજવ અહીંથી અનિચ્છાએ જઇ રહ્યો છું. સારું થયું તેને આવા દિવસો જોવાનો સમય ન આવ્યો. દિલીપ હજુ ઓફિસેથી આવ્યો ન હતો. આવે એટલે વાત કરવાનું નક્કી કર્યું.\n\nરાતે દિલીપ ઓફિસેથી આવ્યો. તે જમીને એના રુમ તરફ જઇ રહ્યો હતો ત્યારે કાનજીએ સાદ કરતા કહ્યું, \"બેટા દિલીપ તે કહ્યું હતું ને કે કંઇક વધારાની સુવિધા જોઇએ તો કહેવુ મારે પેલા સેકંડ ઇનિગ્સ ઓલ્ડ એજ હોમ નથી જવું પણ આ જે વૃધ્ધાશ્રમ છે ત્યાં જવું છે. કારણકે મારો મિત્ર પણ ત્યાં જ છે. તો શું મારે વધુ સરળ રહે. જુના મિત્રોનો સંગાથ હશે તો સમય આકરો નહિ લાગે.\" દિલીપે ચિઠ્ઠી લઇને જોયી કશુંક વિચારીને કહ્યું, “વાંધો નહિ પિતાજી થય જશે, બસ આ વાત સારીકાને ન કરતા આપણી વચ્ચે જ રાખજો.” કાનજી ઘડીક જોઈ જ રહ્યો.\n\nસવારે કંઇક અવાજ થતાં એ જાગી ગયો. બાજુના રુમમાંથી કોઇ ફોન પર વાત કરતું હોય એવું લાગ્યું. સાંભળવા પ્રયત્ન કર્યો તો વધુ એક આંચકો લાગ્યો, “સાહેબ અમે અમારા પિતાજીને વૃધ્ધાશ્રમમાં રાખવાનું મોકુફ રાખેલ છે અમારા પરીવારને એમના પ્રેમની જરુર છે. આપને તકલીફ આપી એ બદલ હું દિલગીર છું.” થોડીવાર પછી દિલીપ કાનજીના રુમમાં પ્રવેશીને કહ્યું, \"પિતાજી આપે જે સરનામું આપેલ હતું એ સરનામા પરના વૃધ્ધાશ્રમ પર આપની વ્યવસ્થા કરી આપી છે. પેલા સેકંડ ઇનિગ્સ ઓલ્ડ એજ હોમવાળાઓને ત્યાઁથી રદ કરી દીધું છે. આપ સામાન બાંધીને તૈયારી કરો સાંજ સુધીમાં આપ ત્યાં હશો. આ સાંભળી કાનજીને થોડી રાહત થઈ પણ આ ખબરને શેમાં ગણવી એ વધુ ગડમથલ થઇ. રોવું કે હસવું. છેવટે તો ઘર છોડવું જ પડે એમ જ હતું.\n\nએકંદરે મુસાફરી સારી રહી. છગને જે સરનામું આપેલ એ “આખરી વિસામો” વૃધ્ધાશ્રમની દરેક વ્યવસ્થા સારી હતી. થોડું મોંઘું હતું એ જાણકારી મળી. પણ કાનજીએ દરેક જગ્યાની પહેલે દિવસે જ લટાર મારી લીધી. બે દિવસ થવા આવ્યા છતાં છગનના આવવાના અણસાર ન લાગતા કાનજીએ ફોન કરવાનું નક્કી કર્યું. તે રીસેપ્સનીસ્ટ પાસે પહોંચીને નંબર આપતાં કહ્યું, \"આ નંબર લગાવી આપોને.” રીસેપ્સનીસ્ટે નંબર જોડી આપ્યો. સામેથી છગનનો અવાજ સંભળાયો, \"અલ્યા બોલ કાનીયા..\" \"એલા છના તું કયારે આવવાનો છો ? હું તો બે દિવસથી તારી અહી રાહ જોવ છું.\" સામેથી છગને કહ્યું, \"અલ્યા કાનીયા હુ તો અત્યારે મારી દીકરીના ઘરે છું, ગરમ ચા સાથે ભજીયા ખાઇ રહ્યો છું. મારી દીકરીને ખબર પડી કે હું હવે વૃધ્ધાશ્રમમાં રહેવા જાઉં છું તો મને પરાણે એના ઘરે લઇ આવી. મને કહે પિતાજી હું એમની સાથે વાત કરી લઇશ. તમે અહીં જ રહેજો. કશું જ કરવાની જરુર નથી અને કયાં જવાની પણ જરુર નથી.” આ સાંભળતા જ જાણે કાનજી હતપ્રભ બની ગયો. એનાથી અનાયાસે જ બોલાય ગયું “મારે પણ મારે પણ એક દીકરી હોત તો...\"",
      "duration": "6 mins",
      "category": "Classics"
    },
    {
      "id": 41,
      "title": "એક દિવસ",
      "story_name": "એક દી' બન્યું એવું કે, ભગો ગાયો ચારવા આ જીવલી સાથે આવ્યો હતો. ભગો એટલે જીવલીના ભૂવાનો છોકરો. આમતો ભગો બાર ચોય જાય ની. પણ જીવલી હારે હતી એટલે ભગલો વગડે જાવા તેયાર થઈ જ્યો. એને મન એમ કે, હાવજ છેવી બૂન હારે છે તો બીક હેની ? હાલ ભઈ કઈને જીવલીને હારે થઈ જ્યો. એકલી નિડર થઈને ફરતી જીવલી પણ હાવજને રમાડે એવી હતી. ભલભલા છોકરા એની હામે આવતા હાત વાર વિચારતા! ભગો બીયાતો તો ઘણો હતો પણ અપલખણોય એટલો જ હતો.",
      "duration": "1 mins",
      "category": "Classics"
    },
    {
      "id": 42,
      "title": "મારુ ગામ",
      "story_name": "દરેકને પોતાનું વતન, પોતાનું ગામડું ખુબ જ વ્હાલું હોય છે. પોતાના સપનાઓ પુરા કરવા એ છોડીને શહેરમાં, બીજા રાજ્યમાં કે પછી વિદેશમાં ગયા હોય છતાં પોતાનું વતન ગામડું હંમેશા યાદ આવતું હોય છે. બાળપણના અમૂલ્ય દિવસો જ્યાં વિતાવ્યા હોય એ દરેક યાદ પોતાની સાથે હંમેશા રહેતી હોય છે. બાળપણના મિત્રો, ગામની શેરીઓ, મોટા ચોક, શાળાઓ, મંદિરો, રમતના મેદાનો, ગામની નાની નાની દુકાનો, વડીલો, ભવાઈઓ, નવરાત્રીની માંડવીઓ, ગામનો ઝાંપો (પાદર, બસ સ્ટેન્ડ) આપણાં મનમાં ખુબજ નાજુકાઈ થી કોતરાઈ ગયેલ હોય છે. એ અવિસ્મરણીય હોય છે.\n\nજીવનની ભાગદોડમાં તમે જયારે કંટાળી જાઓ છો ત્યારે એ યાદો તમારા ચહેરા પર સ્મિત લાવી આપતી હોય છે. જીવનમાં ખુશીનું કારણ ન મળે ત્યારે વ્યક્તિને પોતાનું ગામ, પોતાનું વતન સાંભરે છે. જયારે કોઈ વ્યક્તિ તહેવાર કરવા, કોઈના પ્રસંગમાં કે પછી વેકેશન ગાળવા પોતાના ગામમાં પ્રવેશે છે ત્યારે એના ચહેરાની ચમક જ ઘણું કઈ જતી હોય છે. વ્યક્તિને પોતાનું વતન, પોતાનું ગામ જનનીની જેમ જ વ્હાલું હોય છે. મને પણ મારુ ગામ એટલું જ વ્હાલું છે.\n\nમારુ ગામ વણોદ સુરેન્દ્રનગર જિલ્લાનાના છેવાળાના ગામોમાનું એક છે. ગામમાં હાલ દસ હજાર જેટલા વિભિન્ન ધર્મ અને જ્ઞાતિના લોકો રહે છે. ગામની ભૌગોલિક પરિસ્થિતિની વાત કરું તો આ ગામ બહુચરાજીથી દૂ કી.મી. દૂર છે. ગામમાં ચાર તળાવો લાખાસર, પિપળિયું, વંદેલો, સોઢીળું ગામની ચારે દિશામાં આવેલા છે. એક કુમાર શાળા, એક કન્યા શાળા અને એક હાઇસ્કુલ બાળકોના અભ્યાસ માટે ઉપલબ્ધ છે. જ્યાં મેં જીવનના દસ ધોરણ સુધીનો અભ્યાસ કરેલો છે. ગામમાં કોઠનજીમાં નું મંદિર, રામજી મંદિર, મહાદેવનું મંદિર અને એક વિશાળ જૈન દેરાસર, જૈન ઉપાશ્રય આવેલ છે. જ્યાં લોકો રોજ સવારે, તહેવારોમાં અને શ્રાવણ માસમાં ભગવાન પાસે પ્રાર્થના કરતા નજરે પડે છે.\n\nમુસ્લિમ સમુદાય માટે જુમ્મા મસ્જિદ, દરબારી મસ્જિદ, નગીના મસ્જિદ અને પરાવાળી મસ્જિદ આવેલી છે. જ્યાં લોકો દિવસ દરમિયાન ફજર, ઝોહર, અસર , મગરીબ અને ઈશાં એમ પાંચ નમાજો પઢતા નજરે પડે છે. ગામમાં આ ઉપરાંત સરકરી દવાખાનું, સસ્તા અનાજની સરકાર માન્ય દુકાનો, નાની બજાર, ક્રિકેટ રમવા માટેનું નાનું મેદાન, ગ્રામ્ય પંચાયત જેવી સુવિધાઓ પણ છે. એક ઐતિહાસિક બીબીમાંની દરગાહ પણ પીપળીયા તળાવ પાસે છે. વણોદ આઝાદી પહેલા એક સ્ટેટ ગણાતું અને અહીંના રાજા બાર ગામો પર રાજ કરતા. એ રાજ મહલ બે હજાર એકમાં આવેલ ભૂકંપ સમયે વિલીન થયો.\n\nગામમાં મોટાભાગે લોકો ખેતી પર નિર્ભર છે. કોઈ પોતાની માલિકીની જમીન ખેડી ગુજરાન ચલાવે તો કોઈ જમીનોના નાના નાના ટુકડાઓ ભાગવા રાખી અને એમાં ખેતી કરીને ગુજરાન ચલાવે છે. જેની પાસે જમીન કે ધંધો નથી એવા લોકો કોઈને ત્યાં નોકરી કરી, કોઈના સાથી બની કે ખેત મજૂરી કરીને પોતાનું ગુજરાન ચલાવે છે. અમુક લોકો દરજી કામ, કરિયાણું, શાકભાજીનો વેપાર, કટલરી-સ્ટેશનરી, મેડિકલ સ્ટોર, ફ્લોર ફેક્ટરી, દૂધની ડેરી, હેર કટિંગ, ચાની કીટલી, નમકીન-ફરસાણ, મોબાઇલ લે-વેચ-રિચાર્જ, ઓટો મોબાઈલ શોપ ચલાવે છે. મસાલાના ગલ્લાઓ, ફોટો-વીડિયો શુટિંગ, બાંધકામનો સામાન, ઝેરોક્ષ-સ્ટેશનરી, ગાય-ભેંસ-બકરી ચરામણ, યજ્ઞ-લગ્ન વિધિ જેવા વ્યવસાયો કરી પોતાનું ગુજરાન ચલાવે છે.\n\nગામમાં દરેક વ્યક્તિ એકબીજા પર નિર્ભર છે અને વિવિધ વ્યવસાયો વિવિધ જાતિનાના લોકો ચલાવે છે. એટલે અહીં બધા જ ધર્મ અને જાતિ નિરપેક્ષ લોકો જોવા મળે છે. કોમી તોફાનોની આ ગામ પર કોઈ જ અસર થઇ નથી. ગામના ખેતરો પણ એવી રીતે છે કે પટેલની બાજુમાં મુસ્લિમનું ખેતર, મુસ્લિમની બાજુમાં લુહારનું ખેતર, લુહારની બાજુમાં દરજીનું ખેતર. કોઈ એક વ્યક્તિ પણ ખેતરની મુલાકાતે જાય તો બાજુવાળાના ખેતરનું ધ્યાન કરતો આવે. સહકારની નીતિ અહીં જ ખુબ જ સારી રીતે જોવા મળે છે.\n\nગામમાં દિવાળી, ધુળેટી, હોળી, નવરાત્રી, દશેરા, તાજીયા, જશને ઇદ, શ્રાવણ માસના પ્રવચનો, રમજાન માસની રોનક અને ઉતરાયણની મજા અહીં દરેક લોકો માણે છે. દિવાળીમાં નવા વર્ષની શુભ કામનાઓ આપવા જયારે એકબીજાના ઘરે જાય છે ત્યારે લોકો ખુબ જ પ્રેમથી સ્વાગત કરે છે. મારા દાદાના સમયમાં સાકારથી મોઢું મીઠું કરાવતા અને હવે મીઠાઈથી કરાવવામાં આવે છે. તાજીયા (મહોરમ)ના સમય એ બ્રાહ્મણ પરિવાર અને કેટલાક પટેલના આગેવાનો થકી સરબત પણ પીવડાવવામાં આવે છે. આ દર્શાવે છે કે મારા ગામમાં કેટલી ધર્મનિરપેક્ષતા અને એકતા છે.\n\nજે રીતે દરેક સિક્કાની બે બાજુઓ હોય એ જ રીતે ગામની અમુક તકલીફો પણ છે. ગામમાં પાણીના નિકાલ માટે પૂરતી વ્યવસ્થા નથી એટલે લોકો ખાળ કુવાનો સહારો લે છે પણ અમુક લોકો રસ્તા પર પાણીની રેલમ છેલ કરે છે. ચૂંટણીના સમય એ ભાજપ-કોંગ્રેસ વચ્ચે ગામમાં ખુબ હરીફાઈ જોવા મળે છે. માહોલ ક્યારેક ગરમ પણ બની જાય છે. પણ ચૂંટણી પુરી થયા પછી બીજા જ દિવસે બધા હળી મળીને રહે છે. ગામમાં ટ્રેન નથી પણ કોઈપણ નજીકના શહેરમાં જવા માટે જીપ, છકડા, બસ મળી રહે છે. વર્ષો થી સવારે પાંચ વાગે વણોદ-અમદાવાદ બસ મુકાય છે. મારા જીવનનો સૌથી વધુ પ્રવાસ મેં આ બસમાં કરેલો છે.\n\nગામના તળાવો ઢોર-ઢાંખર અને તંગીમાં સિંચાઇ માં ઉપયોગી બને છે. આજે પણ ઘણા લોકો કુવાનું પાણી પિતા નજરે પડે છે. ગામમાં એક સામુહિક સ્નાનાગર છે. જ્યાં પહેલા પાણીનું સ્તર ઉંચુ હોવાથી મોટર-પંપ વગર ચોવીસ કલાક પાણી આવતું. આજે ત્યાં નર્મદાના પાણી દ્વારા જરૂરિયાત પુરી પાડવામાં આવે છે. ગામના મોટા ભાગના લોકો આજે પણ આ સ્નાનાગરનો ઉપયોગ ન્હાવા ધોવા માટે કરે છે. રમતના મેદાનમાં બાળકો અને મોટા લોકો પણ ક્રિકેટની રમતની મજા માણે છે. ઉનાળામાં ક્યારેક ડે અથવા નાઈટ ટુર્નામેન્ટનું આયોજન પણ કરવામાં આવે છે. ભવાઈ મંડળ દ્વારા લોકોના મનોરંજન માટે ઉનાળા ની રાત્રીઓમાં ભવાઈ ભજવવાનું અને લોકોને હસવાનું કામ કરવામાં આવે છે.\n\nશાળાના શિક્ષકો વિદ્યાર્થીઓને શિક્ષણની સાથે શિસ્ત, રમત ગમત, સ્પર્ધાઓ, રાષ્ટ્રીય તહેવારોના સાંસ્કૃતિક કાર્યક્રમોમાં ભાગ લેવા માટે પ્રોત્સાહિત અને માર્ગદર્શન આપે છે. આથી બાળકોમાં બાળપણથી સેલ્ફ કોન્ફિડન્સ અને લીડરશીપ જેવા ગુણો વિકસે છે.\n\nતો આ હતું મારુ ગામ વણોદ તમને કેવું લાગ્યું ?",
      "duration": "5 mins",
      "category": "Classics"
    },
    {
      "id": 43,
      "title": "પ્રતિજ્ઞા",
      "story_name": "હવા મેં ઉડતા જાયે...\n\nમેરા લાલ દુપટ્ટા મલમલકા...\n\nઅમીન સયાનીના અવાજમાં બિનાકા ગીતમાલામાં મધુર પ્યાર કી યાદેનો કાર્યક્રમ ચાલતો હતો. સુરેખાને નાનપણથી સંગીત સાંભળવાનો અને ગાવાનો ખૂબ શોખ પણ નાની ઉંમરમાં જ માતાપિતાનું અકસ્માતે અવસાન અને ફઈ પાસે ઉછરીને જિંદગી સાથે બંધ બેસાડતા જ જયારે ભાન આવ્યું ત્યારે મિલિન્દ સાથે તેનું સગપણ થઇ ગયું હતું.\n\nરાજલભા અને હીરજી જેવા સાસુ સસરા મેળવીને સુરેખાને તેના માવતર ક્યારે નહોતા સાંભર્યા. મિલિન્દ અને મયંક બે દીકરાનો નાનો સંસાર, રાજલને હંમેશ દીકરીની ખોટ વર્તાતી. મિલિન્દ જ્યારે પરણવાલાયક બન્યો ત્યારે તેની આવનારી વધૂમાં જ તે પોતાની દીકરી ગોતી લેશે તેવું તેને લાગતું.\n\nગામમાં મેલડીમાના મંદિરના જીર્ણોદ્ધાર વખતે જ તેનું ધ્યાન સુરેખા પર પડ્યું. તપાસ કરાવતા જ ખબર મળ્યા કે છોડીના માવતર તો પાંચ છ વરહ પેલા જ કોઈ અકસ્માતે મરણ પામ્યા છે, તેના ફૈબા પાસે જ છોડી મોટી થઇ છે.\n\nહીરજી સાથે જઈ સુરેખાના ફૈબા પાસે તેનો હાથ માંગ્યો. ગામમાં મોટા ખોરડાંની વાત સાંભળી સુરીની ફઈ ભીમલીને તો પોતાનો ભાર પળવારમાં જ મેલડીમાં એ હટાવી દીધો તેવું લાગ્યું. હરખે હોંશે તેને સગપણ વધાવી ને આવતી અખાત્રીજે જાન લાવવાનું આમંત્રણ આપિયું.\n\nવાજતે ગાજતે સુરી રાજલના ખોરડે આવી ગઈ. રાજલ પેટની દીકરી જેવો પ્રેમ કરતી સામે સુરીએ પણ રાજલ અને સસરાને ખૂબ આદર આપતી. મિલિન્દ જેવા પ્રેમાળ પતિ અને મયંક જેવા નટખટ દિયરને પામીને સુરેખાને સ્વર્ગના સુખની અનુભૂતિ થતી.\n\nલગ્નના છ જ મહિનામાં સુરીને ઓધાન રહ્યા. પુરા દિવસે લક્ષ્મીનો અવતાર સમી દીકરી અવતરી. ઘરમાં ચાર પેઢી પછી સુરીની કુખે દીકરીને જોઈને ઘરના બધાં માટે રમકડું જ મળી ગયું જાણે. મિલિન્દની નોકરીમાં પણ બઢતીના સમાચાર આવિયા. મયંક ઈન્ટરની પરીક્ષામાં પ્રથમ આવીયો, ત્યારે ભાભીના મોઢામાં જ પહેલો મોહનથાળનો ટુકડો મુક્યો. \"ભાભી તમે રાતભર મારી સાથે બેસીને મને સોબત ન આપી હોત તો આ પરિણામ શક્ય જ નહોતું.\" મયંક હંમેશા તેના દિલની વાતો સુરીને કેહતો.\n\nરૂપા સાથે નવી નવી પાંગરેલી મૈત્રીની વાત પણ સુરીથી અજાણી ન હતી. મયંક ભણવામાં હંમેશ અવ્વલ રહેતો. ઘરની સાખ અને સુખ જોઈને ગામમાં ઘણા બળતણનીયા લોકોની આંખો લાલ થતી. સરપંચને ત્યાં નોકરીમાં સારી વગ ધરાવાથી હીરજીનો ભત્રીજો મુળજીને આ ખોરડાંથી વર્ષોથી અદાવત હતી. મજિયારામાં હીરજીના કુટુંબને વગવાળી જમીન મળવાથી મૂળજીએ ઘણીવાર કાળયારો માંડ્યો હતો. મિલિંદની સમજાવટથી મામલો ટાઢો પડ્યો હતો. મુળજી ગામની બેનું દીકરીયુ પર પણ ગંદી નજર નાખતો.\n\nમયંકને રૂપા ગમવા લાગી હતી. ધીરેધીરે તેઓની મૈત્રી પ્રેમમાં બદલાઈ ગઈ. મયંક હંધી વાતો સુરીભાભીને કેહતો. સુરેખા ઘણીવાર આવી વાતો મિલિન્દને પણ ન કરતી. મયંકને જરૂરી સલાહ આપતી. રૂપાનું ખોરડું પણ ગામમાં વગદાર ગણાતું, એટલે મયંક અને રૂપાના સગપણમાં કોઈ અડચણ નહિ આવે એવું વિચારી સુરી મનમાં મનમાં હરખાતી. તેને તો રૂપાને તેની દેરાણી જ માની લીધી હતી.\n\nવહેલી સવારે સુરેખાને ઉલ્ટી કરતા જોઈ રાજલભા ફરી મલકાયા. “દીકરી પછી આ ઘરનો વારીશ આપી દે દીકરી એટલે અમારો જન્મારો તો સફળ.” સુરી શરમાઈને પાણીનો લોટો લેવા ગઈ. સુરીને સારા દિવસો જવાની વાત બધા ફેલાઈ ત્યારે ઘરની વહુઆરુ બધાઈ રાજલભાને વધાઈ દેવા આવિયા. સૌ આવનારા દિવસોની વાટ જોવા લાગ્યા. પણ ધાર્યું ક્યાં ધણીનું થાય છે. \n\nએક દિવસ મિલિન્દ મોડી સાંજે સીમમાંથી ઘર તરફ આવતો હતો. ત્યાં જ કોઈ સ્ત્રીનો અવાજ આવીયો તે ‘બચાવો! બચાવો’ કહી કરગતિ હોય તેવું ભાસ્યું. મિલિન્દ અવાજની દિશા તરફ આગળ વધ્યો. ખેતરમાં ઝાડને આડમાં મુળજી કોઈ અબળાની આબરૂ લૂંટતો હતો. અબળાની વારે થવા તેને મુળજીને જોરથી પાટુ માર્યું. રંગમાં ભંગ પડવાથી મુળજી પણ ભાન ભુલ્યો બાજુમાં પડેલી કોદાળી મિલિન્દ ને મારી, લમણે ઘા વાગવાથી મિલિન્દ ચત્તોપાટ પડી ગયો અને ખુબ લોહી વહેવા લાગ્યું.\n\nમુળજી લોહી જોઈને ખેતરમાંથી ભાગ્યો. મુલજીનો શિકાર મિલિન્દને જોઈ ગામમાં લોકોને કહેવા દોડી.\n\nવાયુવેગે વાત ફેલાઈ ગઈ. સૌ ગામવાસી મિલિન્દ પાસે આવિયા ત્યારે તેનું પ્રાણપંખેરું ઉડી ગયું હતું. મોભીઓ વિસામણમાં પડ્યા કે આવા દુઃખદ સમાચાર હીરજીના ઘરે આપે કોણ? ગામના પાંચ મોભી ભેગા થઇ આવા કાળા સમાચાર હીરજીના હસતા રમતા પરિવારને આપીયા ઘરમાં અને ગામ આખામાં રોળકકળથી વાતાવરણ બોઝિલ બની ગયું તે દિવસે આખા ગામમાં કોઈના ય ઘરે ચૂલો નહિ સળગ્યો.\n\nસુરી તો જાણે ભાનસાન જ વિસરી ગઈ. પેટમાં બીજો જીવ ઉછેરે છે એવું તો ક્યાં યાદ હતું જ બિચારીને! સુખ જાણે હંમેશા બે ડગલાં છેટું જ ચાલતું, નાનપણમાં માવતર અને ભરજુવાનીમાં ધણીને નસીબ છીનવી ગયું. ગામના બૈરાં ભેગા થઇને તેને ખુબ રોવરાવી.\n\nદિવસો જતા ક્યાં સમય લાગે જોતજોતામાં મિલિન્દનું બારમું અને તેરમું પણ થઇ ગયું. મૂળજીને તો પોલીસે ક્યારનો જેલભેગો કર્યો હતો.\n\nપંચાયત પુરા બાવીસમે દિવસે બધી જ ઉત્તરક્રિયા કર્યા પછી મળી. સુરેખાને છઠો મહિનો જતો હતો. સાથે ચાર વર્ષની છોડીની જવાબદારી પણ હતી. ગામના મુખી અને પંચે નિર્ણય લીધો કે સુરીને કોઈ માવતર પણ હયાત નથી ત્રણ જીવની જવાબદારી કોને સોંપાઈ? માટે મિલિન્દનો જ નાનોભાઈ મયંક ભલે સુરી કરતા છ સાત વરહ નાનો છે પણ વખત જતા પરિપક્વ થઇ જશે માટે આપણી જૂની પરંપરાને માન આપી ને સુરી દિયરવટુ જ કરે તો બધા માટે યોગ્ય રહેશે.\n\nપંચાયતનો ચુકાદો સાંભળીને મયંકના તો હોશકોશ જ ઉડી ગયા. તેની દુનિયામાંથી મિલિન્દ જેવા ભાઈની છત્રછાયા ગુમાવા કરતા પણ રૂપાને ભૂલવું વધુ કડવું હતું. તેને પંચાયતને વિરોધ કરતા કહ્યું કે હું સુરીભાભીને મા જેવી ગણું છું. તેમનું તથા તેમના બાળકોનું ધ્યાન હંમેશા રાખવાનું વચન આપું છું. \n\nપંચે તેની વાત ને અમાન્ય કરતા કહ્યું કે શરૂમાં બધા જ આવું કહે પણ તારી ઘરવાળી આ ફેંસલાને માન્ય ન રાખે તો બાળકો ફરી અનાથ બની જાય, માટે જ પરંપરાથી ચાલતો આવેલો રિવાજને વળગી રેહવું યોગ્ય કહેવાય.\n\nસુરીને જ્યારે આ નિર્ણયની જાણ થઇ ત્યારે તેને બહુ વિચાર કર્યો. આખા ગામની પંચાયતને ફરી ભેગી કરી. \n\nપંચાયતે લીધેલો નિર્ણય તેના માટે તો યોગ્ય છે પણ મયંક અને તેની પ્રેમિકા માટે બિલકુલ અયોગ્ય છે તેમ જણાવ્યું. રૂપાને પણ સભામાં હાજર કરી. દિયરવટુ કરીને ત્રણ જીવન બગાડવા કરતા ભલે હું આખું આયખું વિધવા જ રહું. આખા ગામ સામે એલાન કર્યું કે રૂપા અને મયંક જ પરણશે. સુરીની વાતથી સૌ કોઈ દંગ થઇ ગયા. પંચાયત પણ વિસામણમાં મુકાઈ ગઈ.\n\nરૂપા અને મયંક પણ અંદરોઅંદર વાતચીત કરવા લાગ્યા. થોડીવારની મસલત પછી મયંકે કહ્યું કે ભાભીએ આટલી ઉદારતા વાપરીને મારી અને રૂપાની જિંદગી બચાવી લીધી તો અમે પણ આખા પંચાયત સામે પ્રતિજ્ઞા લઇએ છીએ કે ભવિષ્યમાં ક્યારેય હું અને રૂપા સંતાન કરશું નહિ. અમારે માટે ભાઈભાભીના સંતાન જ અમારા ગણાશે. અમે ત્રણેજણ તેઓની પરવરીશ કરીશું.\n\nપહેલીવાર પંચાયત વિરુદ્ધ ફેસલો સાંભળીને પણ બધા એ તાળીના ગડગડાટથી વધાવી લીધો. રાજલ અને હીરજીના ખોરડાંનો સંપ અને સંસ્કાર જોય સૌ કોઈ દંગ રહી ગયું.\n\n",
      "duration": "6 mins",
      "category": "Classics"
    },
    {
      "id": 44,
      "title": "માળી",
      "story_name": "\"એ હાલો ટિફિન આવી ગયા.\"\n\nબરાબર ધગધગતા તડકાના બારેક વાગ્યે વાલી ડોશાનો અવાજ આવતો. ગમે તે મૌસમ ચાલતી હોય. બપોરના બાર વાગ્યે વાલી ડોશાનો સાદ સંભળાતો.\n\nદવાખાનું જબરું હતું. ઉપર ને, નીચે બેય જગ્યાએ દર્દીને દાખલ કરવાના વિશાળ રૂમ હતા.\n\nત્યાં બાર વાગ્યે વાલી ડોશાનો સાદ સંભળાતો. જો સમયની ખબર ના હોય તો જાણીતા લોકો સમજી જતા, બાર જ વાગ્યા હશે. કેમકે તો જ વાલી ડોશાની બૂમ હોય.\n\nવાલી ડોશો સિત્તેર વર્ષીય ગરીબ માણસ. ચહેરા પર એટલી બધી કરચલીઓ પડેલી હતી કે તેને જોતા તેની દયનીય હાલત પર તરસ આવી જાય. કપડાં બેજ જોડી તેના પણ ચોખ્ખા સાફ સુફ. વાળ ક્યારેય ઓળેલા ના હોઈ પણ ચપોચપ તેલ લગાવેલું હોઈ.\n\nકેટલાય વર્ષોથી વાલીડોશા દવાખાનામાં માળી હતા. દવાખાનું શહેરની મધ્યમાં આવેલું હતું. જ્યારે વાલી ડોશા તો નજીકના ગામડે રહેતા હતા. ત્યાંથી સવારે નવેક વાગ્યે સાયકલ લઈને આવે અને આવતાની સાથેજ દવાખાનાની બાર ચાની લારીયે ચા મફતની મળે તે પી લે. પછી દવાખાને આવીને મેદાનમાં એટલી સારી જગ્યા ગોતી તેની સાયકલ ટેકવી દે. અને જબરી પાણીની બોટલ લઈને દવાખાનાની અંદર જઈને પાણી ભરી આવે. અને આખો દિવસ પીધા કરે. બાર ચપ્પલ ગોઢવે અને બેસે ઘડી વાર. જેવું પાણી આવે એટલે સીધાંજ બગીચામાં જાય અને આખા બગીચામાં પાણી પીવરાવે. બગીચો અત્યન્ત સુંદર અને રમણીય હતો. ભાતભાતના ફૂલ છોડ ઝાડ ત્યાં હતા. વાલી ડોશો ત્યાં પાણી પીવરાવે અને આખા બગીચાને લીલવણી કરી દે. વળી ઘડીક બેસે પોરો ખાઈ.\n\nદસેક વાગ્યે ડોક્ટરો બધા આવવા લાગે. બધાને બાર બેસી ઉભા થઈ સલામી આપે. અને ઈજ્જત આપે. ત્યાં કામ કરતા કર્મચારીઓ સાથે વાતચીત કરે. હસી મજાક કરે તેના નાના મોટા કામ પણ કરી દે.\n\nવળી ત્યાં દાખલ થયેલા અજાણ્યા દર્દીને દર્દીના સગા આવે તેને યોગ્ય માહિતી જાણકારી આપે. તેને જમવાનું, ટિફિન, ચા લઈ આપે. અને એમાંથી વાલી ડોશાને પણ અર્ધું મળી રહેતું.\n\nકામ બધુંજ ધીરજ અને ધગજ થી કરે. આરામ પણ કરે. વાતચીત પણ કરે અને આમને આમ તેનો દિવસ પસાર થઈ જાય. રાત્રે સાત વાગ્યે ઘરે જતા રહે.\n\nઆજે તો વાતાવરણ સાવ અલગ હતું. વરસાદ નહતો પણ વાતાવરણ સાવ નીરસ હતું.\n\nદવાખાનામાં પણ આજે બધાજ દોડાદોડી કરી રહ્યા હતા.\n\nઆજે નવા ડોક્ટર આવી રહ્યા હતા. ડો. ભાગ્યશ્રી આયુર્વેદમાં એમ.ડી ની પદવી મેળવીને તે અહીં સ્થાયી થવા આવી ગયા હતા. શરીરે જાડા, ને ઉંચાઈએ નીચા, રંગે સહેજ શ્યામ, અને ચશ્મા પહેરેલા,પીળા રંગનો તેનો ડ્રેસ. અને સાવ શાંત સ્વભાવ! હસવાનું પણ ફિક્કું ફિક્કું!\n\nતેણે આવતાની સાથેજ તેની ચેમ્બર સંભાળી લીધી.\n\nબધાજ આખો દિવસ તેની જ વાતો કરતા હતા. આખા દવાખાનામાં તેની જ ચર્ચા ચાલતી હતી.\n\nબીજે દિવસે ડો. ભાગ્યશ્રી દસ વાગ્યે તેની કાર લઈને આવ્યા. પાર્કિંગ કરવા માટે તે નવા હતા તેને ખબર નહતી. અને નિયમના પાક્કા હોવાથી તે આડેધડ પાર્કિંગ કરવા માંગતા ન હતા. તેણે ચારેકોર નજર ફેરવી કોઈ દેખાયું નહિ. થોડીવાર થતાંજ વાલી ડોશા દેખાયા. તેણે નજીક જઈને પૂછ્યું..\"કાર પાર્ક કરવી છે ને?\"\n\nડો.ભાગ્યશ્રી એ ફક્ત \"હા\" જ કહ્યું..\n\nત્યાંજ ડોશા એ ખાલી જગ્યા તરફ ઈશારો કર્યો.\n\nઅને ડો. ત્યાં ગાડી પાર્ક કરી દીધી.\n\nરાબેતા મુજબ ડો.તેની ખુરશી પર ગયા. દર્દી તપાસવા લાગ્યા.\n\nતેણે બેલ પાડ્યો ત્યાંજ એક છોકરી આવી.\n\nડો.ભાગ્યશ્રી. \" ભૂખ લાગી છે શું કરવું..?\"\n\nપેલી છોકરીએ કહ્યું : \"હા હમણાં આવું..!\"\n\nઅને એમ કહીને તે ત્યાં થી જતી રહી થોડીવાર રહીને તે આવી સાથે વાલી ડોશાને પણ લાવી.\n\nવાલી ડોશો બે હાથ પકડી નીચું મોઢું રાખી ઉભા રહી ગયા.!\n\nત્યાંજ પેલી છોકરી બોલી: \"પૈસા આપી દયો.! અને જે પણ ખાવું હોઈ તે લખી દયો! આ દાદા લઈ આવશે..\"\n\nડો. ભાગ્યશ્રી ને આ વાત ગમી નહિ. તેણે ફટાફટ એક કાગળ પર વેફર્સ નું પેકેટ લખી ને પર્સમાંથી પૈસા કાઢી આપી દીધા. તેનું મોઢું નીચું જ હતું.\n\nતે છોકરી વાલી ડોશા ને બાર લઈ જઈને સમજાવતી હોઈ તેમ કહેવા લાગી..\" આમાંથી દસ રૂપિયા તમે રાખજો! અને મેડમે કહ્યું તેજ વેફર્સ લેજો.!\"\n\nવાલી ડોશો ખુશ થતા થતા ફટાફટ પગ દોડાવવા લાગ્યા.\n\nઅને ફટાફટ લાવીને તે છોકરીને આપી આવ્યા.\n\nથોડી વાર પછી ડો.ભાગ્યશ્રી નાસ્તો કરી બેઠા હતા. ત્યાંજ કાગળનું પડીકું કચરા ટોપલીમાં નાખતા વાલી ડોશો ત્યાંથી પસાર થાય છે. ત્યાંજ ડો. ભાગ્યશ્રી માથું દુઃખતું હોઈ તેમ માથું પકડી કૈક વાંચતા હતા.\n\nબપોર ના બાર વાગ્યા. ઘરે જવાની એક કલાકની વાર હતી.\n\n'હાલો ટિફિન આવ્યું' નો સાદ આવ્યો. અને સાથે જ વાલી ડોશા એ ચા પણ હાથમાં લઈને પેલી છોકરીને ડો.ભાગ્યશ્રી ને આપવા વિનંતી કરી. પેલી છોકરી ચા લઈને તેની પાસે ગઈ\n\n\"અરે..! વાહ મને માથું દુઃખતું હતું. ત્યાંજ દવા મળી ગઈ!. ચા મને ગમે હો..!\n\nતમને કેમ ખબર પડી મને ચા ભાવે છે એમ..?\"\n\nપેલી છોકરી હસતા હસતા બોલી..\n\n\"ના..! હું નથી લાવી મેમ! આપણા દવાખાનાના માળી છે વાલીડોશા તે બધા ડોક્ટર માટે ચા ની સુવિધા કરી આપે તે લાવ્યા છે.\"\n\nવળી પાછું ડો.ભાગ્યશ્રી ને ગમ્યું નહિ.\n\nપણ તે કઈ પણ બોલ્યા વગર ચા ની ચુસ્કી ભરવા લાગ્યા.\n\nએક વાગ્યો.\n\nડો.ભાગ્યશ્રી ઘરે જવા માટે બહાર નીકળ્યા. તેની કાર જોઈ તે નવાઈ પામી ગયા. ધૂળથી મેલી તે ચોખ્ખી ચણાક લાગતી હતી. કેમકે વાલી ડોશા એ તેને ભીના પોતાથી સરસ સાફ કરી દીધી હતી.\n\nડો.ભાગ્યશ્રી કશુંય બોલ્યા નહિ. અને ઘર તરફ જવા ગાડી રસ્તા પર સરસરાટી ભગાડવા લાગ્યા.\n\nક્રમ મુજબ બીજે દિવસે તે તેના સમય પ્રમાણે આવી ગયા હતા. દવાખાને પ્રવેશ કરતા જ તેને પાર્કિંગ કરવાની જગ્યા ખબર હતી ત્યાંજ મૂકી દીધી.\n\nતે તેની ખુરશી પર બેસવા તેની જગ્યાએ જતા હતા ત્યાંજ 'ધબ..!' કરતો અવાજ તેને સંભળાયો.\n\nતે આમ તેમ ચારે કોર જોવા લાગ્યા.\n\nઆગળ કઈ દેખાયું નહિ તો તે વધારે આગળ જોવા ચાલવા લાગ્યા.\n\nત્યાં ઘણા બધા લોકો ભેગા થઈ ગયા હતા. જોયું તો વાલી ડોશાને ચક્કર આવવા થી તે નીચે ગબડી પડ્યા હતા.\n\nડો.ભાગ્યશ્રી ને ખબર પડતાજ એટલા લોકોને ધક્કો મારીને તે વાલી ડોશા પાસે જઈને બેસી ગયા. તેનું માથું ખોળામાં લઈને ચેક કર્યું. ખાલી નબળાઈને લીધે ચક્કર આવી ગયા હતા.\n\nડો.ભાગ્યશ્રી ના અઘ્ધર ચડી ગયેલ શ્વાસ નીચે ઉતર્યા. તેણે પ્રેમથી વાલી ડોશાને ઉભા કર્યા. અને પાણી પીવરાવ્યું.\n\nપછી જોરથી ગુસ્સો કરતા બોલ્યા..\n\n\" કીધું હતું ને હવે ઘરે રહો! તમારે હવે નોકરી કરવાની જરૂર નથી. હવે હું કમાવ છું, આરામ કરો. અને હવે મારે દવાખાનાંનો બીજો દિવસ છે. હવે મને નવું નવું નથી લાગતું! હવે હું એકલી આવી જઈશ.!\"\n\nકહેતા ડો.ભાગ્યશ્રી ગુસ્સામાં તેની કારમાં બેસાડી વાલી ડોશાને ઘરે લઈ ગયા.\n\nત્યાં ઉભેલા બધાજ લોકો નવાઈ પામી ગયા.\n\nત્યાંજ દવાખાનાના વર્ષો જુના અને વાલી ડોશાના મિત્ર બોલ્યા..\n\n\"આખી જિંદગી દવાખાનામાં નોકરી કરી, મહેનત કરી, બધા ડોક્ટરોને જોઈને વાલી ડોશો બોલતો.. 'જેટલી મહેનત થાઈ એટલી કરીશ પણ મારી દીકરીને ડોક્ટર બનાવીશ.' હવે બની ગઈ તોય આરામ નથી કરતો...!!\"",
      "duration": "6 mins",
      "category": "Classics"
    },
    {
      "id": 45,
      "title": "થેન્ક યુ ટીચર",
      "story_name": "આજે સવારથી સુધાબેનના મોબાઈલ પર સતત રીંગ ચાલુ જ હતી અને કેમ ન હોય ? આજે એમનો જન્મદિવસ હતો. જિંદગીના ચાળીસ વર્ષ શિક્ષણ ક્ષેત્રે વિતાવનાર સુધાબેનના હાથ નીચે કંઈ કેટલાય બાળકો ભણી ચૂક્યા હતાં. છેલ્લાં પાંચ સાત વર્ષથી તો ભણી ચૂકેલા બાળકોની બીજી પેઢી એમની પાસે ભણવા આવતી હતી. એનું એકમાત્ર કારણ હતું સુધાબેનનો સ્વભાવ અને એમની અનોખી પદ્ધતિ. એમનો પિરિયડ હોય તો કોઈ બાળકો ન અવાજ કરે ન વર્ગમાં તોફાન કરે. \n\nનોકરીમાં લાગ્યાં ત્યારથી બધાં બાળકોના એ પ્યારા સુધાટીચર બની ગયાં હતાં. બાળકો સાથે સાથે વાલીઓના પણ એ માનીતા સુધાટીચર હતાં. છેલ્લા વર્ષોમાં તો ઘણાં વાલીઓ પોતાના અંગત પ્રશ્નોની ચર્ચા પણ સુધાટીચર સાથે કરતાં અને સુધાટીચર પણ એવાં પ્રેમાળ કે એ જુવાન વાલીઓને પ્રેમથી જીવનની આંટીઘૂંટી સમજાવતાં અને એમના મનનું સમાધાન કરતાં. પોતાના પ્રશ્નોનું નિરાકરણ થતાં વાલીઓ તેમને પ્રેમ અને લાગણીથી \"થેન્ક યુ ટીચર\" કહેતાં. અઠ્ઠાવન વર્ષે સેવાનિવૃતિ પછી પણ શાળા મેનેજમેન્ટે તેમને બે ત્રણ વર્ષ નોકરી પર ચાલુ રહેવા કહ્યું પણ થોડીક શારીરિક તકલીફો અને થોડી સામાજિક જવાબદારીને કારણે એમણે ના પાડી. \n\nસેવાનિવૃતિ પછી પણ એમના ભૂતકાળના શિષ્યો અને વાલીઓ તેમને અવારનવાર મળવા આવતાં. વિદેશ રહેતાં તેઓ એમની સાથે વોટ્સએપ અને ફેસબૂકથી જોડાયેલાં હતાં. તેઓ પણ અવારનવાર પોતાની સમસ્યા માટે સુધાટીચરનો સંપર્ક કરતાં. આજે એમના જન્મદિવસને કારણે સતત એમનો મોબાઈલ રણકતો રહેતો હતો. ઘરના પણ કહેવા લાગ્યાં, \"ભાઈ, સુધાનો તો વટ પડે. આટલી શુભેચ્છા તો આપણા કોઈના જન્મદિવસ પર પણ નથી આવતી.\"\n\nઆરામ ખુરશીમાં બેસી પોતાના ભૂતકાળમાં ડોકિયું કરતાં સુધાબેનનું ધ્યાન બેલના અવાજથી તૂટ્યું. કોઈ દેખાયું નહીં એટલે એમણે જ ઊભા થઈ બારણું ખોલ્યું. તેવી જ એક યુવતી અંદર ધસી આવી અને સુધાબેનને, \"થેન્ક યુ ટીચર, થેન્ક યુ ટીચર\" કરતી વળગી પડી. અત્યાર સુધીમાં એમની પાસે હજારો બાળકો ભણી ચૂક્યાં હતા. એટલે એમને એકદમ ઓળખાણ ન પડી. \n\n\"અરે,અરે ! બેટા. તું કોણ છે ? તારી ઓળખાણ તો આપ. પછી થેન્ક યુ ટીચર કહેવાનું કારણ જણાવ.\"\n\n \"ટીચર, મને ન ઓળખી ? હું મીરા શર્મા.\"\n\n\"અરે દીકરા! તું જ્યારે મારી પાસે ભણતી હતી ત્યારે બાર તેર વર્ષની હતી. હવે તું એક યુવતી બની ગઈ છે. વચ્ચેના સમયમાં આપણે મળ્યાં જ નથી. તો હું તને કેવી રીતે ઓળખું ? ચાલ, હવે પહેલાં તો શાંતિથી બેસ અને પછી મને વિગતે વાત કર.\"\n\n\"ટીચર, સૌથી પહેલાં તો આ તમારા જન્મદિવસની ભેટ. હેપ્પી બર્થ ડે ટીચર. હું મીરા શર્મા, અમારી જ્ઞાતિમાં દીકરીઓને વધારે ભણાવે નહીં. તેર ચૌદ વર્ષની થાય ત્યાં તો લગ્ન કરી નાંખે. જો કે સાસરે તો અઢાર વર્ષની થાય ત્યારે જ મોકલાવે. અમારો મોટાભાગનો સમાજ રાજસ્થાન તરફ રહે પણ મારા દાદા કામધંધા માટે આ તરફ ગુજરાતમાં આવ્યા  અને પછી અહીં જ સ્થાયી થઈ ગયા. મારા મમ્મી પણ રાજસ્થાનના જ છે. પપ્પા થોડા સમજુ એટલે અમને બહેનોને અહીં ભણવા મૂકી. બાકી અમારા તરફ છોકરીઓને ભણાવે નહીં. પપ્પાને એમ કે આઠ દસ ચોપડી ભણી લે તો કોઈ વાર કામ લાગે.\"\n\n\"હું નવમા ધોરણમાં હતી અને મારા લગ્ન થઈ ગયા. મારા પતિ ત્યાં કૉલેજમાં ભણતા હતા. લગ્ન પછી મારા સાસરેથી મને ભણવાની ના પાડી દીધી પણ તમે મારા મમ્મી, પપ્પાને સમજાવ્યા કે હજી તો સાસરે મોકલવાની વાર છે ને ? એવું હોય તો હું એના પતિ સાથે વાત કરું. આટલી હોશિયાર છોકરીનું ભણતર બંધ ન કરો.\"\n\n\"હા, હા, હવે મને યાદ આવ્યું. તારી નાની બહેન ગોપી અને તારો એક ભાઈ પણ હતો. કદાચ એનું નામ અંશુમન હતું, બરાબર ?\"\n\n\"હા, ટીચર તમને હજી યાદ છે?\"\n\n\"યાદ જ હોઈને, અંશુમન કેટલો તોફાની હતો.\"\n\n\"હા, ટીચર. હવે તો એ ભણીને આઈ.ટી. એન્જિનિયર બની ગયો છે અને મુંબઈ જોબ કરે છે. ત્યાં જ ભાભી સાથે રહે છે. ગોપીના લગ્ન થયાં હતાં તે અમારા જમાઈની દેશમાં અનાજ કરિયાણાની મોટી દુકાન છે એટલે એ ત્યાં જ છે. હા, હવે મારી વાત આગળ વધારું. તમારા સમજાવવાથી મારા પતિએ પોતાનું ભણતર પતે નહીં ત્યાં સુધી મારું આણું કરવાની ના પાડી અને પપ્પાને કહ્યું કે તમે મીરાને ગ્રેજ્યુએટ સુધી ભણાવજો. મારા ઘરે હું સમજાવી દઈશ. તેના પરિણામે મારા પતિ પ્રોફેસર બન્યા ત્યાં સુધીમાં મારું ગ્રેજ્યુએશન પણ પૂરું થઈ ગયું. એમ કરતાં લગભગ એકવીસમા વર્ષે મારું આણું વાળી મને સાસરે વળાવી. મારા પતિને પણ મુંબઈમાં જ કૉલેજમાં જોબ મળી એટલે અમે મુંબઈ ગયાં. ત્યાં એમણે એક ઑફિસમાં મને જોબ અપાવી અને આમ અમારા બંનેની આવકથી અમે અમારા બે બાળકો સાથે સારી રીતે રહેવા લાગ્યાં. મારા સાસુ સસરાને પણ પૈસા મોકલતાં એટલે એમનો પણ ગુસ્સો ઓછો થવા લાગ્યો.\"\n\nવાતની વચ્ચે ચા નાસ્તો પતાવ્યો. સુધાબેન ઉત્સુકતાથી મીરાને સાંભળતાં હતાં. \n\n\"નોકરી અને છોકરાઓ સાથે મેં મુંબઈમાં એમ. એડ. કર્યું અને મને હાયર સેકેન્ડરી સ્કુલમાં જોબ મળી. છોકરાઓ બરાબર ભણતાં હતાં. ત્યાં જ મારા પતિને આંતરડાનું કેન્સર થયું. અમે મેડીક્લેઈમ કઢાવ્યો હતો અને હું પણ જોબ કરતી હતી. એટલે પૈસાની તકલીફ તો એટલી ન પડી. ત્યારે મેં તમને બહુ યાદ કર્યા કે તમે જો મારા પતિ અને પપ્પાને સમજાવી મને ભણવા માટે પ્રોત્સાહિત ન કરી હોત તો આ પરિસ્થિતિમાં અમારી શું હાલત થઈ હોત ? ભણતરને લીધે હું દરેક પરિસ્થિતિમાં મારી જાતને અને પતિ તથા બાળકોને સાચવી શકી.\"\n\n\"ત્યારે હું ભગવાનની પૂજા કરતી વખતે હંમેશાં તમને યાદ કરી કહેતી,\"થેન્ક યુ ટીચર. તમારા લીધે હું આવી મુશ્કેલ પરિસ્થિતિમાંથી હેમખેમ બહાર નીકળી શકી. મારા સંઘર્ષને જોઈ મારા સાસરિયાં પણ માની ગયાં કે શિક્ષણ માણસને સંઘર્ષની સામે લડવાની તાકાત આપે છે. હું એટલે જ માનું છું કે શિક્ષક ફક્ત તમને શિક્ષણ જ નથી આપતાં પણ સાથે જીવન જીવવા માટેનું પરિબળ પણ પૂરું પાડે છે. ગયા અઠવાડિયે જ ડૉક્ટરે મારા પતિને સંપૂર્ણ સ્વસ્થ જાહેર કર્યા. એટલે અમે મમ્મી પપ્પાને મળવા અહીં વલસાડ આવ્યા તો મેં અહીં આવી સૌથી પહેલાં તમને મળવા વિચાર્યું. સંજોગોવશાત આજે જ તમારો જન્મદિવસ પણ હતો એટલે મેં આજે જ તમને મળવા વિચાર્યું. મારા મમ્મી, પપ્પા અને પતિએ પણ તમને થેન્ક યુ કહ્યું છે.\"\n\n\"બેટા, મીરાં, તારી વાત સાચી છે. શિક્ષણ માણસને માનસિક અને આર્થિક મજબૂતી આપે છે. તું પણ તારી આજુબાજુ રહેતી અને તારા સમાજની દીકરીઓને શિક્ષણ લેવા સમજાવજે. સમાજને શિક્ષિત કરવાનું કામ ફક્ત શિક્ષકનું કે સરકારનું જ નથી પણ દરેક શિક્ષિત વ્યક્તિની ફરજ છે કે સમાજની છેવાડાની વ્યક્તિને પણ શિક્ષણ મળે એવી વ્યવસ્થા કરે. આજે જેમ તું મને થેન્ક યુ ટીચર કહે છે તેમ ભવિષ્યમાં લોકો તને પણ થેન્ક યુ કહે એવું કામ કરજે.\"\n\n   \"ટીચર, ચોક્કસ હું તમારી વાત યાદ રાખીશ. આજે મારો પણ જન્મદિવસ છે તો હું તમને વચન આપું છું કે એક દિવસ તમને મારા પર ગૌરવ થશે કે હું તમારી વિદ્યાર્થીની રહી ચૂકી છું. લોકો કહેશે કે જુઓ આ છે સુધાટીચરની વિદ્યાર્થીની મીરાં છે.\"\n\nવાંકા વળી સુધાટીચરને પગે લાગી અને એમની રજા લીધી. સુધાટીચરને પોતાનું જીવન આજે ધન્ય થયેલું લાગ્યું. એમણે ઈશ્વર સામે હાથ જોડી પોતાને આવી સદબુદ્ધિ આપવા માટે થેન્ક યુ કહ્યું.",
      "duration": "5 mins",
      "category": "Classics"
    },
    {
      "id": 46,
      "title": "પરિવર્તન",
      "story_name": "વકીલાતની પ્રેક્ટીસમાં ભરુચમાં સિતાંશુ વસાવડાનું ઉજળુ નામ. એ જો કેસ હાથમાં લેતો સામેના વકીલની હાર નિશ્ચિંત થઈ જાય. કાયદાની આંટી ઘુંટી જાણે એટલી સહજ બનાવીને રજુઆત કરે કે જજને લાંબુ વિચારવાનું રહે જ નહીં. તીક્ષ્ણ બુધ્ધી અને દલીલોથી સામેના વકીલોની દલીલો અને મુદ્દાઓ તોડતા ક્ષણનો પણ વિલંબ ન લાગે.\n\nઆસુતોષ એકનો એક દિકરો પણ તેને તો વકીલ થઈ બાપની પ્રેક્ટીસ સાચવવી નહોંતી. તે તેના મોસાળ ઉપર પડ્યો હતો તેથી ફાઈન આર્ટ્સમાં ભણી પ્રાચિન તૈલચિત્રો ઉપર પી. એચ.ડી. કરી. તે માનતો કે વકીલાત એટલે અસીલનાં હીતમાં કાયદાનું અર્થ ઘટન અને તે કરવા લેવાતા બુધ્ધીનાં ઉપયોગને તે હીણપત સમજતો. તેથી ત કલાકાર થયો. માધુરી સાથે તેના લગ્ન થયાં અને તેમના લગ્નજીવનમાં સુકેતુ જન્મ્યો. સિતાંશુભાઈઅને દિવ્યા ત્રીજી પેઢી જોઇ ઘણા રાજી થયા. તેમનું મન હવે નિવૃતિ લેવા તરફ વળતું હતું પણ બુધ્ધી તેમને રોકતી હતી તેના બે કારણો હતા એકતો ધીખતી પ્રેક્ટીસ અને આશુતોષની આછી પાતળી કમાણી. આખી દુનિયામાં જેમની દલીલોનો ડંકો વાગતો તેમના ઘરેજ તેઓ દલીલબાજીમાં કદી જીત્યા નહોંતા. આસુતોષ તો સ્પષ્ટ ભાષામાં કહેતો જ્યારે કાયદાને અસીલનાં હેતુ પ્રમાણે તોડવામાં આવે… તેની અવળી રજુઆત કરવામાં આવે તે નર્યુ જુઠાણું જ હોય… સિંતાશુભાઇ કહેતા કે પૈસાની કિંમત સમજીશ ત્યારે કહેજે હું કરું છું તે મારી બુધ્ધી કૌશલ્ય છે કે જુઠાણું…\n\nપ્રકૃતિ પ્રેમી આસુતોષ રંગોળી અફલાતુન બનાવતો અને જ્યારે ટીવી ઉપર તેની પ્રથમ આવેલી રંગોળીએ તેની યશ ગાથા લહેરાવી અને તે પગલે મળેલી ફીલ્મજગતની કલાનિર્દેશક્ની જાહેરાતે તેને રાતો રાત લાખો રુપિયાનો ધણી બનાવી દીધો. બાપના નામે નહીં આપબળે તે આગળ વધતો હતો. આ પ્રગતિ લાંબી એટલા માટે ચાલી નહીં કે સ્ટુડીયો પરથી ઘરે આવતા રસ્તામાં કોમી રમખાણોનો તે ભોગ બની ગયો.\n\nનાનો સુકેતુ સમજણો થયો ત્યાર પછી દાદાને પુછતો દાદા આ કોમી રમખાણો એટલે શું? એ શા માટે થાય છે? કોણ કરાવે છે અને શા માટે કરાવે છે ? પપ્પાને શું કામ મારી નાખ્યા ? આ દાજી કાકા મને જુએ છે અને કેમ રડે છે ? આટલો બાહોશ વકીલ પણ આ પ્રશ્નોને સહજ રીતે પૌત્રને સમજાવવામાં તકલીફ અનુભવતા. માધવી કહે, \"કોમી રમખાણો એટલે ધર્મ ઝનુન. દાજીકાકા અને તારા પપ્પા સારા મિત્રો તેથી તને જુએ અને તેમને તારા પપ્પા યાદ આવે તેથી તે રડે.\"\n\nઆસુતોષ કહેતો કેસ ન્યાયની મદદ કરવા લઢાવો જોઇએ નહીં કે અસીલને જીતાડવા. આ વાત સિતાંશુભાઇને આસુતોષનાં મૃત્યુ પછી સતત સંભળાયા કરે. સફળતા અને લક્ષ્મીની રેલમ છેલે બે વાતો તેમને સમજાવી હતી કે શામ દામ દંડ કે ભેદની જે પણ રીત અપનાવવી પડે તે અપનાવીને પણ સફળ થાવ લક્ષ્મી હોય ત્યાં અર્ધી સફળતા આવે જ અને પછીની અર્ધી સફળતા સામે વાળાની નબળાઈને શોધી દેવાથી આવે.આ સફળતાનો નશો ઘણી વાર અંદરનો અવાજ સાંભળવા દેતો નથી. આ અવાજ જેમ સમય જાય તેમ ઘેરો થતો જાય છે અને ક્યારેક જ્યારે વળતા પાણી શરુ થાય ત્યારે તે અવાજ આંતરમન નબળું પાડી દઈ બુધ્ધીજન્ય ચમત્કારો ઘટાડે છે.\n\nસિતાંશુભાઇને આસુતોષના અવાજમાં આતરમન સંભળાવા લાગ્યુ હતું… ખાસ તો રાજકરણી દાસ પટેલનો ફોન આવ્યો કે નજરુંનો કેસ તમે ના લેશો. તે નબળો કેસ છે. ત્યારે આંતરમનમાં દાસ પટેલનું રાજકરણ સમજાયું. નજરું એટલે દાજી હનીફની બહેન. આ દાજીના માણસોએ આસુતોષને મરાવ્યો હતો તેનું કારણ દાસ પટેલનાં કહેવાથી દાજીનાં બાપાને ગેંગવોરમાં ફસાવીને ફાંસીએ ચઢાવ્યો હતો. આસુતોષ છેલ્લી વખતે કહ્યું હતું કે દાજી તો હથીયાર છે ઘા તો દાસ પટેલનો છે તે ત્યારે સમજાયું નહોતું પણ હવે બધું સ્પષ્ટ હતું… વેરની આગ આગળ વધારવવી હોય તો દાસ પટેલને માનજો નહીંતર નજરુનો કેસ લઢી તેને સાસરીયાઓના ત્રાસમાંથી બચાવજો… આંતરમન આસુતોષનીજ ભાષા બોલતું હતું.\n\nદાસ પટેલનાં વિસ્મય સાથે સિતાંશુ વસાવડાએ નજરુંનો કેસ લીધો. ચીવટતાપૂર્વક લઢ્યા અને નજરુંને સાસરીયાનાં ત્રાસમાંથી છૉડાવી ત્યારે હનીફ સિતંશુભાઇનાં પગ પકડીને ખૂબ જ રડ્યો. તેને છાનો રાખતા સિતંશુભાઇ બોલ્યા, ”કર્મનું ગણિત મને કદી સમજાયું નહોતું. પણ તેં જે કર્યુ તે વસ્તુ આગળ ચલાવવાનો કોઇ જ ફાયદો નહોતો અને ક્ષણીક આવેગો ભવ ભવાંતરોનાં વેર બાંધે તે કરતા આસુતોષ કહે છે તે કેટલાંક કામો આત્માની શુધ્ધી માટે પણ કરવા જોઇએ. કોમી રમખાણો મહદ અંશે વેરનો બદલો વાળવા કે પાર્ટીનાં તોફાની તત્વોને ડામવા કે લોક્ધ્યાન બીજે વાળવા થતા હોય છે. પણ તેનો ભોગ બનતા માણસોને ઘેર જઈને જોશો તો ખરી સજા તો નિર્દોષ અને રહી ગયેલા કુટુંબીજનો ભોગવે છે.\n\nઆસુતોષને ગુમાવીને હું આ સત્ય સમજ્યો. હવે સુકેતુનાં પ્રશ્નોને હું સચ્ચાઈથી સમજાવી શકીશ કે વેરની જ્વાળા પ્રેમથી શમે. તું પણ આસુતોષને મરાવીને ખુશ તો નહોતો જ અને તેથી તો સુકેતુને જોઇ તને આંસુ આવતા. માધ્વી સુકેતુ અને દિવ્યા મારા પૂણ્યની ટોકરી છે. નજરુંનો કેસ એ મારી ભૂલનું પ્રાયશ્ચિત છે.”  \n\nઆસુતોષનો આત્મા પ્રસન્ન ચિત્તે સિતાંશુભાઇનાં પરિવર્તનને જોઇ રહ્યો હતો… સિતાંશુભાઇ સ્પષ્ટ રીતે સાંભળી રહ્યા હતા તે અવાજ ને, \"જે ત્યાગે તે પામે અને જે પકડે તે પકડાઈ જાય ભવાટવીનાં જંગલમાં...\"",
      "duration": "4 mins",
      "category": "Classics"
    },
    {
      "id": 47,
      "title": "પ્રેમનું આલિંગન",
      "story_name": "કવિતા, જેવું નામ તેવા જ ગુણ. સુંદર અને સરળ છોકરી. રૂપાળી અને ગુણવાન પણ ખરી જ, અને ચબરાક તો બહુ જ. જિંદગી પોતાની શરતો પર જીવનારી છોકરી. જે કામ માટે કોઈ નકાર કરે એ તો એને પહેલાં જ કરવું હોય. જિંદગીને પણ એટલો જ પ્રેમ કરે અને પોતાને પણ. એ તો છે જ ને, જે પોતાને પ્રેમ કરે તે જ જિંદગી ને પ્રેમ કરી શકે ને !\n\nઆજે એ જરા ઉદાસ હતી. આમ તો એને પોતાને જ ઉદાસ રહેવું ના ગમે. પણ એનું મન ક્યાંય નહોતું લાગતું. એ આજે એના અહાન ને બહુ જ મિસ કરતી હતી. એ અને અહાન એક બીજાના ગળાડૂબ પ્રેમમાં હતાં.\n\nરહેતા તો બંને જુદાં શહેરમાં હતાં. પણ આજના આ સ્માર્ટફોન ના જમાનામાં, જ્યાં જુદા જુદા દેશ ના લોકો પ્રેમમાં પડી શકે, ત્યાં જુદા શહેરની શું વાત?\n\nઅહાન એની બિઝનેસ મીટિંગ માટે પૂણે ગયો હતો. એની ત્રણ દિવસ ની ટુર હતી. અને આજે તો એ ત્રણ દિવસ પૂરાં થવાનાં હતાં. આમ તો એ જ્યાં પણ હોય, જેવો ફ્રી થાય કે તરત પહેલું કામ કવિતા સાથે વાત કરવાનું જ કરે. જો ફોનના થાય એવું હોય તો મેસેજ તો અચૂક કરે. એવી રીતે બે દિવસ તો બેઉને વાત થઈ જ હતી. પણ આજે બન્નેનું શેડ્યૂલ બિઝી હતું, એટલે કવિતાને એમ જ હતું કે આજનો દિવસ કેવી રીતે જશે? અને એટલામાં તો એનો ફોન વાગ્યો. અને એના મોઢા પર સુંદર સ્મિત આવી ગયું. આવે જ ને! એ જેને યાદ કરતી હતી એનો જ તો ફોન હતો. અહાને જ્યારે એને કીધું કે મારી રિટર્ન ફ્લાઇટ તો તારા શહેરમાંથી જ છે, ત્યારે તો એ સાંભળીને પાગલ જ થઈ ગઈ. અહાનને કહે છે કે તું મારા શહેરમાં આવીશ અને મને મળ્યાં વગર જઈશ? અહાન એને સમજાવવાનો બહુ જ પ્રયત્ન કરે છે, પણ માને એ કવિતા?\n\nમન તો એને પણ બહુ જ હતું કે કવિતાને મળીને જાય. પણ એ કવિતાને તો ના જ પાડે છે. એને એમ થાય છે કે કદાચ હું ના પહોંચી શકું તો? પણ એને પણ ક્યાં ચાલવાનું હતું કવિતાને મળ્યા વગર.\n\nજેવો એ કવિતાના શહેરના એરપોર્ટ પર ઉતરે છે, એવો કવિતાનો ફોન આવે છે. પણ એ ફોન નથી ઉપાડતો. એને એમ થાય છે કે ચલ આજે તો કવિતાને સરપ્રાઇઝ આપું. એમ પણ હવે એની ફ્લાઇટ બે કલાક લેટ હતી. એટલે એ ફટાફટ ટેક્સી બૂક કરે છે, અને પહોંચી જાય છે કવિતાની ઓફિસ. કવિતા તો એને જોઈને પાગલ જ થઈ જાય છે. અને એનો ફોન ના ઉપાડ્યો એના માટે તો કેટલું લડે છે એને. અહાન કહે છે, તને કહી દેત, તો તને આટલી ખુશ જોઇ શકત હું?\n\nપછીનો ટાઈમ તો કેટલો સરસ. સમી સાંજે ડૂબતા સૂરજની સથવારે રિવર ફ્રન્ટ, એકબીજાનાં હાથમાં હાથ નાખીને, કેટલી બધી વાતો!!કેટલા બધા સપનાં ! કેટલા હસી મજાક !\n\nએક બાજુ આ નાની મુલાકાતનો ઉત્સાહ અને બીજી બાજુ બસ હંમણાં છૂટા પડવાનો ટાઈમ થશે, એનું દુખ પણ. અને છૂટા પડવાનો ટાઈમ આવી પણ ગયો. કવિતા કહે છે કે મારું ચાલે તો હું તને ક્યારેય જવા જ ના દઉં. અહાન પણ કહે છે કે મારે પણ ક્યાં તારાથી દૂર જવું છે? પણ જવું તો પડે ને, જલ્દી પાછો આવીશ બસ. પણ તું આમ મોઢું ના ચડાવ, મારે શું તારું ચડેલું મોં જોઈ ને જવાનું? અને ચડેલું મોં જોવા પાછા આવવાનું? તું હસતી રહે ને, તો જ હું જલ્દી આવું પાછો.\n\nત્યાં તો કવિતાની આંખો પાણી પાણી થઈ ગઈ. એટલે અહાન એને કહે છે કે પ્લીઝ તું જા, તને રડતી જોઇને હું કેવી રીતે જઇશ? કવિતા કહે છે કે ઓકે, ચલ એક સરસ હગ આપ તો જ જવું. અને ત્યાં જ બેઉ જણ એકબીજામાં ખોવાઈ જાય છે, એક સરસ પ્રેમ ભર્યું આલિંગન આપીને. જાણે કે બીજી વખત મળવાના ટાઇમ સુધીની એનર્જી ના આપવાની હોય એકબીજા ને !\n\nબસ એ એમની છેલ્લી મુલાકાત બની ગઈ. એમને પણ ક્યાં ખબર હતી કે કે એ એમની છેલ્લી મુલાકાત હશે! જે ફ્લાઇટમાં અહાન હતો, એ ફ્લાઇટ ક્યારેય એના શહેર સુધી પહોંચી જ નહીં.\n\nઆજે એ વાતને ત્રણ વર્ષ થયાં. પણ જાણે એ આલિંગનની ઉષ્મા, એની ખુશ્બુ જાણે હજી યથાવત છે! અને હજી કવિતાને જાણે કે એમ જ થાય છે કે હમણાં મારો અહાન આવશે અને મને ફરીથી એ જ પ્રેમ ભર્યું આલિંગન આપશે અને કહેશે કે હવે ક્યારેય નહીં જઉં તારાથી દૂર.",
      "duration": "4 mins",
      "category": "Classics"
    },
    {
      "id": 48,
      "title": "સોનાનું પાંજરું",
      "story_name": "સવારનું બધું કામ પતી ગયું હતું. \"હા...શ...\" કહી, જરા બપોરિયું માણવા મેં એક હાથમાં સવારનું છાપું ને બીજા હાથમાં ટી.વીનું રીમોટ લઈ સોફા પર જરા લંબાવ્યું. ટી.વી પર માસ્ટરજીના જીવન ચરિતાર્થ જેવું દેખાડતા હતા. ત્યાં જ તેમનો ફોટો દેખાયો. એમના ઝગારા મારતા ભાલ પ્રદેશ પર હજી પણ એવો જ ગોળ લાલ કંકુનો ચાંદલો સૂર્ય જેવો દેદીપ્યમાન દિસતો હતો. ઓહ... પણ ગળામાં હાર...? ને હું બેઠી થઈને જોવા લાગી. પછી તો પાંચ મિનીટ ટી.વી જોઈને \"હા... શ...\" કરી, હાથ ખંખેરી ટી.વી બંધ કરીને બેસી રહી. મારી ઉંમરના ૨૫ - ૩૦ વર્ષો સૂકા પર્ણની જેમ ખરી પડ્યા, ને હું પહોંચી ગઈ મારા ગામમાં.\n\nમોહનલાલ માસ્ટરના બંગલાની પાછળની બાજુમાં અમારું નાનકડું ઘર. વચ્ચે વંડી ખરી, પણ એક નાનો દરવાજો પણ હતો, જેથી માસ્ટરજીને પાછલા રસ્તે જવું હોય તો ગોળ ફરીને ન જવું પડે. ને બસ, ત્યારે એમના પુનિત પગલાં અમારા ઘરમાં પડતા, ને તેમના કાનમાં નાંખેલા અત્તરથી અમારું ઘર મઘમઘી ઉઠતું. એમનો ગોરો વાન ને પડછંદ કાયા, સફેદ કડક લેંઘો ઝબ્બો ને અલગ અલગ રંગની બંડી, ને ખભા પરની શાલ તેમના વ્યક્તિત્વને ચાર ચાંદ લગાવી દેતી. હાર્મોનિયમ લઈને હજી તો ગળામાં થી સરગમનો સા.. કાઢે ત્યાં તો તાળીઓ નો ગુંજારવ શરૂ થઈ જાય. શું ઠાઠ હતો એમનો, કાયમ પ્રશંશકોથી ઘેરાયેલા જ રહેતા. જાણે તાળી અને વાહ, વાહ જ એમના શ્વાસ હતા.\n\nસફળતાના પગથિયાં એમ ને એમ નથી ચઢાતા. તેના માટે સતત ને સતત કોઈ દબાતું, નિચોવાતું હોય છે. એના ખભા પર પગ મૂકીને જ ઉંચે ચઢાય છે. બસ, માસ્ટરજી માટે માસીબાનો ખભો, તેમની પૂરેપૂરી જાત કાયમ માટે તૈયાર જ હતી.\n\n\"ચાલો નિલમ ગૌરી, તમારો માળો તો પાછો ભરાઈ ગયો. પણ જો જો તમારા સંસ્કારે, તમારા જણ્યાની જેમ એ ય ઉડી ન જાય.\" માસ્ટરજી કેવું કટાક્ષમાં બોલ્યા હતા તે તો પછી મને સમજાયું. હું તે વખતે આઠેક વર્ષની હતી. પણ માસીબાની તો નીચી નજર ને બંધ હોઠ જ હતા. પછી તો મારા ધામા માસીબાને ત્યાં જ થઈ ગયા હતા.\n\n\"આ આપણી અનુ, નીલમ બેન સાથે રહીને વળોટાશેને તો, સાસરેથી પાછી નહીં જ આવે એ નક્કી.\" એક વાર મારા બાપુ મારી મા ને કહી રહ્યા હતા.\n\n\"ભગવાને કઈ માટીમાં થી નિલમ બેનનું હૈયું ઘડ્યું છે ખબર નહી. રોજ ચૂપચાપ કેટલા અપમાનના ઘુંટડા ગળે છે. પણ નથી હૈયે પુર આવતું કે આંખે આવતું.\" મા કંઈક દુ:ખી થતા બોલી હતી. ધીમે ધીમે આ બધાનો અર્થ મને સમજાવા લાગ્યો હતો.\n\nમાસ્ટરજી બહુ ચોક્કસ તેમની વસ્તુ, સમય, ખાન પાન અને એકાંત માટે. બધું બરાબર વ્યવસ્થિત જ હોવું જોઈએ તેના કડક આગ્રહી. માસીબા જેનું નામ. એ તો નીચી નજરે એમનું કામ ચોકસાઈથી કર્યા કરે. છતાં માસ્ટરજીની ઉપેક્ષાભરી નજર ને કટાક્ષભરી વાણી તો અવિરત ચાલ્યા જ કરે. આ જોઈને મા કહેતી પણ ખરી, \" આ માસ્ટરજી તો હાથી જેવા છે. તેમના દેખાડવાના ને ચાવવાના બન્ને દાંત જુદા.\"\n\nબહારથી સંસ્કારી, સજ્જન, ને પાંચમાં પૂછાતાં માસ્ટરજી અંદરથી અભિમાની, ઉદ્ધત, ને ' હું ' પદમાં રાચનારા હતા.\n\nસવારથી માસ્ટરજી એમની સફેદ ગાદી તકિયા વાળી રૂમમાં તૈયાર થઈને બેસી જતા. તેમની પાસે મોટા ઘરની શેઠાણીઓ સંગીત શીખવા આવતી. ને પછી રૂમ બંધ થઈ જતો. માસીબા એ અભેદ કિલ્લામાં જવાની હિંમત કે ઈચ્છા પણ ન કરતા. બસ બધું ચૂપચાપ ચાલ્યા કરતું.\n\nહું માસીબા પાસેથી ખૂબ શીખી. સ્વાદિષ્ટ રસોઈ, કાર્ય કુશળતા, ભરત ગૂંથણ વગેરે શીખીને લગ્ન કરી સાસરે આવી. મારા હૈયે હમેશાં મારી મા કરતા માસીબાનું દુ:ખ વધુ રહેતું, કે તે એકલા થઈ ગયા હશે આટલા મોટા ઘરમાં. જ્યારે પિયર જતી ત્યારે માસીબાને મળવા પહેલા જતી. એ પણ મારી રાહ જ જોતા હોય. એમનું મૌન મારી સામે જ તો છૂટતું હતું.\n\nહમણાં મહિના પહેલા જ તેમને મળવા ગઈ હતી ત્યારે માસીબા કેટલા નંખાઈ ગયેલા ને થાકેલા લાગતા હતા. \"માસીબા, એક બાઈ રાખી લો હવે, આ બધા કામ કરવા. તમને એનો સાથ પણ રહેશે ને થોડો બોલો ચાલો પણ રહેશે.\"\n\n\"અરે બેટા, બાઈ કોઈ દિવસ બાઈ રાખે? હું જ બાઈ છું તારા માસ્ટર કાકાની. એમને બીજાના હાથનું કામ ફાવે નહીં ને કાંઈ આડું અવળું થાય તો એમને તો બોલવાનો મોકો મળે, ને ઘરની વાત બહારના જાણી જાય.\"\n\n\"માસીબા, તો તમે તમારા છોકરાઓ પાસે જાવ, કે એમને જ અહીં તેડાવી લો. આટલું મોટું ઘર છે તે વાંધો તો નહી જ આવે.\"\n\n\"છોકરાઓને તો મેં જ આગળ રહીને પરદેશ મોકલી દીધા છે. મેં તો મારા હકના પ્રેમને જતો કર્યો છે. વહુઓ સામે મારું અપમાન થાય તે કેમ સહન થાય?\" અમારી વાતો ચાલતી હતી ત્યાં જ મોટી ગાડીમાં બેસી એક શેઠાણી આવ્યા. ગાડીનો હોર્ન સાંભળી માસ્ટરજીના રૂમનો દરવાજો ખૂલ્યો, ને તરત બંધ પણ થઈ ગયો. મને એ શેઠાણીનું સડસડાટ રૂમમાં ઘૂસી જવું જરા ખટક્યું. માસીબાને કેમછો?, પ્રણામ, કે નજર મેળવીને હોઠનો મલકાટ પણ નહીં. આટલી બધી ઉપેક્ષા માસીબાની એમના જ ઘરમાં? હું કંઈ બોલું એ પહેલાં જ મારો હાથ દબાવી માસીબા બોલ્યા, \"પહેલાં માણસ ટેવ પાડે છે, ને પછી ટેવ માણસને પાડે છે.\"\n\n\"પણ હવે ક્યાં સુધી આમ ને આમ?\" મેં ખૂબ અકળાઈને કહ્યું.\n\n\"માટીનો માનવી માટીમાં ન ભળે ત્યાં સુધી, માટીના માનવીને જ છેતરતો રહે છે.\"\n\n\"હં...\" એક મોટા નિસાશા નાખવા સિવાય કોઈ શબ્દ ન હતા મારી પાસે બોલવા માટે.\n\n\"ચાલ, જવા દે એ બધી વાત. આજે આપણે સાથે બેસી ચા પીએ, અસ્સલ પહેલાની જેમ.\" હું વધુ દુ:ખી ન થાઉં એટલે કે પછી, ઘણા વખતથી એકલા એકલા ચાના ઘુંટડા ગળતા હતા તેથી, કોઈના સાથને ઝંખતા માસીબા બોલ્યા. પણ ખરેખર, એ દિવસની ચા મને કડવી વખ જેવી લાગી હતી.\n\n\"હા... શ..!\" આજે માસીબા સોનાના પાંજરામાંથી છૂટ્યા. ને મેં હાથ ખંખેર્યા.\n\n",
      "duration": "4 mins",
      "category": "Classics"
    },
    {
      "id": 49,
      "title": "બે ધડીનો સાથ",
      "story_name": "ઉનાળાની સુંદર સાંજ પડી હતી. આછા-પાતાળા સોનેરી પ્રકાશમાં બગીચાના જોગીંગ ટ્રેકને લગોલગ એક બાંકડે એક માજી બેઠાં હતાં. માજીની આંખો જાણે કોઈને શોઘી રહી હોય તેમ ચારેકોર ફરી રહી હતી. માજી ઉંમરમાં અંદાજે 75 વર્ષના દેખાતા હતા. હું તેઓને પહેલીવાર જોઈ રહી હતી કારણ કે તે જ દિવસથી મેં બગીચામાં રોજ થોડું વોક કરવાનો નિયમ બનાવ્યો હતો. માજીને નિહાળતા જાણે મને ધણી પોઝીટીવ એનર્જી મળી રહી હતી.જોત-જોતામાં અચાનક હાથનુ છત્ર બનાવીને માજી કોઈને શોધી રહ્યાં હતા. માજી જ્યાં જોતા હતા ત્યાં મે નજર દોડાવી. સામે આશરે 80 વર્ષના વૃધ્ધ છતાંયે ઉર્જાવાન ચેહરો ધરાવતા એક મહાશય નજર આવ્યા. \n\nવૃધ્ધ મહાશયને જોઈને પેલા માજીના મુખ પર એક સુંદર હાસ્ય છવાઈ ગયું. માજી તેઓને જોઈને બાંકડા પરથી ઊભાં થઈ ગયાં દુપટ્ટાના બન્ને છેડા બાંધીને બન્ને જોગીંગ ટ્રેક પર ચાલવા માંડ્યાં. બન્નેની વાતોમાં મને માત્ર એટલું સંભળાયું કે બન્ને પોતાનો હાલ પૂછી રહ્યાં હતાં. મને વાતોમાં રસ પડ્યો એટલે આ વાતો સાંભળવા હું ઘીમે-ઘીમે પાછળ વોક કરી રહી હતી.\n\nમાજી અને પેલા મહાશય વાત કરી રહ્યાં હતાં. \"તુએ ડાયાબિટીશની ગોળી લીઘી કે નહીં...?\" માજીએ પણ જવાબ વાળ્યો \"હા... બસ તું કહે તારા ઘરમાં કેમ છે તારા દીકરાએ આજે પાછું તને ગામની મિલકત વિશે ફરી પૂછ્યું કે નહીં...? અને ફરી પાછો તેને તુએ ઉલ્લુ બનાવ્યો...?\" આ વાતો સાથે બન્ને એકબીજાના રોંજીદા જીવન પર હળવી મજાક કરી રહ્યાં હતાં. બસ તેટલામાં મારી બસનો ટાઈમ થયો અને હું તે તરફ વળી. બન્ને જણ આમજ હળવી મજાક કરતાં વોક કરી રહ્યાં હતાં. \n\nબીજા દિવસે મારી ઓફિસ પતી અને ફરી મેં ત્યાં બગીચામાં વોક માટે નીકળી પેલાં વૃધ્ધ જોડાંને જોવાની અને સાંભળવાની ઈચ્છા ફરી જાગી હતી. મેં જોગીંગ ટ્રેક પર એ આશા સાથે વોક શરુ કરી કે આજે ફરી પેલું જોડું જોવા મળે છે. એટલાંમાં થોડે આગળ જતા જ તે બન્ને મને એક બાંકળે જોવા મળી ગયાં. મને આ દશ્ય જોઈને ખબર નહીં કેમ આનંદ આવી ગયો હતો. પેલાં માજી અને તે વૃધ્ધ બન્ને જે બાંકડે બેઠાં હતાં. તેની પાછળ ધાસમાં હું ગોઠવાઈ ગઈ અને કાનમાં ઈયર ફોન નાંખી તેઓની વાતો સાંભળા માંડી હતી. \n\nજગ્યા પર બરબર ગોઠાવાઈ પછી તેમની વાર્તાલાપમાં મેં મારુ ઘ્યાન પોરવ્યું. બન્ને એકબીજાને પોતાના રુટીનની જેમ વહુ - દીકરા દ્રારા કરાતી અવગણના વાળા વર્તનની વાત કરી રહ્યાં હતા પરંતુ તેઓ બીજા વૃધ્ધોની જેમ તે વાતનું રોંદણું રડવાનું કે નિસાસા નાંખવાનું કામ કરતા ન હતા. તેઓ તો દીકરા વહુના મેણાંટોણાંને જેમ સ્કૂલના બાળકો ક્લાસમાંથી છૂટીને કેવી શિક્ષકની મજાક ઉડાવે તેમ મશ્કરી કરી રહ્યાં હતાં. ક્યાંક એક વાક્ય વાંચ્યુ હતું કે વૃધ્ધો તેમની વૃધ્ધા અવસ્થામાં બાળક જેવા થઈ જાય છે. તેનું અર્થકરણ મેં સંભાળના અને જનરેશન ગેપના અર્થમાં કર્યું હતું. તેઓને બાળકોની જેમ મસ્કરી અને નિસ્વાર્થ આનંદ કરતાં જોઈને મેં પહેલીવાર તે વાક્યને સકારાત્મકતાથી સમજી હતી. આ સકારાત્મક વિચાર સાથે હું ઘર માટે નીકળી ગઈ\n\nમારી તે જોડાને જોવાની ઈચ્છા મને દરરોજ બગીચા તરફ લઈ જતી હતી અને દરરોજ બન્ને આજ રીતે હસતાં રમતાં વાતો કરતાં એકબીજાની માટે ક્યારેક ડાયાબીટીશની પતી ગયેલી ગોળીઓના પત્તાની અદલા-બદલી કરતાં ક્યારેક કોઈ કોઈના માટે લારી પરથી શીંગ ચણાનું પડીકું લઈ આવતું હતું. ક્યારેક બન્ને બાંકડે બેસીને વહુ દીકરાથી છૂપાવીને મિઠાઈ ખાઈ લેતા આમ બે ઘડીની સુંદર દોસ્તીની જીવતી વાર્તા જોવાનો જાણે મને અવસર મળતો. આમ મારા મનમાં તેઓની આ ઉંમરે પણ કાળજી અને હૂંફવાળુ વર્તન વસી ગયું હતું. તેઓને દરરોજ જોતી અને સાંભળતી એ જાણે મારું રુટીન થઈ ગયું હતું.\n\nરોજ તેઓની આસ-પાસ રહેવાના કારણે તેઓ મને જોતા પરંતુ કાંઈ બોલતા ન હતા. એક-બે દિવસ મારા વર્તનનો અભ્યાસ કરીને મને ત્રીજા દિવસે સામેથી પાસે બોલાવીને માજીએ મને કહ્યું \n\n\"દીકરા હું દરરોજ તને જોવ છું. તું અમારી વાતો સાંભળે છે ને...?\" \n\nમેં ગભરાતા કહ્યું, \"ના... આન્ટી એવુ કાંઈ નથી....\" \n\nતેઓ બન્ને ગુસ્સો કરવાની બદલે મારી તરફ જોઈને હસી રહ્યાં હતા. પેલા વૃધ્ધે મારી તરફ જોયુને કહ્યું, \"તે આજુબાજુમાં રહીને અધૂરું સાંભળે એના કરતા, દીકરા હું જ તન કહું...\" તેઓએ વાતની શરુઆતમાં કહ્યું કે અમારો બે ઘડીનો સાથ અમારું જીવન છે, અમે કેરીંગ ફ્રેન્ડ્સ છીએ. અમારું કોઈ નથી સાંભળતું પણ અમે એકબીજાને ભરપૂર સાંભળીએ છીએ. બસ આ જ અમારું રુટીન છે એટલે કે તમારી ભાષામાં કહું...(ખડખડાટ હસતા) ગર્લફ્રેન્ડ બોય ફ્રેન્ડ....! એમ કહીને તેઓએ જણાવ્યું કે બન્ને એક હોસ્પીટલના જનરલ વોર્ડમાં સાથે હતાં. વહુ દીકરા તેઓને મળવા ઝાઝા આવતા ન હતા ત્યારથી તેઓએ એકબીજાના સ્વાસ્થયની કાળજી લેવાની શરુઆત કરી જે આજે પણ ચાલુ હતી. બગીચાની બે ઘડીની વોકમાં તેઓ આખા દિવસનું જીવી લેતાં હતાં અને તેઓનો બે ઘડીનો સાથ કોઈ સબંઘના નામનો મોહતાજ ન હતો. બસ બે ધડીના તે સાથની જીવતી કથાએ વૃધ્ધોને જોવાનો મારો દ્રષ્ટિકોણ જ બદલી નાંખ્યો હતો...\n\nસહકાર... હૂં ફ... મિત્રતા... દ્રષ્ટિકોણ...",
      "duration": "4 mins",
      "category": "Classics"
    },
    {
      "id": 50,
      "title": "એવું કેમ બને ?",
      "story_name": "\"દોડો, દોડો પેલો કેતુ પાણીમાં તણાઈ રહ્યો છે.\"\n\nઉનાળાની રજામાં બીચ પર ન જઈએ તો મઝા ન આવે. એમાં પાછો આ તો લોંગ વિકએન્ડ. ૪થી જુલાઈની પરેડ જોઈને બધાં બીચ ભણી ઉપડ્યા ગેલ્વેસ્ટન બીચ મઝાનો છે. આમ તો મીના અને મિહિરે ‘ડાઈવૉર્સ’ લીધા હતા. બે બાળકો હતા એટલે અવાર નવાર મળવાનું થતું.\n\nભલુ થજો બાળકોને કારણે તેમનો વ્યવહાર ખૂબ સભ્યતા પૂર્વકનો રહેતો. તેમની સામે ‘લેંગવેજ’ સારી ઉચ્ચારતા. \n\nવાતાવરણ પણ સભ્યતા ભર્યું અને પ્રફુલ્લિત રહે તેવું બન્ને વર્તન કરતા. મીના અને મિહિરે લગ્નના દસ વર્ષ પછી છૂટાછેડા લીધા. મિહિર હતો મનમૌજી. મીના હતી ‘પરફેક્શનિસ્ટ’. મિહિર જિંદગીને ખૂબ હળવાશપૂર્વક લેતો. ખૂબ ભણેલો અને હોંશિયાર હતો.\n\nસ્વભાવનો લહેરી લાલો અને રમૂજી. મીનાને આ બધું બાળક વેડા લાગે. જો મીનાનું મોઢું સવારના પહોરમાં જોયું હોય તો એમ થાય આજે ચહા નથી પીવી. ભારે ભરખમ મુખારવિંદ. કપાળ પર હંમેશાં કરચલીઓનો મેળો જામ્યો હોય. એની મરજી પ્રમાણે ન થાય એટલે ઘરમાં ‘ત્રીજુ વિશ્વયુદ્ધ’. મીના વિચારતી આવા જોડે દસ વર્ષ કાઢ્યા કેવી રીતે? જ્યારે ત્યારે મિહિરને ટોણાં મારે, \"તને તારી મમ્મીએ કશું શિખવાડ્યું છે ખરું?\"\n\nમિહિર હસીને કહેતો, \"જો મારામાં કાઈ ન હોત તું લટ્ટુ શાને થઈ હતી? મને પરણી કેમ?\" હસીને તેને ગાલે ચુંટી ખણતો. મીના બાળકો માટે પણ હંમેશાં કચકચ કરે. તૈયાર થવામાં કલાક અને જો જરાક વાંકુ પડે એટલે ઝઘડો! મિહિર કંટાળતો, મીનાને સમજાવવામાં હંમેશાં નિષ્ફળ નિવડતો.\n\nએક દિવસ મીનાએ બેફામ બનીને ન બોલવાના વચન કહ્યા. કેતુ અને ક્રિના પણ પોતાના રૂમમાંથી બહાર આવ્યા નહીં. બન્ને જણાં ખૂબ ગભરાઈ ગયા હતા. સારું હતું મિહિરના માતા પિતા મુંબઈ હતા. મીનાના માતા અને પિતા તેમ જ તેની લાડલી બહેન અને ભાઈ શિકાગોમાં હતા. મિહિરના પપ્પા તેમજ મમ્મી દસ વર્ષમાં માત્ર એક વાર આવ્યા હતા. મીનાની માતા દીકરીને ખૂબ ચડાવતી. પી.એચ.ડી. ભણેલો મિહિર હસીને ગમ સહી લેતો. મીના તેનો અવળો અર્થ કાઢતી. બસ હવે બહુ થયું. મને સાથે રહેવામાં બાળકોનું ભવિષ્ય જોખમમાં લાગે છે. મિહિર આખરે થાક્યો. આજકાલની સ્ત્રીઓ મોટેભાગે બધી ઝાંસીની રાણી હોય છે. આમાં ભણેલી અને ઓછું ભણેલી બન્ને સરખી. તેમના દિમાગમાં ફાંકો હોય છે, મારા જેવું કોઈ નથી!\n\nહકિકતમાં સર્જનહારે તારા જેવો બીજો ‘નમૂનો’ બનાવ્યો પણ નથી. તેની કમાલ જુઓ એક વ્યક્તિ બનાવી તેના બીબાને ફરીથી વપરાશમાં લેતો જ નથી. તેથી હકિકત છે કોઈ બે વ્યક્તિમાં સામ્ય નથી! ભણેલી સ્ત્રીઓને માત્ર પુસ્તકિયું જ્ઞાન હોય છે. વર્તનને કદી દિમાગને ત્રાજવે તોલવાનું જાણતી નથી. બીજાની ચડાવી ચડી જાય. પોતાનું યા પરનું ભલું કે બુરું વિચારવાની તસ્દી ન લે. મિહિરે ખૂબ મંથન પછી એક દિવસ બાળકો સૂઈ ગયા હતાં ત્યારે મીનાને કહ્યું, \"મારે તારી સાથે ખૂબ અગત્યની વાત કરવી છે!\"\n\nબેફિકરાઈથી મીના બોલી, \"શું કહેવું છે? ખાસ કાંઇ નહી પણ તારે મન હું કોઈ કામનો નથી, મારામાં કોઈ ગુણ યા આવડત નથી. તો મને પાકે પાએ લાગે છે કે આપણે છૂટાછેડા લઈએ. આ એક જ રસ્તો છે કે તને મારાથી છૂટકારો મળશે.\"\n\nમીના બોલી કાંઈ નહી, પણ વિચારી રહી, \"મિહિરની વાત સાચી છે. મને સંપૂર્ણ સ્વતંત્રતા મળશે અને સમજીને છૂટા પડીશું તો બાળકોના ઉછેરમાં માતા અને પિતાનો પ્રેમ સરખે ભાગે મળશે.\"\n\nબીજે દિવસે મીનાએ માતાને ફૉન કર્યો. માતા દીકરીની આઝાદી ચાહતી હતી. તેના ત્રાસને કારણે મીનાના પિતા હાર્ટએટેકથી ગુજરી ગયા હતા. માતાની વાત મીનાએ વધાવી લીધી. મિહિર અને મીના છૂટાં પડ્યાં. બાળકો બન્નેને સરખે હિસ્સે મળતાં. ઉનાળો હતો એટલે તેમને લઈને બીચ પર ગયાં હતાં. ખરું પૂછો તો બાળકોને શાંતિ લાગી. મમ્મી અને પપ્પાના ઝઘડાથી ડરી જતાં.\n\nબહુ જ સરસ દિવસ હતો. ૮૦થી ૮૫ની આસપાસ તા્પમાન હતું. સૂરજ વાદળ સાથે અડપલાં કરતો હોવાથી ઘડીમાં તડકો તો ઘડીમાં છાંયો. મિહિરે જેટ સ્કી રેન્ટ કરી હતી. મોટે ભાગે મીના કિનારે ઊભી ઊભી તમાશો જોતી હોય. તેના સ્વભાવમાં આ મઝા માણવાનું સુખ ન હતું. એટલે તો મિહિર બાળકો સાથે મઝા ઉડાવે તે તેને પસંદ ન હતું. બાળકો અને મિહિર એક થઈ જાય એટલે તેને છૂટકો ન હતો.\n\nમિહિર જેટ સ્કી પાછી આપવા જઈ રહ્યો હતો. મીનાને કહ્યું, \"બાળકોનું ધ્યાન રાખજે !\" મીનાને એમ કે લાઈફ જેકેટ પહેર્યાં છે. કિનારા પર રમે છે. એ નૉવેલ વાંચવામાં મશગૂલ હતી. અચાનક મોટેથી અવાજ સંભળાયો. \"સમ કીડ ઈઝ ડ્રાઉનિંગ.\"\n\nક્રિના દોડતી આવી, \"મમ્મી, મમ્મી જો ભાઈને...\" વાક્ય પુરું ન કરી શકી. મિહિર જેટ સ્કી પાછી આપીને આવી રહ્યો હતો. ગાંડાની જેમ દોડ્યો. \"અરે, અરે મારો દીકરો...\" કહીને પાણીમાં કૂદી પડ્યો. કેતુ ખાસ્સો દૂર હતો. સારું હતું કે તેણે લાઈફ જેકેટ પહેર્યું હતું. વિશાળ મોજું આવ્યું અને કેતુને ઘસડી ગયું. ક્રિના એક મિનિટ પહેલાંજ થાકી\n\nહોવાથી બહાર આવી ગઈ હતી.\n\nમીના મમ્મી તો વાંચવામાં મશગૂલ હતાં. મિહિર જીવ સટોસટની બાજી ખેલી રહ્યો હતો. અરે, એનું લોહી હતું. \"બચાવો, બચાવો\"ની ચીસ પાડી રહ્યો હતો. મિહિર સારો તરવૈયો હતો. કેમ ન હોય મુંબઈના દરિયા કિનારે ઉછર્યો હતો.\n\nપંદર મિનિટની મથામણ પછી માંડ કેતુને લઈને કિનારે આવ્યો. મીના તો કાપો તો લોહીન નીકળે એવી જડ થઈને ઊભી હતી. એના મગજમાં ગડ બેસતી ન હતી કે આ શું થઈ ગયું!\n\nકેતુએ થોડું પાણી પીધું હતું. તેને બરડા પર ઠપકારી અને પેટ દબાવી ઓકાવ્યું. કેતુ ખૂબ થાકી ગયો હતો. મિહિરના મુખ પર સંતોષની રેખાઓ છવાઈ હતી. પોતાનો દીકરો બચી ગયો હતો.\n\nજો એકથી બે મિનિટનો ફરક પડ્યો હોત તો? વિચાર કરતાં પણ તેના દિલમાંથી ભયનું લખલખું પસાર થઈ ગયું.\n\nએ મીનાને જોઈ રહ્યો. તેના બદલાતા મુખ પરના ભાવ વાંચવમાં સફળ થયો હતો. લગ્ન પહેલાં એકબીજાને ખૂબ ચાહતાં હતાં. દસ વર્ષના લગ્ન અને બે વર્ષનો પ્રણય કાળ! એ ચાહતના પૂર ઉમટી આવતા જણાયા. મિહિર માનવા તૈયાર ન હતો. મનોમન વિચારી રહ્યો, \"આવું બને ખરું?\"",
      "duration": "4 mins",
      "category": "Classics"
    },
    {
      "id": 51,
      "title": "કવિચક્ષુ",
      "story_name": "તાળીઓના ગડગડાટથી હોલ ગુંજી ઊઠ્યો જયારે જિલ્લા કક્ષાની મુશાયરા સ્પર્ધામાં આવેલા ત્રીજા સ્પર્ધકે પોતાનો પાંચ મિનિટના ગાળાનો સદ્ઉપયોગ કરીને પ્રેક્ષકો ન દિલ જીતી લીધા અને એ સાથે જ ઉદ્ઘોષકે કહ્યું કે ત્યાર પછીના સ્પર્ધક છે માઈકલ મિશ્રા, અને સભામાં સન્નાટો છવાઈ ગયો, આ એ જ માઈકલ હતો કે જેણે એના કવિ જગતમાં આગમનથી ભલભલાના દિલ જીતી લીધાં હતાં પરંતુ ત્યાર બાદ એક ગેહરી કોન્ટ્રોવર્સીમાં ફસાઈ ગયો હતો, હજુ કાલે જ તો બેલ મળેલી. એનું નામ છાપાવાળાઓએ પહેલાં જેટલું ચડાવ્યું હતું ત્યાર બાદ એ જ લોકોએ એની એ શાખ ધૂળમાં મેળવી દીધેલી માઈકલ મિશ્રાને બદલે લોકો એને 'માફિયા' મિશ્રા કેહવા લાગેલા.\n\nપણ એ હતો ક્યાં? સ્ટેજ પાર તો ક્યાંય નહિ, તેનો પર્સનલ સ્પોટ બોય તરત જ બેકસ્ટેજમાં તેના ગ્રીન રૂમ સુધી દોડતો ગયો, ગ્રીન રૂમ ખાલી મળ્યો, તેણે  ટોયલેટ ખોલ્યું તો ત્યાં જ માઈકલ અર્ધ બેભાન અવસ્થામાં મળ્યો, સ્પોટ બોયે કહ્યું, \"સર, હું કહી આવું કે માઈકલ સર ટ્રાફિકમાં ફસાયા છે નહિ પહોંચી શકે.\" પણ માઈકલેતેની એ જ બેબાક અદામાં કહ્યું, \"નહિ પીટર, જો આ તે ટ્રાફિકમાં ફસાઇશ તો રેડ લાઈટ ક્યારેય ગ્રીન નહિ થાય, આ તો મારું પેશન છે જો હું ૧૦% પણ આપીશ તો પણ મારા પ્રતિસ્પર્ધીઓને આરામથી હરાવી દઈશ, મને માઈક સુધી લઈ જા.\" પીટરની ઇચ્છાએ માઈકલને સ્ટેજ સુધી લઈ ગયો... તેના લથડીયા ખાતા જોઈને પ્રેક્ષકમાંથી અંદર અંદરમાં બે ત્રણ અવાજો આવવા લાગ્યા \"બેવડો\" \"અરે બેવડો નહિ સાહેબ ડ્રગ એડિક્ટ છે, યાદ છે ને પોલીસે કોકેઈન સાથે પકડેલો...\"\n\"અરે બોસ તેની બાજુમાં પડેલી લાશ ક્યાં ભૂલી જાઓ છો ?\" \"મર્ડર પણ એણે જ કર્યું હશે\"\n\nકદાચ ડ્રગના નશામાં માઈકલને બધું સાફ સાફ સાંભળતું હતું, સ્ટેજ પર પહોંચ્યો, પીક બોક્સમાં હાથ નાખ્યો અને ચિઠ્ઠી બહાર કાઢી... વિષય હતો આંખ.\n\nમાઈકલે માઈક પાસે લીધું અને પહેલાં જેવી જ અદાથી પેહલો શેર માર્યોઃ\n\n\"હરણીની વહેંશી આંખોમાં અજણ્યા એવા ખ્વાબ વસે છો ને,\nપણ હવે એને કોઈ જોઈ ને બહેકે તો એ આરોપ કોને ?\"\n\nઅને સભાહોલમાં ઈર્શાદ ઈર્શાદના નાદ ગુંજી ઊઠ્યા, પબ્લિક એની અદા અને એના આવા વાક ચાતુર્ય પર ફિદા ફિદા થઈ ગઈ, પણ માઈક કદાચ એની જિંદગીમાં આજે આઠ વર્ષ પાછળ જતો રહેલો, જ્યારે એણે તેને પેહલી વાર જોઈ, ટ્રાફિક સિગ્નલ પર એની બાજુની કારમાં એ માત્ર ૧૬ વર્ષનો હતો ત્યારે અને તે ૨૦ વર્ષની, પણ મનોજની બેબાક અદાઓનો જ કસૂર હતો કદાચ કે કે ઉમરનાં તફાવત છતાં પણ બંને વચ્ચે પ્રેમ પાંગર્યો અને એના બે વર્ષ બાદ બંને એક સિક્રેટ રિલેશનશિપમાં હતા અને એ વખતે જ કોઈ ડીનર ડેટ પાર માઈકલે કહ્યું.\n\n\"કોઈને એકમેકના વાંક બાણ ના વાગે\nઆંખો ને કહો જુએ ઊંચું, જેથી એકલવાયું ના લાગે.\"\n\nસભા હોલ, ફરીથી ગાંડો થયો... દરેક જુવાનિયાના દિલ હાથ પર આવી ગયાં... 'દોબારા દોબારા'ના પણ સાદ આવ્યા પણ દોબારા એ માઈકલના ખૂનમાં નહિ આ સમયે માઈકલના ટ્રાફિક સિગ્નલની ગ્રીન લાઈટ હતી.\n\nએ જ પ્રેયસીએ ઘટનાનાં બે વર્ષ બાદ એને સમજાવી રહી હતી કે \"મનોજ આ શક્ય નથી, ઉંમરની વાત નથી પણ આપણાં બંનેની જ્ઞાતિ પણ અલગ છે, મારા પપ્પા ક્યારેય નહિ માને તારી આ મેરેજ પ્રપોસલ.\"\n\nઅને મનોજે કહ્યું કે માણસની આંખે તો એને પાંચ રંગોમાં વહેંચ્યો પણ સમાજ કાળા, ધોળા, ઘઉં વર્ણા, ગુલાબી અને પીળામાં ક્યાં ધરાતો હતો? એને હિન્દૂ બનવું હતું, મુસલમાન બનવું હતું, બ્રાહ્મણ, ક્ષત્રિય, શુદ્ર બનવું હતું। અને એ ઘટનાના થોડા દિવસ બાદ તે મનોજમાંથી માઈકલ બનેલો.\n\n\"આંખે તો વહેંચ્યો મને રંગ પાંચમાં\nપછી જે થયું એ તારા બાપની લાંચમાં.\"\n\nઆ ઘણા શ્રોતાઓને ના સમજાયું તો વાહવાહી થોડી ઓછી થઈ પણ માઈકલની આંખો સામે તેનો આખો ભૂતકાળ તારી રહ્યો હતો કે લગ્નનાં ૨ વર્ષ બાદ જ કેવા ઝઘડા થવા લાગ્યા.\n\n\"માઈકલ જો તું આ દારૂ ની લાત નહિ છોડે ને તો કોક દિવસ હૂં તને જરૂર છોડી દઈશ.\"\n\n\"અરે દારૂ પીવાથી તો ક્રિએટિવિટી વધે છે.\" એ હંમેશા ઇચ્છતો કે રિબેકા તેને પેગ બનાવી આપે, ગ્રીન સિગ્નલ ધીમે ધીમે યલ્લો થઈ રહ્યું હતું, અને માઈકલ બે આંખોની સામે પીળો રંગ દેખાવા લાગ્યો હતો.\n\n\"નહિ બેડાં, પ્યાલા કે અડાળીથી,\nછે ખુબ જ નશીલી;\nપીવડાવી દે આજે આંખોથી.\"\n\nફરીથી હોલ ગાંડો થયો, પણ માઈકલ માટે એ માત્ર શબ્દો જ હતા, કદાચ એમની વચ્ચેનો પ્રેમ હવે માત્ર પાનાઓમાં જ સમેટાઈને રહી ગયો હતો. માઈકલ દારૂ પરથી પ્રમોશન કરીને કોકેઈન અને હેરોઇન પાર જતો રહેલો કદાચ તેના વધતા ડોપામાઈન તેને સાહિત્યમાં જરૂર પ્રખર બનાવેલો પણ તેનું શરીર દિન પ્રતિદિન જીર્ણ થઈ રહ્યું હતું, ૨૪ વર્ષની ઉંમરે પણ તે કોઈ ૪૦ વર્ષના નાદુરસ્ત વ્યક્તિ જેવો દેખાતો હતો, અને એક સવારે એ જયારે ઊઠ્યો ત્યારે પોલીસ આજુબાજુમાં હતી, એના રૂમમાંથી ૫ કરોડ નું હેરોઇન પકડાયું હતું અને બાજુમાં તેની પત્નીની લાશ પડી હતી પોલીસની પૂછ પરછમાં માઈકલ એટલું જ કેહતો રહ્યો કે એ રાત્રે મોડો ઘરે આવ્યો અને સૂઈ ગયો, એ સિવાય તેના ઘરે શું થયું એ એને ખુદને પણ ખબર નથી, પોલીસે આ વાતની લાઇ ડિટેક્ટર ટેસ્ટની મદદથી ખરાઈ કરી અને જાણ્યું કેમાઈકલ સાચું બોલતો હતો. પણ જે કઈ થયું એ તેની મોજુદગીમાં થયું? રિબેકાનું મર્ડર કોણે કર્યું? આટલું બધું ડ્રગ ક્યાંથી આવ્યું એનો કોઈ સંતોષ કારક ઉત્તર પણ પોલીસને માઈકલ પાસેથી ન મળ્યો. પણ રિબેકાની યાદ આવતા જ માઈકલની આંખોમાં ઝળઝળિયાં આવવા લાગ્યાં. આંખો સામે અંધારું થવા લાગ્યું અને એ બોલ્યો,\n\n\"સાંજ પડી મયખાનાની યાદ આય છે,\nહવે મને ખબર નથી કઈ તરફ આ તન જાય છે.\nભરી-જવાની હેબતાઈ ને બેસી જાય છે\nખામોશીથી નહિ તો આબક્ષાર થી ગાય છે\nવીતેલા સમયનું શું કહું ? એને બાળી હું આવ્યો છું\nઆ આંખોમાં બચ્યાં છે અંધારાં\nકે હું કદાચ, બાળી મને આવ્યો છું...\"\n\nધબ કરતો તેનો દેહ નીચે પટકાયો કદાચ યલ્લો ટ્રાફિક સિગ્નલ રેડ થવાનો સમય થઈ ગયો હતો અને ઉતાવળમાં સિગ્નલ ક્રોસ કરી જવા એણે એક્સલેટર દબાવેલું હતું.\n\n",
      "duration": "4 mins",
      "category": "Classics"
    },
    {
      "id": 52,
      "title": "અમારા સ્કુટીવાળા માજી",
      "story_name": "શું શીખવાની કોઇ ઉમર હોતી હશે? એવું કહેવાય છે ને કે કોઇ પણ વસ્તુ શિખવા માટે કોઇ ઉમર નથી હોતી. જરુર છે ફ્ક્ત ધગશની. જો વસ્તુ શીખવાની ધગશ અથવા ભૂખ હોય તો દુનિયામા કંઇ પણ શીખવું અસંભવ નથી.\n\nઆવો જ એક કિસ્સો બન્યો. હું મારા વતન એટલે કે રાજકોટ ગઈ હતી. ત્યાં મારા નાનાજી સસરા અચાનક જ શ્રીજી ચરણ પામ્યા. એટલે સ્વાભાવિક છે કે બધા જ સગા- વહાલા આવા પ્રસંગે હાજરી આપે. આવા જ અમારા સગા એટલે કે મારા નાનાજી સસરાના બહેન અને મારા સાસુના ફોઇને હું મળી. આ ફોઇ એટલે દિવાળી ફોઇ. હશે એ ૬૫-૭૦ વર્ષની આસપાસના. પણ શું ગજબની સ્ફુર્તી એમની અંદર અને શું એમની સમજણ શક્તિ! હું તો એમને જોતી જ રહી ગઇ. કામની બાબતમાં તો ફોઇ અમારા જેવા જુવાનિયાને પણ હંફાવે અને હવા સાથે વાતો કરતા જાય એટલી એમની ઝડપ. દિવાળીફોઇ પોતે તો ૧૦ ધોરણ ભણેલા પણ અંગ્રેજી તો એકદમ કડકડાટ બોલે. ફોઇ પોતે ૧ થી ૧૦ ના ટ્યુશન પણ કરાવે વગર પૈસે. શું એમનુ ગણિત! ગણવામાં, હિસાબ કરવામાં તો કેલ્ક્યુલેટર પણ પાછળ રહી જાય. દુકાનવાળાને કરિયાણાનો હિસાબ મોઢે કરી દે એટલી વારમાં તો પેલો કેલ્ક્યુલેટરથી પણ ન કરી શક્યો હોય. આવા અમારા દિવાળી ફોઇ! ભણેલા અને ગણેલા પણ!\n\nઆ જ દિવાળી ફોઇની એક વાતે મને અચંબામાં નાખી દીધી. જ્યારે મને ખબર પડી કે એ રાજકોટના રસ્તાઓ ઉપર સ્કુટી પણ ચલાવે છે અને રાજકોટમાં \"સ્કુટીવાળા માજી\" તરીકે પ્રખ્યાત છે. મને ખુબ જ ગર્વની લાગણી થઇ આવી ફોઇ ઉપર. જ્યારે હું એમના ઘરે ગઇ અને મેં પૂછ્યુ કે ફોઇ તમે સ્કુટી ક્યારે શીખ્યુ? તો ફોઇ એ કહ્યુ કે મેં હજુ ૪-૫ વર્ષ પહેલા જ સ્કુટી શીખ્યુ. સ્વાભાવિક છે તમારી જેમ મને પણ પ્રશ્ન થયો કે ફોઇ, આ ઉંમરે તમને સ્કુટી શીખવાની શું જરુર પડી? તમને ડર ના લાગ્યો કે હું પડી જઇશ તો હાડકા ભાંગશે કે મને લાગશે તો શું થશે? મારો પ્રશ્ન સાંભળી એ ખડખડાટ હસી પડયા અને એમનો જવાબ સાંભળી હું અત્યંત આશ્ચર્યચકિત થઇ ગઇ. કારણ કે મારે તો મારા હસબન્ડ છે કે જે મને હંમેશા કંઇક નવું નવું શીખવા માટે કહેતા હોય, કોઇક્વાર તો ટોકતા પણ હોય. પણ દિવાળીફોઇને શિખવા માટે ટોક્વાવાળુ કે કહેવાવાળુ કોઇ ન હતુ. છતાં પણ એ સ્કુટી શીખ્યા. મારા પ્રશ્ન માટે એમનો જવાબ કંઇક આવો હતો કે 'બેટા, સાંભળ, તારા ફુઆ માસ્તર હતા એટલે ગામડામાં ખેતીનું કામ પણ મારા માથે હતું અને સાથે સાથે ફુઆની સ્કૂલમાં જઇ બાળકોને પણ ભણાવતી. જીંદગીમાં ઘણુ બધુ જોયુ છે અને ઘણી મહેનત કરી છે. એમાં તારા ફુઆ બિમાર પડયા એટલે એમણે ખાટલો પકડયો. એ ક્યાંય જઇ શકે નહિ. મારી વહુ એટલે કે તારી મામીજી સ્કૂલમાં ભણાવે. એને એક દિકરો અને એક દિકરી. એ દિકરા- દિકરી ને સ્કૂલે લેવા- મુકવા જાવાનું, બેંકમાં જાવાનું, બહારના કામ પતાવવાના, બધું જ મારા માથે આવ્યું. હવે બધાં જ કામ માટે દરરોજ રિક્ષા કરવી તો ના જ પોસાય. અને પાછુ બીજા ઉપર આધાર તો રાખવો પડે ને! એટલે પછી એક દિવસ વિચાર આવ્યો કે હું પોતે જ સ્કુટી શીખી લઉ તો કેવુ? મારે કોઇ ઉપર આધાર તો ના રાખવો પડે. એ જ દિવસે મેં મારા દિકરા ને વાત કરી કે મારે સ્કુટી શીખવું છે તો તું મને શિખવાડ. મારા દિકરા ને પહેલા તો મન ન માન્યુ કે બા આ ઉંમરે શિખશો અને પડ્યા કે લાગ્યુ તો એક કરતાં બે થાશે. પણ મેં તો જીદ પકડી જ લીધી કે એ બધું હું જોઇ લઇશ. પણ મને તો તું સ્કુટી કેમ ચલાવાય એ શીખવાડ. પછી ચાલુ થઇ મારી ટ્રેનિંગ સ્કુટી શીખવાની અને આજે હું સ્કુટી લઇ રાજકોટના તમામ રસ્તાઓ, ગલીઓમાં ફેરવું છું. મેં ફોઇ ને પુછ્યું કે તમને ટ્રાફિકમાં ડર નથી લાગતો? તો ફોઇ હસવા લાગ્યા અને મને કહે કે ડર શાનો? તમે કોઇ વસ્તુ ધગશથી શીખો તો કોઇ વાતનો ડર નથી લાગતો.' મને ફોઇની એ વાત ખૂબ જ ગમી કે કોઇના ઉપર આધાર રાખવો એના કરતાં સ્વાવલંબી બનવું સારું. ખુદનુ કામ જાતે જ કરવું સારુ. આજે આપણે જોઇએ છીએ કે ઘણાં ખરાં ઘરોમાં સાસુ-વહુ એક્બીજાના વાદ કરતા હોય પછી એ કામ હોય કે બીજી કોઇ વાત. પણ દિવાળીફોઇએ શીખવામાં વાદ કર્યો. એમણે એવું ન વિચાર્યુ કે દિકરા-વહુ છોકરા તમારા, નોકરી તમારી, જવાબદારી તમારી તો પછી હું શા માટે સ્કુલે મુકવા-લેવા જાઉં, શાક્ભાજી, વસ્તુઓ લેવા જાઉં? આવું વિચારવામાં અને કંકાસ કરવામાં સમય બગાડવા કરતાં હું નવી વસ્તુ પણ શીખું અને મારા દિકરા -વહુ ને મદદરુપ પણ થાઉં. ફોઇની આવી વિચારસરણી જાણી મને ખુબ જ આનંદ થયો. મેં ફોઇ ને હસતાં હસતાં કહ્યું કે 'ફોઇ હવે તમે ગાડી શીખી લો. સ્કુટી કરતાં સેફ રહેશે. તો ફોઇ એ કહ્યું કે ચાલો, ક્યારે શીખવી છે? આ ઉનાળુ વેકેશનમાં વાત. મારા દિકરા કે દિકરી ને કહીશ કે ગાડી કેમ ચલાવાય એ શીખવાડ.'\n\nફોઇની આવી ધગશ જોઇને લાગે છે કે ફોઇ ધારે તો પ્લેન પણ ઉડાવતાં શીખી શકે. સલામ છે આવી ભારતીય નારીને.\n\nફોઇની હજી ઘણી બધી વાતો છે પણ એ પછી ક્યારેક!!!",
      "duration": "4 mins",
      "category": "Classics"
    },
    {
      "id": 53,
      "title": "વિશ્વાસ",
      "story_name": "મારા પપ્પા અને મારી મમ્મી હર ઘડી મારા તરવૈયા થઈને મારે પડખે ઊભા રહ્યા છે. આજે જ્યારે એ નથી ત્યારે એમની બહુ યાદ આવે છે. પપ્પા દિવસ રાત કામ કરતા અને હું હંમેશા પપ્પા સાથે ઝઘડો કરી દેતી, 'પપ્પા તમને તો ખાલી પૈસા જ જોઈએ છે. અમારી સાથે બેસો ને પપ્પા !'\n\nત્યારે લાડથી સાંજે સમજાવતા \"બેટા મોટી થઈશ ને ત્યારે તને ખબર પડશે કે પૈસાનું પણ કંઈ વેલ્યુ છે. હું આ બધું મારા માટે નથી કરતો, તમારા લોકો માટે જ કરું છું.\n\nતો પણ પપ્પા અમને તમે જોઉં છું એમ હંમેશા પપ્પાને કહેતી પપ્પા સામે લાડથી ક્યારેક જગડતી પણ મને એક કિસ્સો યાદ આવે છે.\n\nઆજે તો પપ્પાની જરૂર હતી. જીવનમાં નાની મોટી તકલીફો તો આવતી રહી, પણ દરેક વખતે મા પડખે ઉભી જ હોય. જીવનને સફળ બનાવવામાં માની પ્રાર્થનાઓ અને એના પ્રયત્નો હંમેશા સાથે જ રહ્યા. એ હોય એટલે કોઈની જરૂર નહિ, એવો એક વિશ્વાસ બંધાયલો રહે. પણ આજે પપ્પાની જરૂર હતી.\n\nપાયલને બરાબર યાદ છે એ નાનપણ ના દિવસો, જ્યારે એ બીમાર પડતી. મા આખી રાત જાગતી, સમય પર દવા આપતી, પોસ્ટિક ખોરાક ખવડાવતી અને જ્યાં સુધી એ સાજી ન થાય ત્યાં સુધી ખડે પગે એની સેવા કરતી. મા હોય એટલે કોઈની જરૂર ના પડે. જ્યારે એ સ્કૂલ જતી થઈ ત્યારે લેશન કરાવવું, સ્કૂલ માં ટીચરને મળવું, એ બધું જ મમ્મી સંભાળતી. ત્યારે લાગતું કે મા છે ને, બીજા કોની જરૂર ? પપ્પા મોટા ભાગે કામથી બહાર જ રહેતા. હું રાતે સૂઈ જાઉં પછી આવતા અને સવારે હું ઉઠું એ પહેલાં તો કામ પર જતા. ક્યારેક ક્યારેક મળતા રહેતા. ત્યારે મનમાં થતું કે પપ્પાને તો અમારી કંઈ પડી જ નથી. પણ હવે સમજાય છે જીવનમાં પરદા પાછળની એમની ભૂમિકા.\n\nલગ્ન કરીને જ્યારે પતિના ઘરે ગઈ ત્યારે જે પાછળ છોડ્યું એ હતું પિતાનું ઘર! વિદાય વખતે પિતાના છેલ્લા શબ્દ કાનમાં પડ્યા હતા, \"બેટા જીવનમાં કઈ પણ તકલીફ પડે તો તારો આ બાપ બેઠો છે.\" અને એક આત્મવિશ્વાસ સાથે આગળ વધી હતી.\n\nલગ્ન થોડા સમય પછી પતિને બિઝનેસમાં મોટી ખોટ ગઈ અને ત્યાંથી જીવનમાં સંઘર્ષો ની શરૂઆત થઈ. પણ બે બાળકની જવાબદારી હતી એટલે જીવન જીવવું અસહ્ય બની રહ્યું હતું. એવા દુઃખના સમયે સહુથી પહેલાં કોઈ યાદ આવ્યું તો એ હતા પિતા. એમના શબ્દો યાદ આવ્યાં, \"ક્યારે પણ કોઈ તકલીફ પડે તો તારો આ બાપ બેઠો છે.\" કહે છે ને કે જીવનમાં જ્યારે કોઈ તકલીફ કે પીડા થતી હોય ત્યારે આપોઆપ જ મોઢા માથી ,\"ઓ મા રે...\"નીકળી જાય છે.પણ જ્યારે સામેથી કોઈ મોટો પડકાર આવતો દેખાય ત્યારે તો, \"ઓ બાપ રે...\" જ નીકળે.\n\nબસ પપ્પાને એક ફોન કરવાનીજ વાર હતી અને પપ્પા હાજર થઈ ગયા. સાસરામાં હતી ત્યારે મમ્મી સાથે તો રોજ વાત થતી. ક્યાંક રસોડામાં મૂંઝાઈ જાઉં અથવા તો ક્યાંક નવા બાંધેલા સંબધમાં ગુચવાઈ જાઉં એટલે મમ્મી સાથે વાત થઈ જાય અને ફટ ઉકેલ આવી જાય, પણ આજે એક મોટો નિર્ણય લેવાનો હતી,આજે તો પપ્પાની જ જરૂર હતી.\n\nપપ્પા આવ્યા અને સમાજમાંથી આવતા પડકારોનો હિંમતથી સામનો કરીને મારા વિખેરાયેલા જીવનને સમેટવા માં મારી મદદ કરી. જ્યારે નાની હતી ત્યારે પપ્પા હંમેશા ઘરની બહાર રહેતા અને ત્યારે થતું કે પપ્પા પાસે તો આપણા માટે સમય જ નથી પણ હવે સમજાયું કે ઘરની બહાર રહેતા પિતાએ અમારું જીવન કેટલું સુરક્ષિત કર્યું હતું. રાત દિવસની મહેનત પછી એમણે એટલી જોગવાઈ તો કરી લીધી હતી કે હું ધીરે ધીરે એમની આર્થિક મદદથી અમે પોતાનો વ્યવસાય શરૂ કર્યો.હુ આર્થિક રીતે સક્ષમ થયા.\n\nબસ પછી તો એમના આધારથી મારી જિંદગીના વિખેરાયલાના ટુકડા એક પછી એક ફરી જોડાવા લાગ્યા અને મારી જિંદગીનું ચિત્ર ફરી પાછું પહેલા જેવું જ સંપૂણ લાગવા લાગ્યું. જિંદગી ફરી જીવવા જેવી લાગવા માંડી.\n\nજિંદગીમાં એક બહુજ મહત્વની વાત કે ઘરની ચાર દીવાલોમાં એક હુંફાળો સ્પર્શ એટલે મા અને બહારની દુનિયામાં જાવ ત્યારે પહેરેલો સુરક્ષા કવચ એટલે પિતા ! આજે સમાજમાં મારા પતિનું અને મારું બહુ મોટું નામ છે. પણ એક સમયે એવો આવ્યો હતો ટ્રાન્સપોર્ટનો મોટો ધંધો ચાર ચાર ટેમ્પો. સટિંગ શુટિંગનો કારખાનું અને કાપડની મોટી દુકાન અચાનક બધું જ મારા હાથમાંથી છૂટી ગયું હતું.\n\nપણ મારા પપ્પા અને મારી મમ્મીના મદદથી આજે અમે લોકો જીવનમાં સફળ થઈ ગયા. જ્યારે જ્યારે જરૂર ઓ પડી ત્યારે ત્યારે મારા પપ્પા મારે પડખે હતા. પપ્પા નો વિશ્વાસ અમને કરેલી એ મદદ હું ક્યારે નહીં ભૂલું. આવા તો અનેક મા બાપના આપણા ઉપર ઉપકાર હશે. કેટલી નાની મોટી આપણે ભૂલો કરી હશે આપણા મા-બાપ એ જ આપણને માફ કર્યા હશે.. આજે પેરેન્ટ્સ ડેના દિવસે એમના ગુણ અચાનક બધા યાદ આવે છે. છેલ્લી ઘડીએ રાખેલો પપ્પાએ મારા પર વિશ્વાસ મને યાદ આવે છે. મારી માનો હાથ પપ્પા મારા હાથમાં સોંપીને ગયા હતા.એ દિવસો પણ મને યાદ આવે છે દુનિયામાં કોઈ તમારા પર ક્યારે વિશ્વાસ ના કરે પણ એક એવો વિશ્વાસ તમારા માવતર જ તમારા પર કરી શકે.",
      "duration": "4 mins",
      "category": "Classics"
    },
    {
      "id": 54,
      "title": "કર્મ એજ કામધેનુ છે.",
      "story_name": "कर्मण्येवाधिकारस्ते मा फलेषु कदाचन ।\n\nमा कर्मफलहेतुर्भुर्मा ते संगोऽस्त्वकर्मणि ॥\n\nअर्थात तेरा कर्म करने में ही अधिकार है,\n\nउसके फलों में कभी नहीं।\n\nइसलिए तू फल की दृष्टि से कर्म मत कर और न ही ऐसा सोच की फल की आशा के बिना कर्म क्यों करूं | ॥47॥\n\nઆ શ્ર્લોકમાં ચાર તત્વ છે:\n\n(1) કર્મ કરવું એ તારા હાથમાં છે.\n\n(2) કર્મ નું ફળ કોઈ બીજાના હાથમાં છે.\n\n(3)કર્મ કરતી વખતે ફળની ઈચ્છા ન કર.\n\n(4)ફળની ઈચ્છા છોડવાનો અર્થ એ નથી કે તું કર્મ કરવાનું જ છોડી દે.\n\nહમણાં જ હું ગુણવંત શાહ લખેલું \"મહાભારત \"વાંચતી હતી. અને મહાભારત આવે એટલે ચોક્કસ પણે ગીતા યાદ આવે, અને હવે ગીતા યાદ આવી જ ગઈ છે તો મારો કૃષ્ણ કયાં મારાથી દૂર રહેવાનો??? કૃષ્ણ યાદ આવતા જ મને ઉપરનો શ્ર્લોક યાદ આવ્યો, જે હું રોજ જ બોલું છું અને આનાથી જ મારા આત્મવિશ્વાસમાં વધારો થાય છે. આ શ્લોક નો આટલો સરસ અર્થ નીકળે છે તો મારો દિકરો પ્રહષઁ આ શ્લોકને કંઈક જુદી જ રીતે લે છે.\"મમ્મી તું કર્મ કર એનું ફળ હું ખાઈશ.\" એનુ બાળ માનસ કંઈક એવું સમજે છે કે મમ્મી રોટલી બનાવે અને હું ખાઉં, એ જ આ શ્લોક કહેવા માંગે છે.બોલો ભલા હવે આ મારો કાનુડો કંઈક જુદુ પણ સો એ સો ટકા સાચું લાવ્યો.\n\nમારા જીવનની વાત કરું છું ત્યારે આજે મારા કાનુડાની એટલે કે મારે મારા દિકરા પ્રહષઁ ની વાતો કરવી છે કે આ શ્લોક ને એણે કઈ રીતે સમજ્યો.!? અરે આપણ ને વિચારતા કરી નાખે આ બાળકો...\n\nપ્રહષઁની ઉંમર લગભગ આઠેક વર્ષની. હું એને લઈને આગળ ના રુમમાં પંખા નીચે બેઠી હતી. ચૈત્ર મહિનામાં ખૂબ જ ગરમી પડે.ભર બપોરે એક છોકરો કમળ વેચવા આવ્યો લગભગ એની જ ઉંમરનો છોકરો અને કાયમ એ જ આવે છે મારા ઘરે કમળ આપવા. એટલે પરિચિત તો ખરો જ. વારે તહેવારે એને હું કંઈક ને કંઈક આપું પણ એ હું પ્રહષઁ પાસે અપાવું એક તો બંને ને આનંદ આવે અને હું જો આપું તો પેલા કમળવાળા છોકરાને સ્વાભાવિક એવું લાગે કે મેં એના પર દયા કરી એ મને જ ના ગમેતો અને કયાંથી ગમે અને મારા દિકરાની અને એની ઉંમરમાં ઝાઝો તફાવત ન હતો તો મને બંને પ્રત્યે સરખી જ લાગણી થાય. અને એ પાછો મીઠડો પણ એટલો જ. કાયમ પ્રહષઁ એની બર્થડે પર બોલાવતો, કેક અને ચોકલેટ આપતો. વળી તે દિવસે એ ફૂલના પૈસા ન લેતો, સામે પ્રહષઁ પણ એને કંઈ પણ ભેટ આપતો.\n\nતો વાત એમ થઈ કે મેં એને કમળના પાંચ રુપિયા તો આપ્યા જ પણ સાથે વધારે દસ રૂપિયા પણ આપ્યા ને કહ્યું દિકરા ગરમી ખૂબ જ છે તો આઈસ્ક્રીમ ખાજે. એમ કહયું એટલે એ ખુશ થતો થતો એની સાઈકલ તરફ જવા લાગ્યો કે તરત પ્રહષઁએ એને બૂમ પાડીને પાછો બોલાવ્યો. મને એમ કે તું સાંજે મારી સાથે રમવા આવજે એવું કંઈ કહેશે પણ ના આ તો કંઈક જુદુ જ થયું, જે મેં કદીપણ વિચાર્યું ન હતું કે મારું ધ્યાન પણ ન હતું ગયું. પ્રહષઁએ અને બોલાવીને પોતાની મનગમતી, હજી તો ગઈકાલે જ એના પપ્પા એ લઈ આપેલી ચપ્પલ પેલા છોકરાને આપી દીધી. સાચે જ એ આટલા તાપમાં ચપ્પલ વગર ફરતો હતો. હું કંઈ જ ના બોલી શકી. કંઈ સમજાતું ન હતું. મારા પ્રહષઁ ને શાબાશી આપું કે જાતને કોશુ?? પણ એ સમયે તો મારે મારા બાળકને ધન્યવાદ અને શાબાશી જ આપવાની હતી. એક માં તરીકે મને બીજું શું જોઈએ.\n\nરહી વાત પેલા કમળવાળા છોકરાની તો એ પાછો \"થેંક્યુ પ્રહષઁ\" અને પ્રહષઁ કહે અરે એમાં શું? જલદી પાછો આવજે.\n\nહવે આ વાત તો અહીયાં જ પતી ગઈ. હું એને એ.સી. વાળા રુમમાં સુવડાવવા લઈ ગઈ. એને રોજ જ મારે કૃષ્ણની વાર્તા કરવાની જ તો જ એ ઉંઘે. આજે મેં એને ચપ્પલનું કારણ પૂછ્યું.\n\nકે તે પેલા છોકરાને તારી ફેવરીટ ચપ્પલ કેમ આપી દીધી? મમ્મા તમે જ તો કહો છો ને આપણે તો ફક્ત કર્મ જ કરવાનું છે, જેવું કર્મ કરો એવું ફળ મળે. હવે આ બિચારો કર્મ કરવા જાય કે ફૂલ વેચવા? મને ન સમજાયુ કે એણે કર્મનો અર્થ શુ કર્યો.?? એને કેટલું દઝાતું હશે. એ કયાં આપણી જેમ રહે છે. અને તમે જે એને આઈસ્ક્રીમના પૈસા આપ્યા એ તો એના કમળ વેચાત એમાંથી ખાઈ લે પણ એની પાસે ચપ્પલ જેટલા પૈસા ન આવત.\n\nમેં એને સમજાવ્યું એ પણ કર્મ જ કરે છે પણ એને આ બધું કંઈ જ ના સમજાયું. તો મેં એને કહ્યું , દિકરા તારા આ કામ માટે ખૂબ ખુશ છું એના બદલામાં તને શું જોઈએ. તને અપાવું. તો કહે મમ્મી મેં તમારી પાસે ગીફ્ટ મેળવવા એને ચપ્પલ નથી આપી, મને કંઈ જ ના જોઈએ. પણ હવે કીધું જ છે તો એક ચોકલેટ આપજો. નાદાન બાળક એનાથી વધારે બીજું શું માંગે!?\n\nપછી મેં કૃષ્ણનું ભજન ગાતા ગાતા સુવડાવી દીધો પણ મને ઉંઘ ન આવી.\n\nઅહીં આ કમળવાળા છોકરો કામ કરીને \"કર્મ \" કરતો હતો અને મારા દીકરાએ સારું કામ કરીને \"કર્મ \"કર્યુ. બંને પોતપોતાની જગ્યાએ મહાન જ છે.\n\nઆ શ્ર્લોકનો સાચો અને એકદમ સચોટ અર્થ મને સમજાઈ ગયો હતો. એથી હું રોજ બોલું છું.\n\nજે મારા ભાગ્યમાં નથી એ\n\nદુનિયાની કોઈ તાકાત મને\n\nઆપી શકે તેમ નથી,\n\nમારા ભાગ્યમાં છે એ દુનિયાની\n\nકોઈ તાકાત મારી પાસેથી\n\nછીનવી શકે તેમ નથી,\n\nઈશ્વરીય શક્તિ અશક્ય ને\n\nશકય બનાવે છે.\n\nમાટે \"કર્મ \" એજ કામધેનુ છે અને\n\n\"પ્રાર્થના\" એજ પારસમણિ છે...\n\nજય શ્રી કૃષ્ણ.\n\n",
      "duration": "4 mins",
      "category": "Classics"
    },
    {
      "id": 55,
      "title": "સંગ તેવો રંગ",
      "story_name": "કુરુ શિરોમણી ધૃતરાષ્ટ્રના લશ્કરના હાથીદાળમાં સેંકડો હાથી હતા. તેમાં એક અશ્વસ્થામાં નામનો પાણીદાર હાથી હતો. હાથીઓના તબેલાની દેખભાળ અશ્વસેન નામનો મહાવત રાખતો. અશ્વસ્થામાં હાથી તેનો માનીતો હાથી હતો. તેની ઉપર અપાર પ્રેમને લઈને અન્ય હાથીની સરખામણીએ સારું ભોજન અને ઉત્તમ કોટિના ફળો રોજ નશીબ હતા. પરંતુ અન્ય હાથી ભેગા સામાન્ય તબેલામાં રહેવું તેને ગમતું નહતું. અશ્વસ્થામાં હાથી ખૂબ જ સમજદાર, આજ્ઞાકારી અને દયાળુ હતો. તે કોઈ યોગ્ય મોકાની રાહ જોતો હતો જેથી તે કુરુ શિરોમણી ધૃતરાષ્ટ્રનું દિલ જીતી તેની કૃપા મેળવી શકે. આમ એક દિવસ તેને જોઈતી તક મળી ગઈ. આજે હસ્તિનાપુરની પ્રજાને કુરુ રાજકુમારો, પોતાની શિખેલી કળા કૌશલ્ય, દર્શાવવાના હતા. અને કુરુ શિરોમણી ધૃતરાષ્ટ્ર આજે રાજકુમારોમાં થી કોઈને યુવરાજ ઘોષિત કરવાના હતા.\n\nઆ મહત્વના પ્રસંગે અશ્વસેન મહાવતે સવારથીજ અશ્વસ્થામાંને તેલમાલિશ અને શેરડી કેળાના ભોજન કરાવી, હસ્તિનાપુર રાજ્યની રંગ સભાના દરવાજે ઉભો રાખ્યો. ધણા વર્ષો પછી આજે રાજ્યને યુવરાજ મળવાનો હોવાથી રાજ્યના તમામ રહેવાસીઓ ઉત્સાહિત હતા. ચારેબાજુ રાજ્યના લોકો પોત પોતાનો કસબ બતાવતા હતા. કોઈ વણકર કાપડ વણતા હતા તો તો કોઈ રસોઈનો કરતબ, તો કોઈ શસ્ત્રો બનવાનર તેના નવા બનાએલા આયુધની નુમાઈશ કરતો હતો, કોઈ વૈદ તેના ઓશડીયાના ગુણગાન ગાતો હતો. કોઈ મદારી તેના પાળેલા જંગલી સિંહ – દીપડાના ખેલ બતાવતા હતા. બધાનો હેતુ મહારાજ ધૃતરાષ્ટ્રની કૃપા દ્રષ્ટિ મેળવી ઈનામ મેળવવાનો હતો.\n\nરાજાનો રસાલો આવ્યો અને આ બધા કરતબીઓને સોના મહોરો આપતા આપતા રંગસભાના સિંહાસન તરફ જતાં હતા. એવામાં પેલા જંગલી પ્રાણીનો ખેલ બતાવનાર મદારી કસબીની કરડી નજરની પરવા કર્યા વગર તેના પાંજરે પુરાયેલ એક દીપડો છટકી, કૂદયો અને મહારાજ ધૃતરાષ્ટ્રને તેના પંજાથી ઘાયલ કરવાની ઘડીમાં હતો, ત્યાં દરવાજે નિયુક્ત કરેલ અશ્વસ્થામાં હાથીએ તેની લાંબી સૂંઠ હવામી વીંઝી તે દીપડાને દૂર ફાંગોળી દૂર ફેંકી દીધો.\n\nએકાએક બનેલ ઘટનાથી સૌ ભયબીત હતા. સમયસરની અશ્વસ્થામાં હાથીએ બતાવેલી હિમ્મતથી બધા દરબારીઓ અને પ્રજા ખૂબ જ ખુશ થઈ તેનો અને તેના મહાવત અશ્વસેનનો જય જયકાર બોલાવ્યો. મહારાજ ધૃતરાષ્ટ્રે મહાવત અશ્વસેનને પોતાનો કીમતી મોતીનો હાર ઈનામમાં આપી બહુમાન કર્યું. આમ રાજાને પણ અશ્વસ્થામાં હાથી પર ખૂબ ગર્વ થયો.આ બધો ખેલ જોઈ દૂર ઉભેલા ધૃતરાષ્ટ્ર પુત્ર દુર્યોધને પોતાના પિતા પાસે હઠ પકડી કે, તેને આ અશ્વસ્થામાં હાથી જોઈએ છે અને તે પોતાના આવાસમાં રાખવા માંગે છે. અશ્વસ્થામાં હાથીને જોઈતું મળતું હોવાથી ખુશ હતો. અને તે સૂંઠ ડોલાવી રાજકુમાર દુર્યોધનનું અભિવાદન કરતો હતો.દુર્યોધન પ્રત્યે મહારાજ ને આંધળો પ્રેમ હતો.મહારાજની અનુમતિએ અને દુર્યોધન અને અશ્વસ્થામાં હાથી બંનેનું કામ થઈ ગયું \n\nમહારાજના હુકમે તાબડતોબ દુર્યોધનના આવાસની બહાર આલીશાન ઝૂંપડી બનાવી લીધી. હવે અશ્વસ્થામાં હાથી,તેને જોઈતું મળેલું હોવાથી ખુશ હતો. તેને મોજ હતી. કામ કાજ કોઈ કરવાનું નહીં અને પૂરા દિવસની સાહબી. કોક વાર રાજકુમાર દુર્યોધન આવી જીવતું રમકડું સમજી રમી જતો રહેતો. નવરો પડેલો અશ્વસ્થામાં હાથી આખો ખાઈપીને દિવસ દુર્યોધન – શકુની – દુસાસન અને કર્ણ, આચાર જાણની ચંડાળ ચોકડીના કાવા દાવાની વાતો સભળતો. અને જુગાર દારૂની મહેફિલ જોતો રહેતો. આ ચંડાળ ચોકડી ચોવીસે કલાક પોતાની ખોટી બહાદુરીની ડંફાસ મારતા અને બીજા દિવસે પાંડવોને કેવી રીતે મૂરખ બનાવી કનડવા તેની યોજના પણ બનાવતા હતા. તેમની વાત સાંભળી અશ્વસ્થામાં હાથીને એવું લાગતું હતું કે, આ ચોકડી બહુ ખતરનાક છે. અશ્વસ્થામાં હાથી, આપણે શું મતલબ ? એવા વિચારે એ લેકોને સાંભળ્યા કરતો હતો.\n\nથોડા મહિનાઓ પછી અશ્વસ્થામાં હાથી પર ચંડાળ ચોકડીની રોજની એકધારી કાવાદાવાની વાતોની ખરાબ અસર થવા લાગી. અશ્વસ્થામાં હાથીને લાગવા માંડ્યું કે, કેવળ પોતાનુજ હિત જોઈ બીજાને ત્રાસઆપવો એ જ ખરું જીવન અને બહાદુરી છે. તેથી અશ્વસ્થામાંએ નક્કી કર્યું કે હવે તે પણ રાજકુમાર દુર્યોધન અને તેના સાથીદારો જેવું વર્તન કરશે. સૌ પ્રથમ, અશ્વસ્થામાં હાથીએ પોતાના મહાવત અશ્વસેન પર હુમલો કર્યો અને મહાવતને પછાડી પછાડીને મારી નાખ્યો.\n\nઆટલા સારા હાથીનું આવું કૃત્ય જોઈને મહેલના બધા રખેવાળ નારાજ થઈ ગયા. દિન પ્રતિદિન અશ્વસ્થામાં છટકો બનેલ હોઇ, કોઈના વશમાં રહેતો ન હતો. રાજકુમાર દુર્યોધનના આવાસના રખેવાળ અશ્વસ્થામાં હાથીનું આ રૂપ જોઈને ચિંતિત થઈ ગયા હતા. તેઓએ વિચારને અંતે અશ્વસ્થામાં હાથીને સીધો કરવા માટે એક બીજા કાબેલ મહાવતને દુર્યોધનના મામાના ગામ, ગંધારથી બોલાવ્યો. તે કાબેલ મહાવતને પણ અશ્વસ્થામાં હાથીએ મારીનાખ્યો. આ રીતે વંઠી ગયેલા હાથીએ ત્રણ મહાવતોને વારાફરતી કચડી નાખ્યા.\n\nઅશ્વસ્થામાં હાથીના આ વર્તન પાછળનું કારણ શું હતું તે કોઈ સમજી શક્યું નહીં. જ્યારે રખેવાળોએ અશ્વસ્થામાંના કોપને ઠીક કરવા મહામંત્રી વિદૂરજીની સલાહ લીધી. બધાએ વિદૂરજીને શક્ય તેટલી વહેલી તકે કોઈ ઉકેલ સૂજવવા વિનંતી કરી, જેથી તે રાજકુમાર આવાસમાં વધારે ખુવારી અટકાવી શકાય.\n\nવિદૂરજીએ રખેવાળની વાતને ગંભીરતાથી લીધી અને અશ્વસ્થામાં પર કડક દેખરેખ શરૂ કરી. ચતુર વિદુરજીને તરત જ ખબર પડી કે અશ્વસ્થામાં આ પરિવર્તન ચંડાળ ચોકડીના કુસંગને કારણે આવ્યું છે. વિદૂરજી એ પોતાના આવાસમાં અશ્વસ્થામાં હાથી માટે રહેવાની ગોઠવણ કરી. હવે વિદૂરજીને ત્યાં અશ્વસ્થામાંના તબેલાની બહાર દરરોજ સત્સંગનું અને સમાજ કલ્યાણની વાત, દિન દુખિયાના દુખ દૂર કરવાની વાતો થતી સાંભળતો હતો. ધીરે ધીરે અશ્વસ્થામાં હાથીની માનસિક સ્થિતિમાં સુધારો થવા લાગ્યો.હવે તે નવા મહાવત સાથે હળી મળી ગયો હતો.\n\nથોડા દિવસોમાં અશ્વસ્થામાં હાથી પહેલાની જેમ ઉદાર અને દયાળુ બની ગયો. જ્યારે અશ્વસ્થામાંને તેના નવા મહાવત સાથે વિદૂરજીને પોતાની પીઠ પર સવારી કરાવી ડોલતો ડોલતો દરબાર તરફ જતો જોયો, ત્યારે બધા ખૂબ જ પ્રસન્ન થયા અને વિદૂરજીની જય, અશ્વસ્થામાંની જય બોલાવતા લોકોએ સવારી ઉપર બેસુમાર ફૂલ વરસાવી અભિવાદન કર્યું હતું.\n\nવાર્તામાંથી પાઠ : “સંગ તેવો રંગ” સંગતની અસર ખૂબ જ ઝડપી અને ઊંડી હોય છે. તેથી, વ્યક્તિએ હંમેશા સારા લોકોની સંગતમાં રહેવું જોઈએ, બૂરી સંગત થી દૂર રહી દરેક સાથે સારો વ્યવહાર કરવો જોઈએ.",
      "duration": "4 mins",
      "category": "Classics"
    },
    {
      "id": 56,
      "title": "પાણીકળો",
      "story_name": " મા ની સલામત સલ્તનતમાં નિશ્ચિંતપણું અનુભવતા બાળકની જેમ સલામતીની અનુભૂતિ કરતા પહાડોની હારમાળા વચ્ચે લપાઈને પડેલા રામપર પરસૂરજદાદાના પહેલા કિરણની પધરામણી થઈ.\n\nગામના બસો કાચાં-પાકાં ઘરની ડેલી ખખડાવીને કૂમળા તડકાએ પ્રભાતિયું ગાયું. ફળિયામાં કાથીનો ખાટલો ઢાળીને સૂતેલા વશરામકાકાએ એ સવારની છડીને આળસ મરડીને આવકારી.\n\nમોં ધોયું. આસપાસ નજર કરી. રાધા રોજની જેમ ખેતરે પહોંચી જ ગઈ હશે એમ ખબર જ હતી. ચા બનાવી. ગેસ પર ઉકળતી ચા જોઈને પ્રકાશ યાદ આવ્યો.\n\nઆ મારા જેવા પાણીકળાને ત્યાં ગેસની સુવિધા ક્યાં હોય? એ તો દીકરો ભણીગણીને શહેરમાં ગયો તે પાછલી ઉંમરે આ સગવડતા મળી. પ્રકાશની યાદ આવતાં મન પીડામય થઈ ગયું. આંખ સહેજ પાણી-પાણી થઈ પણ વેદનાને ચા ની ચુસ્કીમાં ગટગટાવીને કામે જવા તૈયાર થઈ ગયા. \n\nઆજે હસુભાઈની વાડીએ બોર બનાવવા પાણી કળવાનું હતું. વશરામકાકાએ સમયસર વાડીએ પહોંચીને કામ ચાલુ કર્યુ. પગથી ધરતી થપથપાવવાની ચાલુ કરી જાણે જમીન સાથે વાતો કરતા હોય. ક્યાંક કાન માંડ્યા. ક્યાંક બે ચાર હાથ ખાડા ખોદ્યા. અને લગભગ દોઢ કલાકની સતત ચકાસણી બાદ વાડીના ડાબા ખૂણે આવેલી ઓરડી બતાવીને કહ્યું,“બરાબર આની બાજુમાં કોશ માર. ત્રણસો ફૂટે પાણી જ પાણી છે.”અને બસો ફૂટ પછી તો પહેલા વરસાદ પછી માટીની સુગંધ પ્રસરે એવી ભીની માટીની સોડમ પ્રસરી. હસુભાઈના ચહેરા પર નિરાંતનો ભાવ ફેલાયો. બરાબર બસો સિત્તેર ફૂટે તો જળપ્રવાહ માર્દવભેર બહાર પ્રગટ્યો.\n\nવશરામકાકા નિર્લેપ ભાવે હાથ સાફ કરીને મહેનતાણું લઈને પોતાના ખેતરે જવા નીકળ્યા. રાધા રાહ જ જોતી હતી. સસરાને આવતા જોઈને એણે જમવાની તૈયારી કરી. વશરામકાકાનો એકનો એક દીકરો પ્રકાશ અને પુત્રવધૂ રાધા શહેરમાં રહેતાં. એક કાળમુખી ધડીએ પ્રકાશને અકસ્માત થયો અને એ વિદાય થયો. બસ રાધા ગામમાં સસરા સાથે વસી ગઈ. એના સંસ્કારે એને એકલા પડી ગયેલા સસરાની દીકરી બનીને હૂંફ આપવાનું નક્કી કરાવી દીધું. સવારે વહેલું જમવાનું બનાવીને એ ખેતરે જતી. વશરામકાકા પાણીકળાનું કામ કરતા તે એકાદ કામ હોય એ પતાવીને ખેતરે પહોંચી જતા. બાપ-દીકરી સાથે જમતાં અને સાંજ સુધી કામ કરીને ઘેર પાછાં ફરતાં.\n\nછેલ્લા કેટલાક સમયથી બાજુના ખેતરના માલિક મેરુભાના દીકરા સૂરજે કામ સંભાળી લીધું હતું તે લગભગ હવે એ ખેતરે જ રહેતો. અરસપરસ વાતચીત પણ થયા કરતી. રાધા પણ સૂરજની હાજરીમાં સહેજ સામાન્ય થતી જણાતી. બે વર્ષથી એના ચહેરા પરથી ખોવાઈ ગયેલું સ્મિત હવે ક્યારેક હળવું મરકી જતું.\n\nબધું આમ બરાબર ગોઠવાયેલું હતું પણ વશરામકાકાની પાણીકળાની નજર રાધાની સૂકી આંખમાં ધરબાઈ ગયેલાં સપનાં જરુર પારખી જતી. \n\nપ્રકાશને ગયે બે વર્ષ થયાં. કોઈ તહેવાર ઉજવાયો નહોતો. જાણે સમય બે વર્ષથી સ્થિર થઈ ગયો હતો. ત્રણ વર્ષ પહેલાં વશરામકાકાના એકના એક મા વગરના દીકરાના લગ્નમાં ધૂમાડાબંધ ગામ જમ્યું હતું. કોઈ વાતે કસર નહોતી રાખી. લગ્ન કરીને પ્રકાશ અને રાધા શહેર રવાના થયાં ત્યારે બંનેએ બાપુને બહુ આગ્રહ કર્યો હતો કે એ પણ સાથે જાય. પણ વશરામકાકાએ કહ્યું હતું કે હજી પોતે કડેધડે છે ત્યાં સુધી ગામમાં રહેવાનું પસંદ કરશે. જાત ઘવાશે ત્યારે ચોક્કસ દીકરા-વહુ પાસે પહોંચી જશે. અને એ સપનાની દૂનિયા એક વર્ષ રહી. પ્રકાશની વિદાય અને રાધાનું ગામઆગમન થયું ત્યારથી આજ સુધી જાણે બાપ દીકરી હસવાનું ભૂલી જ ગયાં હતાં. હા, એકબીજાને દુ:ખ ન થાય માટે પોતે બહુ સ્વસ્થ છે એવો દેખાવ કરી લેતાં.\n\nજમવાનું પૂરું કરીને વશરામકાકા હાથ ધોઈને પોતાની જ ઉંમરના લીમડાના ઘટાદાર ઝાડની છાયામાં પાથરેલ ખાટલા પર આડેપડખે થયા. રાધા માણસોને સૂચના આપતી હતી. એવામાં સૂરજ આવ્યો. વશરામકાકા બેઠા થયા.“આવ આવ.”\n\n“કેમ છો કાકા ?”\n\n“બસ ભાઈ જો ચાલે છે. કેમ આવવું થયું ?”\n\n“કાકા એક વાત કરવા આવ્યો છું. બાપુને પણ ગઈ કાલે રાતે કહ્યું છે. મને બહુ વાળીચોળીને વાત કરતાં આવડતું નથી. હું ખેતરે આવતો થયો ત્યારથી રાધાને જોતો આવ્યો છું. જાણેઅજાણે મને એની સંગત, એની સાદગી, એના વિચાર ગમવા માંડ્યા છે. એનો અતીત મને ખબર છે પણ મને એ રુઢિચુસ્ત વિચાર સાથે કોઈ નિસ્બત નથી. તમારી દીકરીનો હાથ માંગવા આવ્યો છું મા-બાપુને સંકોચ થતો હતો એટલે હું જ આવ્યો.\n\nપળ બે પળ સ્તબ્ધ થઈ ગયેલા વશરામકાકાએ કળ વળતાં કહ્યું,“બેટા તેં બહુ મોટી વાત કરી. અમે મોટેરાં સમાજના ડરથી કે આગળથી ચાલ્યા આવતા રીત-રિવાજોનું ઉલ્લંઘન કરવાની હિંમત નથી કરી શકતા એ તમે આજની પેઢી બહુ સરળતાથી નવા ચિલા ચાતરી લ્યો છો. તું આવ્યો, તેં ખેતર સંભાળી લીધું, તારી સાથે રાધાનો પરિચય થયો, બંનેની આંખમાં રાજીપો પ્રસર્યો આ બધી પળનો હું સાક્ષી છું. મને કેટલાય વખતથી રાધાની જિંદગી કેમ ફરી ગોઠવાય એ વિચાર આવી જ રહ્યો છે. હવે તો ગામડાઓમાં પણ આચાર-વિચારમાં આધૂનિકતા આવી ગઈ છે. મારી વૃધ્ધાવસ્થાનો વિચાર કરીને હું રાધાની જિંદગી બરબાદ કરું એવો સ્વાર્થ કરું તો મને કુદરત માફ ન કરે. પણ કહેવું કેવી રીતે એ જ મુંઝવણ હતી. તેં બે કુળને તારવાની વાત કરીને મને હળવો કરી દીધો.”\n\nબાપુએ દીકરીને બોલાવી. માંડીને વાત કરી. રાધા થોડી અસમંજસ થોડી વિમાસણમાં હતી પણ સૂરજ અને વશરામકાકાની પ્રેમાળ, હૂંફભરી સમજાવટથી પુન:વિવાહ માટે કબૂલ થઈ. બાપુને જિંદગીભર સાચવવાની જવાબદારી સૂરજને કહીને માથે લીધી.\n\nદેવદિવાળીના પ્રથમ શુભ મુહર્તમાં ગોધુલિક માંગલિક વેળાએ વશરામકાકાએ દીકરીનું કન્યાદાન કર્યું. બે ખોરડાં, બે ખેતર અને બે જીવ એક થયા. \n\nવશરામકાકાએ નવદંપતિને આશિર્વાદ આપતાં કહ્યું,“પાણીકળાનું જીવન ધરતીમાંથી પાણી કળવાનું હોય. આજે મને દીકરીની આંખના પાણી કળવાની તક મળી ત્યારે એ મેં સમયસર ઝડપી એ મારી આથમતી જિંદગીનો સહુથી મોટો સંતોષ રહેશે.”\n\n",
      "duration": "4 mins",
      "category": "Classics"
    },
    {
      "id": 57,
      "title": "દિલ્હી દૂર નથી !",
      "story_name": "\"સલોની, શા માટે તું હવે પ્રયત્ન છોડતી નથી ! ક્યાં સુધી અથાગ મહેનત કરીશ? બેટા હવે પપ્પાજી નથી, તને લાગે છે તારું શમણું સાકાર થશે?!\"\n\n\"મમ્મા, તને ખબર છે, આ મારું સ્વપ્ન છે. જો એ સપનું મારું સાકાર નહીં થાય તો મને ખૂબ દુંખ થશે!\"\n\nનાનપણથી સલોનીને ડૉક્ટર થવું હતું. બચપનમાં કદી ઢીંગલી સાથે રમી ન હતી. ભલે નાની પણ રમે ડૉક્ટર અને કમ્પાઉન્ડર. જ્યારે ડૉક્ટર જોગલેકર ઘરે આવે ત્યારે બરાબર નિરિક્ષણ કરે. કેવી રીતે ઘા સાફ કરે છે. તાવ માપે ત્યારે થર્મોમોટર મોઢામાં કેવી રીતે મૂકે છે. ગરમ ઉકળતા પાણીમાં તેને ધુએ. નાડી જોવા માટે હાથ ક્યાં મૂકવો. મો્ઢું ખોલાવી ગળામાંથી અવાજ કઢાવે. આ બધાનું ખૂબ બારિકાઈથી નિરીક્ષણ કરતી. તેનો વહાલેરો ભાઈ માત્ર બે વર્ષ મોટો હતો. બહેનીને ખુશ રાખવા કાયમ સલોનીને ડૉકટર બનવા દે. આલોક હોંશે હોંશે કમ્પાઉન્ડર બને.\n\nજ્યાં સુધી પપ્પા હતા ત્યાં સુધી તો બધું સરળતા પૂર્વક ચાલતું હતું. અચાનક ‘દલાલ સ્ટ્રીટ’માં કડાકો થયો ત્યારે ઘણી મોટી ખોટ સહેવી પડી. પપ્પા આ આઘાત સહન ન કરી શક્યા. સલોનીનો ભાઈ એ જ વર્ષે કલેજમાંથી સ્નાતકની ડીગ્રી મેળવી સારા ગુણાંકે પાસ થયો હતો. તેણે આગળ ભણવાનું છોડી દીધું. વાલકેશ્વરનો ફ્લેટ છોડી પ્રાર્થના સમાજ ચાલીમાં રહેવા આવી ગયાં. ગમે તેમ કરી સલોનીને મેડિકલ સ્કૂલમાં અડ્મિશન તો મળ્યું પણ ચાર વર્ષના ખર્ચા માટે મોટો પ્રશ્ન ઊભો થયો.\n\nસવિતા બહેન, \"બેટા મારી પાસેના હીરા, મોતી અને સોનાના દાગિના શું કામમાં આવશે?\"\n\n\"મમ્મા, એ તારી પૂંજી છે.\"\n\n\"બેટા મારી પૂંજી તો તું અને આલોક છો.\"\n\n\"મમ્મી, ભાભી માટે થોડી યાદગીરી રાખ. મને ભણાવીશ એટલે કન્યાદાન આવી ગયું સમજજે.\"\n\nસવિતા બહેન દીકરીની સમજ પર વારી ગયાં.\n\nસલોની એ ઘરમાં રહેવાનું નક્કી કર્યું. નસિબદાર હતી, કે.ઈ.એમ.માં એડમિશન મળી ગયું હતું. એ જાણતી હતી,\n\nઅરે, દ્રઢતા હશે, અંતરની પ્યાસ હશે તો હિમાલય, ટેકરો અને સમુદ્ર, સરોવર જણાશે !\n\nઆ તો તેના અંતરની અભિલાષા હતી. ખૂબ મહેનત કરવાની હતી. જો ક્લાસમાં પહેલી આવે તો સ્કૉલરશીપ મળવાના દ્વાર ખુલ્લા હતા. સલોનીનો ધ્યેય નક્કી હતો. એ દિશામાં ડગ ઉપાડ્યું હતું. ગમે તેવી મુસીબતો આવે તેની તેને જરાપણ ફિકર ન હતી. પહેલું વર્ષ પુરું થયું. ધાર્યા કરતાં પણ વધારે સારું પરિણામ આવ્યું.\n\n\"મમ્મી, મને ફુલ સ્કૉલરશિપ મળશે.\"\n\n\"વાહ બેટા, તે જે કહ્યું હતું તે કરી બતાવ્યું.\"\n\nચાર વર્ષ ઘરમાં રહીને ભણી. જો ઘરમાં ન રહે અને કોઈને ત્યાં ‘પેઈંગ ગેસ્ટ અથવા હોસ્ટેલમાં’ રહે તો ખર્ચો વધી જાય. સલોની સમજુ તેમજ વ્યવહારૂ હતી. તેણે આ આવડત મમ્મી તરફથી મેળવી હતી. સવિતા બહેન જાણતાં હતાં ત્રેવડ ત્રીજો ભાઈ છે. જેને કારણે સલોની ‘રૂપિયાના ત્રણ અડધા’ લાવે તેવી હતી. પપ્પાના ગયા પછી એ સમજણ અને સામર્થ્ય માં વધારો થાય એ સ્વાભાવિક હતું.\n\nઆલોકે સ્નાતક થયા પછી કૉલેજમાં લેક્ચરર તરીકે નોકરી સ્વીકારી હતી. કમપ્યુટર પર આગળ કોર્સ લઈને ભણતો હતો. ઘરની જવાબદારી હતી તેનાથી અજાણ ન હતો.\n\nરવિવારે રાતના શાંતિથી જમતા સલોની કહે, \"ભાઈ તું, હું અને મમ્મી દરેકે અલગ અલગ હોદ્દા ગ્રહણ કર્યા છે !\" આલોક વિચારે દીદી શું કહે છે.\n\n\"બોલ કઈ રીતે?\"\n\n\"મમ્મી ઘરકામ કરે અને આપણી સંભાળ રાખે એટલે ‘નોકર’. તું ભણાવે એટલે માસ્તર અને હું ભણું એટલે વિદ્યાર્થિ. કેવો સુંદર સુમેળ છે. પણ જ્યારે હું ભણી રહીશ ત્યારે, મમ્મી બનશે રાજરાણી, તેણે કાંઈ નહીં કરવાનું. માત્ર હુકમ કરવાના. હું બનીશ નોકર, ડૉક્ટર થઈ કમાઈશ અને તું બનજે ‘ફુલ ટાઈમ વિદ્યાર્થિ’. તેં મારા ભણતર અને માને મદદ થાય એ કારણે તારી ઈ્ચ્છા પૂરી નથી કરી.\"\n\nઆલોક, સલોનીને પ્રેમાળ નયને નિરખી રહ્યો.\n\n\"મારી વહાલી બહેના...\" કહી ભેટ્યો. સવિતા બહેનની આંખમાં ઝળઝળિયા જણાયાં. બાળકો જુએ તે પહેલાં આંખો કોરી કરી.\n\nસલોની વિચારી રહી, ‘હવે દિલ્હી દૂર નથી.’",
      "duration": "3 mins",
      "category": "Classics"
    },
    {
      "id": 58,
      "title": "પસ્તાવો...!!",
      "story_name": "ભગવાનભાઈ ને આજે આમ આટલા શાંત જોઈ મંદિરના પુજારીએ પૂછ્યું, \"કેમ ભગવાનભાઈ આજે આમ શાંત છો..!?? કોઈ તકલીફ તો નથી ને!?? હંમેશા હસતા અને હસાવતા ચેહરા ઉપર આજે આમ ઉદાસી કેમ છે !?? \" પૂજારી અને ભગવાનભાઈ એકબીજાના સારા મિત્રો બની ગયા હતા કારણકે છેલ્લા કેટલાક સમયથી ભગવાનભાઈ દરરોજ સવારે ભગવાન શંકરના આ મંદિરમાં આવતા હતા... !!!\n\nસવારે ૯ વાગે આવે અને ૧૨:૩૦ સુધી મંદિરના ઓટલા ઉપર બેસી રહેતા...! મંદિરે આવતા અબાલવૃદ્ધ સૌને તે બોલાવતા અને હસીને વાત કરતા...! બપોરે ઘરે જાય અને સાંજે આરતીના સમયે પાછા આવી જાય ..! રાત્રે ૧૦ વાગે મંદિર બંધ થાય ત્યારે ઘરે જાય...!! આમ ભગવાનભાઈનો નિત્યક્રમ હતો..!!\n\nઆજે ભગવાનભાઈ દરરોજ કરતા વહેલા જ મંદિર આવી ગયા હતા અને એ પણ નવા પોશાક પહેરીને...!!જાણે કોઈ પ્રસંગમાં જવાનું હોય..!! પણ તેમનો ચેહરો કહી આપતો હતો કે તેમના મનમાં વિચારોનું વાવાઝોડું ફૂંકાયું હતું..!!\n\nપુજારીએ ફરી પૂછ્યું ,\" કોઈના ત્યાં લગ્ન પ્રસંગમાં જવાનું છે કે શું..!? \" આજે આમ આટલા તૈયાર થઈને આવ્યા છો..!??\n\nભગવાનભાઈ એ જવાબ ન આપ્યો..થોડા અસ્વસ્થ લાગી રહ્યા હતા...!! ૨-૫ મિનિટની ચૂપકીદી બાદ તેમને પોતાના વિચારોને શાંત કર્યા અને પૂજારીને કહ્યું કે આજે મારી લગ્નની શાલગીરા છે..!! આજે મારા અને સુષમાના લગ્નને ૫૦ વર્ષ પૂરા થયા...!! પણ આજે આ શુભ અવસર પર મારી સાથે સુષમા નથી...!!અને પોતાના હૈયામાં છુપાવેલી વાતોને આજે પૂજારી સમક્ષ રજૂ કરી..!!!\n\nહું કોલેજમાં ભણતો હતો ત્યારે મારા માતા પિતાએ સુષ્માને એક પ્રસંગમાં જોઈ હતી.. સ્વભાવે શાંત અને સરળ...! અને રૂપે તો અપ્સરા પણ તેની સામે જાંખી લાગે તેવી.. !! માતા પિતાએ તેને પહેલી નજરમાં મારી માટે પસંદ કરી લીધી હતી..!! પરંતુ મને તો હેમા ગમતી હતી પણ માતા પિતાની સામે હું બોલી ન શક્યો અને મારાને સુષમાના લગ્ન લેવાયાં ...!! મારા ને સુષમામાં આકાશ અને પાતાળમાં જેટલો ફરક છે તેવો ફરક હતો... હું મોજીલો અને એ એકદમ સરળ..!! એ નવરાશની પળોમાં ભગવાનની ભક્તિ કરવાવાળી...!! અને હું ભગવાનથી પરહેજવાળો..!\n\nસુષમાએ મારા માટે પોતાનો સ્વભાવ પણ બદલ્યો .. ! તેની પ્રકૃતિ વિરુદ્ધના કામ કર્યા અને મારા પૂરા પરિવારને સંભાળ્યો ..! અને મને પણ...!! પરંતુ હું અને ક્યારેય ન્યાય ન આપી શક્યો ... મારા માટે તો મારા માતા પિતા અને મારા ભાઈઓ જ બધું હતા.. સુષમા મને ઘણીવાર સમજાવતી હતી કે જેટલો સમય હું મારા ભાઈઓ અને તેમના સંતાનો માટે આપુ છું તેટલો સમય મારા સંતાનો આનંદ અને વર્ષા માટે પણ આપુ..!! પરંતુ હું એની વાતો ને ક્યારેય સમજ્યો જ નહીં..!!\n\nસુષમા એ મારી દરેક પરિસ્થિતિમાં મારો સાથ આપ્યો.! લગ્નનાં થોડાં જ સમયમાં મારી જિંદગીમાં તકલીફોનો વંટોળ આવ્યો હતો..! મારી નોકરી પણ છૂટી ગઈ હતી અને બચતની રકમ પણ ધીમે ધીમે પૂરી થઈ રહી હતી ત્યારે સુષમા એ તેના ઘરેણાં વેચીને આનંદ અને વર્ષા ને ભણાવ્યા...! મેં પણ નાની મોટી નોકરી ધંધામાં હાથ અજમાયા અને અંતે મને એક જગ્યાએ સારી નોકરી મળી ગઇ ..! એ માટે પણ સુષમા એ જ ભલામણ કરી હતી...!! મારા માલિક હિતેશભાઈનો હું હંમેશા આભારી રહીશ જેમના કારણે હું પોતાની અને પરિવારની જરૂરિયાત પૂરી કરી શક્યો...!\n\nસુષમા અને મારા સંતાનોની હંમેશા એક જ ફરિયાદ હોતી કે હું તેમને સમય નથી આપતો પણ મારી પાસે એનો એક જ ઉત્તર હતો કે કામ તો કરવું પડે ને. જ્યારે જરૂર હતી ત્યારે શેઠ એ મને કામ આપ્યું તો હવે મારે તેમના માટે હાજર રહેવું પડે...!!\n\nવર્ષાના લગ્ન બાદ તેના પતિ સાથે અમેરિકામાં સ્થાઈ થઈ ગઈ... ! થોડા વર્ષો બાદ આનંદના પણ લગ્ન લેવાયાં .. આનંદ અને તેની પત્ની ક્રિષ્ના પણ વર્ષાની સાથે અમેરિકામાં સ્થાઈ થઈ ગયા...!!\n\nમારા અને સુષમા વચ્ચે તો અમારા લગ્ન થયા ત્યારથી જ મતભેદ થતાં હતા જે ધીમે ધીમે મોટા ઝગડામાં પરિવર્તિત થઈ ગયા હતા... ! રોજ રોજ ના આમ ઝગડાના કારણે આખરે અમે કંટાળીને છૂટાછેડા લેવાનો નિર્ણય લીધો... !\n\nસુષમા મને જતાં જતાં કહેતી ગઈ કે તમને મારા ગયા પછી મારી કિંમત સમજાશે ..!! પણ મારા મનમાં તો એની વાતની કોઈ અસર પણ થઈ ન હતી ... ! આનંદ તેની માતાને આવીને અમેરિકા લઈ ગયો ..! અને મને એકલો મૂકી ગયા..!!!\n\nએ લોકોના ગયા બાદ મને મારી ભૂલનો અહેસાસ થયો પણ ત્યાં સુધીમાં ઘણું મોડું થઇ ગયું હતું...!! અને મેં તો ગુસ્સામાં એમ પણ કહી દીધું હતું કે હવે તમારો ને મારો સબંધ પૂરો ..! આ ઘરના પગથીયા ઉતર્યા બાદ ક્યારેય પાછું વળીને જોતા નહિ... !!\n\nહવે જ્યારે મારી પાસે સમય જ સમય છે તો એ સમયનો સહારો નથી... નથી સુષમા કે નથી મારા બાળકો....!!!\n\nપસ્તાવો તો ઘણો જ થાય છે પણ હવે કંઈ થઈ શકે તેમ નથી.. મેં એ લોકોને ઘણા દુઃખી કર્યા છે તો હવે મારે આ સહન કરવું જ રહ્યું...!!! હવે તો મારા માબાપ કે મારા ભાઈઓ પણ નથી, જેમના કારણે મેં મારા પરિવારને તરછોડ્યા હતા....!!!! પણ હવે મારી પાસે પસ્તાવો કર્યા સિવાય કોઈ વિકલ્પ નથી..!!!\n\nપુજારીએ આશ્વાસન આપતા કહ્યું કે, \"જીવનમાં બધા જ સબંધો જરૂરી છે પરંતુ ક્યારે કોને કેટલો સમય આપવો અને કેવી રીતે સાચવવા તે આપણા હાથ માં છે..!! \" આપણા પરિવારના લોકો જ પહેલા કામમાં આવશે..!! ભગવાન તમારું ભલું કરે...!!\"",
      "duration": "4 mins",
      "category": "Classics"
    },
    {
      "id": 59,
      "title": "પેલો મહેસાણી",
      "story_name": "આથમી રહેલા સૂર્ય ને બાથવા મથી રહેલ નીલા સમુદ્રને કાંઠે ચાની છેલ્લી ચૂસકી ભરતાં મનોજ પોતાના ઇન્ટરવ્યૂ ને માણી રહ્યો છે.\n\n\" મિ. મનોજ પ્લીઝ ડોન્ટ માઈન્ડ! પણ એક વાત પૂછી શકું??\"\n\n\"વ્હાય નોટ! , તમે મને મુક્ત મને પૂછી શકો છો!\"\n\n\"તમને નથી લાગતું કે ખૂબ ઝડપથી તમારી પ્રગતિ થઇ ગઈ છે?? હું માફી ચાહીશ જો કંઈ અજુકતું પૂછી રહ્યો હોઉં!!\"\n\n\"અરે, જરાય નહિ!, ખરું કહું તો મને પોતાને પણ મારી સ્થિતિ કોઈ કોઈ વખત આભાસી લાગે! પણ જો તમને સમય હોય તો નિરાંતે જણાવું સઘળી હકીકતો.\"\n\n\"ઇન્ટરેસ્ટિંગ ફેકટ્સ માટે મારી પાસે ઘણો સમય છે મિ. મનોજ!\"\n\n\"તો શરૂઆત કરીએ આ લાંબા અંતરની ટૂંકી ઘટના જેને મારા જીવનમાં અમૂલ પરિવર્તન આણ્યું,\n\nમારી વ્યાવસાયિક કારકિર્દી ના શરૂઆતી તબક્કાની વાત છે . તે સમયે હું નવો નવો કોન્ટ્રાકટ લઈ ને કામે લાગી ગયેલો. શરૂઆતમાં ઘણો ઉત્સાહ હતો ને સાથે સાથે પ્રોજેકટ પણ ચેલેન્જિંગ. બસ બીજું શું જોઈએ મને આથી વિશેષ, દિવસ રાતની પરવા કર્યા વિના હું કામમાં પરોવાયેલો રહેતો. આખા દિવસની દોડધામ અને સાથે સાથે ઘરથી દૂર રહેવાના કારણે હું માત્ર વર્કઓહોલીક બનતો ગયો. માત્ર કામ અને કામ પૂરું થાય બાદ મળનારી રકમ એ મને લગભગ અનિમેશ બનાવી નાખ્યો. હવે ખાવા પીવામાં ય જીવ રહેતો નહોતો. નાની ઉંમરે મારે ઘણું બધું સાબિત કરી લેવું હતું. ને હું એમાં વ્યસ્ત બન્યો!\"\n\n\"સોરી તમને ડિસ્ટર્બ કરું છું પણ આ ઓફિસમાં આ પોટ્રેટ કોનું છે? ખૂબ સરસ કંડારેલું છે!\"\n\n\"બસ.. આજ તો છે એ માણસ જે મારા જીવનની દિશા બદલાવી ગયો!!\"\n\n\"મતલબ?\"\n\n\"એજ કે કામના ભારણના કારણે મારા સ્વભાવમાં પરિવર્તન આવવા લાગ્યું. મારો ખુશ ખુશાલ સ્વભાવ ધીમે ધીમે ચીડિયો થવા લાગ્યો. મને હવે ગુસ્સો પણ ઝડપી આવવા લાગ્યો! જાણે હું મારા પરનો કાબુ ગુમાવવા લાગ્યો! ને છેલ્લે એન્ઝાઇટી!!\"\n\n\"ઓહ... પછી??\"\n\n\"મારે ત્યાં સબ કોન્ટ્રાકટથી બિલ્ડીંગના ફિનિશિંગનું કામ આપેલું એનો ઠેકેદાર મહેસાણાથી આવેલો. શરૂઆતમાં હું એને ખૂબ ધમકાવતો ને કામ અંગે એને ના બોલવાના શબ્દો બોલી નાખતો. એ મારાથી ડરતો ને શક્ય હોય ત્યાં સુધી મને મળવાનું ટાળતો. ના જાણે કેટલાય દિવસો સુધી એ મને મળ્યો જ નહીં. એક દિવસ મને ખુબ ગુસ્સો આવ્યો ને હું અધીરો થઈ એને શોધવા લાગ્યો. મનમાં તો હતું આજે એને સબક શીખવાડી દઉં. લાંબી શોધખોળ પછી એ મને મજૂરોના ઘર પાસે જોવા મળ્યો. એ દ્રશ્ય હજી મને યાદ છે.\n\nએ એકદમ આનંદથી એક એક મજૂરના છાપરે જતો હતોને એમને હસીને મળતો જાણે એના પોતાના જ પરિવાર ને મળતો હોય એમ. તેમને મળે હાલ ચાલ પૂછે ને પાછો એમના ત્યાં ચા ને નાસ્તા માટે ય રોકાય. નાના બાળકોને રમકડાં, બિસ્કિટ આપે. મેં કેટલાક દિવસ સુધી આ દ્રશ્યનું અવલોકન કર્યું એ રોજ અલગ અલગ મજૂરના ઘરે આ રીતે જતો. હું એ પણ જોઈ શક્યો કે કામ દરમ્યાન દરેક મજૂર એક આદર અને પ્રેમભાવે તેના નિર્દેશોનું પાલન કરતા અને તેના કામમાં જાણે આનંદ થઈ પોતાને સમર્પિત કરતા. કામમાં પ્રગતિ પણ હતી ને આવા સંબંધો થઈ ઉષ્મા પણ. અને પછી મને આ નવી પદ્ધતિ જોઈને ઈર્ષ્યા થઈ. ક્યાં મારી ડિસ્ટ્રીકશનની ડિગ્રી, ક્યાં મારા ગ્રેડ ને ક્યાં મારા ઇજનેરી કૌશલ્યો. આ બધું હોવા છતાં મને બે ઘડીનું ચેન નથી, આનંદ નથી. ને આ મેહાણી. બસ આ ઘટનાએ મારા ઇજનેરી કૌશલ્યોનો અહમ ને સંબંધો સામે પાંગળો બન્યો. મારામાં ઋજુતા આવી ને સાથે સાથે પ્રગતિ પણ. આજે હું જે કાંઈ છું તે આ પરિવર્તનથી જ!!\"\n\n\"ખૂબ સરસ મિ.મનોજ, બહુ ગ્રેટ સ્ટોરી છે તમારા અતીતની. આખો દેશ તમને તમારા વર્તમાનથી ઓળખે છે. પણ હવે તે તમારા આ અતીતને પણ જાણી જશે! બાય ધ વે? આ પોટ્રેટ? એનો ફોડ ના પડ્યો?\"\n\n\"પેલો મહેસાણી!!!!!!!\"",
      "duration": "3 mins",
      "category": "Classics"
    },
    {
      "id": 60,
      "title": "કાઠિયાવાડમાં ક્રિકેટ",
      "story_name": "એપ્રિલ 2011માં ભારત અને શ્રીલંકા વચ્ચે રમાયેલ ક્રિકેટ વર્લ્ડ કપ જોવા અમે કોલેજમાં ખાસ સ્ક્રીન બનાવેલ અને એક જમાનાના મશહૂર કૉમેન્ટેટરને વિદ્યાર્થીઓને પ્રોત્સાહિત કરવા આમંત્રિત કરેલ હતા. 1970-80 ના દાયકામાં તેઓ અંગ્રેજી, હિન્દી અને ગુજરાતીમાં રનિંગ કૉમેન્ટ્રી આપતા અને ખુબ લોકપ્રિય હતા. ક્રિકેટની રમતમાંથી મેનેજમેન્ટ સ્ટ્રેટેજી શીખવા અંગે મેચ શરુ થાય તે પહેલા વ્યાખ્યાન રાખેલ તેમાં તેઓએ પોતાના અનુભવો ખુબ રમૂજ સાથે વર્ણવેલ હતા.\n\nતેમણે 1960ના દશકાની ક્રિકેટની એક શાનદાર વાત કરી. એ સમયમાં વેસ્ટ ઇન્ડિઝના 3W (સર એવર્ટન વિક્સ, સર ફ્રેન્ક વૉરેલ, સર કલાયડ વોલ્કોટ) તરીકે ઓળખાતા મહાન ક્રિકેટર હતા તો વેસ્લી હોલ અત્યંત ઝડપી બોલર હતા. મુંબઈ ટેસ્ટ પહેલા 4-5 દિવસ કોઈ રમત નહોતી એટલે એક જમાનાના બીલખા રાજવીએ ભારતના મહાન બેટ્સમેન વિજય મર્ચન્ટને વાત કરી કે આ દિવસોમાં વેસ્ટ ઇન્ડિઝની ટિમ લઈને બીલખા આવો. બીલખા રાજવીએ સરસ ક્રિકેટ મેદાન બનાવેલું અને તેમને રમવાનો અને રમાડવાનો બહુ શોખ હતો. વિજય મરચન્ટ શરૂઆતમાં તો આશ્રર્ય પામ્યા અને રાજવીને સમજાવ્યું કે એમ એ લોકોના આવે, પણ બાપુના આગ્રહથી કેશોદ સુધી વિમાનમાં અને પછી ખાસ સલૂનમાં ટ્રેન દ્વારા જૂનાગઢ ટિમ આવી અને આગળના દિવસે મેદાન અને પીચ જોવા ગયા. વેસલી હોલે કહ્યું પીચ ઉપર બહુ ઘાસ નથી. બાપુને અંગ્રેજી આવડે નહિ એટલે વિજય મરચન્ટને પૂછ્યું કે આ લોકો શું કહે છે? વિજય મરચન્ટની ઘાસ ઓછું છે તે વાત સાંબળી બાપુ બોલ્યા આ લોકો રમવા આવ્યા છે કે ચરવા ?\n\nકાઠિયાવાડમાં નાના મોટા 200 ઉપરાંત રજવાડા હતા. પાજોદ દરબાર અને માણાવદર દરબાર ક્રિકેટના બહુ શોખીન. દુનિયાભરમાં પાંચ ભાઈ ક્રિકેટર હોય તેવું એકજ કુટુંબ તે મહમદ બંધુઓ જૂનાગઢ નવાબની રૈયત. પંદર વરસ અને એકસો ચોવીસ દિવસની સૌથી નાની વયે ટેસ્ટ ક્રિકેટ રમનાર મુસ્તાક મહમદ, હનીફ, વઝીર, સાદિક અને રઈશ પાકિસ્તાન વાટી ક્રિકેટ રમ્યા, તેમના અડધો ડઝન પિતરાઈભાઈ પણ ક્રિકેટર અને તેમના માતા અમીર બ્રિટિશ સમયના ભારતના બેડમિંગ્ટન ચેમ્પિયન જૂનાગઢના. પાકિસ્તાનના બે વડાપ્રધાન ઝુલ્ફીકાર અને બેનઝીર ભુટ્ટોના પિતા અને દાદા શાહનવાઝ ભુટ્ટો જૂનાગઢના છેલ્લા દીવાન હતા. પરવીન બાબીથી વિખ્યાત કુટુંબના પૂર્વજો ઈ.સ. 1730 આસપાસ શેર દિલાવરખાન માણાવદરના અને ઝમાનખાન બાંટવાના નવાબ હતા, તેઓ બંને સંયુક્ત રીતે ગીદડ (સરદારગઢ)ના પણ નવાબ હતા. કઠિયારાને ત્યાં જન્મનાર દિલાવર બહાઉદ્દીન જૂનાગઢના લોકપ્રિય દીવાન હતા. જૂનાગઢ અને માણાવદર દરબાર પોતે ક્રિકેટ રમતા અને ઘણા યુવાનોને તાલીમ અપાવતા તેમજ બંને શહેરમાં સરસ ક્રિકેટ મેદાન હતા ત્યાં નિયમિત ક્રિકેટ મેચ રમાતી હતી. બીલખા રાજવી પરિવારના યજુવેન્દ્ર સિંહ માત્ર 4 ટેસ્ટ રમ્યા પણ એકજ મેચમાં 7 કેચ લેવાનો વિક્રમ પોતાના નામે લખાતા ગયા તે કાંઈ નાનીસૂની વાત નથી. \n\nજામનગર રાજવી જામ સાહેબ અને તેના પરિવારમાં પણ ક્રિકેટ પ્રત્યે અત્યંત પ્રેમ હતો. રણજી ટ્રોફી જેના નામે રમાય છે તે રણજિતસિંહ ઇંગ્લેન્ડ તરફથી ટેસ્ટ મેચ રમેલ અને તેઓ એક પ્રખર બેટ્સમેન હતા. મહારાજા રણજિતસિંહજી અને દુલીપસિંહજી બંને મહાન ક્રિકેટર હતા. તેમને કાઠિયાવાડમાં ક્રિકેટને ખુબ વેગ આપેલ હતો. એમ કહેવાતું કે રણજિતસિંહ આંખે પાટા બાંધીને બેટિંગ કરતા! નકુમ અમરસિંહ લાધા (1910-1940) એક અત્યંત ઝડપી બોલર હતા જેમને 22 રનની સરેરાશથી 7 ટેસ્ટમાં 28 વિકેટ લીધી હતી. ખુબ યુવાન વયે મૃત્યુ પામતા એક મહાન સિતારાનો મધ્યાહને અંત આવ્યો હતો. \n\nબીજા વિશ્વ યુદ્ધ પછીના તબક્કામાં ઓલ રાઉન્ડર વિનુ માંકડની ગણના દુનિયાના સર્વકાલીન ઓલ રાઉન્ડરમાં થાય છે. પંકજ રોય સાથે પહેલી વિકેટની ભાગીદારીમાં કરેલ 455 રન એક અદ્વિતીય વિશ્વ રેકોર્ડ છે. તેમના દીકરા અશોક માંકડ જેઓ મુંબઈમાં ઉછરેલ તેઓ પણ એક સારા બેટ્સમેન હતા પણ તેઓ જેટલું રણજી ટ્રોફીમાં સરસ રમ્યા તેવું ટેસ્ટમાંના ઝળક્યા, એ પછીના 1970-80ના દાયકામાં રાજકોટ સામાન્ય પરિવારમાં જન્મેલ કરસન ઘાવરી એક સરસ ઓલ રાઉન્ડર હતા. તેઓ શ્રીલંકન ટીમના કોચ પણ હતા. રણજી ટ્રોફીમાં ધીરજ પરસાણા (જેઓ 1 ટેસ્ટ પણ રમેલ) અને બકરાણીયા, હરેશ પુજારા અગ્રગણ્ય બેટ્સમેન હતા. આધુનિક યુગમાં અજય જાડેજા, રવિન્દ્ર જાડેજા, ચેતેશ્વર પુજારા જેવા ક્રિકેટર કાઠીયાવાડને નામના અપાવે છે.",
      "duration": "3 mins",
      "category": "Classics"
    },
    {
      "id": 61,
      "title": "ગોંડલના ભગા બાપુ",
      "story_name": "\"ભગા બાપુ\"ના હુલામણા નામથી ઓળખાતા આ રાજવીએ એમના શાસનકાળ દરમ્યાન લોકકલ્યાણના એવા અદભૂત કામ કર્યા હતા. સર ભગવતસિંહજીએ એમના શાસનકાળ દરમ્યાન કન્યાકેળવણી ફરજીયાત બનાવી હતી. કોઇ દિકરી શાળાએ ભણવા ન જાય તો એના પિતાને ચારઆના તે સમયે આખા દિવસની મજૂરી) દંડ કરવામાં આવતો. આજે ગોંડલ રાજ્યની કોઇ વૃધ્ધા તમને અભણ જોવા નહી મળે. ભગા બાપુ સ્ત્રી સ્વાતંત્ર્યના એવા હિમાયતી હતા કે આઝાદી પહેલાના એ સમયે એમણે એમના અંગત મદદનિશ તરીકે જમનાબાઇને નિમણૂંક આપી હતી.\n\nભગા બાપુ હંમેશા દેશી પહેરવેશ જ પસંદ કરતા. એકવખત કોઇએ એમને વિદેશી પહેરવેશ માટે વાત કરી ત્યારે ભગાબાપુએ કહેલુ કે હું વિદેશી પહેરવેશ અપનાવું તો પછી મારો ગામડાનો ખેડુ દિલ ખોલીને મારી સાથે વાત ન કરી શકે. પહેરવેશને કારણે અમારા બંને વચ્ચેનું અંતર ખૂબ વધી જાય. મારે પ્રજા અને રાજા વચ્ચેનું અંતર વધારવું નથી પણ ઘટાડવું છે.\n\nકોઇ કલ્પના પણ કરી શકે કે પ્રજા પાસેથી વેરો લીધા સિવાય રાજ્ય ચલાવી શકાય ? ભગવતસિંહજીએ ગોંડલને વેરામૂક્ત રાજ્ય બનાવેલું. રાજયની તિજોરીમાંથી ખોટી રીતે એક આનો પણ ન ખર્ચાય એની આ રાજવી પુરી તકેદારી રાખતા. એકવખત ટાંચણીના ભાવમાં ઉછાળો આવ્યો ત્યારે ટાંચણી ખરીદવાના બદલે એમણે બાવળની શૂળો વાપરવા માટે કચેરીને સુચના આપેલી અને જ્યાં સુધી ટાંચણીના ભાવ ન ઘટ્યા ત્યાં સુધી બાવળની શૂળોથી કામ ચલાવ્યુ. ગોંડલ રાજ્યમાં પધારતા મહાનુભાવોને પણ મહારાજા સાહેબ એમની રહેવા જમવાની વ્યવસ્થા કરવા બદલ બીલ આપતા હતા. મહાત્મા ગાંધી, બ્રિટીશ વાઇસરોય અને ગુરુવર રવિન્દ્રનાથ ટાગોરને પણ આવા બિલ ભરવા માટે શરમ કે સંકોચ વગર જણાવી દીધુ હતું.\n\nમહારાજા સાહેબ માટે એમના સંતાનો અને પ્રજા સરખા જ હતા. પ્રજાને પણ એ સંતાનની જેમ જ સાચવતા. ગોંડલ રાજ્યના તમામ ગામડાઓમાંથી રાત્રે 'સબસલામત'નો પોલીસ પટેલનો ટેલીફોન આવી જાય પછી જ બાપુ આરામ કરવા માટે જતા.( તે સમયે ગોંડલમાં ટેલીફોન લાઇન, રેલ્વે, અંન્ડર ગ્રાઉન્ડ ઇલેકટ્રીસીટી અને ગટરની વ્યવસ્થા મહારાજા સાહેબે કરાવી હતી).\n\nપ્રજાની નાની-નાની મુશ્કેલીઓને પણ બહુ મહત્વ આપતા. એકવખત એક ડોશીએ ભગવતસિંહજીને ભારો ચડાવવા માટે વિનંતી કરી. પોતાનો કોઇ પરિચય આપ્યા વગર એમણે સામાન્ય માણસની જેમ ડોશીમાંના માથા પર ભારો મુક્યો. ડોશીએ એ વખતે કહ્યુ કે ભગાબાપુ અમને 'થાકલા' બનાવી દે તો કોઇની મદદની જરૂર ન પડે. મહારાજા સાહેબે ડોશીમાં પાસેથી 'થાકલા' એટલે શું એ સમજી લીધુ અને પછી રાજ્યના મુખ્ય ઇજનેરને બોલાવીને રાજ્યના તમામ રસ્તાઓ પર એક માઇલના અંતરે આવા થાકલા ઉભા કરી આપવાની સુચના આપી.( આજે પણ અમુક જગ્યાએ આ થાકલાઓ જોવા મળે છે. જેમાં માણસની ઉંચાઇના બે મોટા પથ્થરોની ઉપર એક ત્રીજો પથ્થર મુકેલો હોયે જેના પર ભારો મુકીને મુસાફર આરામ કરી શકે અને જ્યારે એને જવુ હોય ત્યારે ભારો ચડાવવા માટે કોઇ મદદગારની જરુર જ ન પડે).\n\nપુનાની ફર્ગ્યુશન કોલેજમાં દાન આપવાનું હતુ ત્યારે તે લોકોએ કોલેજના કોઇ એક વિભાગને મહારાજા સાહેબ કે એમના પરિવારનું નામ આપવાની દરખાસ્ત મુકી. મહારાજા સાહેબે કહ્યુ કે આ મારી પ્રજાના પૈસા છે મારા નામની કોઇ જરૂર નથી પણ અભ્યાસ માટે મારા રાજ્યના વિદ્યાર્થીઓ માટે થોડી બેઠક અનામત રાખો. આજે પણ ફરગ્યુશન કોલેજમાં ગોંડલ રાજ્યના વિદ્યાર્થીઓ માટેની બેઠક અનામત છે. \n\nભગાબાપુ જે બાંધકામ કરાવતા એ તમામ બાંધકામના કોન્ટ્રાકટર પાસે બોંડ સાઇન કરાવતા અને વર્ષો સુધી તેનું મેઇન્ટેનન્સ કરવાની જવાબદારી પણ કોન્ટ્રાકટરના માથે નાંખતા. બાંધકામ કેવુ થયુ છે એની ચકાસણી ખૂદ મહારાજા સાહેબ પોતે કરતા અને જો બાંધકામ સહેજ પણ નબળું લાગે તો ચલાવી ન લેતા. \n\nભગવતસિંહજી વિશે જેટલી વાત કરીએ એટલી ઓછી છે. મને અમારા ભગા બાપુ પ્રત્યે અનહદ પ્રેમ અને આદર છે.",
      "duration": "3 mins",
      "category": "Classics"
    },
    {
      "id": 62,
      "title": "હે ! ઘોડીયાની દેનારી",
      "story_name": "એલાર્મ વાગ્યુંને તોરલની આંખ ખુલી. સવારના ૬ વાગ્યા હતા. સંકેત એની બાજુમાં જ સુતો હતો. આજે રવિવાર હતો એટલે સંકેતને ઓફિસમાં રજા હતી. એટલે તોરલે સંકેતને જગાડ્યો નહીં. પણ દિવાળી નજીક હતી અને ઘરમાં ઘણું કામ પણ હતું, એટલે તોરલ વહેલી ઉઠી હતી. વહેલાં ઉઠવાનું બીજું કારણ એ હતું કે આજે તેના અને સંકેતના લગ્નની વર્ષગાંઠ પણ હતી. આજે એમના લગ્નને સાત વરસ થયાં હતાં. સપ્તપદીના સાત ફેરાથી શરુ થયેલો તોરલ અને સંકેતનો સંગાથ સાત વરસના મીઠા દાંપત્ય જીવનથી ભરપુર હતો. તોરલ અને સંકેત નસીબદાર હતાં કે, તેમણે જીવનમાં જેમને ચાહ્યા હતાં તેમને જ જીવનસાથી તરીકે મેળવ્યા હતાં. બાળપણમાં જ માતા-પિતાની છત્રછાયા ગુમાવનાર તોરલ મામા-મામીના ઘરે ઉછરી હતી. પણ મા તે મા ને મામી તે મામી એ ક્યારેય માનો પ્રેમ પામી શકી ન હતી. પણ સંકેતના ઘરે આવ્યા પછી તેને સાસુ સસરાના રૂપમાં મા-બાપ મળ્યાં હતાં. એ તોરલને પોતાની દીકરી બનાવીને રાખતાં હતાં. બસ ભગવાને એક જ વાતે ખોટ આપી હતી તે એ કે, લગ્નના સાત સાત વરસ પછી પણ તેનો ખોળો ખાલી હતો. પણ સંકેત કે તેને માતા-પિતાએ ક્યારેય આ વાતે તોરલને ઓછું લાગવા દીધું નહોતું. એમ છતાં તોરલ તેના જીવનમાં એક ખાલીપો અનુભવતી હતી.\n\nહજી બધા સુતેલા હતાં એટલે તોરલે સ્ટોરરૂમની સફાઈ શરુ કરી. સફાઈ કરતાં કરતાં તે નવી જૂની વસ્તુઓ બહાર કાઢવા લાગી. ત્યાં અચાનક એની નજર ઘોડિયા પર પડી. જે તેની બહેનપણી અર્ચનાએ તેને ગિફ્ટ આપ્યું હતું. આમ તો અર્ચના, તોરલ અને સંકેત બંનેની મિત્ર હતી કેમે કે કોલેજમાં ત્રણેય જણ એક જ ક્લાસમાં ભણતા હતાં. કોલેજ પૂરી કર્યા પછી સંકેત અને તોરલ લગ્ન કરવા માંગતા હતાં. સંકેતનો પરિવાર તો આ લગ્નથી રાજી હતો, પણ તોરલના મામા-મામીને આ સબંધ મંજુર ન હતો. તેની મામી તેના લગ્ન તેના ભાઈ સાથે કારાવવા ઈચ્છતી હતી. અને તોરલ એ માટે રાજી ન હતી. એટલે કોલેજ પૂરી કર્યા પછી સંકેત અને તોરલે કોર્ટમેરેજ કર્યા હતાં. અર્ચનાએ તેમને આ કામમાં પુરો સાથ સહકાર આપ્યો હતો. જયારે લગ્નના ૬ મહિના પછી તોરલને પ્રેગ્નેસી રહી હતી એ જ વખતે અર્ચનાને એક મલ્ટીનેશનલ કંપનીમાં જોબ મળી ગઈ હતી. અને તેનું પોસ્ટિંગ કેનેડા ખાતે થયું હતું. કેનેડા જતાં પહેલાં અર્ચના સંકેત અને તોરલને મળવા આવી ત્યારે આવનારા નાના બાળક માટે એ આ ઘોડિયું તોરલ અને સંકેતને ભેટ આપીને ગઈ હતી. જોકે તેનો તોરલ અને સાથેનો ફોન કોન્ટેક્ટ ચાલુ જ હતો. પણ થોડા સમય બાદ તોરલને નડેલી ગંભીર બીમારીમાં તેની પ્રેગનેન્સી મિસ થઈ ગઈ હતી. ત્યારથી માંડીને આજ સુધી તેને ફરી પ્રેગનેન્સી રહી જ નહીં. અને ઘોડિયું પણ ખાલી જ પડ્યું સ્ટોર રૂમમાં જ સ્થાન પામી ગયું.\n\nઆજે અચાનક ઘોડિયાને જોઈને તોરલને અર્ચનાની યાદ આવી ગઈ. સાથે સાથે પોતાના દુર્ભાગ્ય પર રડવું આવી ગયું. એટલામાં જ સંકેત જાગ્યો અને તોરલને શોધતો સ્ટોરરૂમ સુધી આવી પહોંચ્યો. તેણે આવીને જોયું તો તોરલ ઘોડિયા પર હાથ ફેરવતી રડી રહી હતી. તે આખી વાત સમજી ગયો, અને તોરલને પોતાની બાથમાં ઘાલી સમજાવતો બહાર ડ્રોઈંગરૂમમા લઇ આવ્યો. તેને સોફાપ્ર બેસાડી પાણી આપ્યું અને શાંત કરી.\n\nથોડો સમય પસાર થયો અને જમવાનો ટાઈમ થયો. આખું ફેમિલી ડાઈનીંગ ટેબલ પર ગોઠવાયું. એ જ વખતે તોરલે તેના સાસુ-સસરાને ઉદ્દેશીને એક વાત કરી. “મમ્મી મને જીવનમાં સાચા મા-બાપનો પ્રેમ નથી મળ્યો. પણ તમે મને સગાં મા-બાપથી પણ વિશેષ પ્રેમ આપ્યો છે. અને એક હું છું કે બદલામાં તમને કશું આપી શકતી નથી. છતાં તમે લોકોએ ક્યારેય મને કોઈ કડવા વેણ કીધાં નથી.” સંકેતના મમ્મી બોલ્યાં, “બેટા એતો ભગવાનના હાથની વાત છે. એમાં તારો કોઈ વાંક નથી. તું તારી જાતને શું કામ દોષી માને છે. આ અમારે જો ભગવાને એક સંકેત જ આપ્યો હતો. મને અને સંકેતના પિતાને એક દીકરીની ખૂબ આશા હતી તે ભગવાને ના જ આપી. પણ આજે જો, મને તારા જેવી પુત્રવધુ આપીને દીકરીની ખોટ તેણે પૂરી કરી દીધી છે. એટલે ભગવાન પર ભરોસો રાખ બેટા. સૌ સરવાના થશે.” આ સાંભળી તોરલ બોલી, ”નહીં, મમ્મી મારાથી આ ઘરની આવી દશા જોવાતી નથી એટલે મેં નક્કી કર્યું છે કે હું સંકેતના બીજા લગ્ન કરાવીશ.” આ સાંભળી બધાની આંખો ફાટી ગઈ. સંકેત તો રીતસર ઉભો જ થઈ ગયો, “તું આ શું બોલે છે તોરલ, એ ક્યારેય શક્ય નથી. તારા હોતા હું બીજી કોઈને પત્ની તરીકે ક્યારેય સ્વીકારી નહી શકું.”\n\n“તો મારા મરી ગયા પછી તો બીજી સ્વીકારશો ને ! ભલે એમ તો એમ પણ હવે મારા માતા બનવાના કોઈ સંકેત દેખાતા નથી. અને હું આ ઘરને આવો શાપ નહીં વેઠવા દઉં.” કહેતાં તોરલ એકદમ ઉભી જ થઈ ગઈ. આ સાંભળી બાકીના બધાં ઉભાં પણ થઈ ગયાં. તેમણે તોરલને સમજવાનો ખૂબ પ્રયત્ન કર્યો, પણ તે સમજવા તૈયાર ન હતી.\n\nધીમે ધીમે દિવસો પસાર થવા લાગ્યા અને તોરલની માગણી જિદ્દ બનવા લાગી. રોજ જમતી વખતે ડાઈનીંગ ટેબલ પર તોરલ સંકેતના બીજા લગ્નનું પારાયણ શરુ કરી દેતી. સંકેતે તેને ખૂબ સમજાવી, “તોરલ બીજી કોઈ આવશે તે તને અને મને સાથે નહીં રહેવા દે. શું કામ જાતે કરીને તારા જીવનમાં દુઃખ લાવવા માગે છે માની જા જિદ્દ છોડી દે.” પણ તોરલની જિદ્દ દીવસે દિવસે વધતી જ ગઈ. એની જીદ્દથી થાકીને સંકેતના માતા-પિતા સંકેતના બીજા લગ્ન માટે રાજી થયા. પણ સંકેત કોઈપણ સંજોગોમાં બીજા લગ્ન માટે તૈયાર ના હતો.\n\nએટલામાં એક દિવસ કેનેડાથી અર્ચનાનો ફોન આવ્યો તેણે તોરલને જણાવ્યું, કે તે ગુજરાત પાછી આવી રહી છે. તેની કંપનીએ તેનું પોસ્ટિંગ અમદાવાદ ખાતે કર્યું છે. અને તે આવતાં મહિને અમદાવાદ આવી રહી છે. સંકેતના ઘરમાં સંકેતના બીજા લગ્ન કરવાનું તોરલપુરણ ચાલુ જ રહ્યું. એટલામાં એક દિવસ અર્ચના આવી પહોંચી. ત્રણેય મિત્રો ઘણાં સમય પછી મળીને ખૂબ રાજી થયાં. જોબ ટ્રાન્સફર થઈ હતી એટલે અર્ચનાને થોડા દિવસનું મીની વેકેશન મળ્યું હતું. તોરલે તેને થોડા દિવસ પોતાની સાથે જ રોકાઈ જવાનો આગ્રહ કર્યો. અર્ચના તોરલના આગ્રહને નકારી ના શકી. ધીમે ધીમે અર્ચનાને પણ તોરલે આદરેલી જીદ્દની ખબર પડી ગઈ.\n\nએકવાર રાતે જમ્યા પછી તોરલ અને અર્ચના બે બહેનપણીઓ ધાબા પર હવા ખાવા બેઠી હતી. વાતો વાતોમાં તેઓ કોલેજની જૂની વાતોમા ખોવાઈ ગયાં. તોરલે અર્ચનાને પૂછ્યું. “અર્ચના તે હજી સુધી લગ્ન કેમ ના કર્યા ?” તોરલના આવા સવાલથી અર્ચના સાવ ડઘાઈ જ ગઈ.\n\n“જે ગમતું હતું તે મળ્યું નહીં અને જે મળે છે તે ગમતું નથી.” એવો જવાબ આપી તેણે વાત ઉડાડી દીધી. અર્ચનાની ગમવાવાળી વાત સાંભળીને તોરલને કંઇક યાદ આવ્યું. “એ.. તોરલ... કોલેજમાં જ્યારે પહેલીવાર મેં તને મારા અને સંકેતના પ્રેમની વાત કરી હતી ત્યારે તું પણ મને કોઈ વાત કરવાની હતી ને ! તારા ગમતા પાત્રની ! પછી મારા અને સંકેતના કોર્ટમેરેજના ચક્કરમાં હું એ વાત સાવ ભૂલી જ ગઈ. ચાલ આજે કહી દે કોણ હતો તારા સપનાનો રાજકુમાર ?” આ સાંભળી અર્ચના હસી પડી, “વાહ તોરલને તને આટલા વરસો પછી પણ એ અધૂરી વાત યાદ છે ! પણ જવા દે એ વાતોને. વીતેલી વાતો કરવાનો કોઈ અર્થ નથી.” એમ કહી અર્ચનાએ વાત ઉડાડી દીધી.\n\nથોડા દિવસ પછી અર્ચનાની કંપનીએ તેના રહેવા માટે ફ્લેટની વ્યવસ્થા કરી. અર્ચનાએ હવે નવા ફ્લેટમાં શિફ્ટ થવાનું હતું. રવિવારના દિવસે તોરલ અને સંકેત અર્ચનાના સામાનને શિફ્ટ કરવામાં હેલ્પ કરવા માટે પહોંચી ગયા. બધી ઘરવકરીનો સમાન પેક થઈ ગયો. બસ ટ્રક આવાની રાહ જોવાતી હતી. ગરમી સખત હતી એટલે અર્ચના બધા માટે કોલ્ડ્રીંકસ લેવા માટે ગઈ. તોરલ અને સંકેત પેક કરેલો સમાન ઘરની બહાર લાવી રહ્યા હતા. તોરલ એક જૂની બેગ લઈને ચાલી રહી હતી. અચાનક બેગનું હેન્ડલ તૂટી ગયું અને બેગ જમીન પર પડી ગઈ અને ખુલી ગઈ. બેગમાંથી બધા કાગળિયા બહાર નીકળી પડ્યા. તોરલ એ બધા કાગળ ભેગા કરી રહી હતી. એટલામાં એક ડાયરીમાંથી એક ફોટોગ્રાફ બહાર પડ્યો. તોરલે ફોટો ઉઠાવ્યો. એ ફોટાને જોઈને તોરલ ચમકી જ ગઈ. એ ફોટો બીજા કોઈનો નહી પણ સંકેતનો જ હતો. એ પણ કોલેજના સમયનો. તોરલ ફોટો હાથમાં લઈને ઉભી થઈ એટલામાં જ અર્ચના કોલ્ડ્રીંકસ લઈને આવી. તોરલના હાથમાં ફોટો જોઈને અર્ચનાના પણ હોશ-કોશ ઉડી ગયા. તે તોરલને બધાથી દૂર બીજા રૂમમાં લઇ ગઈ અને સમજવા લાગી, “જો તોરલ, તુ જેવું વિચારે છે એવું કઈ જ નથી. હા એવાત સાચી કે હું કોલેજ સમયમાં સંકેતને ચાહતી હતી. પણ મે ક્યારે સંકેત આગળ મારી ચાહતનો ઈઝહાર નથી કર્યો. સંકેતને તો આ વાતનો ખ્યાલ પણ નથી. તે દિવસે તુ જે ખાસ વાત પૂછતી હતી તે આ જ હતી. હું તને તે દિવસે સંકેત પ્રત્યેની મારી લાગણીની જ વાત કરવાની હતી. અને સંકેત સુધી મારા મનની વાત કેમ પહોંચાડવી તેની સલાહ લેવાની હતી. પણ હું તને કહું તે પહેલાં તે જ મને તારા અને સંકેતના પ્રેમની વાત કરી હતી. અને મે પણ જોયું હતું કે સંકેત પણ તને જ ચાહે છે. ત્યારથી માંડીને આજ સુધી મે ક્યારેય સંકેત વિષે વિચાર્યું પણ નથી. એટલામાં ટ્રક આવીને બધા સમાન ભરવામાં મશગુલ થઈ ગયા. બસ તોરલનું મન ચકડોળે ચઢ્યું.\n\nબધા સામાન સાથે અર્ચનાના નવા ફ્લેટ પર ગયા. પણ તોરલ સાથે ના ગઈ. તે પોતાના ઘરે જ રહી. થોડીવાર પછી સંકેત પણ સામાન મુકાવીને પાછો આવ્યો. તે સીધો તોરલ પાસે આવ્યો અને પૂછવા લાગ્યો, “તું કેમ સામાન મુકાવા ના આવી ?” તેના પ્રશ્નો પર ધ્યાન ન આપતી તોરલ સંકેતને જ નીરખી રહી. તેણે કોઈની સાથે કોઈ વાત ના કરી અને સૂઈ ગઈ. સંકેત પણ સૂઈ ગયો. પણ તોરલને ઊંઘ ન આવી તેના મનમાં અનેક જાતના વિચારોનું ઘોડાપૂર ઉમટ્યું. તેણે જેમ તેમ કરી રાત કાઢી.\n\nબીજા દિવસે સવારે તેણે સંકેતને ઓફિસે ન જવા કહ્યું. એક અગત્યની વાત કરવી છે એમ કહી રોકી લીધો. જ્યારે સંકેતે પૂછ્યું તો કહ્યું, “બપોરે જમતી વખતે બધાની હાજરીમાં કહીશ.” તોરલે અર્ચનાને પણ ફોન કરી પોતાના ઘરે જમવા બોલાવી. અર્ચનાને તો ખૂબ જ નવાઈ લાગી. તેને તો એમ જ હતું કે આ જાણ્યા પછી કે તે સંકેતને ચાહતી હતી તોરલ તેને જિંદગીમાં ક્યારેય બોલાવશે જ નહીં. પણ આતો ઉંધુ થયું. એમ કરતાં બપોરનો સમય થયો. બધા જમવા માટે ટેબલ પર ગોઠવાયાં. એટલામાં અર્ચના પણ ધબકતે હૈયે આવી. તેને આવેલી જોઈ તોરલ તેને હસતાં ચહેરે દરવાજા સુધી સામે લેવા ગઈ. બધા જમવા બેઠા. સંકેતે પૂછ્યું, “શું વાત છે તોરલ, તું શું કહેવા માગે છે ? એવી કઈ અગત્યની વાત છે કે તે મને આજે ઓફીસ પણ ન જવા દીધો.” તોરલે કહ્યું, “પહેલાં બધાં જામી લો, પછી વાત કરું.” બધા જમીને પરવાર્યાં.\n\nસંકેતે ફરી પૂછ્યું, \"હવે તો બોલ તોરલ શું વાત છે?\" તોરલ ઉભી થઈ અને અર્ચનાની નજીક ગઈ અર્ચનાના હૃદયના ધબકારા વધી ગયા. “નક્કી તોરલ આજે મારા અને સંકેતના સંબંધો પ્રત્યે વહેમાઈ ગઈ છે. આજે તે બધાની વચ્ચે ધમ્મા-ચકડી મચાવશે.” ત્યાંથી આગળ વધી તોરલ સંકેતની નજીક ગઈ તેને પગે લાગી અને કહ્યું, \"સંકેત હું જાણું છું કે તમે મને ખૂબ પ્રેમ કરો છો. મારો ખૂબ જ ખ્યાલ રાખો છો. પણ બદલામાં હું તમને કંઈ સુખ આપી શકતી નથી.” સંકેતે તોરલને ઉભી કરતાં કહ્યું, “તોરલ મે તને કેટલી વાર સમજાવી આવા વિચારો મગજમાંથી કાઢી નાખ. હું તારાથી ખુબ જ ખુશ છું.” તોરલ ત્યાંથી પાછી અર્ચના પાસે આવી, \"અર્ચના તું ખરેખર ખૂબ મહાન છે. તે મારા સુખ ખાતર તારા સુખનું, તારી લાગણીઓનું અને તારા પ્રેમનું બલિદાન આપી દીધું. પણ આજે હું ફરી તારી પાસે કશુંક માંગુ છું. તું ના તો નહીં કહે ને !\"\n\nઅર્ચનાને ખૂબ નવાઈ લાગી, “તું શું કહેવા માગે છે તોરલ, શું વાત છે ! જે વીતી ગયું તે વીતી ગયું મેં તને સવારે કહ્યું'તું ને કે તું વિચારે છે એવું કઈ હતું જ નહી. જે હતું તે એક તરફી જ હતું. સંકેત તો કશું જાણતો પણ નથી. એ સાવ નિર્દોષ છે. એ તને અને માત્ર તને જ ચાહે છે.” આ બધું સાંભળી સંકેત અને તેના માતા-પિતા અચરજમાં પડી ગયા. આ બધી વાતોથી અજાણ તેમને કંઈ સમજાતું નહોતું. કે આ બધું શું ચાલી રહ્યું હતું. તોરલ અર્ચનાને પગે પડી ગઈ અને કરગરવા લાગી, અર્ચના તારા મારા પર ખુબ ઉપકાર છે. બસ એક છેલ્લો ઉપકાર કર. મારા સંકેત સાથે લગ્ન કરી લે” આ સાંભળી બધા ચમકી ઉઠ્યા. તોરલ આ શું કહી રહી હતી. સંકેતના મમ્મીએ તોરલ પાસે ગયા તેને ઉભી કરીને કહ્યું, \"તોરલ તું ગાંડી થઈ ગઈ છે ? આ શું બોલે છે એનું તને ભાન છે?\" તોરલ પોતાની સાસુને ખોળો કાઢી કરગરવા લાગી, “તમે પહેલાં મારી પૂરી વાત સાંભળો પછી જે કહેવું હોય તે કહો.” એમ કહી તોરલે અર્ચનાની સંકેત પ્રત્યેની લાગણીની બધી વાત બધાને કરી. અને કહેવા લાગી. “હું તો તમને આ ઘરનો દીપક આપી શકું તેમ નથી. અને બીજી કોઈ અજાણ્યી વ્યક્તિ સાથે તમે સંકેતના લગ્ન નહીં જ કરાવો. પણ અર્ચના તો આપણા સૌની પરિચિત છે. અને તે સંકેતને ચાહે પણ છે. જો એ સંકેત સાથે લગ્ન કરશે તો અર્ચના, સંકેત, હું, તમે બધા સુખી થાશું. અને એટલે જ મેં નક્કી કર્યું છે કે હું સંકેતના બીજા લગ્ન કરાવીશ અને એ પણ અર્ચના સાથે જ. એકવાર અર્ચનાએ મારા માટે બલિદાન આપ્યું છે, અને આજે મારો વારો છે. અને મારે તો કઈ ગુમાવાનું પણ નથી. પણ ઉપરથી આ ઘરને પાપા પગલી કરતાં એક બાળકનો કિલ્લોલ મળશે.”\n\nછેવટે તોરલની જિદ્દ આગળ સંકેત અને તેના માતા-પિતાને નમતું જોખવું પડ્યું. એ બધા સંકેતના અર્ચના સાથે બીજા લગ્ન માટે સહમત થયા. હવે માત્ર અર્ચનાના જવાબની રાહ જોવાતી હતી. અને ત્યાંજ પોતાના જવાબમાં અર્ચના રડતા હૈયે તોરલને જઈને ગળે વળગી પડી. વર્ષોથી આંખોમાં ધરબાઈ પડેલો અફસોસ ખુશીના આંસુનો ધોધ બની અર્ચનાની આંખો માંથી વહેવા લાગ્યો. બધાને અર્ચનાનો જવાબ તેના આંસુઓમાં જ મળી ગયો. અને થોડા સમયબાદ અર્ચના અને સંકેતના લગ્ન થયાં. સંકેત અને તોરલે તો કોર્ટમેરેજ કર્યાં હતાં. એટલે એમની લગ્નની વિધિ પણ બાકી જ હતી. એટલે એ દિવસે ઇતિહાસમાં ભાગ્યે જોવા મળતી ઘટના બધાએ જોઈ. સંકેતે અર્ચના અને તોરલ સાથે એક જ ચોરીમાં લગ્નના સાત ફેરા ફર્યા. તોરલે જ સંકેત અને અર્ચનાને ઘરના ઉમરોટ પર આરતી ઉતારીને ઘરમાં આવકાર્યા. અર્ચના અને સંકેતના સુહાગ રાતની સેજ પણ તોરલે જ તૈયાર કરી. અને રાતે તોરલ જ સંકેતને નવી દુલ્હન બનીને આવેલી અર્ચનાના રૂમ સુધી હસતાં મોઢે મૂકી આવી.\n\nલગ્ન પછી તોરલ અને અર્ચના સંકેતની એક કૃષ્ણની બે રાધા અને રુક્મણી બનીને રહેવા લાગ્યાં. ધીમે ધીમે સમય પસાર થયો. અને અર્ચનાને પ્રેગનેન્સી રહી. તોરલ તો આ વાત જાણીને ઝૂમી જ ઊઠી. તેણે આખી સોસાયટીમાં પેંડા વહેચાવ્યા. એક દિવસ તોરલ અર્ચનાનો હાથ પકડી પોતાની સાથે લઇ જવા લાગી. અર્ચનાને ખૂબ નવાઈ લાગી. “પણ તું મને ક્યાં લઇ જાય છે, એ તો કહે.” “પણ તું આવતો ખરી.\" એમ કહેતી તોરલ અર્ચનાને સ્ટોરરૂમમાં લઇ ગઈ. અને તેણે જ ભેટ આપેલું ઘોડિયું તેને સોંપતા કહ્યું, “આ ઘોડિયું તે જ આપ્યું હતું અને આજે તે જ આ ઘોડીયામાં ઝુલનારો આપી ઘોડિયાને સાર્થક પણ કર્યું છે.” તેમ કહેતી તે અર્ચનાના માથાને ચુમી રહી.\n\nઅર્ચનાએ નવ મહિને બાલકૃષ્ણ જેવા રૂપાળા દીકરાને જન્મ આપ્યો. જન્મતાની સાથે જ અર્ચનાએ એ બાળકને પહેલા તોરલના ખોળામાં આપ્યો. અને કહ્યું, \"તોરલ આ તારો જ દીકરો છે ને તારો જ કહેવાશે. એના પર મારા કરતાં તારો અધિકાર પહેલો અને વિશેષ રહેશે.\" નાના બાળગોપાલને પોતાના ખોળામાં લઈને તોરલ તો ઝૂમી જ ઉઠી. તોરલે એ નાના મહેમાનું “કેશવ” એવું મીઠું નામ આપ્યું. થોડા દિવસો પસાર થયા. છ મહિનાનો સમય વીતી ગયો. તંદુરસ્ત થતા અર્ચનાએ પોતાની નોકરી સંભાળી. નાનો કેશવ તો તોરલને ખોળે જ હતો. તેને નાવડાવવાથી માંડીને જમાડવા અને સુવાડવા સુધીના બધા જ લાડ-કોડ તોરલ જ માણી રહી હતી. સંકેતનું ઘર હવે નાના બાળકની થણકારથી ચહેકવા લાગ્યું.\n\nએક દિવસની વાત છે. ઘરના બધાં જમવા બેઠાં હતાં અને એક ટપાલ આવી. ટપાલ અર્ચના માટે હતી. અર્ચનાએ ટપાલ લીધી અને વાંચી. ટપાલ વાંચ્યા પછી તેણે બધાના ચહેરા તરફ નજર નાંખી. બધા આશ્ચર્યથી અર્ચનાના ચહેરા તરફ તાકી રહ્યા હતાં. અને એ જાણવા માટે ઉત્સુક હતાં કે શેની ટપાલ હતી. અર્ચના એ બધાને જણાવ્યું કે તેની ટ્રાન્સફરથઈ છે. કંપનીએ તેને પ્રમોશન આપ્યું હતું. અને તેની ટ્રાન્સફર વળી પાછી કેનેડા ખાતે કરી હતી. આ જાણી બધા નિરાશ થઈ ગયાં. બધા અર્ચનાને જોબ છોડી દેવા સમજાવા લાગ્યાં પણ અર્ચનાએ ભવિષ્યનો લાભ સમજાવીને બધાને માનવી લીધાં. ઘરમાં એક પ્રકારની ઉદાસી છવાઈ ગઈ કેમ કે અર્ચનાની સાથે નાનો કેશવ પણ બધાથી દૂર થઈ જવાનો હતો.\n\nએમ કરતાં અર્ચનાનો જવાનો દિવસ આવી ગયો. બધાં અર્ચના અને નાના કેશવને એરપોર્ટ પર મૂકવા માટે ગયાં. ફલાઈટનું એલાઉન્સમેન્ટ થયું. અર્ચના ઉભી થઈ. પણ આ શું ! તે વિમાન તરફ જવાને બદલે તોરલ તરફ આવવા લાગી. તેણે કેશવને તોરલના હાથમાં મુક્યો અને કહ્યું, “તોરલ ભલે કેશવને જન્મ મેં આપ્યો. પણ એની ખરી મા તો તું જ છે. એ તારો છે અને તારો જ રહેશે. હું એની દેવકી છું. પણ એની જશોદાતો તું જ છે.” આ જોઈને તોરલની આંખો હર્ષના આંસુઓથી છલકાઈ ગઈ. તે ઉપકારભરી નજરે અર્ચનાને વળગી પડી. બધાની આંખો આંસુથી છલકાઈ ગઈ. બધાંને રડાવતી અર્ચના હસતા ચહેરે ફ્લાઈટમાં બેસી કેનેડા ચાલી ગઈ. બધા અશ્રુભીની આંખે તે મહાન હસ્તીને જતાં જોઈ જ રહ્યાં. નાનો કેશવ પોતાની જશોદાને જોઈને મલકી રહ્યો હતો !",
      "duration": "12 mins",
      "category": "Classics"
    },
    {
      "id": 63,
      "title": "કચ્છી શાલ",
      "story_name": "\"તમાશાને તેડું ન હોય” “તલવારની ધાર ઉપર ચાલવું” “ત્રાગું કરવું” “તારા જેવા તાંબિયાના તેર મળે છે” “તેલ પાઈને એરંડિયું કાઢવું” “તોબા પોકારવી-તોળી તોળીને બોલવું”\n\n---------------------\n\nપોષ મહિનો ઉતરવા આવ્યો છતાય વહેલી સવારે હજુ હાડ ગાળી નાખે તેવા સુસવાટા મારતા ઠંડા પવન ફૂંકાતા હતા. આવા વિષમ વાતાવરણમા સમગ્ર માનવ-જાત કરોના-૧૯ના કેર સામે સંગ્રામ માટે મથી રહીછે તેમજ, લોક સમુદાય નાત-જાતના ભેદ, ભેદી માનવ સહજ પ્રેમભાવથી એકબીજાને મદદે આવ્યા છે, તેવા ટાણે કચ્છની ધરોહર સમા ભુજીયા ડુંગરની પછીતે આડેધડ વિકરેલાં બાવળીયામા કોઈ નિષ્ઠુર મા-બાપના અમાનવીય કૃત્ય સામે લોકોમા ભારે રોષ ઉભરાઇ રહેલ હતો. કુદરતની લીલા અજીબ છે. બે હાથવાળા હાથ ઉપર કરીદે, ત્યારે હજાર હાથવાળો મદદે આવતો હોય છે. ખીણમા સવારે કોઈ માલધારી તેના ઢોર લઈ જઇ રહ્યો હતો ત્યારે, કચ્છી શાલમા લપેટેલી નવજાત બાળકીનો રડવાનો અવાજ તેના કાને પડ્યો. અને ડુંગર પર ત્યજી દીધેલ બાળકીના અવાજના ડુંગરમા પડઘા ગુંજી ઉઠ્યા. આ અમાનવીય કૃત્ય જોઈ તે હેબતાઈ ગયો. તેણે તેની ડાંગથી બાવળીયા હટાવ્યા અને સાથે રહેલી ગોવાલણે તરત બાળકીને ગોદમા લીધી ત્યારે નવજાત બાળકીની આંખ માનો ચહેરો શોધતી હતી.\n\nજોત જોતામા તો માનવ મહેરામણ તમાશો જોવા ઉમટી પડ્યો, “તમાશાને તેડું” ક્યાથી હોય ? લોકો “તેલ પાઈને એરંડિયું કાઢતા” હોય તેમ વાતોના ગુબ્બારા વચ્ચે મજલતા હતા,અને સૌ કેવળ મોટી મસ વાતોના વડા કરી વિખરાઈ ગયા, પરંતુ કોઈ તે બાળકીની મદદે ન આવ્યું. આખરે તે ભીમજી ભરવાડની ઘરવાળી ભૂમિએ બકરી દોહીને તાજા દૂધમા તેની ચુંદડીનો છેડો પલાળી તે બાળકીના મોઢામા મૂક્યો ત્યારે તે નવજાત બાળકી આંખ મીંચી મલકી ઉઠી.\n\nભગવાન ભરોસે ઢોર મૂકી, તે બાળકીને લઈ દોડતા પગે સિવિલ હેલ્થ સેન્ટરમા પુગ્યા ત્યારે શિરામણનો સમય વીતી ગયો હતો, પણ તેનો રંજ ન હતો. હેલ્થ સેન્ટરના કર્મચારીએ પંચનામું કરતાં પહેલા ઊલટ તપાસ આદરતા પૂછ્યું, તો તમે કેમ આ બલા, (બાળા) ને લઈ અમારી પાસે આવ્યા ? ત્યારે ભૂમિ ભરડાવણ આગળ આવી ટહુકી સાઈબ,હું રહી અભણ, આવડે તેવા બોલથી સીધી વાત કરીશ, તમે અટાણે “ત્રાગું કરવું”મૂકો કોરાણે. જુવો “સન્ધુય લાભ – ખોટના ત્રાજવેનો તોલય, “સા’એબ જરા સમજો “ વાત જ્યારે માણસાઈ, પ્રેમ,અને લાગણીની હોય ત્યારે દિમાગને કષ્ટ નો અપાય”.”કોઇ કારણ વિના કોઈના માટે ઘસાવાની ઇચ્છા થાય એવા સંબંધો જીવનમા કેટલા ?” એવા સંબંધો નસીબદારને ભગવાન આપતા હોય છે, કરુણાએ અમને તમારી પાસે મોકલ્યા છે. દરેક સંબંધોને કોઇ નામ- નથી હોતું “સા’એબ,. હોય છે ફકત એની સુવાસ. એ સુવાસ જેને સાંપડે છે એનું જીવન સભર બની રહેતું હોય છે. “સા’એબ તમ-તમારે, બેધડક જ્યાં અમારો અંગુઠો લેવો હોય ત્યાં લો પણ ‘આ’નું’ કઈક કરો.\n\nભૂમિ ભરવાડણે કીધેલી “સીધી વાત”થી હેલ્થ સેન્ટરના કર્મચારીઓની અનુકંપના જાગતા તેઓએ ઔપચારિકતા પતાવી પંચનામું કરી બાળકીને એડ્મિટ કરી. ‘ભીમજી ભરવાડ’ અને તેની ઘરવાળી ‘ભૂમિ’ સેંટરનું કાગળ કામ પતાવી, ડુંગરે પહોચી નજર નાખી અને તેઓના બધા ઢોર જોઈ અંકે કર્યા ત્યારે બપોરનો એક વાગ્યો હતો, અને તેઓ જમવા બેઠા.\n\nહેલ્થસેંટરનો આજનો દિવસ વ્યસ્ત રહેવાનો હતો, આજે ભગિની સંસ્થાના ચેર પર્સન ‘કાવેરી મુખી’ હેલ્થ સેંટરમા ગોદડાની સહાય આપવા આવવાના હતા. અને સવારનો સમય તો વીતી ચૂક્યો હતો, પરંતુ જોત જોતામા હેલ્થ સેંટરમા નવાગંતુક બાળકી ‘સૌ’ના હેત મેળવી અને “જડી”નું નામ-કરણ પામી ચુકી હતી. બધા આવનાર મહેમાનના સ્વાગત અને સેંટરની સજાવટમા લાગી ગયા. બરાબર ચારને ટકોરે કાવેરીબેન તેમના સચિવ સાથે આવી પહોચ્યા હતા. સેંટરની મુલાકાત પછી સેન્ટરના પ્રમુખે, ‘સેન્ટર’ દ્વારા અપાતી સમાજ સેવાનો ચિતાર આપ્યો ત્યારે આજની બિનવારસી બાળકીનો ઉલ્લેખ પણ કરેલો. કાવેરીબેને સેન્ટરના કાર્યોને બિરદાવી સાથે લાવેલ સહાય સુપરત કરી કોઈક વાર ફરી મદદ કરવાનો આશરો આપી ‘સેંટરથી’ પરત થતાં. તેઓને બિનવારસી બાળકીને જોવાની ઈચ્છા થઈ આવી, તેવે સમયે “ જડી”, સેન્ટરની પરિચારિકાઓના એક હાથથી બીજા હાથમા રમતી હતી. પ્રમુખે “જડી”ને લઈ કાવેરીબેનની ગોદમા મૂકી, ત્યારે આટલી સુંદર બાળકીને આમ છોડી દેતા, તેની જનેતાનો જીવ કેમ ચાલ્યો હશે ? તેવું વિચારી તેમની આંખો ભીની થયેલી જોઈ, પરિચારિકા પાણી લઈ આવી. ગ્લાસ હાથમા લેતા બોલ્યા, ભાઈ, કોઈને જોઈતું બધુ મળી રહે છે એટલે, તેઓ પાસે તમામ સુખ અને સંતોષ હોવા જોઈએ તેમ બધા માને છે. પરંતુ તેમ હંમેશા નથી હોતું. ખેર જવા દો દુનિયામા બધા સુખી હોત તો ભગવાનને કોણ યાદ કરત, કહેતા એકી શ્વાસે પાણીનો ગ્લાસ પૂરો કરતાં પરિચારિકાને પૂછ્યું, બહેન કહો, આ ઢીંગલી તમારા સેન્ટરના હાથ કેવી રીતે આવી ‘જડી’ ? પ્રમુખે વાતનો હવાલો લેતા વિગત આપી સવારની બીના વિગતે કહી સંભળાવી, અને જેમા લપેટાઈને બાળકી આવી હતી તે શાલ બતાવી. \n\nહાથવણાટની તે કચ્છી શાલને જોતાં કાવેરીબેનની આંખમા છુપા સ્પંદનો ઉમટી આવ્યા, પરંતુ શબ્દો મૌન ધારી બેઠા હતા, સામાજિક પ્રતિષ્ઠા, આર્થિક જાહોજલાલી અને આલીશાન આવાસનો કેફ ક્ષણમા ઊતરી ગયો. કોઈએ આજે દુખતી રગ ઉપર હાથ મૂકી. ભૌતિક પ્રવૃતિઓમા વ્યસ્ત રહી ભુલાયેલી ભૂતકાળની દારુણ ઘટના યાદ કરવી હોવાથી હૃદય આળું થતું ગયું. તેઓ સુન્ન થઈ વિચારતા હતા કે આજ સુધી તેમની છૂપી તવારીખના જીવાઈ ગયેલા હિસ્સાને ભૂલી, જીવનના જૂના પાનાં ક્યારેય ઉઘડવાના નથી તેવું માનતા હતા. પરંતુ આજે આ હાથવણાટની કચ્છીશાલને જોતાં. જિંદગીના એ તમામ પાના આપોઆપ ઉઘડીને હવે સામે આવી ગયા. જૂની અંગત યાદોમા, અત્યારે સમાયેલા જીવનનો “ટહુકો” અનુભવતા હતા. હજુ પણ ખોળે રહેલી “જડી” હવે પોતીકી, અને પરાણે વ્હાલી લાગતી હતી, તેના દરેક મલકાટે કાવેરીબેનના જર્જરિત દિલમા પ્રેમની નવી કૂંપળની ફૂટસાથે લાગણીનો નવો તાર જોડાતો હતો ત્યારે, તેમને એક સવાલ થયો કે, અહી મારા ભૂતકાળની વાત કહું કે ન કહું ? હું વાત કહીશ તો એનો આલોકો, કેવો મતલબ કાઢશે ? તેઓ સૌ મારી વાતને રાઇટ સ્પિરિટમા લેશે કે, મને જજ કરશે ? આમ વિચારી ભૂતકાળને સહજ સ્વીકારી જે જીવાઇ ગયું છે એની જવાબદારી લઈ, એજ સ્વસ્થતા ચહેરા ઉપર ધારણ કરતાં, બાળકીને પરિચારિકાને સોંપતા, પ્રમુખને સૂચના આપી કે, “જડી”ની બધી જવાબદારી, હવે પોતાને હસ્તક રહેશે, તેના ઉછેરમા કોઈ પણ કચાસ ન રહેવી ઘટે.\n\n ‘જડી’ અને તેની સાથેની ‘કચ્છી શાલની’ ઝલકે કાવેરી’બેનની વ્યથા કોઈ વૈશાખી બપોરનો વંટોળિયો છૂટે તેવા વેગથી તેમના કાળજાને ઘમરોળતો હતો. હેલ્થ સેન્ટરથી રવાના થતાં કાવેરીબેને તેમની ગાડી એક લીંબડાની છાંયે રોકાવી. બેસીને તેમણે ધરાઈને રોઈ લીધું. પ્રેસના ફોટોગ્રાફરને આગળ પાછળ જોઈ, પહેલીવાર ‘મુખી પરિવાર’ની જાહેરજીવનની પ્રસિધ્ધિ હવે તેમને કનડતી હોય તેમ લાગતું હતું. દુનિયા સુખેથી રડવા પણ નથી દેતી માટે રોવાનો સમય ભલે ટૂંકો રહ્યો પણ થોડું રડીલેવાથી સવિતાબેનના સુકકા ભઠ દિલમા પહેલા વરસાદ પછીની પમરાતી ઠંડક સાથે, ‘જડી’ માટે સ્નેહની સરવાણી અનુભવતા હતા. ડ્રાઇવરને ગાડી નગરપાલિકાની ઓફિસે લઇ જવા, ઈશારો કર્યો\n\nકાવેરીબેનની નજર સમક્ષ એકજ ક્ષણમા, અતીતની કડવી પળો ઉજાગર થતી જતી હતી તેમ, તેઓ વધારે બેચેન થતાં જતાં હતા. માડ માડ ભુલાયેલા સૂરજના, વાક્યો તેમના કાનમા ઉજાગર કરતાં હતા,\n\n“મા આ નસોમા પણ તમારું લોહી વહે છે. માટે જીદ છોડી, મને સંધ્યા સાથે સંસાર માડતા રોકો નહીં. અમે બંને બહુ આગળ વધી ગયા છીએ, અને જીવન પથ પર એક બીજા વગર જીવી શકીએ તેમ નથી.\"\n\n“ના,‘સુરજ’ બેટા– “બિગનો” તારી સગાઈ મે ડોક્ટર શિરીશભાઈ નામદારની દીકરી “ઉષા” સાથે કરવાનું વિચારેલ છે, ક્યાં તેઓનું ખાનદાન અને ક્યાં તારા આ ગિઘુભાઈ માસ્તરની દીકરી ‘સંધ્યા’, આમેય તું હજુ જીવન પથ ઉપર ડગ માડવા જઇ રહ્યો છે ત્યારે, તારે સંધ્યાને ભૂલી ‘ઉષા’નું દામન થામવું જોઈએ. જિંદગીમા અમુક નિર્ણયો હૃદયને કોરાણે મૂકી મગજથી, લેવાના હોય છે, ખેર ચાલ્યા કરે, તું હજુ મેચ્યોર નથી તને મારી વાત નહીં સમજાય, પણ હું તારી હિતેશ્રી છું, નહીં કે દુશ્મન”.કાવેરીબેન ઉચાટમા એકી શ્વાસે બોલી ગયા.\"\n\n“મા, તમારા પ્રત્યે મને ભારોભાર માન અને લાગણી છે. તમે મને ‘મા’ અને ‘બાપ’ એમ બંનેનો પ્રેમ અર્પી, મારા દિવંગત પિતાના કેળવેલા કારોબારની પીરસેલી થાળી મારે માટે તૈયાર રાખી છે, તે મારી જાણ, અને સમજમા છે. તમો મારા ‘માનસ-દેવી’ છો. અત્યારે પણ વણ કહી મારી લાગણી તમે પણ સમજો છો, તેની મને ખબર છે. ખોટી ઔપચારિકતા વગર કહું તો ‘મા, હું તમારી આંખમા ઊપજેલા પ્રશ્નો વાંચી શકું છું. તમારા બધા પ્રશ્નોના ઉત્તર મારી પાસે છે. હું તમારા મનનો ટુકડો છું, અનુભવનો ટુકડો છું, તમારા આદર્શોનો પણ ટુકડો છું. હું તમારી માફક “સીધી વાત” કરવામા માનુ છું. મારે હૈયે વસેલું છે, એ હોઠે આવે છે અને આવશે. સમાજનો ડર રાખીને અણગમતું કરવું પડે, તે હરગિજ મને મંજૂર નથી. આ ‘સુરજ” મુખીને તમે જ કેળવ્યો છે. સત્યના સંગાથે, આપણાં ટૂંકા જીવનમા, છળને થોડું છેટું રાખી, જીવન જીવવામા બંનેનું શ્રેય છે .હું ‘સંધ્યા’ સાથે નહીં તો “ઉષા” સાથે પણ લગ્ન નહીં કરું”\n\nતોળી તોળીને બોલી રહેલા સુરજે ઉમેર્યું, “મા, આવતી કાલે સવારે હું, ભુજ છોડી, મુંબઈ જઈશ. હું જાણું છું કે મારી હવે પછીની સફર મારા માટે ”તલવારની ધાર ઉપર ચાલવા” સમાન રહેશે, પરંતુ, મુંબઇને મારી કર્મ ભૂમિ બનાવીશ. ‘મા’ તમે, મન મોટુ રાખી રજા આપો હવે હું પગભર થવા માગુ છું. જીવન-પથ ઉપર વાર તહેવારે આપણે મળતા રહી, આપણી આ એક ‘ભવ’ની સગાઈ પૂરી કરીશું “.\n\n“પણ બેટા તારે ક્યાં કોઈ કામ કરવાની જરૂર છે ? મુંબઈ નગરી બેરહમ છે ત્યાં “તારા જેવા તાંબિયાના તેર મળતા રહે છે.” તારો ગજ ત્યાં ક્યાં વાગશે ? તું નાહકનો ત્યાં ચૂસઈ જઈશ. આ મુખી પરિવારની મહેલાત કોણ ભોગવશે ?”\n\n“ના.. મા, મારે મારી ઓળખ પોતે ઊભી કરવી છે. અને, મારે હવે પછી...‘મારી ઓળખ કાવેરી’બેન’ મુખીનો “સુરજ”, નહીં પણ ‘સુરજ’ મુખીની માતા ‘‘કાવેરી’દેવી’ ની ઓળખ ઉપસાવવી છે, જે અંહી ભુજમા શક્ય નથી. નવી જગ્યાએ જઇ, જ્યાં કોઈ આપણને કોઈ ઓળખતું ના હોય ત્યાંની ધૂળમા ફૂલ-ખીલવી, મારે આપણાં ‘નામ’ના સિક્કા પાડવાની નેમ છે.તમેજ મને કહેતા હતા કે. “મહોરવું હોય તો, ખીલવું પડે અને ખુદને ભીતરથી પાંગરવું પડે” “તમે નીડર થઈ આમ ઢીલા ના પડો. અને સહર્ષ મુંબઈ જવા દો. મારે અંહીથી કશુજ લઈ જવું નથી પરંતુ હું જ્ન્મ ભૂમિ ‘ભુજ’ને છોડતા પહેલા તમારી પાસે એકજ ચીજ લઈ જવા માગુ છું. તમે મને આપશો ને?“\n\nઅત્યાર સુધીની સ્વગત વાર્તાલાપ, સજીવ બની જરૂર હા..હા કેમ નહીં ? બોલ બેટા, શું લઈ જવું છે ? શબ્દો,\n\nકાવેરીબેનના મુખેથી નીકળતા, ડ્રાઇવરે ગાડીને બ્રેક મારી સાઈડમા લેતા પૂછ્યું, 'બેન તમે મને કઈ પૂછ્યું ?. \n\n'ના... તને નહીં.. ચલ હવે બીજે નથી જવું, સીધા ઘેર જઈશું.'\n\nચાલતી ગાડીના પ’ઇડે ફરી જૂની યાદો ચાલુ થઈ આવી અને માનસી વાર્તાલાપ આગળ ધપ્યો.,“‘મા’ તારી ‘કચ્છી શાલ’ મને આપ, હું તેને તારો પ્રસાદ ગણી ગ્રહણ કરવા માગુ છું. ‘ભલે દીકરા તને નારાજ નહીં કરી શકું’. “ભલે પ્રેમથી લઈજા, મારા બાપૂની નિશાની હવે આ ઘડી પછી તારે હવાલે”.\n\nઆખો ચરખો “જડી’ સાથે ‘શાલ’ને જોવાથી ચાલુ થયો હતો તે અત્યારે ચરમ સીમાએ ઘૂમતો હતો. કાવેરીબેન વિચારતા હતા કે શું કરું ? તો ‘મનના સંશય દૂર થાય ? ગાડી ઘેર પહોચી. ને સીધા ગયા બેડરૂમમા, જૂના ફોટા કાઢી તેમા શાલને તરાસતા જતાં હતા તેમ તેમ તેમની વ્યથા વધતી રહેતી હતી. આખરે તેમણે હેલ્થ સેન્ટર ફોન લગાવી, પરિચારિકાને કોઈજ પૂર્વ ભૂમિકા વગર “સીધી વાત” પૂછી લીધી. ‘જડી’ની સાથે મળી આવેલી‘શાલ’ જોઈને કહો, ત્યાં આભલા ભેળી મહારાવની “કોરી” (કચ્છી ચલણી સિક્કો) ભરેલી છે કે નહીં ?\n\nકાવેરીબેન’ સાથે પરિચય ઘનિષ્ઠ કરવાની, અચાનક આવતી તક જડપી પરિચારિકા બોલી “બેન હું “જ્યોતિ” આપની ‘જડી’ હમણાંજ બેબી ફૂડ ખાઈ સૂઈ ગઈ છે. તમે ફોન ચાલુ રાખો, હું જોઈને આવી. તે અડધી મિનિટમા કાવેરીબેનના હૃદયના ધબકારા વધી પૂરા પચાસ થવા જતાં હતા, ત્યાં જ્યોતિએ આવી કહ્યું, “બેન.. તમારી નજરને દાદ આપવી ઘટે, તમે એક “અછડતી” નજરે આભલાની વચમા ટાંકેલી “કોરી” જોઈછે. તે સાચું છે. સામે છેડેથી કોઈ અવાજ ન આવ્યો. ક્યાથી આવે ? મુખી પરિવારના કારોબારના સામ્રાજ્યનો તાગ પળમા લેતા કાવેરીબેન. અંહી“જડી” અને તેની સાથે મળેલી ‘કચ્છી-શાલ’નો તાગ મેળવવામા અટવાઈ ગયા હતા.\n\nબીજે દિવસે નવજાત બાળકીના કપડાં લીધા અને“કાવેરીબેન’ હેલ્થ સેન્ટર પહોચ્યા, પરિચારિકા “જ્યોતિ” દોડી આવી અને “કાવેરીબેન’ના હાથમા રહેલી ફ્રૂટ અને કાપડની કેરી બેગ લઈ, તે ‘જડી’ પાસે તેમણે દોરી ગઈ. કાવેરીબેને વહાલથી તેને પોતાના ખોળામા લીધી, ગુલાબી કોટન કપડાંથી લપેટાયેલી જડીએ બગાસું ખાતા આંખ ખોલી મલકી. જ્યોતિ,“કાવેરીબેન’ના મનની વાત કળી ગઈ હોય, તેમ કબાટમાથી ‘કચ્છી-શાલ’ લઈ આવી અને જડીને ઓઢાડી, ત્યારે કોઈને પણ પરાણે વહાલી લાગે તેવી ‘જડી’એ “કાવેરીબેન’ની સંવેદના જગાવી દીધી હતી. ’મજીઠ’ના રંગે રંગાયેલી ‘શાલ’ના ખૂણે ખાંફો ભરવાથી ફાટેલી જગ્યાએ ‘આહિર’ ભરતના ટાંકે લીધેલા સાંધા ઉપર આંગળી ફરતા તેમના દિવંગત પતિ કંચનલાલ મુખીની મધુર યાદ આવી ગઈ.\n\nહવે “જડી’નો તાળો મળતો જતો હતો. વ્યસ્ત જીવનની દૈનિક ઔપચારિકતા પતાવી, સાંજે ઘેર પહોચ્યા. અને ડ્રાઈવરને છૂટો કરી દીધો. છેલ્લા ૨૪કલાક “કાવેરીબેન’ મુખી એક એવા પડાવે ઊભા હતા, કે શું કરવું તે સુજતું નહતું. જૂની યાદો ફૂંફાડા મારી રહી હતી. લગ્ન અંગેના તેઓના ‘સુરજ’ સાથેના વિવાદે, એકના એક દીકરા ‘સુરજે’ બરાબર આંઠ મહિના પહેલા ભુજ છોડી મુંબઈ જવા પ્રયાણ કર્યું, ત્યારે અડધું ભુજ, ‘સૂરજ’ને વળાવવા ઠેઠ ગાંધીધામ આવ્યું. તે વખતે જન-સમુદાયની વચમા કાવેરીબેને પોતાની એંટ-અહમને ‘સૂરજ’ની વિકાસયાત્રામા તબદીલ કરી “તમાચો મારી ગાલ લાલ” રાખ્યો હતો. તે વખતે તેમના હૃદયે પડેલા છુપા સોળ આજે પણ પીડા દઈ રહ્યા હતા. હજુ, ‘સુરજ’ને વળાવી ભુજ આવે ત્યાં કલેક્ટર ઓફિસથી સમાચાર આવ્યા કે મુંબઈ જતી ગાંધીધામ એક્સપ્રેસને સૂરજબારીએ અકસ્માત નડતાં, ટ્રેનના અમુક ડબ્બા દરિયાની ભરતીના વહેણમા ગરકાવ થઈ ગયા છે. મારતી ગાડીએ,“કાવેરીબેન’ સૂરજબારી પહોચ્યા ત્યારે ‘મો-સુઝણું’ અજવાળું થયેલું હતું અને દૂરથી વાદળી રંગનું ઉપરણું જોતાં “કાવેરીબેન’ ફસડાઈ પડ્યા, સમયના ક્રૂર ચક્રે, તે ગોઝારા અકસ્માતમા મુખી પરિવારના ઊગતા “સુરજ”ને હણી લીધો હતો.\n\nક્યાય સુધી સોફામા પડી રહેલા “કાવેરીબેન’ને મહારાજે સાદ દઈને રાત્રે શું જમશો પૂછ્યું ત્યારે, તેમની તંદ્રા તૂટી. આજે હું ખાખરા અને દૂધ લઇશ કહી મહારાજને પરત જવા કહ્યું. મહારાજના ગયા પછી, કાવેરીબેને ફટાફટ સ્નાન કરી લઈ માનસિક તણાવ માથી થોડી મુક્તિ મેળવી, અને સાદો ખાદીનો ડ્રેસ પહેરી ગાડી લઈ સીધા “નોખાણીયા” ગામે ગાડી મારી મૂકી. આખે રસ્તે ગિધૂભાઈ માસ્તર અને તેની છોડી સંધ્યાના વિચારે “નોખાણીયા” ગામે ગાડી પહોચી ત્યારે રુદ્રમાતાના મંદિરમા આરતીની ઝાલર વાગતી હોઇ પોતે માના દરબારે પહોચી શીશ નમાવ્યું. આરતી પૂરી થઈ ત્યારે મંદિરનો પૂજારી કાવેરીબેન’ને ઓળખી ગયો અને પ્રસાદનો પડિયો આપતા બોલ્યો \"બેન સંદેશો મુકયો હોત તો કોઈને રવાના કરાવત, બોલો શું કામ છે ?\"\n\n\"ના, પૂજારી દાદા કશુજ કામ નથી, બસ’, ‘મા’નો હુકમ થયો લાગે છે ! અને તેને દરબારે હાજર થઈ છું. અને હા મારે ગિધુભાઈ માસ્તરને મળવું છે.\" \n\n મંદિરના પૂજારીએ “કાવેરીબેન’ને બહાર ઓટલે લઈ જતા કહ્યું. \"શું કહું બેન.. જમાનો ખરાબ છે. આ ગિધુમાસ્તર ગામ આખાને સંસ્કારના પાઠ ભણાવતા, પણ તેની છોડીએ, તેમને જ ફેઇલ કરી દીધા !\"\n\n\"હું કઈ સમજી નહીં પૂજારી દાદા.\"\n\n\"અરે બેન તેની છોડી ‘સંધ્યા’એ કોઈનું પાપ તેને પેટ ‘વેંઢી’ રાખી મો કાળું કરેલું હતું, નાના ગામની આબરૂનો સવાલ હતો પણ, મૂઇ, મૂંગી થઈ ગઈ, અને ગામ આખૂય “તોબા પોકારી” ગયું. કોણ હતો તેની આ હાલત કરવાવાળો તે બોલતી નહતી. એટલે સાત મહિના પહેલા માસ્તરે સ્કૂલ છોડી અને અભાગીને લઈ તેમના ગામ ‘ખાવડા’ ગયા છે.\n\nકાવેરી’બેને મંદિરના ઓટલેથી માતાના મુખારવિંદ જોતાં, થોડી તેઓ ઉપર રહેમ રાખવા પ્રાર્થના કરી. કાવેરીબેન ’ખાવડા’ના પોસ્ટમાસ્તર રામભાઇને જાણતા હોઇ, ગિધુભાઈ માસ્તરના સગડ આરામથી મળશે તે આશાએ, તેમણે ગાડી રુદ્રમાતાના મંદિરેથી“‘ સીધી પોસ્ટમાસ્તરને ત્યાં ઊભી રાખી. અને રામભાઇને મળવાથી ખબર પડી કે માસ્તરનો ચાર મહિના પહેલા સ્વર્ગવાસ થયેલો હતો. અને તેમની છોડી ‘સંધ્યા’ને પૂરા દિવસો જતાં હતા એટલે ગયે અઠવાડિયે ભુજ સિવિલ હોસ્પિટલ જવા નીકળી છે. કાવેરી’બેન ભુજ પરત આવ્યા,\n\nઆખા દિવસની હડિયા-પટ્ટી પછી પણ મનની મુઝવણમા રાહત નહતી. રાત આખી પડખા ફેરવતા રહ્યા પણ ઊંઘ જોજન દૂર રહી. અને વહેલી સવારે આંખ મળી જતાં ઉઠતાં સાડા - સાત થઈ ગયા. તૈયાર થઈ, સિવિલ હોસ્પિટલ જઇ ગાયનેક ડિવિઝનમા ‘સંધ્યા’ અંગે પૂછતાં ખબર પડી કે ‘સંધ્યા’ને અને તેણે જ્ન્મ આપેલ બાળકીને બે દિવસ પહેલા રજા આપેલી છે.“\n\nકાવેરીબેને ડિસ્ચાર્જ રિપોર્ટ જોતાં જાણ્યુ કે ‘સંધ્યા’એ તેના કૂખે જ્ન્મ લેનાર બાળકીના પિતાનું નામ ‘સુરજ’ લખાવેલ હતું. સંધ્યા’ ક્યાં હશે ? તેનો તર્ક લગાવવામા તેમનું મગજ હવે સાથ નહોતું આપતું, ‘સિવિલ’થી પાછા વળતાં ગાડીમા “કાવેરીબેને આદત મુજબ  “કચ્છ મિત્ર” દૈનિક પત્રનું ચોથુ પાનું ખોલી અવસાન નોધ અને શહેરના સમાચાર જોતાં જાણ્યું કે ભુજીયા ડુંગરની તળેટીના એક ઝાડ ઉપર લટકેલી હાલતમા બિનવારસી લાશ મળેલ છે. કોઈ અમંગલ ઘટનાના એધાંણે કઠણ કાળજાના “કાવેરીબેન’ની આંખમા આખરે ઝળઝળિયાં આવ્યા. આજે જો બંને આંખ જો જુદું જુદું રોતી હોત તો, એમની એક આંખ આંઠ મહિના પહેલા અકાળે આથમેલ “સુરજ”ની મમતા યાદ આવતા રોતી હતી, તો બીજી આંખ હવે ‘સંધ્યા’ માટે રડતી હતી. તેઓએ ગાડી પોલીસ સ્ટેશને લેવરાવી. \n\nમહદ અંશે બિન-વારસી લાશોનો અગ્નિદાહ, “કાવેરીબેન’ની ‘ભગિની;સંસ્થા કરતી હોઇ ભુજ પોલીસ સ્ટેશન સબ ઈન્સ્પેકટરે કાવેરી’બેનને જોતાં રાહતનો શ્વાસ લીધો. તેઓએ લાશ પાસેથી બરામત થયેલું એક નાનું પર્સ અને તે મહિલાની બિનવારસી લાશ અંતિમ ક્રિયા માટે સવિતા બેનને મળે તે હેતુથી, સિવિલ હોસ્પિટલ ઉપર રીલીઝ મેમો ઇસ્યુ કરાવી, “કાવેરીબેન’ને સુપરત કર્યો. કાવેરી’બેને મેમો સાથેના ફોટા જોતાં ‘જડી’ સાથે મળી આવેલ ‘કચ્છી શાલ’ અંગે હવે કોઈ સંશય નહતો, લાશ ‘સંધ્યા’નીજ હતી.કાવેરીબેને ધ્રૂજતા હાથે પોલીસ ઇન્સ્પેક્ટરે આપેલું પાકીટ ખોલ્યું. અંદરથી છ ગડી વાળી રાખેલી ચિઠ્ઠી અને થોડા રૂપિયા થોડા રૂપિયાના સિક્કા નીકળ્યા. “કાવેરીબેન’ કોઈ અગમ્ય હેતુથી ચિઠ્ઠી ખોલતા ડરતા હતા, રખેને કદાચ “મુખી પરિવાર”નું નામ નીકળે તો ? ત્યા ઈન્સ્પેકટરે ચિઠ્ઠી ખોલી, કોને ઉદ્દેશીને અને કોને લખી છે તે અંગે કોઈ પણ નામ નહતા, તે નનામી ચિઠ્ઠી ઇન્સ્પેક્ટરે“કાવેરીબેન’ને સુપરત કરી. “કાવેરીબેને ’ મનના આવેગો ઉપર અંકુશ રાખી પાકીટના નાણાં સરકારી તિજોરીમા જમા કરાવજોની વિનંતી સાથે ચિઠ્ઠીનો હવાલો લેતા તેમની ઓફિસના સ્ટાફને રીલીઝ મેમો લઈ સિવિલ દોડાવ્યા અને પોતે મુક્તિધામ પહોચી શ્રાશ્રોક્ત વિધિથી દિવંગતની અંતિમ ક્રિયા પતાવી ઘેર પહોચ્યા. \n\nકેમ જાણે પણ આજે “મુખી મેન્શન”ના દીવાનખંડમા આદમ કદની ‘સુરજ’ની સુખડના હારવાળી તસવીરની આંખોમા “કાવેરીબેન’ને એક આભારની લાગણીની ઝલક વર્તાતી હતી, તેમને છ પડ વાળેલી ચિઠ્ઠી ખોલી, તેમા લખેલું હતું... “હે મારી ‘મા’”\n\n“આ લાશને મુક્તિ ધામની ચિતાએ સોડ તાણવાનો સમય હવે આવી ગયો છે.“ મને જીવતા જીવ મૃત્યુ કોને કહેવાય ?” અને “હાલતા ચાલતા દેહે નશ્વર કેવી રીતે થવાય ?” તે મને દુનિયાએ શીખવ્યું છે ?” “બીજું હવે વધારે કઈ નથી શીખવું”. “મારી ‘છોડી’ આજ પછી પૃથ્વીનો ખોળે ખેલશે અને પાંગળશે”, “એને કોઈ મારી નાખશે તોય ધરતીની સોડ્યમા સુવાની જગ્યા થઈ જાશે તેનો મને આશરો છે .પણ એ કોઈના હેતની ઓથ પામે અને, ‘એને’ સમજણ આવે ત્યારે એટલું ‘કેજો, કે “તે”,“ગંગા”થી અધિક એવી “કાવેરી” નદીના પવિત્ર વહેણથી વહેલું એક નિર્મળ ઝરણું છે”. “તે ‘કંચન’ છે, કોઈના પાપનું પરિણામ નથી”. “તેની નસોમા ખમીરવંત કુળ અને સંસ્કારી” લોહી વહે છે. અને તે પણ કહેજો કે““નોખાણીયા” ગામના પાદરે બિરાજેલી રુદ્રમાતાને ભૂલીશ મા.” “કચ્છના ભુજની,‘આ’ ધરા સૌને સંઘરનારી ધરતી છે”. એ તેની પણ જનમ દેનારી ‘માટી’ છે. આથી વધુ મારી છોડીને એની હારે કોઈ લેણ- દેણ નથી.\n\nઊગતા ‘સુરજ’થી દૂર રહેતી ‘સંધ્યા”, આથમતા ‘સુરજ”ની પાછળ સિધાવતી હોય છે. ત્યારે હું કોઈ ફરિયાદ કરું તો મારી ખમીરવંતી ભોમકા લાજે. મારા નવ મહિનાના તપથી તપીને કંચન બનેલી મારી છોડીને તેનું ઠેકાણું મળશેજ, તે મને ખાતરી છે ! પણ આખરે રહ્યું એક જનેતાનું મન, બીજું શું આ દુનિયાના મેળાના પ્રવાસીઓ પાસે માગુ મારી માડી ? \n\nઆ અબોલ….મારી છોકરી’ને ક્યારેય “ઊનો’ વા વાશો મા’ ! તેમ છતાંય હે “રુદ્રાણી”! એની આવરદાની દોરી જો તમારે ચોપડે ટૂંકી હોય, તો મારે તમારી જોડે અંકોડા ભીડાવી, મારે કોઈ કજિયો કરવો નથી. ટૂંકી આવરદાએ એને તારી પાસે બોલાવે તો તેની, મુઠ્ઠી રાખોડીને ધરતીમા સંગરવા જગ્યા તો કાઢી આપીશ ને ? એને માથે કોઈ ઓઢાડે તે જરૂર જોજો માડી. બીજું તો કાંઇ નહિ, પણ એના દેહને સમળીઓ ઠોલે નહિ, ઇ ખ્યાલ રાખવાની કૃપા જરૂર કરશો. \n\nચિઠ્ઠી વાંચી છાતીએ દબાવી, કાવેરી-મુખી,બોલી ઉઠ્યા, , “ના” ‘સંધ્યા’ ના, માફ કર”, “તારે માત્ર એક વાર આ ‘કાવેરી’ને સાદ તો દેવો હતો”, “શું હું એટલી નિષ્ઠુર લગતી હતી તને ?“’, “આપણું આ નિર્મળ ‘ઝરણું નોધારું નથી’, તે નિરંતર આબાદ રહી વહેતું રહેશે. હજુ આ વિશાળ તટની ‘કાવેરી’ સબૂત છે ” અને ‘તેને પડખે છે’. કહેતા “કાવેરીબેને' સોલીસીટરને ફોન જોડી ‘જડી’ના એડોપ્શનના લીગલ પેપર્સ તૈયાર કરાવા કહ્યું. ત્યારે તે રાત્રે “મુખી મેન્શન”મા કાવેરીબેનના જીવનની લાંબી રાત્રિ પછી ઊગી રહેલા ‘સુરજે’ કંચનલાલ મુખી સાથેની ગૃહસ્તીનો પડાવ કચ્છી શાલના સગડે જડી ગયો હતો.\n\n",
      "duration": "13 mins",
      "category": "Classics"
    },
    {
      "id": 64,
      "title": "નવી શરૂઆત",
      "story_name": "\" અધુરા સપના,અધૂરા અરમાન છોડી તું ચાલી ગઈ,\n\nઅધૂરી ઈચ્છા, અધૂરી જિંદગી મૂકી તું ક્યાં ખોવાઈ ગઈ!!'\"\n\nઆ બે લાઇન પછી કોણ જાણે કેમ પેન આગળ ચાલતી જ અટકી ગઈ, અનિમેષ શૂન્યમનસ્ક બની બસ આસ્થાની તસ્વીરને નિહાળવા લાગ્યો. લગભગ એક વર્ષ વીતી ગયું આસ્થાના દેહાંત ને પણ અનિમેષ હજુયે ત્યાંજ અટકેલો હતો, નાના બાળકની જેમ રડતો, એકીધારે કલાકો સુધી એકજ જગ્યાએ બેસી રહેતો જાણે કે સુજ બુઝ ખોઈ બેઠો હોય તેમ.! આમતો પોતે બહુ સફળ રાઇટર બની ગયેલો પણ સફળતા મળી ત્યાં સુધીમાં તો એ સફળતાંની સાચી હકદારને ખોઈ બેઠો, આસ્થાના લીધેજ તો એણે લખવાનું ચાલુ રાખેલું, તે સતત કહેતી \" અનિમેષ, તારા ધારદાર શબ્દો જ તારી તાકાત છે, તું જોજે એવો વખત આવશે કે તારાં ચાહકોનો બહોળો વર્ગ હશે\" આસ્થા જ તો હતી જેણે તેની લખેલી બધીજ વાર્તાઓ અને નોવેલ પબ્લિશ કરેલી.. એક પછી એક દરેક વાર્તાઓના પાત્રો તેના દરેક રીડરના મન પર એક અદભૂત છાપ છોડી જતા, લેખક તરીકે અનિમેષનું નામ ધીમે ધીમે છવાતું ગયેલું, પણ આસ્થાના ગયા પછી તેની દરેક લાગણીઓ કાવ્ય પંક્તિ રૂપે લખાતી..લગભગ એક વર્ષથી તેના લખાણમાં અસહ્ય દર્દ નીતરતું, જેતેની મનઃસ્થિતીને સાફ શબ્દોમાં વર્ણવી જતું. આજે કોણ જાણે કેમ પેન આગળ વધતી જ નહતી. તેને ફરી ફરીને આસ્થાના શબ્દો યાદ આવતા, વારે ઘડીએ બસ એકજ વિચાર આવતો કે હવે પોતે કોના માટે લખશે? તેને સતત પ્રેરણા પુરી પાડનાર તો હયાત નથી? આ સફળતા નો શો મતલબ ? એકધાર્યા હજારો વિચારો જે અટકતાં જ નહતાં. અચાનક તેની દીકરી નિષ્ઠાનાં રાડવાના અવાજે તેને વર્તમાન સમયનું ભાન કરાવ્યું..નિષ્ઠા ને છાની રાખતા અનિમેષની માં રડમસ અવાજે બોલ્યાં,\" અનિમેષ પહાડ જેવી જિંદગી છે, તારા માટે નહીં તો આ નાનકડી નિષ્ઠાનું તો કંઈક વિચાર.\"\n\n\"મારી પણ ઉંમર થઈ હું ક્યાં સુધી બધું વેંઢાળે રાખીશ, ત્યાં ને ત્યાં અટકેલા રહેવાથી તું તારી સાથે આ ઘરના બધા લોકોને દુઃખી કરી રહ્યો છે\"\n\n\" એક વાર વિચારી જો ફરી લગ્ન માટે, નિષ્ઠાને પણ માંની જરૂર છે.\"\n\n\" આ ઘર એની કુળવધૂ વગર અધૂરું છે.આટઆટલા માંગા આવે છે કોઈક તો સો ટકા આ ઘર માટે સંપૂર્ણ સાબિત થશે, તું પહેલ તો કર.\"\n\nઅનિમેષ બસ ચુપચાપ સાંભળે રાખતો હતો..એની માં સાથે નો તેનો આ લગભગ રોજનો સંવાદ થઈ ગયેલો, અત્યાર સુધી ચઢતા સુરજ ને નિહાળીને રોજ નવા રંગીન સપના જોનાર અનિમેષ આસ્થાના ગયા પછી સાવ અંધકારમય જીવન જીવવા લાગેલો ઢળતા સૂરજ સામે તાકીને જાણે પોતાની જિંદગી પણ ક્યારે ઢળી જશે એજ કલ્પના કર્યાં કરતો. એ સાથેજ તે આથમતા સુરજ ના સથવારે પોતાની આથમી ગયેલી જિંદગી ના એક પછી એક પગથિયા ચઢવા લાગતો. અને આસ્થા સાથે વિતાયેલા સમય માં ખોવાઈ જતો.\n\n***\n\nઓબેરોય ઈન્ફ્રાસ્ટ્રક્ચરમાં માર્કેટિંગ મેનેજર તરીકેની નોકરીને ત્રણ વર્ષ પુરા થઈ ચૂક્યા હતા..સકસેસફુલ મેનેજર તરીકે તેની આખી કમ્પનીમાં બોલબાલા હતી, દર વખતની જેમ આ વર્ષે પણ નવા ઈંટર્ન રીકૃટ કરેલા. એક પછી એક અનિમેશની કેબીનમાં આવી દરેક પોતાનો ઈન્ટ્રો આપી જતા.\n\n\" મે આઈ કમ ઇન સર \" કેહતા તે અનિમેષના કેબીનમાં દાખલ થયેલી બે ઘડી તો જાણે પોતે પલક ઝબકાયા વગર તેને નિહાળતો જ રહી ગયેલો..પાંચ વર્ષની કોલેજ અને આ ત્રણ વર્ષની નોકરીમાં ઘણી છોકરીઓ જોઈ પણ એક નજરમાં ધબકાર ચુકી જવાય તેવો અનુભવ પેહલ વાર થયો હતો, કેબીનમાં આવતાની સાથેજ તેણે પોતાનો પરિચય આપવાનો શરૂ કર્યો, ફાંકડું અંગ્રેજી બોલતી એ પહેલીજ વખતમાં તેના મનમાં વસી ગઈ હતી, એ દિવસે આસમાની સલવાર સૂટમાં સજ્જ સાચેજ અપ્સરા જેવી લાગતી હતી, થોડોક ભરાવદાર ગોળ ચહેરો, લાબું નમણું નાક, ભરાયેલા ગુલાબી અધર, કોઈને પલવારમાં ઘાયલ કરી મૂકે તેવી બદામી આંખ, જરાક અડતા પણ જાણે મેલી થઈ જાય તેવી ગોરી ત્વચા એથીય વિષેશ તેનું આત્મવિશ્વાસથી ભરપૂર સ્મિત ..!!\n\nતે ત્યારેજ નકકી કરી બેઠો કે આસ્થાને એમ્પ્લોયમેન્ટ આપવુ જ રહ્યું એ પછી તો આસ્થાને તે પોતાના દરેક નવા પ્રોજેકટમાં સાથે રાખતો, આસ્થા પણ માર્કેટમાં આવતી દરેક નવી ચેલેન્જ સામે કાયમ તૈયાર રહેતી, શોર્ટ ટાઈમમાં પોતાની બદ્ધિ અને આવડતથી ઘણા ટાર્ગેટ અચિવ કરી નાખતી..અનિમેષ એને \" બ્યુટી વીથ બ્રેઈન \" નું પરફેક્ટ કોમ્બિનેશન સમજવા લાગેલો..અલમોસ્ટ એકાદ વર્ષની અંદર તો આસ્થા ટ્રેઇનીમાંથી આસીસ્ટંટ મેનેજર બની ગયેલી, ઘણી વખત શહેરની બહાર બિઝનેસ રિલેટેડ ટૂરમાં પણ તે આસ્થાને સાથેજ રાખતો.. તેઓની પ્રોફેશનલ લાઈફ એકદમ બેલેન્સ હતી, અનિમેષ ની કામ કરવાની રીતથી આસ્થા વાકેફ હતી એટલે ખુબજ ઓછા શબ્દોમાં એ ઘણું બધું સમજી જતી.\n\nઆંતરે દિવસે કોફીના બહાને ઓફીસ પછીનો સમય પણ તે આસ્થા સાથે વિતાવતો, પર્સનલ લાઈફમાં પણ જાણે આસ્થા સાથે તેનું કમ્ફર્ટ ઝોન હાઈ લેવલ પર હતું, તેઓ બેધડક એકબીજાને કોઈપણ વાત શેર કરી શકતા, આવી ઘણી સાંજ તેઓ સાથે ગળતાં, પોતે આસ્થાને પોતાની લખેલી શાયરી સંભળાવતો અને આસ્થા તેના વખાણ કરતા થાકતી નહી, ધીમે ધીમે તો અનિમેષની લખેલી વાર્તાઓનાં સ્ત્રી પાત્રોની સુંદરતાના વર્ણનમાં પણ જાણે આસ્થાની જ ઝાંખી થતી, આસ્થા પણ તેનું દરેક લખાણ ધ્યાનપૂર્વક વાંચતી, અને કાયમ કહેતી \"આઈ એમ ધ બીગ્ગેસ્ટ ફેન ઓફ યોર સ્ટોરીસ..\"\n\n\n\nમનોમન તે આસ્થા ને ચાહવા લાગેલો, તેને પામવાની ઈચ્છા દિવસે ને દિવસે વધતી જતી હતી, તેની ગેર હાજરી માં પણ અનિમેષ અસ્થા ના વિચારોમાં જ ખોવાયેલો રહેતો. આવીજ ખીલેલી સંધ્યાએ અચાનક તે આસ્થાના ગેસ્ટ હાઉસ જઈ પહોંચેલો, આજે પણ આસ્થા સાથેનો એ સંવાદ જાણે ગઈ કાલે જ થયો હોય એમ યાદ હતો..એકદમ તેને આવેલો જોઈને આસ્થાએ થોડિક અસહજતા અનુભવેલી\" સ....ર, તમે અત્યારે અહીંયા?\"\n\nપોતે પણ જાણે તેની સ્થિતિ સમજતો હોય એમ પરિસ્થિતિ સંભળતા જવાબ આપેલો કે , \" અહીંથી જતો હતો વિચાર આવ્યો તને મળતો જઉ , \" વેલ આઇ ગેસ હું ખોટો આવી ગયો..\"\n\nતેના વિખરાયેલા વાળ સરખા કરતાં આસ્થા બોલેલી, \"અરે ના ના સર મોસ્ટ વેલકમ,બેસો ને હું કોફી બનાવી લાઉ તમારાં માટે..\"\n\n\n\nઅનિમેષ ને એકદમ ત્યાં આવેલો જોઈને આસ્થાના મન ની અસમંજસ તેના ચહેરા પર સાફ વર્તાતી હતી. તોય પોતે તો એ દરેક ક્ષણ જાણે માણી લેવા ઈચ્છતો હતો એટલેજ વાત ના દોર ને આગળ વધારતા અને વાત બદલતા અનિમેષ બોલ્યો, \"કેમ આસ્થા તારી રૂમમેટ કાવ્યા નથી દેખાતી, તે એની બહુ વાતો કરેલી આજે ઈન્ટ્રો પણ કરાવી દે, \"\n\nશી ઇસ આઉટ ઓફ ટાઉન સર, આઇ વિશ એ અહીં હોત તો એપણ તમને મળીને ખુશ થાત, મારી જેમ એપણ તમારા લખાણની ફેન છે.\"\n\nએ પછીની દરેક ક્ષણ વિશે વિચાર કરતાં અનિમેષ અત્યારે પણ એટલોજ રોમાંચિત થઈ ગયો કે જાણે સાચેજ પોતે એ ક્ષણો ને માણી રહ્યો એમ એ ક્ષણોમાં પહોંચી ગયો.\n\n***\n\nકોફી પીતા પીતા અનિમેષ એકીટશે આસ્થા ને નિહાળી રહ્યો હતો, અંબોડામાંથી કેટલીક લટો તેના ચહેરા પર આવીને તેની સુંદરતામાં વધારો કરતી હતી,ઓફીસમાં પરફેક્ટ પ્રેઝન્ટેશન આપતી આ છોકરી અહીં કૈક અલગ જ લાગતી હતી, અનાયાસે જ અનિમેષે તેના ચહેરા પરની લટને હળવેથી તેના કાન પાછળ સરકાઇ કે જાણે વીજળી વેગે આસ્થા બે ડગલાં પાછળ ખસી ગઈ, એકદમ ગુસ્સામાં બોલી, \" તમે શું સમજો છો, આવીરીતે એકદમ આવીને ઘરમાં એકલી છું એટલે કંઈપણ બીહેવ કરશો!\"\n\n\" તમારી સાથે કોફી સુધીની છૂટ તમને એક સારા વ્યક્તિ સમજીને લીધી હતી.આગ ઝરતી નજરે આસ્થા અનિમેષને જોઈ રહી હતી.\"\n\nબે ડગલા વધારે પછળ સરકીને એ બોલી, \" તમારા જેવા ડબલ પર્સનાલિટી ધરાવતા બહુ જોયા, પણ આ બધું મારી સામે નહીં ચાલે જસ્ટ ગેટ આઉટ ફ્રોમ હિયર..\"\n\nઅનિમેષ અવાક થઈ ગયો પણ સમય સંભાળતા તેની વધારે નજીક સરકીને તેનો ચહેરો પોતાના હાથમાં લેતા બોલ્યો, \" આઈ એમ ઇન લવ વીથ યુ\" , જે દિવસે તને પહેલી વખત જોઈ એજ સેકન્ડે નક્કી કરેલું કે મારી દરેક શોધનો અંત તુજ છે.\"\n\n\" અત્યારે આ ક્ષણમાં હું તને અનહદ ચાહું છું, આના પછીની આવનારી દરેક ક્ષણમાં પણ તું જ હોઈશ.\"\n\n\"તારો સાથ હશે તો તારી સાથે, નહીં હોય તો તારી સાથે વિતાયેલી ક્ષણો સાથે જીવીશ પણ મારા દરેક એહસાસમાં તુજ હોઈશ!\"\n\n\" તારી આંખોમાં હું મારા આવનાર ભવિષ્યનાં ઢગલો સપના જોઉં છું.\" અનિમેષ એકી શ્વાસે બોલે જતો હતો, એકીટશે આસ્થાની આંખોમાં જોયે રાખતો હતો..તેની આંખના બે ખૂણા અનાયસે જ ભીના થઈ ગયેલા, આસ્થા પણ જાણે આવા અચાનક થયેલા કન્ફેશનથી થોડી અસ્વસ્થ હતી, પણ અનિમેષની આંખોમાં તેને નરી સચ્ચાઈ દેખાતી હતી, તેના દરેકે દરેક શબ્દો જાણે આસ્થા ફિલ કરી રહી હતી, કહેવા કે સાંભળવા કોઈ શબ્દો બચ્યાજ નહતાં.. અચાનક જ આસ્થા એ અનિમેષને પ્રગાઢ આલિંગન કર્યું જાણે કે સાચેજ આજ ક્ષણમાં તે અનિમેષમાં સમાઈ જવા ઇચ્છતી હોય એમ.!! અનિમેષે પણ જનુંન પૂર્વક તેને પોતાની બાહોમાં જકડી લીધી કે તેને સહેજ વારેય અળગી કરવા ના માંગતો હોય એમ..!!!\n\nહળવેથી એકદમ ધીમા સાદે અનિમેષ આસ્થાના કાનમાં પોતાની બધી લાગણીઓ ઠલવાતા બોલ્યો, \"હું કદાચ તને શબ્દોમાં સમજાવી નહી શકું એ હદે અને તું વિચારી પણ નાં શકે એ હદે હું તને ચાહું છું\"\n\n\"તું મારા અસ્તિત્વનો એ ભાગ બની ગઈ છે જે મારા છેલ્લા શ્વાસ સુધી મારામાં વાણાયેલો રહેશે.\"\n\n\"વેલકમ ટુ માય વર્લ્ડ સ્વીટહાર્ટ\"\n\nઆટલું સાંભળતા તરત જ આસ્થા પોતાના હાથમાં અનિમેષનો ચહેરો પકડી ને તેના કપાળને ચૂમી લીધું, આજેય એ ક્ષણ યાદ કરી અનિમેષનો ચેહરો એટલોજ ખીલી ઉઠયો.\n\nએ પછીની દરેક સાંજ તેઓ કાયમ સાથેજ ગાળતા..દિવસે ને દિવસે તેઓનો પ્રેમ વધારે ગાઢ થતો ગયો, એ સાથેજ કાવ્યા સાથેના સંબધો પણ વધુ પરિપક્વ થતાં ગયા..કાવ્યા માત્ર આસ્થાની જ નહીં અનિમેષની પણ એટલીજ ક્લોઝ ફ્રેન્ડ બની ગઈ.\n\nઆસ્થાના જન્મ દિવસે કોફીશોપમાં ઘૂંટણીયે પડીને અનિમેશે કહેલું ,\" વિલ યુ મેરી મી ? વિલ યુ બી માય સોલમેટ ફોરેવર..\"\n\nજાણેકે આસ્થા આજ ક્ષણની રાહ જોતી હોય એમ પલવારનોય વિલંબ કર્યા વગર અનિમેષને વળગીને બોલી ઊઠેલી , \" લેટ્સ ગેટ મેરીડ..તમારા વગર મારુ જીવન શક્યજ નથી.\"\n\nબસ તેજ વખતે પાછ થી અચાનક આવી ચઢેલી કાવ્યા એ પોતાના બન્ને મિત્રોને પ્રેમભર્યું આલિંગન આપતા કહ્યું, \" અને તમારા બંને વગર મારું જીવન સાવ અધુરું છે.\"\n\nમૈત્રી અને પ્રેમની સુખદ ક્ષણો સર્જાઈ હતી, અનિમેષની માં ને પણ આસ્થા એટલીજ પસંદ હતી એટલે જ કોઈજ અડચણ વગર તેઓનાં લગ્ન ગોઠવાઈ ગયા હતા, લગ્ન પહેલાજ તેણે કમ્પનીમાં રિસાઈન કરેલું, તે માત્ર ને માત્ર અનિમેષની પત્ની બની તેનું ઘર સંભાળવા માંગતી હતી. તેઓના લગ્નની બધીજ જવાબદારી કાવ્યાએ પોતાના પર લઇ લીધેલી.નાનામાં નાની વસ્તુનું પણ તેણે ચીવટ પૂર્વક ધ્યાન રાખેલું..આસ્થા અને અનિમેષ એકદમ ખુશહાલ દામ્પત્ય જીવન માણી રહ્યા હતા. એક વર્ષ તો જાણે પલભરમાં વિતી ગયું'તું, આ એક વર્ષમાં આસ્થા એ અનિમેષની લખેલી દરેક વાર્તા પબ્લિશ કરાવેલી એક લેખક તરીકે પણ તેની ચાહના વધતી જતી હતી, અનિમેશની પ્રોફેશનલ અને પર્સનલ લાઈફ એકદમ બેલેન્સ ચાલી રહી હતી. સુખની ચરમ સીમાનો અનુભવ તો ત્યારે થયેલો જ્યારે આસ્થાએ સમાચાર આપેલા કે પોતે ગર્ભવતી છે, અનિમેષ પોતાને જાણે દુનિયાનું બધુ જ સુખ મળી ગયું હોય તેવુ અનુભવતો હતો, આ નવ મહિના પણ કાવ્યા પડછાયાની જેમ અસ્થાની પડખે રહી હતી..નવ મહિને તેણે એકદમ તંદુરસ્ત બાળકીને જન્મ આપ્યો હતો જો કે તેનું નામ પણ કાવ્યા એજ રાખેલુ, \"નિષ્ઠા\"..!!\n\nખુશહાલ દામ્પત્ય, પ્રસિદ્ધ લેખક, સક્સેસફુલ મેનેજર આસ્થાના ચેહરા સાથે જન્મેલી રૂપાળી દીકરી જાણેકે અનિમેષના જીવનમાં કશુંજ ખૂટતું નહતું..સુખનો સોનેરી સુરજ તેના જીવનમાં ઉગ્યો હતો. પણ કદાચ આ સુખી માળાને કોની નજર ભરખી ગઈ કે અચાનક જ આસ્થાની તબિયત લથડવા લાગેલી, દિવસે ને દિવસે આવતી નબળાઈ, ઉતરતું જતું વજન, જાણેકે આસ્થા સાવ નંખાતી જતી હતી, અચાનક આવતા આ બદલાવને આસ્થા પોસ્ટ ડિલિવરી બદલાવ સમજીને અવગણતી રહી, દિવસે ને દિવસે વધતો જતો તાવ ઉતરવાનું નામ જ નહતો લેતો. દવાઓની અસર પણ નહિવત વર્તાતી હતી. ડોક્ટર પણ એકપછી એક રિપોર્ટ કરાયે જતા હતા.. આવાજ એક રીપોર્ટમાં આસ્થાને કેન્સરનું નિદાન થયું, અનિમેષની દુનિયા એજ ક્ષણે જાણે ઉજડી ગઈ, સુન્ન થઈને સાવ બેબાકળો બનીને એ કલાકો સુધી રાહ ભટક્યા રાહીની જેમ અહીં તહીં ભટકતો રહ્યો, ક્યાં જાય, શું કરે? કોને કહે? કશાજ સાંધા જડતા નહતા..જેને દુનિયા સંપૂર્ણ સમજે એવા હસતા ખેલતા પરિવારમાં જાણે આભ તુટી પડ્યું 'તું, આસ્થા સામે પોતે કઈ રીતે નોર્મલ વર્તી શકશે, એને કઈરીતે જણાવે કે એ કયા દર્દમાંથી પસાર થઈ રહી છે, સાવ સુન્ન ભવિષ્ય અને સોપો પાડી દે એવી હાલની ક્ષણો,અનિમેષ સાચેજ પાંગળો બની ગયો એમ વર્તાતો હતો..એકપછી એક ચેહરા એની આંખ સામેથી પસાર થવા લાગ્યા, નિષ્ઠા..આસ્થા..પોતાની માં... કોણ જાણે કેમ બધુજ જાણે ખતમ થઈ જશે તેવી ભીતિમાં તે અનાયાસે જ ખુલ્લા મોઢે રડી પડ્યો..કોઈજ રસ્તો નહતો સિવાય કે અણધારી આવી પડેલી આ મુસીબતનો સકારાત્મક અભિગમ સાથે સામનો કરવો..\n\nસાવ મુર્જાયેલા ઉદાસ ચેહરા સાથે,લથડતા પગે, ઘબરાયેલા મને, સાવ ભાંગી પડેલા હૃદયે તે આસ્થા સામે પહોંચ્યો તો જાણે તેના પગ જ થીજી ગયા..પોતાની દીકરીને બાથ ભરીને સુતેલી આસ્થાને જોઈને બે ઘડી બધાજ વિચારો ત્યાંજ અટકી ગયા.. પોતાના સંતાનને સાવ નિઃસ્વાર્થ પ્રેમ, જીવનભરનું ઘડતર તો સગી માં જ કરી શકે, હવે નિષ્ઠાના ભવિષ્યનું શુ થશે ? એક પછી એક વિચારોની હારમાળામાં પોતે જાણે અટવાયે જતો હતો કોઈજ ઉકેલ ન હતો..આંખમાંથી નીકળતા આંસુ, ધ્રુજતા પગ, હાથમાં આસ્થાના રિપોર્ટ્સ અને આંખ સામે ડરાવી મૂકે તેવું આસ્થા વગરનું પોતાનું અને નિષ્ઠાનું ભવિષ્ય..!! અનિમેષ ભુલીજ ગયેલો કે પોતે ક્યાં છે! આસ્થા જાગીને હળવેથી તેની નજીક આવીને તેના હાથમાંથી રિપોર્ટસ લઈને ગઈ તે કોઈજ સમયનું તેને ભાન નહતું..તે તો બસ યંત્રવત ક્યાંક દૂર વિચારોમાં અટવાયેલો હતો..આસ્થાએ એકદમ તેને બાવળ થી પકડીને મોટેથી બૂમ પાડીને હચમચાવી મુક્યો. અ..નિ..મે..ષ...!!\n\nઆસ્થાના મોટા અવાજથી પોતે ખેંચાઈને વર્તમાનમાં પાછો આવ્યો તરત જ તેને ભેટીને નાનાં બાળકની માફક રડી પડ્યો, આસ્થા તેની પીઠ પર હાથ પ્રસરાવતી રહી ને અનિમેષ એટલુજ વધારે જોરથી રડતો રહ્યો..સમજાતું નહતું કોણ કોને સાંત્વના આપે..\" આ..સ્થા...હું...હવે શુ..થશે ??\" તૃટક તૂટક અવાજે રડતા રડતા અનિમેષ કોઈજ શબ્દો પુરા નહતો કરી શકતો...\n\nકોણ જાણે કેમ આસ્થામાં ક્યાંથી અઢળક હિંમત આવી ગઇ કે જાણે કશુંજ ના થયું હોય તેમ તે અનિમેષને ચેહરો પોતાના બે હાથમાં લેતા બોલી, \" જુઓ, આ જ હકીકત છે જેને સ્વીકારવી જ રહી\"\n\n\" જે થવાનું હશે એ થઈને જ રહેશે, આપણા હાથમાં માત્ર અત્યારનો સમય છે, જે માણી લેવો..\"\n\n\"બાકી આ રોગનું ભવિષ્ય શુ છે તે આપણે જાણીએ છીએ પણ ક્યાં સુધી સમય છે તે અનિશ્ચિત છે\"\n\n\"એટલેજ અનિમેષ મારો વધેલો સમય હું જીવી લેવા માંગુ છું ,બાકી બચેલા સમયમાં આખી જિંદગી માણી લેવા માંગુ છું, માટે તમે પણ આને સ્વિકારી લો, તમને જોઈને હું જીવી શકું નહીં કે તૂટી જાઉં.\"\n\nઅનિમેષની સામે એકીટશે જોઈને આસ્થા જાણે બોલે જતી હતી...આંખોમાં ધસી આવેલી ખરા પાણીની ભરતી શાંત થવાનું નામ જ નહતી લેતી બેવ જણ એક બીજાને હિંમત આપતા હતા પણ અંદરથી તો સાવ તૂટી પડેલા...\n\nએક પછી એક દિવસો સમયની માફક સરી રહ્યા હતા. આસ્થાની ટ્રિટમેન્ટ ચાલું હતી પણ છેલ્લા સ્ટેજના કેન્સરને નાથવું અશક્ય હતું, નિષ્ઠાની બધીજ જવાબદારી કાવ્યાએ વગર કહ્યે પોતાના પર લઇ લીધેલી..કાવ્યા અને અનિમેષ આસ્થાની ઢાલ બનીને તેનાં પડખે રહ્યા હતા.\n\nઆસ્થા ને એકજ વાત નો રંજ હતો કે અનિમેષે લખવાનું છોડી દીધુ હતું તે ઇચ્છતી હતી કે અનિમેષની પેન ક્યારેય ના અટકે, તેના લખાણ તેના શબ્દો બસ ખીલતા જ જાય એ ક્યારેય ના મુરઝાય..માટેજ એક સાંજે આસ્થા અનિમેષનો હાથ પોતાના હાથમાં લેતા બોલી , \" સમય અને કિસ્મત પોતાનું કામ કરીનેજ રહેશે, એ આપણાં હાથમાં નથી, પણ જે આપણા બસમાં છે એને કેમ જતું કરવું \"\n\n\"અનિમેષ હું તમારાથી બધીજ રીતે સંતુષ્ટ છું પણ જો તમે મારા માટે કૈક કરવા ઇચ્છતા હોવ તો પ્લીઝ તમારૂ લખાણ ક્યારેય બન્ધ ના કરતાં એજ તો તમારી ઓળખ છે. મારા ગયા પછી પણ તમારા શબ્દો જ મારા અસ્તિત્વને ટકાવી રાખશે\"\n\n\"હું ઈચ્છું છું કે આપણી કહાની તમારી વાર્તા રુપે લખાય, હું તમારા શબ્દોમાં કાયમ જીવતી રહેવા માંગુ છું..લેખક તરીકે તમારો કયારેય સૂર્યાસ્ત ના થાય એ તમારે કરવું જ રહ્યું..\"\n\nઆસ્થા બોલે જતી હતી તેને વચમાં અટકાઈ અનિમેષ ઊંડા અવાજે બોલ્યો આસ્થા , \"તારા વગર કદાચ મારા શબ્દો પણ મારી જેમ જ ખોવાઇ જશે, મારી જેમ એ પણ ક્યારેય નહી ખીલી શકે...\"\n\nઅનિમેષના ખોળામાં પોતાનું માથું મુકતા આસ્થા બોલી,\n\n\"તમારે આગળ વધવુંજ પડશે અનિમેષ, મારા ગયા પછી નિષ્ઠાની અને આ ઘર જવાબદારી તમારે એકલાએજ પુરી કરવી પડશે..ત્યાં ને ત્યાં અટકેલા રહેશો તો બધુજ ગુમાવી દેશો..\"\n\n\"સ્ત્રી વગર જીવી જાણવું એટલું સરળ નથી હોતું..એટલે જ એક નવી શરૂઆત તમારે કરવી જ રહી..\"\n\n\"ઉપરની દુનિયામાથી હું જયારે અહીં આ દુનિયાના મારા ઘરને જોઉં તો મને સૂકુંન મળે નહીંકે અફસોસ..\"\n\n\"મારો જીવ નિશ્ચિન્ત બનીને વિહરી શકે એ માટે અનિમેષ તમારે આગળની જિંદગી નવેસરથી શરુ કરવી જ રહી..\"\n\n\"કોઈક તો હશેજ, જે મારી અધવચ્ચે છોડલી નૈયાને સંભાળીને આ ભવ પાર કરાવી દેશે, જે મારી જેમ જ મારી નિષ્ઠા અને મારા અનિમેષને સંભાળશે..\"\n\nઆસ્થા બસ એક શબ્દ ન બોલ થોડા રડમસ પણ ઊંચા અવાજે અનિમેષ બોલ્યો, \" એ શક્ય નથી, તારા વગર કોઈ બીજા સાથે ક્યારેય નહીં..તું સમજી નહીં શકે એ હદે મેં તને ચાહી છે..\"\n\nજાણું છું અનિમેષ એટલે જ કહું છું કે , \" પ્રેમ એકવાર જ થાય એ વાત સાચી પણ બીજીવાર ના જ થાય એ વાત તો આપણા પર આધાર રાખે છે.\"\n\n\"હશે કોઈક એવુ જે વગર કહ્યે ઘણું બધું સમજી જશે અને એ વખતે જયારે તમને એની પર માન થઈ આવે ત્યારે સમજ જો કે નવી શરૂઆત થઈ ગઇ, જિંદગીની, પ્રેમની અને નવા બન્ધનની\" બિકોઝ ઇટ્સ લાઈફ એન્ડ ઇટ ગોસ ઓન...!!!\"\n\nઅનિમેષ જોઈ રહ્યો હતો આસ્થા ને જિંદગીના છેલ્લા સમયમાં આટલી સ્વસ્થતા સાથે કેમનું કોઈ રહી શકે..\n\nઆ આસ્થા એને કૈક અલગ લાગતી હતી..\n\nઆસ્થા પોતાના છેલ્લા દિવસોમાં બધુંજ સુરક્ષિત કરીને જવા માંગતી હતી પણ તકદીરના ખેલ કોણ બદલી શકે..થોડાંક જ દિવસોમાં વધારે તબિયત લથડતા દવાખાને લઈ જતા રસ્તામાં જ તેણે શ્વાસ છોડી દીધા..અનિમેષ તો જાણે સાવ પથ્થર બની ગયો..જેમબતેમ બસ દિવસો કાઢે જતો હતો, તે દિવસથી તેની લાગણીઓ શબ્દ બની વિખરાતી, તેમાં અસહ્ય દર્દ નીતરતું.. અનિમેષ જાણે હમણાં જ આસ્થાના અગ્નિસસ્કાર કરીને આવ્યો હોય તેમ પોતાનું માથું પકડીને બેઠો હતો અચાનક ફરી તેની માંનો હાથ તેના માથે ફરતાં તેને ભાન થયુ કે આસ્થાને ગયે વર્ષ થયું...અને પોતે માન્ડ માન્ડ વર્તમાનમાં પાછો ફર્યો..\n\n***\n\nઅનિમેષના કાનમાં એની માં ના શબ્દો ગુંજાયે રાખતા હતા, પણ એ પોતાની દુવિધા કેવી રીતે કહે એ કાયમ વિચારે રાખતો કે બીજી આવેલી સ્ત્રી શુ એજ નિઃસ્વાર્થ પ્રેમ નિષ્ઠાને આપી શકશે? પોતે તો ક્યારેય આસ્થાની જગ્યા કોઈને વિચારી પણ નહીં શકે, તો એ સ્ત્રી આ ઘરમાં કેવી રીતે સેટ થઈ શકશે ? આટલુ સરળ નથી નવી શરૂઆત કરવી એ..!\n\nફરીથી બધાજ નવા અંશ રચવા નવેસરથી માળો ગૂંથવો..કશુંજ સામાન્ય નથી પણ માં ને કેવીરીતે સમજાવી?\n\nએટલેજ જ્યારે જ્યારે માં લગ્નની વાત કરે કે તરત પોતે મૌન ધારણ કરી ત્યાંથી નીકળી જતો પણ પોતાના વિચારોથી ક્યાં સુધી અને કેટલે સુધી ભાગી શકે...!!\n\nઅનિમેષ જાણે કે જીવતી લાશ બની ગયેલો જે માત્ર ને માત્ર જિંદગી વેંઢાળે રાખતો હતો...\n\nઆવાજ એક દિવસે અનાયાસે કાવ્યા એ એક બન્ધ કવર આપતા કહ્યું અનિમેષ એકદમ શાંત મગજે આને વાંચજો અને વિચારજો..\n\nકાવ્યા, \"પણ એવુંતો શું છે જે તું મને શબ્દોમાં નથી કહી શકતી..\"\n\nઅનિમેષ ઘણી એવી વાતો જેની શરૂઆત હું નથી કરી શકતી એટલે જ એને લખીને જણાઉ છું, આશા રાખું છું કે તમે પરિસ્થિતિ સમજીને આગળ વધશો..ચલો હું નીચે નિષ્ઠા સાથે છું તમારી ત્યાં જ રાહ જોઉં છું. બને તો આને અત્યારે જ વાંચજો..એવું માની લેજો કે \" આમાં મારી આસ્થા ની છેલ્લી ઈચ્છા રૂપી અમાનત છે\"\n\nછેલ્લા શબ્દો સાંભળીને ઘડીનો વિલંબ કર્યા વગર અનિમેષે લેટર ખોલ્યો..\n\n\n\nડિયર અનિમેષ,\n\n\n\nહું જાણું છું તમે કેવી દ્વિધામાથી પસાર થઇ રહ્યા છો, મારા માટે અનહદ પ્રેમનો પર્યાય એટલે જ \"આસ્થા અને અનિમેષ..!! \"\n\nઆસ્થા હયાત નથી પણ તોય તમારા છેલ્લા શ્વાસ સુધી તમે એને એજ હદે ચાહતા રહેશો, એમાં કોઈજ ઊણપ નહીં આવે, આસ્થાની એ જગ્યાને સ્પર્શવાની કોઇની હેસિયત નથી અને એ હક તમે કદાચ કોઈને નહીં આપો. આસ્થા સદાય તમારી કલમે તમારા લખાણમાં ધબકતી રહેશે, તમારામાં રહેલો લેખક એને કાયમ આ દુનિયામાં જ હયાત રાખશે, એ બધાથી ઉપર આજે હું તમારી પાસે એક મિત્ર તરીકે કૈક માંગુ છું, તમારી સાથે લગ્ન કરીને નિષ્ઠાને માંની હૂંફ હું જ આપવા માંગુ છું, દુનિયાની નજરોમાં સાથે રહેવા સાત ફેરા ફરવા ફરજીયાત છે તો એ દરેક રસમ હું નિભાવા માંગુ છું માત્ર નિષ્ઠા માટે !! તમારા દિલમાં રહેલી આસ્થા અને એના પ્રેમને સ્પર્શવાની મારી કોઈજ ઔકાત નથી, અને એ મારો અધિકાર પણ નથી. અનિમેષ આજીવન અસ્થાનો જ રહેશે ..પણ એક મિત્ર તરીકે હું એની અમાનતને સાંભળવા માંગુ છું, દુનિયા સામે ભલે તમારી પત્ની બનીને પણ ખરેખર તો જીવનભરના મિત્ર તરીકે તમારો સાથ માગું છું !\n\nઆ લેટર સાથેજ હું મારા પી પી એસ સર્જરી રિપોર્ટ તમને મોકલું છું હું નિર્ણય લઈ ચુકી છું, આ જનમમાં હું મારા પોતનાં સંતાન ને જન્મ નહીં આપું. આજીવન મારુ એક માત્ર સંતાન નિષ્ઠાજ રહેશે.. અને હા, લગ્ન કર્યા વિના જ નિષ્ઠાને ઉછેરવાની તમે મને સંમતિ આપતા હોવ તો એ નિર્ણયમાં પણ હું તમારી સાથે જ છું, ભલે નિષ્ઠાને મેં જન્મ નથી આપ્યો પણ એ જન્મી ત્યારથી એની માંની દરેક ગરજ મેં જ સારી છે અને આગળ પણ હું જ સારીશ ! તમાંરો જે કોઈ નિર્ણય હોય, હું તમારી અને નિષ્ઠાની પડખે છું અને આજીવન રહીશ..\n\n\n\nલિ-કાવ્યા.\n\n\n\nઅનિમેષ સ્તબ્ધ થઈ ગયો. પોતે ત્રણથી ચાર વાર લેટરના દરેક શબ્દો વાંચી ગયો તેને હજુ વિશ્વાસ નહતો આવતો કે કાવ્યા પોતાની જિંદગીનો એટલો મોટો નિર્ણય કરી ચુકી છે. બેચેન બનીને તે કાવ્યા પાસે પહોંચ્યો, કાવ્યાના ખોળામાં લપાઈને સુતેલી પોતાની દીકરીને જોઈને બધા વિચારો જાણે થીજી ગયા, ખરેખર તો અનિમેષની દરેક સમસ્યાનું નિરાકરણ કાવ્યાના લેટરમાં હતું. વગર કહે જાણે એ બધુંજ સમજીને બેઠી હોય એમ એણે અનિમેષના દરેક સવાલોનો જવાબ આપ્યો હતો.. વિચારોના જંજાળમાં ખૂપેલાં અનિમેષને કાવ્યાની સમજદારી પર માન થઈ આવ્યું,.અચાનક એની આંખમાંથી આંસુ સરી પડ્યા, કંઈ કેટલાય સવાલો કરવા હતા પણ કાવ્યાનાં ત્યાગ સામે એ કંઈજ નહતાં.\n\nકાવ્યા અચાનક અનિમેષની નજીક આવીને બોલી ,\" બહુ ના વિચારો, ચાલો એક નવી શરૂઆત કરીએ આસ્થાની સાક્ષીએ જ આગળ વધીએ.\"\n\nઅને બેવ એકસાથે આસ્થાની છબીમાં પોતાનું પ્રતિબિંબ નિહાળવા લાગ્યા, અને એ સાથેજ જાણેકે આસ્થાનો અવાજ અનિમેષનાં કાનમાં ગુંજી રહ્યો હતો, \"અનિમેષ કયારેક તો નવી શરુઆત કરવી પડશે, કોઈક તો સમજદાર હશેજ જે ઈમાનદારીથી મારા પરિવારને પૂરો કરશે ને એવે વખતે તમને એની ઈમાનદારી પર પ્રેમ થઇ જશે, તમે એની સાથે જ એનો હાથ પકડીને આગળ વધી જજો.. અનિમેષ ઇટ્સ લાઈફ એન્ડ ઇટ ગૉસ ઓન...\"\n\n\n\nછે અચ્છાઈ નો એક અલગ પ્રભાવ,\n\nતું એનાથી પ્રભાવિત થઈને તો જો.\n\n\n\nથાય છે અહીં દરેક વસ્તુ નો ગુણાકાર,\n\nતું પ્રેમ નો એક દાખલો માંડી તો જો.\n\n\n\nથઇ જશે બધુજ બરાબર,\n\nતું એક વાર \"નવી શરુઆત\" કરીને તો જો.",
      "duration": "16 mins",
      "category": "Classics"
    },
    {
      "id": 65,
      "title": "ધાક",
      "story_name": "“વિદ્યાર્થીમિત્રો, હવે તમે બધા પાસ થઇને નવમાં ધોરણમાં આવ્યા છો. એ વાતને અઠવાડિયું પણ થઇ ગયું. આજથી બધું નિયમિત ચાલશે. તમને તમારા રોલ નંબર મળી ગયા છે. આઇકાર્ડ માટે હજી જેના ફોટા આપવાના બાકી હોય તે બે દિવસમાં મને જમા કરાવી દે. ટાઇમટેબલ પણ તમને મળી ગયું છે. તે પ્રમાણે આજથી હું તમારા વર્ગનો ‘ક્લાસ ટીચર’ છું. દરરોજ આપણો પહેલો તાસ ગણિતનો રહેશે. તમારે સૌ એ કાલથી બસો પાનાની નોટ લાવવાની રહેશે. તમે અત્યાર સુધી કેટલું ભણીને આવ્યા તે જાણવા આજે હું કેટલાક દાખલા આપું છું, તે કાલે નવી નોટમાં કરી લાવવાના રહેશે.” – છેલ્લા વીસ વર્ષથી અજયભાઇ આમ જ શરુઆત કરતા હતા.\n\nતેમની એક માન્યતા હતી, ‘પહેલા અઠવાડિયામાં વિદ્યાર્થીઓ ઉપર એવી ધાક બેસાડી દેવી કે તેથી આખા વર્ષમાં તેઓ શાંતિ અને અનુશાસનમાં જ રહે.’ દર વર્ષે તેમની આ માન્યતા વધુ ને વધુ દ્રઢ બનતી જતી હતી. પોતે તો આવું માનતા પણ સાથે સાથે બીજા જુનિયર શિક્ષકોને આવી સલાહ વારંવાર પીરસતા રહેતા. ‘ફર્સ્ટ ઇમ્પ્રેશન’ની બાબતમાં તેઓ વધુ પડતા સજાગ હતા.\n\nબીજો દિવસ શરુ થયો. પ્રાર્થના પૂરી થઇ અને અજયભાઇ તેમના વર્ગમાં પહોંચ્યા. હાજરી પૂરાઇ ગઇ. ઔપચારિક વાતો કરીને સૌપ્રથમ તેમણે આપેલા ગૃહકાર્યની તપાસ હાથમાં લીધી. જે વિદ્યાર્થીઓ નવા હતા તેમને ગભરામણ છૂટી ગઇ. આખા વર્ગમાં સાત વિદ્યાર્થીઓ ‘લેશન’ વિનાના હતા. સાહેબને તક મળી ગઇ પોતાની ધાક જમાવવાની. સાતેય ‘ગુનેગારો’ને આગળ બોલાવ્યા. વિદ્યાર્થીઓ ડરતાં ડરતાં સાહેબના ટેબલ પાસે આવ્યા. “હું કોઇ પણ બહાનું ચલાવી લેવાનો નથી.” – સાહેબ તાડુક્યા.\n\nવિદ્યાર્થીઓ કંઇપણ બોલે તે પહેલાં તેમણે ગરજવાનું અને વરસવાનું ચાલુ કરી દીધું. સાતેય વિદ્યાર્થીઓની હથેળીમાં સોટીએ પોતાના નિશાન છોડવાનું શરુ કર્યું. સનન.. સનન.. સનન.. લાકડીના મારનાં પડઘા આખા વર્ગના વિદ્યાર્થીઓના કાનની આરપાર નીકળી ગયા. આ સાતમાં એક દૂબળો પાતળો માસૂમ ચહેરાવાળો વિદ્યાર્થી પણ હતો – નઈમ. નાજૂક બાંધો, ખિસ્સા વગરનું કમીઝ, ટૂંકી પેન્ટ અને પગમાં સાંધેલા સ્લીપર. પણ જયાં નિયમિતતાનું મહત્વ હોય ત્યાં માસુમિયતનું કેટલું ગજું? આ નાનકડા વિદ્યાર્થીએ હાથ ધર્યો ત્યારે સાહેબનાં તરડાયેલા કપાળ પર દયાની એક પણ રેખા જન્મી નહીં. એટલા જ ગુસ્સાથી તેમણે સોટી ઠંડા પડી ગયેલા હાથમાં ઝીંકી દીધી.\n\n“ઓ...હ...” – નઈમ કમરેથી વાંકો વળી ગયો. છોકરીઓના મોઢામાંથી સિસકારો નીકળી ગયો. સાહેબે સાતેયને સજા કરીને પોતાનું શિક્ષણ (શિક્ષા) કાર્ય પૂરું કર્યું. વર્ગમાં સન્નાટો છવાઇ ગયો. સાહેબે સાતેય છોકરાઓને માફીપત્ર લખીને રીશેષમાં આપી જવા કહ્યું. સાહેબ તાસ પૂરો કરીને વર્ગની બહાર નીકળ્યા ત્યારે તેમના ચહેરા પર ‘ધાક’ જમાવ્યાનો વિશિષ્ટ ગર્વ છવાયેલો હતો.\n\nરીશેષ પૂરી થઇ. સાતેય વિદ્યાર્થીઓ પોતપોતાના માફીપત્ર આપી ગયા. રીશેષ પછી અજયભાઇનો ફ્રી તાસ હતો. તેમણે આ ચબરખીઓ ઉપર નજર ફેરવવા માંડી. પહેલી છ ચબરખીઓમાં સામાન્ય બહાના અને તે અંગેની માફીની વાતો લખેલી હતી. પરંતુ છેલ્લો કાગળ વાંચતા જ અજયભાઇ થંભી ગયા. એ કાગળ નઈમનો હતો. જેમાં ગોળમટોળ અક્ષરોમાં લખ્યું હતું, “સાહેબ, મને માફ કરો. બે દિવસ માટે મારે દવાખાને જવું પડ્યું હતું. મારા પેટમાં સળિયો લાગ્યો હતો. જેથી હું આપનું લેશન નથી કરી શક્યો. હવેથી આવું નહીં થાય તેની ખાત્રી આપું છું.” સાહેબને આ વાત ગળે ન ઉતરી. તેમણે તાત્કાલિક ટેબલ પર પડેલી બેલ વગાડી. પટાવાળો હાજર થયો પણ ઉપર જોયા વિના જ સાહેબ બોલી ગયા, “ધોરણ ૯માંથી નઈમને બોલાવી લાવ” પટાવાળો સાહેબના ગુસ્સાને પારખી ગયો. તેને તરતજ નઈમને હાજર કર્યો. “મે આઇ કમ ઇન સરરર..?” –નઈમ ગભરાતો ગભરાતો અંદર આવ્યો. પટાવાળાએ સમય જોઇને ચાલતી પકડી. હાથમાં રહેલી ચબરખી ઉંચી કરીને સાહેબે પૂછ્યું, “આ શું લખ્યું છે?” જવાબમાં નઈમ નીચું માથું રાખીને ઉભો રહ્યો. સાહેબ અવાજમાં તીવ્રતા વધારીને બોલ્યા, “ક્યાં લાગ્યો છે સળિયો, જૂઠૂં બોલે છે? બતાવ જોઇએ!” નઈમે ધીમેથી પોતાનું કમીઝ ઉંચું કરીને કમર પર વીંટેલો પાટો બતાવ્યો. આખી કમરને ફરતે મોટો પાટો બાંધેલો હતો. પાટો જોઈને સાહેબના અવાજની તીવ્રતા ઓછી થઈ પણ શંકાઓ વધતી જતી હતી. તેમણે બીજું તીર છોડ્યું, “કોની સાથે લડાઈ કરી?” નઈમે રડમસ ચહેરે જવાબ આપ્યો, “કોઈ નહીં સાહેબ, આ તો ઘરમાં જ લાગી ગયું.” “ઘરમાં જ? ઘરમાં આટલું બધું કંઈ લાગે? મને ઉલ્લુ ના બનાવ. આ ઘા મારામારીનો જ છે. જે હોય તે સાચ્ચું કહી દે.” –સાહેબ ઝડપથી જવાબ મેળવવા માંગતા હતા.\n\n“સાહેબ, મારા અબ્બા અને અમ્મી વચ્ચે ઝઘડો ચાલતો હતો. બકરાનો ધંધો બરાબર ચાલતો નથી. રોજ સાંજે અબ્બા દારુ પીને ઘરે આવે છે. પછી અમ્મી ને અને અમને મારે છે. આ વખતે પણ અમ્મી પર ખૂબ ગુસ્સે હતા. તેમના હાથમાં ક્યાંકથી સળિયો આવી ગયો હતો. તે અમ્મીને સળિયો પેટમાં મારવા જતા હતા ને હું વચ્ચે આવી ગયો. મેં અમ્મીને બચાવી લીધી સાહેબ..” – નઈમ સડસડાટ બોલી ગયો.\n\nતેનો જવાબ સાંભળીને સાહેબ અવાચક બની ગયા. થોડીવાર માટે શું બોલવું, શું કરવું તેનું ભાન ન રહ્યું. ભરચક વર્ગખંડ વચ્ચે જન્મેલી ધાક સ્ટાફરુમનાં એકાંતમાં ઓગળતી જતી હોય એવું લાગ્યું. સાહેબે થોડીવાર પછી નઈમને માથે હાથ ફેરવ્યો ને કહ્યું, “તારે મને પહેલા તો કહેવું જોઈએ?”\n\n“પણ સાહેબ પહેલા જ તમે...” નઈમનું વાક્ય અધુરું રહી ગયું. બંને આંખોના બંધ તૂટી ગયા. નઈમ ચોધાર આંસુએ રડી પડ્યો. સામે સાહેબનેય આંખમાં ઝળઝળિયાં આવી ગયા. આવું દ્રશ્ય આ શાળામાં પહેલીવાર સર્જાયું હતું. શાળામાં સૌથી વધુ કડક અને અનુશાશનપ્રિય વ્યકિત આજે પહેલીવાર આટલી લાગણીશીલ થઈ રહી હતી. તેમણે નઈમનો હાથ પોતાના હાથમાં લીધો જેમાં પોતે સોટીનો માર માર્યો હતો. એ નાનકડા હાથમાં સોટીની ભાત બરાબર ઉપસી આવી હતી. થોડીવાર માટે અજયભાઈને થયું કે આ બાળકને છાતીસરસો ચાંપીને તેની સાથે હું ય રડી લઉં, થોડું પ્રાયશ્ચિત કરી લઉં. પણ તરત જ તેમને પોતાના શિક્ષક હોવાનો ખ્યાલ આવ્યો. સ્થળની પ્રતીતિ થઈ. તેમણે પોતાની જાતને વ્યવસ્થિત કરી અને નઈમને વર્ગમાં જવાનું કહ્યું. પણ તે દિવસે સાહેબને રાત્રે ઊંઘ ન આવી. આખી રાત “મેં અમ્મીને બચાવી લીધી સાહેબ” – આ વાક્ય તેમના ઓશિકા પર પડઘાતું રહ્યું.\n\nબીજે દિવસે સવારે પહેલા તાસમાં સાહેબે નઈમને ઉભો કર્યો. તેની બહાદુરીના આખા વર્ગ સમક્ષ વખાણ કર્યા, જાહેરમાં માફી માંગી અને પહેલી પાટલીએ બેસાડ્યો. આખા વર્ગને ચોકલેટ વ્હેંચી. નઈમના ચહેરા પર ક્યારેય ન હોય તેવી ખુશી ઝળકી ઉઠી હતી. આ નાનકડી ઘટનાએ અજયભાઈના વીસ વર્ષના અહમના કિલ્લાને ભેદી નાખ્યો હતો. આજે સાહેબને વર્ષો પછી હળવાશનો અનુભવ થયો. સ્ટાફરુમનાં મિત્રો માટે પણ આ બદલાવ અકલ્પનિય હતો. આજે એક વાત ખાસ બની, આ વખતે તાસ પૂરો કરીને સાહેબ બહાર નીક્ળ્યા ત્યારે તેમના ચહેરા પર ધાક જમાવ્યાનો નપૂંષક ગર્વ ન્હોતો પણ બીજો જ આનંદ હતો.\n\n",
      "duration": "5 mins",
      "category": "Classics"
    },
    {
      "id": 66,
      "title": "આકાશની બુલબુલ",
      "story_name": "“અરે બુલબુલ, આવી ગઈ કોલેજથી ! કેવો રહ્યો આજનો દિવસ ?” આંગણામાંથી દિવાનખંડમાં પ્રવેશી રહેલી બુલબુલને જોઈ તેની મમ્મીએ રસોડામાંથી સાદ દેતાં પૂછ્યું. અને રોજની આદત મુજબ યાંત્રિક રીતે જ તેમનો હાથ પાણીનો ગ્લાસ ભરવા દોરાયો. પાણી લઇ તેઓ પોતાની લાડકી દીકરી પાસે પંહોચ્યા, જે આજે થોડીક ચિડાયેલી લાગી રહી હતી. સોફા પર ઘા કરેલ કોલેજ બેગ, વિખરાયેલા વાળ, અને નાક પરનો ગુસ્સો તેની નારાજગીની સાબિતી પૂરતા હતા. અને મમ્મી ધ્વારા અપાતો પાણીનો ગ્લાસ અવગણીને બુલબુલે ગુસ્સામાં આવી જઈ બોલવાનું શરુ કર્યું,\n\n\"બસ મમ્મી... બહુ થયું આ બુલબુલ... બુલબુલ....\" છેલ્લા વીસ વર્ષથી આ નામ સાંભળીને મારા કાન પાકી ચુક્યા છે ! આજના આધુનિક જમાનામાં મારું આવું ગામઠી નામ... બુલબુલ ! અરે તમારે નામ રાખવું જ હતું તો કંઇક સારું રાખી લેતા... આવું નામ...!? આવા નામ હવે માત્ર ભોજપુરી ફિલ્મોમાં જ સાંભળવા મળે છે... અને પેલું નવું રીમીક્ષ આઈટમ નંબર... ‘નાચ મેરી બુલબુલ...’, કોલેજમાં છોકરાઓ રીતસરનો નાકમાં દમ કરી રાખ્યો છે ! લોફર સાલાઓ...! અને આ કંઇ મારી જોડે પહેલીવારનું નથી... પેલું કેરેક્ટર હતું ને... ‘બુલબુલ પાંડે’ એની પરથી પણ લોકોએ મને ઘણી ખીજવી હતી... એન્ડ નાવ, ઇનફ ઈઝ ઇનફ....! હવે મેં ધારી લીધું છે... આ નામનું ચેપ્ટર કોઈ પણ રીતે પૂરું કરવું જ રહ્યું !\" એકધારું બોલતાં તેને હાંફ ચડવા લાગ્યો, અને એ શ્વાસ લેવા રોકાઈ.\n\n“અરે બુલ...” હોઠ સુધી આવેલું દીકરીનું નામ તેના મમ્મીએ તેની નારાજગી જોતાં પાછું ગળી જવું પડ્યું અને સુધારી લેતાં બોલ્યા, “અરે દીકરા, પહેલા પાણી તો પી લે. પછી તારે જે કહેવું હોય એ કહેજે.”\n\n“ના... હવે મારે માત્ર કહેવાનું નથી, કરીને પણ બતાવવાનું છે !”\n\n“શું ?”\n\n“નામબદલી ! બહુ થયું આ ‘બુલબુલ... બુલબુલ’ ! ભલે મારે સરકારી કચેરીઓના ગમે તેટલા ધક્કા ખાવા પડે... પણ હવે તો હું નામ બદલાવીને જ જંપીશ. અને કાલથી જ એની કામગીરી શરુ !” કહેતાં તે લાકડાના દાદર પર પગ પછાડતા પોતાના રૂમમાં ચાલી ગઈ. એવું પણ નહોતું કે બુલબુલે પોતાના નામ અંગે આ વખતે પહેલી જ વાર ફરિયાદ કરી હોય, પણ આ વખતે ફરિયાદ સાથે એ પોતાનો નિર્ણય પણ કરી આવી હતી... જેની મક્કમતા તેના અવાજમાં સાફ વર્તાતી હતી !\n\nઅને ત્યાં જ દીવાનખંડ અન્ય એક ઓળખીતા પગરવ સંભળાયા, આ વખતે બુલબુલના પિતા ઓફિસથી પાછા આવ્યા હતા. બુલબુલ માટેનો પ્યાલો તેમને આપતા તેઓ બોલ્યા,\n\n“આકાશ... બુલબુલ કહેતી હતી કે...”\n\n“હા, એ સાંભળ્યું મેં. તમારી વાતચીત ચાલતી હતી ત્યારે હું આંગણામાં જ હતો.” પાણી પી લીધા બાદ તેઓ બોલ્યા.\n\n“પણ આકાશ... આ વખતે તેનો નિર્ણય મક્કમ લાગે છે.” બુલબુલની મમ્મીએ ચિંતામય સ્વરે કહ્યું.\n\n“ભલે રહ્યો. આખરે એને પોતાના નિર્ણયો લેવાનો પૂરો હક છે. એની ઈચ્છા એ મુજબ છે તો કાલે હું જાતે એને એફિડેવિટ કરાવવા લઇ જઈશ.”\n\n“પણ આકાશ, એ નામ... એની સાથેની આપણી યાદગીરી...”\n\n“બુલબુલ પર આપણે આપણી મરજી થોપી તો ન જ શકીએ ! આખરે, હવે આપણી દીકરી મોટી થઇ ગઈ છે !” કહી તેઓ પોતાના રૂમમાં ચાલ્યા ગયા.\n\nઅને બુલબુલના મમ્મી પણ સાંજની રસોઈની ચિંતા કરતા રસોડામાં પ્રવેશી ગયા. કારણકે હાલ ફિલહાલ તો તેમની માટે રસોઈની ચિંતા જ અગ્રેસર હતી. પણ એમનું મન પણ રસોઈમાં ક્યાં લાગી રહ્યું હતું. એ તો એમની દીકરી બુલબુલ પાસે ભટકી રહ્યું હતું, જે હમણાં પોતાના રૂમમાં મોઢું ફુલાવી, બારી પાસે બેસી પુસ્તક વાંચતી હશે. પણ નક્કી, ગુસ્સાની કારણે હજી સુધી એક જ વાક્ય પર અટકી પડી હશે !\n\nઅને રસોઈનું કામ અડધું મૂકી તેઓ પોતાના રૂમમાં ગયા અને આકશની નજરોથી બચાવતા, તિજોરી ખોલી, લોકરમાંથી એક ચીજ કાઢી પોતાના સાડીના પાલવમાં સંતાડી, ઉપર બુલબુલના રૂમ તરફ ચાલવા લાગ્યા. અને એમના અનુમાન મુજબ જ બુલબુલ બારી પાસે બેઠી હતી. અને મમ્મીને દરવાજા પર આવેલી જોઈ, મોઢું બગાડી બેઠી. જાણે ઇશારાઓમાં કહેતી હોય કે, ‘મને મનાવવાની કોશિશ પણ ન કરતી... આ વખતે હું નહીં જ માનું.’ અને એ એવું કંઇ બોલે એ પહેલા જ તેની મમ્મી તેની બાજુમાં આવીને બેસી ગઈ, અને સાડીમાં છુપાવેલી એ ચીજ તેના હાથમાં પકડાવી.\n\n“હવે આ શું છે...?” બુલબુલે પૂછ્યું.\n\n“ડાયરી છે.”\n\n“કોની...?”\n\n“એ તો વાંચ્યા બાદ જ ખબર પડેને...!”\n\n“પણ એ મને શું કામ આપે છે? મારે કોઈ ડાયરી નથી વાંચવી !”\n\n“અરે, એક ડાયરીની રીતે ના સહી, એક નવલિકા કે વાર્તા સમજીને વાંચી લેજે !” મમ્મીએ આખરી દાવ નાખતાં કહ્યું. કારણકે તેઓ બખૂબી જાણતા હતા કે વાંચનની ચીજને બુલબુલ ક્યારેય ના કહે જ નહીં. હાથ નીચે જે પુસ્તક આવે એને વાંચ્યે જ ઊંચું મુકવાની એની નાનપણની આદત હતી. અને મમ્મીનો એ દાવ કામ પણ કરી ગયો. બુલબુલ કોઈક વિચારે ચડી ગઈ હોય એમ એ ડાયરીને તગતગી રહી. અને એને એમ જ વિચારોમાં છોડી, મમ્મી હળવેકથી રૂમ બહાર સરકી ગઈ.\n\nથોડી વાર સુધી એ ડાયરીને હાથમાં રમાડ્યે રાખી, બુલબુલ ફરી પોતાના પુસ્તકમાં પરોવાઈ. પણ એ ડાયરીએ તેના મન પર સમગ્રપણે વર્ચસ્વ જમાવી લીધું હતું. ‘મમ્મીને તો લખતા વાંચતા માંડ આવડે છે, અને પપ્પાને તો ડાયરી લખવાની આદત પણ નથી. તો આ ડાયરી બીજા કોની હોઈ શકે...?’ વિચાર કરતાં તેણે પોતાનું પુસ્તક બાજુ પર મૂકી, ડાયરીને વાંચવા માટે હાથમાં લીધી. અને તેના પહેલા જ પાને લખ્યું હતું...\n\n‘હું બુલબુલ...!’ પોતાનું જ નામ વાંચી તે ઘડીભર એ અક્ષરોને જોતી જ રહી. પણ પછી અચાનકથી તેણે બીજો એક તર્ક કર્યો, કે પોતે એક જ બુલબુલ થોડી છે દુનિયામાં !\n\nઅને તેણે ફરી આગળ વાંચવાનું શરુ કર્યું....\n\n‘હું બુલબુલ...! ઓળખી મને ? કદાચ ન પણ ઓળખી હોય. અને તે કદાચ એવી આશા પણ ક્યાં રાખી હશે કે હું તને આમ સંપર્ક કરીશ... ડાયરી દ્વારા !\n\nનથી જાણતી કે આજે આ બધું તને શા માટે લખી રહી છું... પણ આજે ફરી વાર તારી સાથે દિલ ખોલીને વાતો કરી લેવી છે... તારી - મારી વાતો. એક આખરી વાર !\n\nયાદ છે તને, જયારે તું મને પહેલી વાર મળ્યો હતો ! હું તો એ ‘બજાર’માં નવી હતી, પણ તું એક અનુભવી ‘ઘરાક’ લાગતો હતો. અને તે પેલી સુંદરીમાસીને – મારા દારૂડિયા બાપે જેની પાસે મને વેચી મારી હતી – વધારે પૈસા આપીને ‘ફ્રેશ’ છોકરીને મળાવવા કહ્યું હતું. અને એ તને મારા રૂમમાં દોરી લાવી હતી. જ્યાં, એક ખૂણામાં હું પોતાના ભરાવદાર અંગોને નાના સ્કર્ટ નીચે છુપાવવા મથી રહી, રડતી બેઠી હતી. અને તે બારણાને અંદરથી બંધ કરી, મારા આંસુઓ પર હાસ્ય વેર્યું હતું. કારણકે એ આંસુ જ તારી માટે સાબિતી હતા કે હું સાચોસાચ ‘ફ્રેશ’ હતી ! પણ કોણ જાણે અચાનક તને શું થયું, અને તું હસવાનું અટકાવી, મારી નજીક આવી મારી લગોલગ બેસી, મારા આંસુ લુછવા લાગ્યો. અને હું તને કરગરતી રહી, ‘પ્લીઝ મને જવા દો... મને અહીંથી બહાર લઇ જાઓ... મારે અહીં નથી રહેવું...’ અને તું મને શાંત પાડતો રહ્યો. અને કેટલાય દિવસ ત્યાં ગોંધાઈ રહ્યા બાદ તારા ખભા થકી મને એક સહારો મળ્યો હતો, જેની પર હું માથું મૂકી ધ્રુસકે ‘ને ધ્રુસકે રડી પડી હતી. અને મારા શાંત થયા બાદ, તે હળવેકથી મારો ચેહરો હડપચીથી સહેજ ઊંચકી મને તસતસતું ચુંબન કર્યું હતું... અને મને આજે પણ એ નથી સમજાતું કે શા માટે મેં ત્યારે તારો વિરોધ પણ નહોતો કર્યો. અને ચુંબન કર્યા બાદ તું મને સમજાવતો હોય એમ બોલ્યો હતો,\n\n“હવે તું રડીશ નહીં. અને અહીંથી ક્યાંય જવાની જીદ પણ કરીશ નહિ. આ જ તારું નસીબ છે એ વાત જેટલી જલ્દી સ્વીકારી લઈશ,એટલું તારા પોતાના માટે સારું રહેશે.” અને હું કંઇ કહું એ પહેલા જ તું ઉભો થઈ દરવાજા સુધી ચાલી ગયો, અને ફરી થોડું રોકાઈને બોલ્યો,\n\n“...આપણી વચ્ચે શું બન્યું એ સુંદરીને કહેવાની જરૂર નથી. એને માત્ર એટલું કહેજે કે તને થોડાક દિવસ આરામ કરવા દે, બાકીનું એ બાઈ જાતે સમજી લેશે. અને હું થોડા દિવસોમાં ફરી તને મળવા આવીશ.”\n\nઅને તારા ગયાની થોડી જ ક્ષણોમાં સુંદરી મારા રૂમમાં આવી હતી. અને આવતાની સાથે સળ વિનાની ચાદરને નિહાળતા મુંજાતી રહી – ત્યારે તો તેની એ હરકત નહોતી સમજાઈ, પણ આજે એ બધું જ સમજી શકું છું - પણ પછી હરખાતી બોલી, \n\n“બુલબુલ, આમ જ લોકોને ‘ખુશ’ રાખીશ તો ઘણી જ આગળ વધીશ ! અને તું પણ કમાલ છોકરી છે, પહેલી જ મુલાકાતમાં ઘરાકને ખોટું નામ કહેવાની આવડત શીખી ગઈ ! પેલો હરખપદુડો તો બહાર નીકળી, કોલર ઊંચા કરતાં કહેતો હતો ‘સુંદરી, આ બુલબુલે તો ઘણી મજા કરાવી !’\n\n“પણ મેં...” હું કંઇક કહું એ પહેલાં જ તેણે મારી વાત કાપી નાખતાં કહ્યું,\n\n“અને હવે તું થોડાક દિવસ આરામ કર. નવું નવું છે ત્યાં સુધી શરમ આવશે... પછી તો એ તારી ‘આવડત’ થઇ જશે ! અને આમ જ વર્તીશ તો પૈસા છાપતી થઇ જઈશ !”, અને એવી ‘સલાહો’ આપી સુંદરી બહાર ચાલી ગઈ, અને હું તારા વિચારોમાં !\n\nતારું આપેલું નામ, બુલબુલ ! જે સાથે તે મારી આગળ પાછળના સમગ્ર અસ્તિત્વને ભૂંસી માર્યા હતા. અને તારા એ એક વાક્ય - ‘બુલબુલે, ઘણી મજા કરાવી’ – એ મને કેટલી સરળતા કરી આપી તેની તને તો ક્યાંથી ખબર હોય ! એ બાદ મને ભરપેટ જમવાનું તો મળતું જ, જોડે જાત જાતના ફળફળાદી અને જ્યુસ પીવા અપાતા. પણ એ બધું મને એમ લાગતું જાણે બકરાને હલાલ કરતા પહેલા ખવડાવીને તગડો કરવામાં આવી રહ્યો હોય ! પણ એ બધા વચ્ચે હું માત્ર તારી ફરી આવવાની રાહ જોવા લાગી હતી. કેમ? શા માટે? એ તો હું આજે પણ નથી જાણતી, અને કદાચ એ વખતે જાણવાની ઈચ્છા પણ નહોતી. બસ તું ફરી મળે એની જ ઇન્તેજારી હતી.\n\nઅને થોડાક દિવસોમાં એ વિરહનો પણ અંત આવ્યો, અને સાથે તું આવ્યો ! અને આવતાની સાથે જાણે મારો કોઈ સ્વજન હોય એમ મારા હલહેવાલ પૂછવા માંડ્યો. અને હું માત્ર તને જોતી રહી. નક્કી આપણા બે વચ્ચે કોઈક જુનો ઋણાનુબંધ રહ્યો હશે, અન્યથા આટલી મોટી માયાવી મુંબઈના કમાટીપૂરમાં આપણું મળવું પણ ક્યાંથી શક્ય બન્યું હોત ? અને એ દિવસે પણ તું મને માત્ર મળવા જ આવ્યો હોય એમ જ વર્તયો હતો. બસ દિલ ખોલીને વાતો કર્યે જતો હતો, અને હું તારી એ વાતોમાં ખોવાતી જતી હતી, અને ક્યારેક થોડીક મારી વાતો પણ કહેતી. અને ફરી થોડીક વાતો બાદ તું ચાલી નીકળ્યો. હા, અન્ય એક તસતસતું ચુંબન ચોપડ્યા બાદ !\n\nઅને હું એ વ્હેમમાં રહી ગઈ કે મારે અહીં માત્ર વાતો જ કરવાની છે ! પણ ના...! હું ખોટી હતી. બીજા જ દિવસે એક અજાણ્યા પુરુષે આવી, મારા વ્હેમની એ દીવાલને મારી ચીસો વચ્ચે તોડી પાડી !! અને એ વખતે મને સાચવી લેવા માટે પણ કોઈ નહોતું... તું પણ નહીં !\n\nએ ઘટનાના ત્રણ દિવસ બાદ તું ફરી આવ્યો હતો, અને એ વખતે તારું મારો પડી ગયેલો ચેહરો જોઈ માત્ર એટલું પૂછવું કે ‘શું થયું?’ અને એ સાથે હું તૂટી પડી. બે દિવસથી આંખોમાં રોકીને સુકવી નાંખેલા આંસુને મેં ફરી વહેવાનો માર્ગ કરી આપ્યો ! અને મારા એ આંસુ તને મારી સાથે થયેલ ‘કામ’ની મુક ગવાહી આપી રહ્યા હોય એમ તું મને સાચવી લેવા મથતો રહ્યો. જે કામ તું ટાળતો આવ્યો હતો, - શા માટે તેની મને નથી ખબર - એ જ કામ કોઈ અન્યએ પાર પાડ્યું હતું. અને એ ઘટના બાદ હું સમગ્રપણે પોતાનું અસ્તિત્વ ગુમાવી બેઠી હતી. અને ખરા અર્થમાં મેં એ નરકમાં મારા ડગ માંડ્યા હતા !\n\nતું ભલે મને સાચવવા મથતો હતો, પણ તારા છુપાવવાના લાખ પ્રયત્નો બાદ પણ મેં તારી આંખોમાં મારા દર્દ થકી આવેલા આંસુ જોયા હતા. અને બસ એ ક્ષણ ! એ ક્ષણથી મેં તને પોતાનો ધારી લીધો હતો ! પણ આપણા સંબંધને શું નામ આપવું એ મને આજે પણ – આ ડાયરી લખી રહી છું એ ક્ષણ સુધી – મૂંજવી જાય છે. પણ અમુક સંબંધ નામના મ્હોતાજ જ ક્યાં હોય છે !\n\nઅને એ દિવસે જે થયું એ પછી લગભગ રોજ થતું રહ્યું. ક્યારેક હું રડતી, બુમો પાડતી, દર્દમાં કણસતી, તો ક્યારેક જીવતી લાશ બનીને પડી રહેતી. પણ એ નરકમાં પણ મારા ભાગે ક્યાંક સુખ લખેલું હતું, જે મને તારી સંગતમાં મળતું... તારી વાતો થકી !\n\nમને આજે પણ યાદ છે, આપણી એવી જ એક મુલાકાતમાં મેં જાતે સાડીનો પાલવ સરકાવી નાંખ્યો હતો, અને તે ડઘાઈ જતા પૂછ્યું હતું, “આ શું કરે છે બુલબુલ...?”\n\nઅને મેં જવાબ આપ્યો હતો, “હવે આ અંતર રાખવાનો પણ શું અર્થ ? આખરે તને પણ મારી પાસેથી એ જ જોઈતું હશેને, જે માટે બીજા બધા અહીં આવે છે !”\n\nઅને એના બદલામાં તે જે જવાબ વાળ્યો હતો એ વિચારતા આજે પણ મને મારી એ હરકત પર લજ્જા થઇ આવે છે... મને - નાનકડી બાળકીને સમજાવતો હોય એમ બોલ્યો હતો, “હા, હું પહેલી વખત તારી પાસે આવ્યો ત્યારે એની માટે જ આવ્યો હતો. અને હું ધારત તો એ જ દિવસે એ મેળવી પણ લેત ! પણ મને તારી પાસેથી બીજું પણ ઘણુંય મળે છે, તું મને સાંભળે છે, હું તારી સામે મારું સમગ્ર અસ્તિત્વ ઉઘાડી શકું છું, અને મારા માટે એટલું જ પુરતું છે. જે વ્યક્તિની વાતનું બહાર કોઈ જ મહત્વ નથી, એની વાતોને તું મન પરોવીને સાંભળતી હોય છે, અને એક સારો શ્રોતા એક એવી ચીજ છે જે મુર્ખમાં મુર્ખ વ્યક્તિને પણ ગમતી હોય છે ! અને કદાચ તને પણ મારી સાથે વાતો કરવી ગમતી હશે...!” કહી તે મારો પાલવ ફરી ખભે મુક્યો હતો. અને એ સાથે જ તેં મારી નજરોમાં એક મૂઠ્ઠીઉંચેરુ સ્થાન પ્રાપ્ત કરી લીધું હતું.\n\nઅને તું સાચો પણ હતો, મને પણ તારી સાથે દિલ ખોલીને વાતો કરવું ગમતું. કારણકે એ દોજ્જ્ખમાં એક માત્ર તું જ હતો જે મને હવસનું રમકડું ન સમજતા, એક માણસ તરીકે સમજતો હતો.\n\nઅને ત્યારબાદ તો આપણી એવી મુલાકાતો નો દોર ચાલતો જ રહ્યો. તું પૈસા ખર્ચીને મારી પાસે આવતો... ફક્ત વાતો કરવા, અને મારી વાતો સાંભળવા. અને પછી વાળ, કપડા અસ્તવ્યસ્ત કરી, ચાદર પર બનાવટી સોડ ઉપસાવી ચાલી નીકળતો. અને મને પણ એ રમત માફક આવી ગઈ હતી. સાચું કહું તો, એ દિવસો મારી જિંદગીના સૌથી શ્રેષ્ઠ દિવસોમાં સમાવી શકાય તેવા દિવસો હતા. તું મારી પાસે આવતો, મારા ખોળામાં પોતાનું માથું નાંખી, મારા વાળથી રમત કર્યે રાખી વાતો કરતો. ક્યારેક હું તને કોઈક વાત માટે લડી લેતી, ત્યારે હું પોતાને તારી મોટી બહેન તરીકે ક્લ્પ્તી, અને ક્યારેક તું મને તારા વાળમાં આંગળીઓ ફેરવવા કહેતો ત્યારે હું એક સ્ત્રી તરીકે પોતાને માના સ્થાને ક્લ્પ્તી. એક તવાયફને પણ કેટલા રૂપ હોય છે, નહીં !? અને એ સૌથી ઉપર તું મને મારો મિત્ર લાગતો... જેને હું મારા આદિથી અંત સુધીની દરેક વાત અક્ષરસહ સાચેસાચી કહી શકતી. કારણકે તારાથી ખોટું બોલવાનો પણ શો અર્થ !\n\nપણ એક દિવસ તું મારી પાસે આવ્યો ત્યારે ઘણો બદલાયેલો લાગ્યો... તું દારૂ ઢીંચીને આવ્યો હતો. અને મને ભગાવી જવાની, મારી સાથે લગ્ન કરવાની વાતો કરતો બફાટ કરવા માંડ્યો. અને હું એ વાત માની જ નહોતી શકતી કે આ તું પોતે જ કહી રહ્યો હતો, જે મારી સાથેની તેની દરેક વાતમાં મને આડકતરી રીતે પોતાનું નસીબ ગણાવી અહીં જ નિભાવી લેવાની સલાહો આપતો... અને આજે તું પોતે જ મને ભગાવી જવાની વાત ઉચ્ચારી રહ્યો હતો ! શા માટે...? મારી કથની સાંભળ્યા બાદ, મારી પર દયા ખાઈને...? મને બિચારી ધારીને...? હા, ભલે હું ધંધાદારી સ્ત્રી હતી, પણ મને પણ પોતાના સ્વમાન જેવું કંઇક હજી બાકી હતું. અને માટે જ મેં એ દિવસે તને ધક્કા મારીને બહાર કાઢી મુક્ત કહ્યું હતું કે, “એક દારૂડીયાએ મને આ નરકમાં ધકેલી, હવે બીજા જોડે સામે ચાલીને હું અન્ય એક નરક નહીં જ ભોગવું!” મારા આ બોલ તને એ સમયે કેટલા આકરા લાગ્યા હશે, એની તો હું કલ્પના પણ નથી કરી શકતી.. પણ તારા વર્તનમાંનો બદલાવ એ સાફ કહી જતો હતો. માટે જ તો તું બે મહિના સુધી મને દેખવા સુદ્ધાં ન આવ્યો !\n\nપણ અચાનક એક દિવસ આવી ચઢી સીધો જ સુંદરીને મળ્યો... મને ખરીદી જવા માટે !\n\nખરેખર તું કેટલો બદલાઈ ગયો હતો... તું આ હદ સુધી નીચે ઉતરી આવીશ તેની તો મેં ક્યારેય કલ્પના પણ નહોતી કરી. ‘બેશક એક તવાયફ તરીકે હું તારી પત્ની બનવાનું ન જ સ્વીકારતી... પણ તું ! જે સ્ત્રીને બે મહિના પહેલા તારે પત્ની બનાવવી હતી, એને જ તું તારી ‘રખેલ’ બનાવવા સુધીની નીચતા પર ઉતરી આવ્યો...? અરે એના કરતા તો તું મારી પાસે સીધે સીધી માંગણી કરી લેતો !’ આવા જ કંઇક ભળતા વિચારોમાં દોરવાઈ જઈ, મેં તારા જ પૈસા તને મોં પર ફેંકી માર્યા હતા, અને સલાહ આપતા કહ્યું હતું કે, ‘આ બધું કર્યા કરતાં, કોઈ યોગ્ય કન્યા શોધીને પરણી જજે... મુજ તવાયફ પાછળ સમય અને પૈસા બગાડીને કોઈ અર્થ નથી.’ અને એ સાથે દિલને વજ્ર જેવું કઠોર કરી મુકતા કહ્યું હતું કે, ‘... અને આજ પછી મને તારો ચેહરો પણ ન બતાવતો, તને મારી જ કસમ છે !’\n\nપણ આજે - જયારે આ ડાયરી લખી રહી છું ત્યારે – વિચારતાં તારા એ બધા જ પ્રયાસો મારી જ તરફેણમાં લાગે છે. લાગે છે જાણે, તું ખરેખર મારી પર દયા ખાઈને નહી, પણ તું તારા મનથી મને એ દોજ્જ્ખથી દુર લઇ જવા પ્રયત્નો કરતો હતો. અને હું એક અભાગી હતી, જે એવું કંઇક સમજવું તો ઠીક, વિચારી પણ ન શકી ! ખૈર, મારે એ કમાટીપુરા સાથે હજી થોડું લ્હેણું બાકી રહ્યું હશે.\n\nઅને એ ઘટના બાદ તો જાણે સમયને પણ પાંખો ફૂટી નીકળી હોય એમ મહિનાઓ, વર્ષો ઉડતા ચાલ્યા. એકાદ વર્ષના ટૂંકા ગાળામાં જ સુંદરીએ તેના વેપાર પર પકડ ગુમાવી, અને એ જ તકનો લાભ લઇ મેં પોતાની ધાક જમાવી ! બેશક હું બીજી સુંદરી બનવા નહોતી જ માંગતી, પણ એ સ્થાન મેળવ્યા બાદ કોઈ નવી બુલબુલને એ નરકમાં આવતા જરૂર બચાવી શકત... માટે જ એ ગંદકીમાં ઉતર્યા બાદ, સંપુર્ણપણે ગંધાઈ જવા સુધી હું તૈયાર હતી ! અને કદાચ કુદરત પણ મારા પક્ષે કામ કરી રહી હતી. થોડા જ મહિનાઓમાં મને એક ગંભીર રોગ હોવાનું નિદાન થયું, અને મેં ‘ધંધો’ બંધ કર્યો. પણ બાકીની બધી જ સ્ત્રીઓ મારી નીચે કામ કરતી એમ કહું તો પણ ખોટું નથી. અને એમ જ બીજા બે વર્ષ વીતી ગયા. જેટલી છોકરીઓ હતી એટલી જ સંખ્યા બરકરાર રાખી... કારણકે કોઈ નવી બુલબુલ આવે એ મને હરગીજ બર્દાશ્ત નહોતું. અને હું તો એ અન્ય સ્ત્રીઓને પણ મુક્ત કરી દેવા માંગતી હતી, પણ એ બધી ‘અમારું નસીબ છે, હવે કુટી લઈશું’ કરીને ત્યાં જ ગુજરાન ચલાવતી. અને એમ પણ બહાર નીકળીને તેમને કામ પણ કોણ આપવાનું હતું... પછી ન ઘરના કે ન ઘાટના જેવો સિનેરિયો થતો.\n\nઅને એ બધા સાથે, મારા જીવનમાં બધું જ વ્યવસ્થિત ચાલતું હતું. પણ એ બધું જ તોફાન પહેલાની શાંતિ પુરવાર થયું... જયારે મારા જીવનમાં એ તોફાન આવ્યું... જયારે તું ફરી એકવખત મારી સામે આવી ચડ્યો !\n\nકેટલો બદલાઈ ચુક્યો હતો તું, લાંબા વાળ, ટૂંકી દાઢી, ભરાવદાર ખભા, ચુસ્ત શરીર... છતાંય એ જ માદક મુસ્કાન ! મારા માટે તો તને ઓળખવું પણ મુશ્કેલ હતું, પણ તેં મને આંખના પલકારામાં ઓળખી પાડી હતી, અને હજી ગઈકાલની રાત જોડે જ વિતાવી હોય એટલી સાહજીકતાથી તેં પૂછ્યું હતું, “કેમ છે બુલબુલ...?” અને તારા એ નશીલા અવાજ પરથી મેં તને ઓળખ્યો હતો, જે અવાજનો મેં રાત દિવસ પોતાના કાનમાં અહેસાસ કર્યો હતો,એ અવાજ કેમનો ભુલાય !\n\n“અરે ! તું...! અહીં ક્યાંથી...?” મેં થોથવાઈ જતાં પૂછ્યું હતું.\n\n“કેમ? એક ‘ઘરાક’ તરીકે ન આવી શકું !?” તું જાણે મને ચકાસી જોતો હોય એમ પૂછ્યું હતું.\n\n“અરે કેમ નહીં? આવો... આવો. બોલો કેવી છોકરી જોઈએ...?” ઝડપથી સ્વસ્થતા પ્રાપ્ત કરી લઇ, મેં હોદ્દાદારી અવાજે કહ્યું હતું.\n\nઅને તેં એ જ સ્વસ્થતાથી કહ્યું હતું, “મારે તું જોઈએ છે, બુલબુલ !” અને થોડી વાર બાદ વાક્ય સુધારી લેતો હોય એમ બોલ્યો હતો, “મારે થોડી વાતો કરવી છે... તો, જઈશું...?”\n\nઅને એ ક્ષણે તને ન મળ્યાના પાછલા વર્ષો જાણે મને રીતસરનો ધક્કો મારીને મને તારી સાથે જવા માટે કહી રહ્યા હતા, અને હું પણ કોઈ પણ વિરોધ વિના તને મારા રૂમમાં દોરી ગઈ.\n\n“કેમ ધંધો મંદો ચાલે છે...?” રૂમની ચાદરનું નિરીક્ષણ કરતાં તેં પૂછ્યું હતું... એ પ્રશ્નમાં કટાક્ષ હતો કે મારા માટેની ચિંતા એ તો તને જ ખબર.\n\n“ના... મેં જ મારી તરફથી બંધ કરી દીધું છે!”\n\n“સરસ.”\n\n“બોલ શું લઈશ ? ચા કે કોફી, કે પછી ઠંડુ મંગાવું.”\n\n“કંઈ જ નહીં. અને આપણા વચ્ચે ક્યારથી આ બધી ઔપચારીકતાની જરૂર પડવા માંડી. અને હું માત્ર તારો થોડોક સમય લઈશ.” કહેતાં તે મને પલંગ પર બેસાડી હતી, અને મારા ખોળામાં પોતાનું માથું નાંખી દીધું. અને હું પણ યાંત્રિક રીતે જ તારા વાળમાં હાથ ફેરવવા માંડી, મને યાદ છે, તને માથામાં એમ હાથ ફેરવડાવું કેટલું ગમતું, અને ક્યારેક તો એ માટે તું જીદ પણ કરી લેતો.\n\n“આટલા વર્ષો બાદ મારી યાદ આવી...?” ક્યારનું મનમાં બબડી રહેલી વાક્ય આખરે હોઠ પર આવી ચડ્યું.\n\n“યાદ તો રોજ આવતી. પણ તેં જ ફરમાન કાઢ્યું હતુંને, તને મળવા ન આવવાનું. પણ આજે આખરે તારી એ કસમ એન્ડ ઓલ ફગાવી દઈ તને મળવા આવી જ ગયો, અને હવે રોજ આવતો રહીશ !”\n\n“રોજ કેમ...?”\n\n“તારી સાથે વાતો કરવા...”\n\n“માત્ર વાતો કરવાથી ગુજરાન ન ચાલે. અને વાતો કરવા માટે પૈસા ખર્ચવા ખિસ્સાને પણ ન પરવડે. એક વખત લગ્ન કરી લે, પછી જોડે વાતો કરવા વાળી, અને ‘પ્રેમ’ કરવા વાળી પણ મળી જશે.” મેં ઉદાસ અવાજે કહ્યું હતું.\n\n“લગ્ન...? એ તો ક્યારના કરી લીધા !”\n\n“હેં....! ક્યારે ?” વાળમાં ફરતો હાથ અટકાવી દઈ મેં પૂછ્યું હતું.\n\n“તેં મારી અને સુંદરીની ‘ડીલ’ બગાડી એ પછી. એમ તો ઘરેથી પહેલાથી દબાણ હતું જ, અને કન્યાઓ પણ જોવાતી રહેતી હતી. પણ હું જ ટાળ્યે જતો હતો. કારણ મારું મન તને અહીંથી બહાર કાઢવા પર અટક્યું હતું. હું એ પણ જાણતો હતો કે તું કદાચ મારી સાથે સંસાર ન પણ માંડતી, પણ એ બહાને પણ હું તને અહીંથી બહાર કાઢવા માંગતો હતો. પણ ખૈર... પછી મારે પણ પરણી જવું પડ્યું.”\n\nઆંખો સામેનો એ ઈતિહાસ ભૂંસી નાખતાં મેં અન્ય જ પ્રશ્ન કર્યો, “તો લગ્ન બાદ પણ અહીં શા માટે આવવું પડ્યું...? પત્ની ‘ખુશ’ નથી રાખતી...?”\n\n“અરે હોય કંઈ...!? એ ગાંડી તો હદ બહારનો પ્રેમ કરે છે. અલબત્ત એણે જ આજે મને તારી પાસે મોકલ્યો છે !”\n\n“બને જ નહીં ! કોઈ પણ પત્ની તેના પતિને એક તવાયફ પાસે શા માટે મોકલે ?”\n\nઅને તેં ખોળામાંથી માથું કાઢી, મારા બંને ગાલ પર હાથ, મૂકી કહ્યું હતું, “એક તવાયફ પાસે નહીં... એક દોસ્ત પાસે ! એ આપણા વિષે બધું જ જાણે છે, મેં લગ્ન પહેલા જ એને મારી બધી વાત કરી દીધી હતી, અને એને મારા અતીત સામે લેશમાત્ર વાંધો નહોતો !”\n\nઅને અચાનક કંઇક યાદ આવ્યું હોય એમ તેં મોબાઈલ હાથમાં લઇ, વોલપેપર પરનો તારો ‘ફેમીલી ફોટો’ બતાવતા કહ્યું હતું,\n\n“જો આ... આ છે મારો નાનકડો પરિવાર.” અને સ્ક્રીન પર હાથ મૂકી મૂકી બોલ્યો હતો, “જો આ હું. લગ્ન બાદ કેટલો બદલાઈ ગયો છું, નહીં? આ મારી પત્ની... અને આ એના હાથમાં જે નાની બેબી છે, એ અમારી દીકરી !”\n\n“અરે વાહ... આ દીકરી તો એની મા કરતાં પણ સુંદર છે...” કહેતાં મેં ફોન હાથમાં લઇ તારી દીકરીના ચેહરા પર આંગળીઓ ફેરવવા માંડી હતી. અને પૂછ્યું હતું, “... શું નામ પાડ્યું છે બેબીનું...!?”\n\nઅને તું બોલ્યો હતો, “બુલબુલ...!” ઘડીભર લાગ્યું તેં મને બોલાવી, પણ પછી ખ્યાલ આવ્યો કે તું તારી બેબીનું નામ કહી રહ્યો હતો, ‘બુલબુલ !’ અને એ ક્ષણ...! એ ક્ષણને હું કદાચ ક્યારેય કોઈને શબ્દોમાં વર્ણવીને નહીં કહી શકું. તારા મારા પરના પ્રેમની આનાથી વિશેષ સાબિતી બીજી શું હોઈ શકે, કે તું એક તવાયફ મિત્રની યાદમાં પોતાની ફૂલ જેવી દીકરીનું નામ તેના નામ પરથી રાખી દે !\n\nઆંસુ સાથેની આંખો અને હરખ સાથેનું મારું અંતરમન એ ઘડીએ પોકારી ઉઠ્યું હતું, કે ‘જીવ, આનાથી વિશેષ હજી તારે શું પામવું છે?’ અને મેં મનોમન નિર્ધાર કરી લીધો કે હવે હું એ કમાટીપુરા, મારું ત્યાનું આખેઆખું અસ્તિત્વ છોડીને ચાલી જઈશ. હંમેશા માટે... ક્યાંક દુર ! અને એ મુલાકાતને આપણી આખરી મુલાકાત બનાવવાનો મેં નિર્ધાર કરી લીધો.\n\nએ પછી પણ તું વાતો કર્યે જ જતો હતો, વાતો વાતોમાં તેં એમ પણ કહ્યું હતું કે બુલબુલ અને તારી પત્નીને પણ મને મળાવવા લઇ આવીશ... પણ મારું મન તારી વાતોમાં હતું જ ક્યાં? ઘડીભર તો તારી એ નાની બુલબુલને ચૂમી લેવાની પણ લાલચ જાગી, પણ આખરે મન મક્કમ કરી ચાલ્યા જવાનું નક્કી કરી જ નાખ્યું. કારણકે પુરુષના મનને એક તવાયફથી બહેતર દુનિયાની કોઈ પણ સ્ત્રી ન જ સમજી શકે. અને હું નહોતી ઈચ્છતી કે ભવિષ્યમાં પણ મારા થકી તારા પારિવારિક જીવન પર ઉની આંચ સુદ્ધાં આવે !\n\nઅને માટે જ, તારા ગયા બાદ થોડાક જ કલાકમાં હું એ જગ્યા છોડી ચાલી નીકળી હતી. ક્યાં જવાની હતી? શું કામ? આગળ શું કરવાની હતી? એવા પાયાના પ્રશ્નોના પણ મારી પાસે કોઈ જવાબ નહોતા. બસ એ સ્થળ, તારા જીવન પરનું મારું લ્હેણું એ દિવસે સમાપ્ત થતું હોવું જોઈએ. પણ છતાંય જો ને, માનવસહજ સ્વભાવથી પ્રેરાઈ, તારી પાસે મારી એક યાદગીરી સ્વરૂપે આ ડાયરી મૂકી જવાની લાલચ ન જ ખાડી શકી. કમસે કમ તને મારી યાદ આવે ત્યારે વાગોળવા માટે કંઇક તો હોવું જોઈએ ને... જેને મેં મનથી સ્વર્સ્વ માની લીધો હતો, એની યાદના નામ પુરતું પણ મારી પાસે વિરહના એ ત્રણ વર્ષોમાં કંઈ જ નહોતું. માટે જ તને આ ડાયરી લખીને પંહોચતી કરું છું. અને એ સાથે તારી પાસેથી એક છેલ્લી અપેક્ષા એ રાખું છું કે, મને ક્યારેય શોધવાની કોશિશ ન કરતો. કારણકે તારી આ દોસ્તે જે નિર્ણય લીધો છે તેની પર સહેજ વિશ્વાસ રાખજે.\n\nતારી એક દોસ્ત તરીકે ભાભીને મારી યાદ આપજે. અને મારી એ નાનકડી બુલબુલને તેની આ બુલબુલ માસીનો ખોબા ભરી ભરીને વ્હાલ આપજે. અને તારા માટે એટલું જ લખીશ, પોતાનું ધ્યાન રાખજે.\n\nલિખિતંગ, \n\nઆકાશની... બુલબુલ.’\n\nઅને ડાયરીનું એ અંતિમ વાક્ય વાંચી બુલબુલનું મગજ બહેર મારી ગયું. ‘શું આખી ડાયરી મારા પિતાને – આકાશને – ઉદ્દેશીને લખાઈ હતી?’ અને આ ઉપરાંત પણ અનેક પ્રશ્નો તેના મનમાં આકાર લઇ રહ્યા હતા, ‘શું પપ્પાનું એક તવાયફ જોડે...?’ અને મમ્મી...! એને આ બધી ખબર છે...!? ના, કદાચ એવું પણ બને કે પપ્પાએ તેને અડધી વાત જ કરી હોય, મારે મમ્મીને આ વાંચી સંભળાવવું જોઈએ...!’ અને એ સાથે બુલબુલ ઝાટકા સાથે ઉભી થઇ અને નીચે તરફ ચાલવા માંડી.\n\nડાયનીંગ ટેબલ સાફ દેખાતું હતું, પણ ત્યાં હજી એક થાળી ઢાંકીને મુકાઇ હતી, અને તેને યાદ આવ્યું કે હજી પોતે જમી નથી. અને કદાચ મમ્મીએ જમવા માટે પણ બોલાવી હતી, પણ પોતે ડાયરીમાં એટલી ખોવાઈ ચુકી હતી કે રાત થયાનો ખ્યાલ તો ન જ આવ્યો, પણ પોતાને ખાવા પીવાનું પણ ભાન ન રહ્યું. અને એ બધા કામ વગરના વિચારો ઝાટકી દઈ તે રસોડા તરફ ખેંચાઈ, જ્યાં હમણાં તેના મમ્મી રાતના વાસણો ઉટકી રહ્યા હતા. અને બુલબુલના ચેહરાના ભાવ જાણે વાંચી ગયા હોય એમ બોલ્યા, “તો બુલબુલ... તેં ડાયરી વાંચી લીધી એમ ને..?”\n\nપણ અમુક સવાલ જવાબ ન આપવા માટે જ પૂછાતા હોય છે, કારણકે સામે વાળાના સવાલમાં જ આપણો જવાબ રહેલો હોય છે ! અને બુલબુલ પોતાના મનમાં ઉઠતાં સવાલોનો સામે મારો ચલાવે એ પહેલા જ તેના મમ્મીએ તેને ખભેથી પકડતાં કહ્યું,\n\n“તારે મને કંઈ જ કહેવા, પૂછવાની જરૂર નથી, કારણકે મને બધી જ ખબર છે. બેશક મને વાંચતા થોડું ઓછું આવડે છે, પણ તારા પપ્પાના મનની સચ્ચાઈ ન વાંચી શકું એટલી પણ અભણ નથી ! ખુદ તારા પપ્પાએ આ આખી ડાયરી મને સામે બેસાડી, વાંચી સંભળાવી છે !”\n\n“પણ તને... તને કોઈ વાંધો નથી...?”\n\n“અરે વાંધો ! એ શું કામ વળી ? અમુક સંબંધો શરીરના સંબંધોથી પરે હોય છે ! જ્યાં બે મનનું શુદ્ધ મિલન હોય ત્યાં વાંધો ઉઠાવનાર હું કોણ !?”\n\n“તો પછી તમારે લોકોએ ‘તેમને’ શોધવાની તસ્દી લેવા જોઈતી હતી. ચાલો આપણે તેમને શોધવા જઈએ, એ હમણાં પણ ક્યાંક નજીકમાં જ હશે.” જાણે બુલબુલ હમણાં જ એ ડાયરી મુકીને ગઈ હોય એવા વ્હેમમાં તે બોલી.\n\n“અરે દીકરા, આ કંઈ આજકાલની વાત થોડી છે... આજથી સત્તર વર્ષ પહેલાની આ વાત છે. અને જયારે બુલબુલ પોતે એમ કહી ગઈ હોય કે, એના નિર્ણય પર વિશ્વાસ રાખી એને શોધવાના પ્રયાસ ન કરવામાં આવે, ત્યારે અમે બંને પણ એની ઈચ્છાનું માન રાખવાથી વિશેષ શું કરી શકવાના હતાં !”\n\nમમ્મીની વાત સાંભળી બુલબુલ ઊંડા વિચારોમાં ડૂબી ગઈ, અને જેમ પાણીની જળકુકડી શ્વાસ લેવા સપાટી પર આવે એમ તેના વિચારોમાંથી એકાદ પ્રશ્ન તેને વળી પાછી વર્તમાનની સપાટી પર લઇ આવતા, “તો મારા નામ પાછળનું કારણ આ છે...!” તે સ્વગત જ બોલી. અને મમ્મીએ તેના માથા પર હાથ ફેરવતાં કહ્યું,\n\n“દીકરા, કેટલાક નામ આપણી જિંદગીમાં એવા વણાઈ જાય છે કે જો એક દિવસ પર તેનો ઉલ્લેખ ન થાય તો દિવસમાં કંઇક અધુરપ અનુભવાય છે. અને માટે જ અમે બંનેએ તારું નામ ‘બુલબુલ’ રાખ્યું હતું. આ ડાયરી હું તને કદાચ ક્યારેય વાંચવા પણ ન આપતી... પણ હવે તું મોટી થઇ ચુકી છે દીકરા. હવે તું તારા નિર્ણયો જાતે લઇ શકે છે. અને મને વિશ્વાસ છે, તું જે કોઈ પણ નિર્ણય લઈશ એ યોગ્ય જ હશે.”, અને તેને ડાયનીંગ ટેબલ તરફ દોરી જતા કહ્યું, “ચાલ, હવે જમી લે, અને વહેલી સુઈ જા. નહીંતર મોડું થશે, વળી સવારે તારે કોલેજ પણ તો જવાનું છે.”, અને એ સાથે બુલબુલને જમવા બેસાડી તેઓએ એ ડાયરી લઇ, પોતાના લોકરમાં જેમ હતી તેમ મૂકી દીધી.\n\n“બુલબુલ... ચાલ જલ્દીથી તૈયાર થઇ જા. મોડું થાય છે...” પપ્પના અવાજ સાથે બુલબુલની આંખ ખુલી, અને પાછળથી એ જ અવાજમાં બીજા શબ્દો દોરાયા, “...અને જોડે જોડે આજે તારું એફિડેવિટનું કામ પણ પતાવી આવીએ...!”\n\nઅને એ સાથે તે પલંગમાં સફાળી બેઠી થઇ, અને આળસ મરડતાં દાદર પર આવી ઉભી રહ્યી, અને બોલી, “પપ્પા, મેં મારો વિચાર બદલી નાંખ્યો છે. લોકોને જે કહેવું હોય એ કહે, હું મારું નામ ‘બુલબુલ’ જ રહેવા દઈશ.” કહેતાં એ દાદર ઉતરતી નીચે આવવા માંડી.\n\n“અરે તને રાતોરાત શું થઇ જાય છે...? ચાલ હવે જલ્દી કર... આજે તો એ કામ પતાવી જ લઈએ... નહિતર, વળી એક મહિનો, માંડ વીતશે અને તું ફરી એ જ વાતે ઘર આખુ માથે લઈશ.”\n\n“અરે કહ્યુંને મેં... મારે નામ નથી બદલાવવું... તમે શા માટે જીદ કરો છો. મારું નામ, મારી મરજી !” કહેતાં તેણે મીઠો ગુસ્સો બતાવ્યો, અને હળવેકથી પપ્પાને બાથ ભરી લઇ, પોતાની આંખને ખૂણે આવેલ આંસુ છુપાવતાં બોલી, “આકાશની બુલબુલ, હંમેશા આકાશની જ રહેશે...!”\n\nઅને તેના પિતા હજી પણ આશ્ચર્યમાં ઉભા હતા, કે આ બધું આખરે થઇ શું રહ્યું છે ! અને ત્યાં જ તેમની પત્નીએ રસોડામાંથી ટહુકો કરતાં કહ્યું, “આકાશ, આપણી બુલબુલ હવે ખરા અર્થમાં મોટી થઇ ગઈ છે, હોં !”",
      "duration": "21 mins",
      "category": "Classics"
    },
    {
      "id": 67,
      "title": "ગુરુવંદના",
      "story_name": "ગુરુ બ્રહ્મા ગુરુ વિષ્ણુ, ગુરુ દેવો મહેશ્વર:\n\nગુરુ સાક્ષાત પરંબ્રહ્મ, તસ્મૈ શ્રીગુરુવૈ નમ:\n\nસૌથી પહેલા મારા ધર્મપિતા અને વડોદરાના ધર્મગુરુ એવા પ.પૂ ૧૦૦૮ શ્રી જ્યોતિઁનાથ મહારાજને સાષ્ટાંગ નમસ્કાર કરી હું મારા વાતની શરૂઆત કરું છું. \n\nકોઈએ સાચું જ કહ્યું છે કે, ગુરુ વિના નથી થતું જીવન સાકાર. મારા સૌથી મોટા કોઈ ગુરુ હોય તો તે છે મારા માતાપિતા. તેમાંય મારા જીવન ઘડતરમાં મારી સ્વર્ગસ્થ માતાશ્રી સુનંદાબેનનો ફાળો સવિશેષ રહ્યો છે. આજે હું જે કંઈ પણ છું તે તેમના જ આશીર્વાદની કૃપાથી છું. તેઓએ મને જીવનમાં ઘણા બોધપાઠ આપ્યા. હું નાનો હતો ત્યારે મને તેઓ તેમની શૈલીમાં વાર્તા કહી સંભળાવતા. આજે હું જે વાર્તાઓ લખી શકું છું તે ફક્તને ફક્ત તેમની આપેલી તાલીમને કારણે જ શક્ય બન્યું છે.\n\nહું નાનો હતો ત્યારે વાર્તા લખતો અને મારી માતાને કહી સંભળાવતો. મારા માતાશ્રી તે વાર્તાઓ સાંભળી મને તેમાં સુધારો વધારો કરાવતા. આગળ જતા તેમની તાલીમ મને ઘણી કામમાં આવી. મારા અ. સૌ. સ્વ. માતાશ્રી સુનંદાબેનને વાંચનનો જબરો શોખ હતો. મારા બાળપણમાં તેઓ મને ઐતિહાસિક અને પૌરાણિક કથાઓની વાતો કહી સંભળાવતા. શિવાજી, સંભાજીની સાથે તેઓ રામયણ, મહાભારતની વાતો ખૂબ જ રસપ્રદ રીતે વર્ણવતા. ક્યારેક ક્યારેક તેઓ મને મરાઠીની સુપ્રસિદ્ધ રહસ્યમય કથાઓ જેવી કે ઝૂઝાંર કથા અને કાલા પહાડની વાર્તાઓ પણ કહી સંભળાવતા. મને તેમની પાસેથી વાર્તાઓ સાંભળવાનું ખૂબ ગમતું. તેઓની વાર્તા કહેવાની શૈલી ખૂબ જ અદભૂત અને સુંદર હતી. ધીમે ધીમે હું પણ મારા વર્ગ મિત્રોને મારા માતાશ્રીની શૈલીમાં વાર્તાઓ કહી સંભળાવવા લાગ્યો પરંતુ મને બીજા કોઈકની વાર્તાઓ કહેવાને બદલે પોતાની સ્વરચિત વાર્તાઓ પ્રસ્તુત કરવાની વધારે ગમતી.\n\nએકવાર હું મારી માતાશ્રીને વાર્તા કહી સંભળાવતો હતો ત્યારે વચ્ચે જ અટકી ગયો. મેં વાર્તાને આગળ ગોઠવવાનો પ્રયાસ કર્યો પરંતુ મને એ ફાવ્યું નહીં. આ જોઈ મારી માતાશ્રીએ મને કહ્યું કે, “બેટા, પહેલા વાર્તાને વ્યવસ્થિતપણે કાગળ પર લખી લે જેથી તને કોઈકને કહી સંભળાવતી વેળાએ મુશ્કેલી નહીં પડે. આમ મારી માતાશ્રીની પ્રેરણાથી હું વાર્તાઓ લખતો થયો. મેં ફાંસીધર નામે મારી પ્રથમ વાર્તા લખીને મારી માતાને દેખાડી ત્યારે તેઓ ખૂબ ખુશ થયા. વાર્તા વાંચ્યા બાદ તેઓએ મને વહાલથી પૂછ્યું, “બેટા, તેં મરાઠીમાં કેમ વાર્તા લખી છે?”\n\n\n\nમેં ગર્વભેર કહ્યું, “માઁ, આપણે મરાઠા છીએ એટલે મેં મરાઠીમાં વાર્તા લખી છે.”\n\nઆ સાંભળી મારી માતાશ્રીએ કહ્યું, “બેટા, આપણે ભલે મરાઠા છીએ પરંતુ આપણને સંભાળ્યું આ ગુજરાતે છે. જેણે આપણને સ્વિકારી સહારો આપ્યો તેનો ઉપકાર ભૂલીને કેવી રીતે ચાલશે ! જન્મભૂમી પર ગર્વ હોવો સારી બાબત છે પરંતુ એ સાથે કર્મભૂમિને વિસરવું ન જોઈએ. જેણે આપણા માટે કંઈક કર્યું છે તેનું કોઈકને કોઈ રીતે ઋણ અદા કરવા આપણે હંમેશા તત્પર રહેવું જોઈએ.”\n\nમેં કહ્યું, “હું સમજી ગયો માઁ, આજ પછી હું ગુજરાતીમાં જ વાર્તાઓ લખીશ.”\n\nઆમ મારા માતાશ્રીની પ્રેરણાથી મેં મારી સહુથી પહેલી નવલિકા લખી “રહસ્યમયી કિલ્લો” ત્યારબાદ મેં અમારા વર્ગ માટે એક નાટક “ગામડાની શાળા” પણ લખ્યું હતું. મારી વાર્તાઓને મારા સહપાઠીઓ ખૂબ પસંદ કરતા અને હોંશે હોંશે તેને વાંચતા. મને પણ પ્રત્યેકને અલગ અલગ વાર્તા કહી સંભળાવવા કરતા, વાર્તાને નોટબુકમાં લખીને સહુને એકએક કરીને વાંચવા આપવાનું વધુ સરળ લાગ્યું. ધીમે ધીમે મારી વાર્તા સાથે પાઠકોની સંખ્યા પણ વધવા લાગી. હું છઠ્ઠા ધોરણમાં હતો ત્યારે મારી વાર્તા “રાજુની સમયસુચકતા” બાળકો માટેના પખવાડીક સામયિક ચંપકમાં છપાઈને આવી હતી. જયારે આ બાબત મેં મારા માતાશ્રીને જણાવી હતી ત્યારે તેઓ ખૂબ ખુશ થયા હતાં. ચંપકમાં છપાયેલી મારી વાર્તા વાંચતા વાંચતા મારા માતાશ્રીના આંખમાંથી હર્ષના અશ્રુ સરી પડ્યા હતાં. હું એ ક્ષણ ક્યારેય ભૂલી શકીશ નહીં. મારા જીવનની એ ક્ષણ સર્વશ્રેષ્ઠ છે કારણ મારા માતાશ્રીના સ્વર્ગવાસ બાદ આજે પણ તે ક્ષણ મને લેખન માટે સતત પ્રોત્સાહિત કરતી રહે છે.\n\nજયારે મારા માતાશ્રીએ મને કહ્યું કે, “આજે પુસ્તકમાં તારું છપાયેલું નામ જોઈ મને ખૂબ ગર્વ થાય છે.” ત્યારે હું ખૂબ ખુશ થયો હતો. ત્યારબાદ હું જયારે પણ કોઈ વાર્તા લેખ, કે કવિતા લખતો ત્યારે તે સહુથી પહેલા મારી માતાશ્રીને કહી સંભળાવતો. આજેપણ જો તેઓ હયાત હોત તો સ્ટોરીમિરર પર આ વાર્તા સબમિટ કરતા પહેલા મેં મારી માતાશ્રીને સહુથી પહેલા એ કહી સંભળાવી હોત. હું જયારે પણ કોઈ વાર્તા સ્પર્ધા જીતતો ત્યારે મારા સર્ટીફીકેટને સહુથી પહેલા મારા માતાશ્રીના ચરણોમાં મુકતો. હવે તેઓ આ દુનિયામાં નથી પરંતુ આજેપણ જયારે હું કોઈ સર્ટીફીકેટ મેળવું છું ત્યારે સહુપ્રથમ તેને મારા માતાશ્રીની તસવીર સામે મુકું છું. મારે મારા માતાશ્રીને હજુ ઘણા સર્ટીફીકેટ અર્પણ કરવાના છે. ખરેખર કહું તો બસ આ જીદ જ હવે મને સતત લખવા માટેની પ્રેરણા આપતી રહે છે. મને એ કહેતા ગર્વની અનુભૂતિ થાય છે કે મારા પ્રથમ કે અંતિમ કોઇપણ લેખન પાછળની પ્રેરણા મારા માતાશ્રી જ છે.\n\nમારી માતાશ્રી મને હંમેશા વ્યસનથી દૂર રહેવાની સોનેરી સલાહ આપતા. વ્યસનને કારણે બરબાદ થયેલા લોકોના જીવન પ્રસંગ સંભળાવી તેઓએ વ્યસન પ્રત્યે નાનપણથી જ મારા ધ્રુણા જન્માવી. આજે ચાર લોકો વચ્ચે મારા ગુણોની જે તારીફ થાય છે તે બધા સંસ્કાર તેઓની જ દેન છે. મારા માતાશ્રી નાની નાની વાતો થકી અમારા ભાઈઓમાં સંસ્કારોનું સિંચન કરતા. મારા આ કથનને સમજાવવા હું એક પ્રસંગ તમને કહીને સંભળાવું છું.\n\nમારી શ્રેયસ અલંકાર શાળા અમારા ઘરથી ખૂબ દૂર હતી તેથી જયારે હું ત્રીજા ધોરણમાં આવ્યો ત્યારે મારા માતાપિતાએ અમારા ઘરથી નજીક જ આવેલી શ્રેયસની જ બીજી શાખા સમપર્ણમાં મારો દાખલો કરાવ્યો. શાળાના પહેલો દિવસ હોવાથી સ્વાભાવિકપણે હું થોડો વ્યથિત હતો. એક તો જૂનાં મિત્રો ગુમાવ્યાનું દુઃખ ઉપરથી નવો માહોલ કેવો હશે તેનો ડર. આ બંને બાબતો મને ખૂબ વ્યથિત કરી રહી હતી. મેં મારી માતાને જયારે મારા મનનો ડર કહી સંભળાવ્યો ત્યારે તેમણે મને વહાલથી કહ્યું, “બેટા, જે થાય તે સારા માટે જ થાય. પરિસ્થિતિ હંમેશા સરખી રહેતી નથી. તેથી બદલાતી પરિસ્થિતિ સામે તારે લડતા શીખવું જોઈએ. મારી માતાની વાતની સહમતિમાં મેં માથું તો હલાવ્યું પરંતુ મારા નાનકડા મગજમાં હજુપણ “નવી શાળા કેવી હશે ?” “નવા ક્લાસ ટીચર કેવા હશે?” “ત્યાં મારા દોસ્તો બનશે કે નહીં?” જેવા અસંખ્ય સવાલો મંડરાઈ રહ્યા હતા.\n\nસવારે ૭ કલાકે ધબકતા હૈયે જયારે હું મારા વર્ગખંડમાં પહોંચ્યો ત્યારે અચંબો પામી ગયો હતો કારણ મોટેભાગે ત્યાંના વિદ્યાર્થીઓ અમારી અડોશ પડોશના જ હતા. તે સહુને મેં ક્યારેકને ક્યારેક અમારા આસપાસના પરિસરમાં જોયા હતા. આમ નવો માહોલ અચાનક જ મારા માટે જૂનો અને જાણીતો બની ગયો. અમારી બાજુની જ સોસાયટી સ્વમીબાગમાં રહેતો હેમંત મને જોઇને ખૂબ ખુશ થયો. મને જોઈ એ દિવસે જે તે મારી પાસે આવ્યો તે આજદિન સુધી મારાથી દૂર થયો નથી! આ શાળાના ક્લાસ ટીચર પેલી શાળા જેવા કર્કશ નહોતા પરંતુ સ્વભાવે ખૂબ ભલા અને ભોળા હતા. બપોરે બાર વાગતા સુધીમાં તો હું મારી નવી શાળાના રંગમાં રંગાઈ ગયો હતો.\n\nબીજા દિવસે જયારે મારી સાથે શાળામાં જવા માટે હેમંત મારા ઘરે આવ્યો ત્યારે હું ખૂબ ઉમંગથી તેની સાથે જવા નીકળ્યો. આ જોઈ મારી માતાએ વહાલથી પૂછ્યું, “કેમ, હવે જૂની શાળાની યાદ આવતી નથી? બેટા, મેં તને કહ્યું હતું ને કે જૂનાનો મોહ છોડીશ ત્યારે જ તો નવું અને ઉત્તમ પામીશ.” તેમની વાત સાંભળી હું હસી પડ્યો અને હેમંતના ખભા પર હાથ મૂકી મેં ઉમંગથી શાળા તરફ જવા પગ ઉપાડ્યા હતા. આ ઘટના બાદ મને કદી જ નવા પરિસર કે પછી નવા લોકોનો ડર લાગ્યો નહીં. \n\n૧૨ ફેબ્રુઆરી ૨૦૧૭ના રોજ મારા માતાશ્રી સુનંદાનું હાર્ટફેલને કારણે ઓચિંતું અવસાન થયું. આ ઘટના અમારા સહુ માટે આઘાતજનક હતી. મારા માટે મારી માતાજ સર્વસ્વ હતી. તેમના ઓચિંતા થયેલા અવસાનના આઘાતથી હું હતાશાની અવસ્થામાં સરી ગયો હતો. મારી એ અવસ્થામાંથી મને બહાર લાવવામાં પ. પૂ. ૧૦૦૮ શ્રી જ્યોતિઁનાથ મહારાજ, શ્રી હરેન્દ્રભાઈ પુરોહિત તથા શ્રી સંદીપભાઈ શાહ આ ત્રણ મહાનુભવોનો સહુથી મોટો ફાળો રહ્યો છે. એમ સમજો કે તેઓએ મારામાં આશાનું સિંચન કરી મને પુનઃજીવિત કર્યો હતો. ગુરુપુર્ણિમાના દિવસે મારા આ ત્રણે ગુરુઓને યાદ કરી હું ધન્યતા અનુભવી રહ્યો છું. આ સાથે સ્ટોરીમિરરનો પણ આભાર માનું છું કે તેઓએ ગુરુ વંદના આ સ્પર્ધા હેઠળ મારા ગુરુઓનું ઋણ અદા કરવાની મને ઉતમ તક આપી.\n\nસૌથી પહેલા વાત કરું મારા ધર્મપિતાશ્રી એવા પ. પૂ. ૧૦૦૮ શ્રી જ્યોતિઁનાથ મહારાજની. હું જયારે મારા જીવનમાં એકલો અને અસહાય થઇ ગયો હતો. આવા સમયે તેઓએ મારા જીવનમાં ઉત્સાહની નવી ચેતના પ્રગટાવી. તેઓએ મને જીવનના બોધ આપી દુઃખ પર વિજયી થવાની કેળવણી આપી. તેઓએ મને ગુસ્સા પર કાબુ રાખવાની તાલીમ આપી. તેઓના ચરણમાં જતા હું મોહ માયા અને આડંબરથી દૂર થતો ગયો. હું એ દિવસ ક્યારયે ભૂલી શકું નહીં કે જયારે મારા ગુરુશ્રી પ.પૂ. ૧૦૦૮ શ્રી જ્યોતિઁનાથ મહારાજે મને પુત્ર માની મને દીક્ષા આપી તથા મારું યોગી પ્રશાંતનાથ જ્યોતિઁનાથ નાથબાવા એવું નામાભિકરણ કર્યું.\n\nખરેખર ગુરુ જ છે સફળ જીવનનો આધાર. વળી મારા ગુરુની તો વાત જ શું કરવાની. તેઓ કંઈ ન બોલતા જીવનને સુધારી દે છે. તેઓ ખોટી વાતો કહેવાને બદલે સાચા અનુભવો કરાવીને માર્ગદર્શન આપે છે. મારા ગુરુમાં વણબોલ્યે કોઈના જીવનમાં બદલાવ લાવી દેવાની તાકાત છે. કેટલીકવાર ગુરુ આદેશ થકી આપણું જીવન સુધરી જતું હોય છે. તેવી જ એક ઘટનાથી હું આપ સહુને અવગત કરાવવા જઈ રહ્યો છું.\n\nઆ વાત એ સમયગાળાની છે જયારે હું સંપૂર્ણપણે હતાશ થઇ ગયો હતો. ખરેખર કહું તો જીવન જીવવામાં મને કોઈ રસ જ રહ્યો નહોતો. ઈ.સ. ૨૦૧૭માં મારી માતાશ્રીના અકાળે થયેલા અવસાનથી હું ઘણો વ્યથિત હતો. પરંતુ મારી પત્ની દીપાને સારા દિવસો રહેતા મારું હૈયું થોડું હળવું થયું હતું. મારા મનમાં એ આશા બંધાઈ હતી કે, પુત્રી સ્વરૂપે અમારા માતા અમારા ઘેર જરૂર પાછા આવશે. કહેવાય છે ને કે આશા અમર છે. આશામાંને આશામાં એ ત્રણ મહિના અમે ખૂબ આનંદમાં વિતાવ્યા હતા. પરંતુ કુદરતનો ખેલ પણ ગજબ હોય છે. કોઈ બાળકને રમાડ્યા બાદ અચાનક તેના હાથમાંથી રમકડું આંચકી લઈએ તો તેની કેવી હાલત થાય ? બસ કંઈક એવી જ હાલત કુદરતે અમારી કરી દીધી હતી.\n\nદીપાના ત્રીજીવારના મિસ કેરેજ બાદ માતાશ્રીને પાછા મળવાની અમારી આશા પર ઓચિંતું પૂર્ણવિરામ મુકાઈ ગયું હતું. છ છ મહિનાના અંતરાળે વજ્રઘાત સમાન બે આઘાત સહી શકે એટલું કઠણ હ્રદય મારું નહોતું. હતાશાના ઘેરા કાળા વાદળા મને ઘેરી વળ્યા હતા. હું સતત નિરાશાના અંધકારમાં ધકેલાઈ રહ્યો હતો. વળી કુદરત સામે ઘૂંટણ ટેકી મેં તેમાંથી બહાર નીકળવાના પ્રયત્નો કરવાના પણ છોડી દીધા હતા. દીપા પાસે આ છેલ્લો મોકો હતો જે કુદરતે મિસ કેરેજ સ્વરૂપે તેની પાસેથી છીનવી લીધો હતો. ઊફ! હવે જીવવું તો કોના માટે?\n\nમારી ઉદાસી જોઇને મારા ધર્મપિતાશ્રી પ. પૂ. ૧૦૦૮ શ્રી જ્યોતિઁનાથ મહારાજે મને કહ્યું, “દીકરા, એકવાર નર્મદા પરિક્રમા કરીને આવ.”\n\n“પિતાશ્રી, હાલ ઈશ્વર સામે મનમાં આક્રોશ છે એવામાં આ તીર્થયાત્રાએ જવાની મને ઈચ્છા નથી.”\n\nમારા ગુરૂજીની એક આદત છે. તેઓ કોઈની સાથે દલીલ કરતા નથી કે કદીયે પોતાનો નિર્ણય થોપવાનો પ્રયાસ કરતા નથી. વ્યથિત મનની વેદનાને તેઓ સારી રીતે જાણી શકે છે.\n\n“કંઈ નહીં તો સજોડે હનુમંત પરિક્રમા કરીને આવ.”\n\nઆપ સહુને કદાચ ખબર જ હશે કે, હનુમંત પરિક્રમામાં નર્મદા નદીને ઓળંગવાના કોઈ નિયમો હોતા નથી. સાચા શ્રદ્ધાળુઓ તો આને પરિક્રમા માનતા જ નથી. હવે ધર્મપિતાશ્રીને વારંવાર ના પાડવું એ યોગ્ય નહીં. વળી આજદિન સુધી તેમની કોઈ આજ્ઞાનું મેં ઉલ્લંઘન કર્યું નથી. તેઓનો આદેશ મારા માટે સર્વસ્વ રહ્યો છે.\n\n”કુદરતના ખોળે જઈ આવીશ તો મન શાંત થશે.”\n\nમેં હકારમાં માથું હલાવ્યું.\n\n      આ ઘટનાના ત્રણ દિવસ બાદ ફુરસદ મળતા મેં દીપાને લઈને નર્મદા કિનારે ફરવા જવાનું વિચાર્યું. અહીં ફરવા ગયો એ કહેવું જ ઉચિત છે કારણ ભાવ વગરની ભક્તિનો કશો અર્થ હોતો નથી. હું નર્મદા પાસે માત્ર મારા ધર્મપિતાના આદેશથી જ જવાનો હતો.\n\nમોડી બપોરે અમે નર્મદા કિનારે પહોંચ્યા. જોકે હાલ તિથીવારે શ્રદ્ધાળુઓની જેટલી ભીડ રહે છે તેટલી ભીડ પૂર્વે જોવા મળતી નહોતી. અમે હતાશાથી ધીમે પગલે કિનારે કિનારે ચાલવાનું શરૂ કર્યું. અમારી જમણી બાજુ નર્મદા ઠેકડા મારતી ને ઉછળતી વહી રહી હતી. તેની ગતિ જોઈ આપમેળે મારા મનમાં રેવા નામનું રટણ થવા લાગ્યું. નર્મ કહેતા આનંદ થાય તેવી નર્મદા નદીના કિનારે અમે ચાલી રહ્યા હતા. જોકે જેમના મનમાં મણ મણનો ભાર હોય તેને કણ કણમાં વસતા શિવનું ભાન ક્યાંથી હોય.\n\n“દીપા, મને ખબર પડતી નથી કે આગળ શું થશે?”\n\n“આ વખતે મને ખૂબ આશા હતી. તમે પણ મારી કેટલી સારસંભાળ લેતા હતા. એવામાં આ...”\n\nદીપાનું ધ્રુસકું પવનના સુસવાટામાં દબાઈ ગયું. અમે ચુપચાપ નર્મદા કાંઠે ચાલી રહ્યા. દીપાએ પાછલા દિવસોમાં ઘણી વેદના સહન કરી હતી. એવામાં બિન જરૂરી વાતો કરી તેને વધુ દુઃખી કરવું મને યોગ્ય લાગ્યું નહીં. નર્મદાના શાંત વાતાવરણમાં મને ડોકટરે કહેલી સુચના યાદ આવી, “મિસ્ટર પ્રશાંત, તમારી પત્નીને ત્રીજીવાર મિસ કેરેજ થતા તેને ઘણો આઘાત લાગ્યો છે. તમારે તેને ખૂબ સાચવવી પડશે. નહીંતર...”\n\nદીપા ચુપચાપ મારી પાછળ ચાલી રહી. નર્મદાના નીરમાં દૂર આવેલી નાવડીને હાલક ડોલક થતી હું જોઈ રહ્યો.\n\n“આઉચ.”\n\n“શું થયું?”\n\n       “આ પથ્થર પર પગ લપસતા મારો પગ મચકોડાઈ ગયો. આહ. ખૂબ દુ:ખાય છે.”\n\nમેં દીપાને ટેકો આપી નજીક આવેલા પથ્થર પર બેસાડવાનો પ્રયત્ન કર્યો.\n\n“ઈશ્વરે લાગે છે મને દર્દ આપવાનું જ ઠાની લીધું છે.”\n\nદીપા જેવી આસ્તિકને નાસ્તિકતા તરફ સરતા જોઈ મારું મન વ્યથિત થઇ ગયું. નર્મદા નદીના શીતલ જલનો તેના પગ પર થોડીવાર સુધી છંટકાવ કરી મેં પૂછ્યું, “હવે કેવું લાગે છે?”\n\n“હા હવે દરદ થોડું ઓછું થયું.”\n\n“આગળ ચાલી શકીશ?”\n\n“દીપાએ હકારમાં માથું હલાવ્યું.\n\nમેં દીપાની બાજુમાં બેસતા કહ્યું, “કમાલ છે નહીં?”\n\n“કેમ શું થયું?”\n\n “જે દરદ આપે છે તે ઈલાજ પણ કરે છે.”\n\nઅમે બંને ચુપચાપ નર્મદા નદીને વહેતી જોઈ રહ્યા.\n\nઅહીં આવ્યા બાદ આ પહેલી ક્ષણ હતી જયારે અમે નર્મદા નદી સામે આંખ ઊઠાવીને જોયું હતું. નર્મદાના નિર્મળ જળથી જાણે અમારા મનની પીડા ધોવાઈ રહી. શાંત એ વાતાવરણમાં નર્મદાના પાણીનો ખળખળાટ અમારા હૈયાને પ્રફુલિત કરી રહ્યો.પવનનો સૂસવાટો અમારા હૈયાને ટાઢક આપી રહ્યો. માતાના ખોળામાં આવ્યા બાદ બાળકો દુઃખી કેવી રીતે રહી શકે ? ત્યાંના પવિત્ર વાતાવરણમાં મનનો દ્વેષ ધીમે ધીમે ઓસરી રહ્યો. મારી આંખ સામે નર્મદા નદીનું નીર ખળખળ કરતું વહી રહ્યું હતું. મારા જીવનને એક નવી જ દિશા તેના પ્રવાહે મને આપી.\n\n“દીપા.”\n\n“શું?”\n\n“ઈશ્વરે આપણને એક વસ્તુ આપી નહીં તેમાં તો આપણે તેની સામે ઢગલો ફરિયાદો કરવા લાગ્યા. પરંતુ આ કરતા પહેલા આપણે એ ભૂલવું ન જોઈએ કે ઈશ્વરે અગાઉ આપણને ઘણું બધું આપ્યું છે.”\n\nદીપા પ્રશ્નાર્થ નજરે મારી તરફ જોઈ રહી.\n\n“એવું તો ઈશ્વરે શું આપ્યું છે?”\n\nમેં દીપાનો હાથ મારા હાથમાં લેતા કહ્યું, “આપણને એકબીજાનો સાથ.”\n\nઆ સાંભળી દીપા મલકાઈ.\n\n“જાઓ ને હવે.”\n\nમેં શાંત ચિતે કહ્યું, “દીપા આપણે ઈશ્વર પાસે એ માંગીએ છીએ જે આપણને ગમતું હોય પરંતુ ઈશ્વર આપણને એ આપે છે જે આપણને જરૂરી હોય છે.”\n\nદીપાએ મારા ખભા પર માથું ટેકવી દીધું. એકબાજુ નર્મદા નદીના નીરથી મારા પગ અને બીજીબાજુ દીપાના અશ્રુથી મારા ખભા ભીંજાઈ રહ્યા.\n\n“કદાચ તમે સાચું કહો છો.”\n\n“આ નર્મદાના નીરના ખળખળાટને ધ્યાનથી સાંભળ.”\n\nઅમે થોડીવાર સુધી તેના ખળખળતાં પ્રવાહમાં ખોવાઈ ગયા.\n\n“ખળખળ કરતી નર્મદા નદી આપણને શું સંદેશ આપી રહી છે તેં તું જાણે છે?”\n\n“શું?”\n\n“સદીયોથી જેમ તે સૃષ્ટિના ઉદ્ધાર માટે નિસ્વાર્થ ભાવે ઉછળતી કૂદતી વહી રહી છે. તેમ જ આપણે પણ આપણું જીવન લોકકલ્યાણ માટે જીવવું જોઈએ. શું આ ધરતી પરના બાળકો આપણા બાળકો નથી? શું આપણે તેમના જીવનને હસીખુશીથી ભરી શકતા નથી? નર્મદા નદી પાસેથી મને આ સંદેશ લેવા માટે જ મારા ધર્મપિતાશ્રીએ મને અહીં મોકલ્યો છે.”\n\n***\n\nઆ ઘટના બાદ અમને અમારા જીવનને નવી દિશા મળી. અમે ગરીબ બાળકોના ઉદ્ધાર માટે નિતનવા પ્રયત્નો કરવા લાગ્યા. મેં વડોદરામાં આવેલ બે આંગણવાડીઓ દત્તક લઇ ત્યાંના બાળકોને નીતનવી સેવાઓ આપી. ભૂતકાળમાં જે દીપા એક બાળક માટે દુઃખી હતી આજે તેના ખોળામાં અસંખ્ય બાળકો રમે છે. એક ગુરુ આજ્ઞાના પાલન થકી અમારા દંપતિનું જીવન સુધરી ગયું છે.\n\nહવે વાત કરું સ્વર્ગસ્થ શ્રી હરેન્દ્રભાઈ પુરોહિતની. મારા માતાના અવસાન બાદ તેઓએ મને દીકરાની જેમ સાચવ્યો હતો. તેઓએ મને સાહિત્ય ક્ષેત્રે એક નવી જ દિશા દેખાડી. તેઓ વારંવાર મને મારી વાર્તાઓ ઊપર શોર્ટફિલ્મ બનાવવાનું સૂચન કરતા રહેતા પરંતુ મને ફિલ્મોમાં કોઈ રસ ન હોવાથી હું તેમની વાતને ટાળતો રહેતો.\n\nપ.પૂ ૧૦૦૮ શ્રી જ્યોતિઁનાથ મહારાજના આશીર્વાદ કૃપાથી મારું મન તો શાંત થયું પરંતુ મારા પિતાજી હજુ પણ વ્યથિત હતા. મારી માતાના અવસાન બાદ તેઓ ખૂબ ઉદાસ રહેવા લાગ્યા હતા. આમ સ્વભાવે તેઓ ખૂબ કડક તેથી કોઈને કશું કહેતા નહોતા. બસ પોતાનીજ દુનિયામાં તેઓ ખોવાયેલા રહેતા. કોઈની સાથે કશું બોલવું નહીં, ક્યાંયે જવું નહીં. બસ એકાંતમાં જાણે દુનિયાની કશી ફિકર ન હોય તેમ તેઓ એકલા એકલા રહેવા લાગ્યા. વાત વાતમાં તેઓ બોલતા થયા કે હવે મારે કેટલું જીવવાનું છે. હું અને મોટાભાઈ સમજી ગયા કે માતાશ્રીના દેહાંતને લઈને પિતાજી ખૂબ જ હતાશ થઈ ગયા છે. અમે તેમને સમજાવવા માંગતા હતા પરંતુ તેમની સામું બોલવું કેવી રીતે ? જેમ હું મારા માતાશ્રીનો વહાલો હતો તેમ મોટાભાઈ પિતાજીના વહાલા છે. તેમની ઉદાસી જોઈ મોટાભાઈ પણ ચિંતિત રહેવા લાગ્યા.\n\nએક રાતે મેં સ્વપ્નમાં મારા પિતાજીને ઘરના એક ખૂણે ખૂબ ઉદાસ બેઠેલા જોયા. હું તેમની બાજુમાં બેઠો હતો. તેઓ બોલ્યા, “બેટા, હવે મારું આ દુનિયામાં શું કામ ? શું મારે જીવવું જરૂરી છે ?”\n\nસ્વપ્નમાં મેં જોયું કે પિતાજીની વાત સાંભળી મારું મોઢું ઉતરી ગયું હતું. પરંતુ બીજીજ ક્ષણે મેં ઘરમાં આવેલી તમામે તમામ જૂની વસ્તુઓ ઉઠાવીને બહાર ફેંકવા માંડ્યો. આ જોઈ મારા પિતાજીએ ગુસ્સાથી મને પૂછ્યું, “બેવકૂફ આ શું કરે છે ?”\n\nમેં કહ્યું, “પિતાજી, આ બધી વસ્તુઓ જૂની થઇ ગઈ છે. એટલે હવે તે આપણા માટે નકામી છે બસ એટલે જ તેમને ઘરમાંથી કાઢી બહાર ફેંકી રહ્યો છું.”\n\nસ્વપ્નમાં દેખાતા મારા પિતાજી આ સાંભળી બોલ્યા, “આ બધી વસ્તુઓ જૂની છે એટલે જ તો કિંમતી છે. ઓલ્ડ ઈઝ ગોલ્ડ... પેલી જૂની તસવીરની કિંમત તું જાણે છે ?”\n\nમેં હસીને કહ્યું, “પિતાજી, ઓલ્ડ ઈઝ ગોલ્ડ એ હું સારી રીતે જાણું છું. પરંતુ શું તમે એ વિષે જાણો છો ? માતાશ્રીના અવસાન બાદ આ ઘરને... આ પરિવારને... તમારી તાતી જરૂરિયાત છે. તમે જ જો હતાશ રહેશો તો કેવી રીતે ચાલશે ?”\n\nઆ સાંભળી મારા પિતાજી સ્તબ્ધ થઇ ગયા અને મને વળગીને તેઓ રડી પડ્યા.\n\nઆ સ્વપ્ન જોઈ મેં સંતોષથી આંખો ખોલી. મને મારા પિતાજીને સાચો માર્ગ દેખાડવાની દિશા મળી ગઈ હતી પરંતુ સ્વપ્નને વાસ્તવિકતામાં બદલવું કેવી રીતે ? જો સ્વપ્નની જેમ હું ખરેખર ઘરની જૂની વસ્તુઓ ફેંકવા માંડું તો મારા પિતાજી મને ઘરમાંથી ઊંચકીને બહાર ફેંકી દે ! અચાનક મારા મગજમાં એક ઝબકારો થયો. હું મારા મસ્તિષ્કમાં સ્ફૂરેલી યોજના અંગે વિચારીજ રહ્યો હતો ત્યાં વડીલશ્રી હરેન્દ્રભાઈ મારા ઘરે આવ્યા. મને આમ વિચાર કરતો જોઈ તેમણે મને પૂછ્યું, “માય ડીઅર બોય, નવી વાર્તા વિષે વિચારે છે કે શું ?”\n\nહરેન્દ્રભાઈને જોતા જ મારા મસ્તિષ્કમાં ચમકારો થયો. અગાઉ તેઓએ સુચવેલી દિશાને કારણે આજે મને માર્ગ જડી ગયો હતો.\n\nમેં ઉસ્તુકતાથી કહ્યું, “કાકા નવી વાર્તા વિષે નહીં પરંતુ શોર્ટ ફિલ્મ વિષે વિચારી રહ્યો છું.”\n\n“અરે વાહ! આખરે તેં મારું કહ્યું માન્યું ખરું. પણ તારી શોર્ટફિલ્મનો વિષય શું છે?”\n\nહું તેમના ચરણસ્પર્શ કર્યા અને રાતે જોયેલા સ્વપ્ન અંગે તેમણે જણાવતા કહ્યું, “કાકા, હું મારા સ્વપ્ન પર એક શોર્ટ ફિલ્મ બનાવવા માંગું છું. મારા પિતાજી જો એ ફિલ્મ જોશે તો આપમેળે મારી વાતને સમજી જશે.”\n\n“પરંતુ તારા પિતાજી શોર્ટ ફિલ્મમાં કામ કરવા તૈયાર થશે ?”\n\n“ફિલ્મમાં મારા પિતાજીનો રોલ તમે કરી રહ્યા છો.”\n\n“અરે વાહ! બેટા, તેં તો મારા મનની મુરાદ પૂરી કરી દીધી. હવે ખૂબ મજા આવશે.”\n\nબસ પછી તો શું... મેં તરત સ્વપ્નમાં જોયેલી ઘટનાની સ્ક્રીપ્ટ તૈયાર કરી. ત્યારબાદ ઘણા દિવસો શુટિંગની તૈયારીઓ ચાલી અને આખરે મારી પહેલી શોર્ટ ફિલ્મ “શું જીવવું જરૂરી છે ?” ૩ સપ્ટેમ્બર ૨૦૧૮ના રોજ યુટ્યુબ પર પ્રદર્શિત થઇ. મારા પિતાજી એ જયારે તે જોઈ ત્યારે ફિલ્મ બનાવવાનો મર્મ સમજી ગયા. તેઓ કંઈ બોલ્યા નહીં પરંતુ માથે વહાલથી હાથ મુકીને કહ્યું, “ખૂબ સરસ ફિલ્મ બનાવી છે.”\n\nહરેન્દ્રકાકાના પ્રોત્સાહન થકી મેં બીજી પાંચ શોર્ટ ફિલ્મ બનાવી અને તે નાનીમોટી સ્પર્ધાઓમાં વિજયી પણ થઇ. હાલ યુટ્યુબ પર મારી એ તમામ શોર્ટફિલ્મ ઉપલબ્ધ છે.\n\nશ્રી સંદીપભાઈ શાહ વિષે કહું તો તેઓ નાનપણમાં મારા ટીચર હતા. મને એ કહેતા ગર્વની લાગણી થાય છે કે આજે આટલા વર્ષો બાદ પણ તેઓ મારા સાથેને સાથે જ છે. તેઓ દરેક કાર્યમાં મને પ્રોત્સાહન સાથે માર્ગદર્શન પૂરું પાડે છે. તેઓના સ્વભાવને કારણે તેઓ આજદિન સુધી મારા પ્રિય રહ્યા છે. તેઓની મીઠી વાણી મારામાં ફક્ત ઉત્સાહનો સંચાર જ કરતી નથી. પરંતુ મારા માતાના અવસાન બાદ આ દુનિયામાં મારું કોઈ છે તેની પ્રતીતિ પણ કરાવે છે.\n\nગુરુપુર્ણિમા નિમિત મારા આ સર્વે ગુરુઓને યાદ કરીને હું ધન્યતા અનુભવી રહ્યો છું. આ સિવાય વિશ્વમાં જે કોઈ પણ વ્યક્તિ આપણને જે કાંઈ પણ શીખવે છે,\n\nતે દરેક વ્યક્તિ આપણા માટે “ગુરુ” સમાન હોય છે. અંતે મારા આવા નાનામોટા સહુ ગુરુઓને વિનંતી કે સહર્ષ સ્વીકારે મારી આ ગુરુવંદના. \n\n",
      "duration": "14 mins",
      "category": "Classics"
    },
    {
      "id": 68,
      "title": "લુંટારો",
      "story_name": "સદીઓ પહેલાની આ વાત છે. એક ઘોર જંગલ હતું. એ જંગલમાં એક લુંટારો રહેતો હતો. તેનું નામ વાલીયો લુંટારો હતો. તે સ્વભાવે ખુબ જ લોભી અને ક્રૂર હતો. તે જંગલમાંથી નીકળતા લોકો અને મુસાફરોને રોકતો અને તેમની પાસેથી બધું ધન લુંટી લેતો. જો કોઈ મુસાફર પોતાનું ધન આપવાની ના પાડે તો વાલિયો તેની હત્યા કરી નાખતો. અને બધું ધન લુંટી લેતો.\n\nએકવાર તે વાલિયો જંગલમાં એક ઝાડ પર સંતાઈને બેઠો હતો. તે કોઈ વાટેમાર્ગુ મુસાફરની રાહ જ જોઈ રહ્યો હતો. એટલામાં ત્યાંથી એક સાધુ મહારાજ પસાર થયા. તેમને જોઈને વાલીયો ઝાડ પરથી નીચે ઉતર્યો. તેણે સાધુ મહારાજને રોક્યા. અને કહ્યું, ‘એ સધુડા , લાવ તારી પાસે જે કંઈ ધન કે ચીજ વસ્તુ હોય તે મને આપી દે, નહીતર હું તને જાનથી મારી નાખીશ.’ આ સાંભળી સાધુ મહારાજ મંદ મંદ હસવા લાગ્યા. અને શાંતિથી બોલ્યા, ‘ભાઈ તું આ બધુ પાપનું કામ શું કામ કરે છે ! તું મહેનત-મજુરી કરીને કેમ નથી જીવતો ?’\n\nઆ સાંભળી એ વાલિયો લુંટારો હસવા લાગ્યો. તેણે કહ્યું, ‘સાધુ મહારાજ આ બધી લુંટફાટ હું મારા એકલા માટે નથી કરતો. આ લુંટફાટથી હુ મારા પરિવારનું ભરણ-પોષણ કરું છું. એટલે મારા પાપના આ કામકાજમાં મારો પરિવાર પણ એટલો જ ભાગીદાર છે.’ આ સાંભળી સાધુ મહારજ ફરીથી હસ્યા અને કહ્યું, ‘ભાઈ તારા આ પાપના કામનું કોઈ ભાગીદાર નથી. તે કરેલા પાપ કર્મનું ફળ તારે એકલા એ જ ભોગવવું પડશે. ઘરે જઈને તારા પરિવારને પૂછી આવ, શું એ લોકો તારા પાપના કામમાં ભાગીદાર છે ?’ આ સાંભળી લુંટારો બોલ્યો, ‘અને હું ઘરે પૂછવા જાઉં એટલે તમે ભાંગી જાઓ તો !’ સાધુ મહારાજે કહ્યું, ‘તું એક કામ કર. તું મને આ ઝાડ સાથે દોરડા વડે બાંધીને જા’\n\nપછી વાલિયો લુંટારો એ સાધુ મહારાજને ઝાડ સાથે બાંધી પોતાના ઘરે ગયો અને પોતાના પરિવારને ભેગો કર્યો. પછી પૂછ્યું, ‘હું તમારા માટે જંગલમાં લુંટફાટ કરું છું, ચોરી કરું છું, હત્યાઓ કરું છું. તો મારા આ બધા પાપના કામમાં તમે ભાગીદાર છો કે નથી ?’ આ સાંભળી પરિવારવાળા એક કહ્યું, ‘અમારું ભરણ-પોષણ કરવું તમારી ફરજ છે. તમે ચાહે લુંટીને લાવો કે મજુરી કરીને લાવો. એ તમારે જોવાનું. એટલે તમે લુંટીને લાવો તો એ પાપ તમને એકલાને જ લાગશે. અમે તેમાં ભાગીદાર નથી. આ સાંભળી વાલિયો હચમચી ગયો. તેણે સાધુની વાત બરાબર સમજાઈ ગઈ. તે રડતી આંખે પાછો દોડતો સાધુ મહારાજ પાસે આવ્યો.\n\nતે સાધુ મહારાજના પગમાં જ પડી ગયો. અને કરગરવા લાગ્યો, ‘સાધુ મહારાજ, મારો પરિવાર મારા આ પાપના કામમાં ભાગીદાર નથી. મે ખુબ જ પાપ કર્યા છે. મારો ઉદ્ધાર કરો.’ આ સાંભળી સાધુ મહારાજે વાલિયા લુંટારાને ઉભો કર્યો અને કહ્યું, ‘જો ભાઈ જાગ્યા ત્યાંથી સવાર. અત્યાર સુધી જ થયું તે થયું. હવે આગળ કોઈ પાપ કર્મ ના કરતો. હું તને રામ નામનો મંત્ર આપું છું. તું અહીં ઝાડ નીચે બેસીને તેનો જાપ કર. એનાથી તારા બધા પાપ ધોવાઈ જશે. વાલિયો તરત જ ત્યાં પાલાઠી વાળીને ઝાડ નીચે રામ નામનો જાપ કરવા બેસી ગયો.\n\nસાધુ મહારાજને એમ થયું કે આ વધારે સમય જંપીને બેસી નહિ શકે. હમણાં બુખ તરસ લાગશે એટલે ઉભો થઈ જશે. એમ વિચારી સાધુ મહારાજ ત્યાંથી ચાલ્યાં.\n\nઆ વાતને વરસો વીતી ગયા. સાધુ મહારાજ ત્યાંથી ગયાને ઘણો સમય થઈ ગયો. એટેલે તેઓ વાલિયા લુંટારાને ભૂલી પણ ગયા. પણ ઘણા વરસો પછી વળી પાછા સાધુ મહારાજ એ જંગલમાંથી પસાર થયા. ત્યારે તેમને રામ...રામ...રામ.... એવો અવાજ આવતો સંભળાયો. તેમણે જોયું તો એ અવાજ એક ઝાડ નીચે આવતો હતો. તેમણે ત્યાં જઈને જોયું તો પેલો વાલિયો લુંટારો હજી ત્યાં બેસી રામ નામનો જાપ કરતો હતો. તેમણે વરસો પહેલાનો વાલીયો યાદ આવી ગયો.\n\nતેમણે વાલીયાને ત્યાંથી ઉઠાડ્યો, અને કહ્યું, ‘ભાઈ વાલીયા ઉઠ. તારી તપસ્યા પૂરી થઈ. તારા બધા જ પાપ નષ્ટ થઈ ગયા. આજે તું વાલીયો લુંટારો મટીને વાલ્મિકી ઋષિ બની ગયો.\n\nએ પછી એ વાલીયા લુંટારામાંથી વાલ્મિકી ઋષિ બનેલા ઋષીએ રામાયણ જેવા મહાન ગ્રંથની રચના કરી.\n\n",
      "duration": "3 mins",
      "category": "Classics"
    },
    {
      "id": 69,
      "title": "ચતુર વાણિયો",
      "story_name": "એક નગર હતું. તે નગરમાં અનેક લોકો રહેતા હતા. આ નગરમાં એક શેઠ પણ રહેતા હતા. તે શેઠ ઘણા જ સુખી અને ધનવાન હતા. આ શેઠ ચતુર પણ ખુબ જ હતા. તેમની પાસે ખુબ જ ધન ભેગું થયું હતું. તેમણે બધું જ ધન એક પેટીમાં ભેગું રાખ્યું હતું.અને પેટીને ઘરમાં સંતાડી દીધી હતી.\n\nહવે આજ ગામમાં એક ચોર પણ રહેતો હતો. તે રાત પડે એટલે લોકોના ઘરમાં જઈને ચોરી કરતો. એકવાર તેને જાણવા મળ્યું કે શેઠના ઘરમાં ખુબ જ ધન છે. એટલે તેણે એ શેઠના ઘરે જઈને ચોરી કરવાનું નક્કી કર્યું. એક અંધારી રાત આવી એટલે ચોરે એ શેઠના ઘરે ચોરી કરવાનું નક્કી કર્યું. તેણે ચહેરા પર કપડાની બુકાની બાંધી અને ચોરી કરવા નીકળી પડ્યો. તે છાનો માનો બારી તોડીને શેઠના ઘરમાં ઘૂસ્યો.\n\nશેઠ તો ઉંઘી ગયાં હતા. તેણે ધીમેથી શેઠના ઓશિકા નીચેથી કબાટની ચાવી ખેંચી લીધી. ઘરની બહાર નીકળી ગયો. સવારે શેઠ ઉઠ્યા તો જોયું કે ઘરમાં ચોરી થયેલી હતી. અને ચોર બધું જ ધન ચોરી ગયાં હતા. પણ શેઠ ખુબ ચતુર હતા. તેમણે ચોરીની વાત કોઈને કરી નહિ. અને જાણે કે કશું બન્યું જ ના હોય તેમ સ્વસ્થ થઈને ફરવા લાગ્યા.\n\nશેઠને આમ બિન્દાસ રીતે નગરમાં ફરતા જોઈને ચોરને નવાઈ લાગી, કે એમના ઘરમાં ચોરી થઈ છતાં શેઠ કેમ આટલા ખુશ છે. એટલે તે શેઠની પાસે આવ્યો. અને અજાણ્યો માણસ બની પૂછવા લાગ્યો, ‘શેઠ કેમ આજે આટલા ખુશ દેખાવો છો? ‘ શેઠે જવાબ આપ્યો, ‘એટલા માટે કે કાલે મારા ઘરે ચોર આવ્યો હતો, પણ બિચારો અસલીને બદલે નકલી દાગીના ચોરી ગયો. અસલી દાગીના તો ઘરે જ રહી ગયાં. આ સાંભળી પેલો ચોર માણસ સાચું માની ગયો. તેણે નક્કી કર્યું કે હું આજે રાતે જઈને અસલી દાગીના ચોરી આવીશ.\n\nહવે શેઠને ખબર પડી ગઈ હતી. કે આ વાત સાંભળ્યા પછી ચોર આજે ચોરી કરવા પાછો જરૂર આવશે. એટલે તેમણે પહેલેથી પોલીસને બોલાવી ઘરમાં સંતાડી રાખી હતી. રાત પડી એટલે પેલો ચોર ફરી ચોરી કરવા આવ્યો. તેણે જેવું કબાટ ખોલ્યું કે શેઠ અને પોલીસે તેને પકડી પાડ્યો. પોલીસ તેને થાણામાં લઇ ગઈ અને ખુબ માર માર્યો. અને શેઠના ચોરેલા દાગીના પાછા અપાવ્યા. આમ શેઠે પોતાની બુદ્ધિનો ઉપયોગ કરીને ચોરને પકડી પાડ્યો અને પોતાના ચોરાયેલા દાગીના પણ પાછા લઇ આવ્યા.\n\n",
      "duration": "2 mins",
      "category": "Classics"
    },
    {
      "id": 70,
      "title": "વેપારીનું ઘમંડ",
      "story_name": "એક ગામ હતું. તે ગામમાં એક વેપારી રહેતો હતો. તે પૈસે ટકે સુખી હતો. પણ તેણે પોતાના પૈસાનું ખુબ જ અભિમાન હતું. પણ તેની પત્ની એ ખુબ જ દયાળુ સ્વભાવની હતી. તે ગરીબો અને જરૂરિયાત વાળા લોકોને દાન કરતી હતી. તેની અપ્તની આવી રીતે ધર્મ કર્મ અને દાન પુણ્ય કરે તે પેલા લોભી વેપારીને ગમતું ન હતું.\n\nતે પોતાની પત્ની પર ખુબ જ ગુસ્સો કરતો હતો. તે પોતાની પત્નીને કહેતો ‘આ બધું મારી કમાણીનું છે. તું બધાને દાન કેમ કરી દે છે?’ ત્યારે તેની સમજુ પત્ની તેણે સમજાવતી કે દાન કરવાથી પુણ્ય મળે છે. અને પુણ્ય કરવાથી આવતા જન્મમાં પણ સારું સુખ મળે છે.\n\nતેણે પોતાની પત્ની પર ખુબ જ ગુસ્સો આવ્યો. તેણે પોતાની પત્નીને ઘરના એક અવાવર ઓરડામાં પૂરી દીધી.\n\nપોતાની પત્નીને અવાવર ઓરડામાં પૂરી તે શહેમાં ખરીદી કરવા માટે નીકળ્યો. રસ્તામાં જંગલ આવ્યું. તે જંગલમાંથી પસાર થતો હતો, ત્યારે એક ખૂનખાર જંગલી વાઘ તેની સામે આવીને ઉભો રહ્યો. વાઘને જોઈને વેપારીના તો હોશ ઉડી ગયા. તે એકદમ ગભરાઈ જ ગયો. વાઘ પણ પોઅતનો ખોરાક મળતા એ વેપારી તરફ ધીમે ધીમે ખસતો જતો હતો. એ વેપારી હાથ જોડી ભગવાનને પ્રાથના કરવા લાગ્યો.\n\nએટલામાં આદિવાસીઓનું એક ટોળું હાથમાં સળગતું બળતું લઈને ત્યાં આવ્યું. તેમેને અગ્નિથી વાઘને ડરાવીને ભગાડી મુક્યો. એ વેપારીનો જીવ બચી ગયો. તેણે આદિવાસી વનવાસીઓનો ખુબ ખુબ આભાર માન્યો. પોતાનો જીવ બચવા માટે. ત્યારે તેમાંથી એક વૃધ્ધ આદિવાસી બોલ્યો, ‘શેઠ એમાં ઉપકાર શાનો! ઉપકાર તો તમારી પત્ની શેઠાણીએ અમારી ઉપર કર્યો છે. તેમેને અમને ગરીબો ને કપડાં અને ખાવાનું આપ્યું છે. એટેલે જ તો અમે તમને ઓળખી ગયા. અને તમને બચવા આવ્યા.\n\nહવે વેપારીને પોતાની ભૂલ સમજાઈ. કે તેની પત્ની સાચું કહેતી હતી. દાનપુણ્ય કરવાથી ચોક્કસ સુખ મળે છે. તે ત્યાંથી પાછો આવ્યો અને પોતાની પત્નીને અવવારા ઓર્દામથી ભર કાઢી. તે પોતાની પત્નીનાં પગે પડી માફી માગવા લાગ્યો. તેની પત્નીને નવાઈ લાગી. વેપારી એ જંગલ ને વાઘ વાળી વાત પોતાની પત્નીને કરી. શેઠાણીએ પણ ભગવાનનો અભાર માન્યો.\n\nએ પછી એ વેપારી અને તેની પત્ની બંને સાથે મળીને દાન પુણ્ય કરવા લાગ્યા. સારા કર્મનું સારું ફળ ચોક્કસ મળે જ છે.",
      "duration": "2 mins",
      "category": "Classics"
    },
    {
      "id": 71,
      "title": "વિષ્ણુવ્રતનું ભાગ્ય",
      "story_name": "સમય યંત્રની રેતીએ ક્ષણો મપાતી હતો. એ સમય જ એવો હતો કે ઘડિયાળના કાંટાની શોધ જ નહોતી થઈ. રાજ વૈદ્યે મહારાજના શ્વાસને આ સમયયંત્રના એક ચક્રનો સમય આપ્યો હતો. આ એક પ્રહરમાં બે રાજકુમાર પૈકી કોણ યુવરાજ અને મહારાજના સ્વર્ગવાસ પછી રાજ્યના નવા રાજા કોણ બનશે એ નક્કી થવાનું હતું. રાજકુમાર કરતાં પણ રાણીઓ વચ્ચેની હોડ વધુ હતી. ત્રણ રાણી અને એમાંથી બે ને પરાક્રમી રાજકુમારો, અને એક રાણીને સુંદર ચતુર અને મહા પરાક્રમી રાજકુમારી.\n\nસમય યંત્રમાં જેમ રેતી સરકસતી જતી હતી એમ એમ મહારાજના શ્વાસ એમનાં શરીરમાંથી સરકી રહયા હતા. પ્રહર પતે ત્યાં સુધીમાં રાજનીતિએ જોર પકડી લીધું. બંને રાણી પોતાના ખાસ વ્યક્તિઓને સાથે લઈને જૂથ પડાવી રહી હતી. સામાન્ય પ્રજાના આગેવાનો પાસેથી પણ પરોક્ષ પસંદગી જાણી લેતી હતી, રાજકુમારો પોતાના વર્ચસ્વથી સૈન્યને વહેંચી રહયા હતા, સામર્થ્ય ભેગું કરી રહયા હતા. ટૂંકમાં મહારાજના જવાની રાહ જોવાતી હતી એ દરમ્યાન દરેક પોતાનો સ્વાર્થ સાધી વધુ શક્તિશાળી બનવા થનગની રહયા હતા. આ વાતથી મહામંત્રી પણ અજાણ નહોતા, પણ રાજકુમારને કહેવા કે ટોકવા એ તૈયાર નહોતા.\n\nઅચાનક મહારાજે મહામંત્રીને બોલાવ્યા, એમનો શયનકક્ષ ખાલી કરાવ્યો અને એકલતામાં મહામંત્રી સાથે ચર્ચા કરીને પત્ર લખવ્યો, જેના પર મહારાજે રાજવૈદ્ય અને રાજ પુરોહિતની હાજરીમાં હસ્તાક્ષર કર્યા. અને અચાનક થોડી જ ક્ષણોમાં સમયયંત્ર અટકી ગયું. રેતીનો એક મોટો કણ આડો આવ્યો અને... સમય યંત્ર અટકી પડ્યું પણ સમય નહીં, મહારાજ સ્વર્ગે સિધાવ્યા. બે રાજકુમારો વચ્ચેનો ગજગ્રાહ સપાટી પર આવ્યો ત્યારે મહામંત્રી એ મહારાજના છેલ્લા આદેશરૂપ પત્રનું વાંચન કર્યું. સત્તા અને સુરક્ષા રાજકુમારીને સોંપાઈ, રાજકુમારીને જાણ થતાંજ પહેલો આદેશ આપ્યો કે જેને મહારાજના અંતિમ સમયમાં સત્તા માટે ષડયંત્ર શરૂ કર્યા હતા એ દરેકને એક પ્રહર પછી મૃત્યુદંડ મળે. અને જીવતદાન માટે એજ સમય યંત્રનો ઉપયોગ થાય, જે રાજાના અંતિમ ક્ષણે ઉપયોગમાં લેવાયી હતી.\n\nરાજકુમારો, સેનાપતી અને રાજઆગેવાનો જે કોઈ રાજ્ય હડપવામાં સક્રિય હતા એ દરેકને હવે એક જ આહ હતી કે રેતોનો કણ સમય યંત્ર માં આડો ફસાય અને... પણ ફસાયો નહીં અને સમય યંત્રએ રાજ્યનું ભાગ્ય નક્કી કર્યું.\n\nએ રાજ્ય એટલે પુરાતનકાળનું સમૃદ્ધ રાજ્ય વિષ્ણુવ્રત.",
      "duration": "2 mins",
      "category": "Classics"
    }
  ]
}