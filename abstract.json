{
  "Abstract": [
    {
      "id": 1,
      "title": "અસ્તાંચલની આભા",
      "story_name": "સુહાની હાથમાં ચા નો કપ લઈ ગેલેરીમાં ઊભી દૂર પશ્ચિમમાં આથમી રહેલા સૂરજની પથરાયેલી લાલિમાનું સૌંદર્ય પાન કરતી આકાશી રંગોળીની અનુપમ ભાત નીરખી મનોમન સંવાદ રચી રહી, \"પશ્ચિમ દિશા વિશે ક્યારેય ક્યાંય સારું નથી બોલાયું કે નથી તો મારા વાંચવામાં આવ્યું. ડૂબતા સૂરજની વ્યાખ્યા હમેંશા અસ્ત થતાં જીવન સાથે શા માટે જોડી દેવામાં આવે છે ? કેટલું બધું ડિપ્રેસિવ લાગે છે આવું વિચારવું ! આ પાછું જાણે એક પ્રકારનાં માસ હિસ્ટીરિયા જેવું છે કે આથમતા સૂરજ વિશે કોઈને પણ બે લાઈન બોલવાનું કહો તો બધાં એક જ પ્રકારનું નિરાશાવાદી વર્ણન જ કરશે. શું બધાને આવું એક સરખું જ, પ્રોટો ટાઈપ અનુભવાતું હશે ? વ્યક્તિએ વ્યક્તિએ એટલીસ્ટ લાગણી, વિચાર, અનુભૂતિ અલગ તો હોવી જ જોઈએ ને ? હું તો રોજ રોજ પશ્ચિમમાં ઢળતાં સૂરજને જોઉં છું. દૂર ક્ષિતિજમાં ગરક થતાં પહેલાં રોજ નવાં રંગોથી આસમાનમાં નવું જ ચિત્ર દોરતો જાય છે. રોજ નવી વાર્તા લખતો જાય છે.\"\n\nસુહાની પોતાનાં વિચારમાંથી બહાર આવી અસ્ત પામતાં સૂર્યને બીજા લોકો જે રીતે વિચારે છે એવા દ્રષ્ટિકોણથી જોવાનો પ્રયોગ કરવાં લાગી. એ સૂરજમાં, આકાશમાં ફેલાયેલા રંગોમાં, અહીં તહી વિખરાયેલા અને પવનનાં ધક્કાથી પરાણે ધીમે ધીમે આગળ વધતા જતા વાદળનાં ગોટાઓમાં નજર ટેકવી ટેકવી અજાણપણે શોધવા લાગી કે કદાચ ક્યાંક સૂરજ થોડો ઝંખવાયેલો, અસ્થિર, નિરાશ એવો અસ્ત વ્યસ્ત દેખાઈ જાય, ક્યાંક સૂરજનાં ચહેરા પર જવાબદારીનો ભાર કદાચ તો પકડાઈ જાય..! પણ સુહાનીની આ જદ્દોજહેત નિષ્ફળ નીવડી ! \n\nસુહાનીએ ચા નો મગ રોકીંગચેરની બાજુમાં પડેલી ટીપોઈ પર મૂક્યો. ત્યાં સુધીમાં સૂરજની પરિધી લગભગ ક્ષિતિજને ચુમવા જ લાગી હતી. સુહાની મલકી. એણે બીજાનાં દ્રષ્ટિકોણથી વિચારવાને લીધે જે પણ અસમંજસ અને અકળામણ હાથે કરી મનોમન વહોરી લીધી હતી એ ઝટપટ ખંખેરી નાખી. એ તો ક્ષિતિજ સાથે પ્રણય ફાગ ખેલતાં લાલ ગોળાને એકીટશે જોવા લાગી..! \"હાય.. મને તો કેવો વ્હાલુડો લાગે છે સૂરજ.. મન થાય છે કે મારી સાડીનાં પાલવની કોર થોડીવાર ક્ષિતિજની રેખા બની જાય અને હું આ રતુમડાં પ્લમ જેવાં ગોળાને એની પર આમથી તેમ રળકાવી સરકાવું, થોડીવાર એની સાથે મસ્તી કરી લઉં, એનાં લાલ ટમેટા જેવા ગાલ ચીંટીયો ભરી ખેંચી લઉં પછી મારા પાલવનાં એક ખૂણે ગાંઠ મારી એને પુરી દઉં ..!\" સુહાની ગેલેરીમાં એકલી હતી તો પણ આ મધુરી કલ્પના કરતી હસી પડી. \n\nદૂર ક્ષિતિજમાં જ્યાં આભ અને લીલી ચુનર ઓઢેલી ધરા એકાકાર થતા હતાં ત્યાં એવો આભાસ ઊભો થતો હતો જાણે આખો આસમાની સમુદ્ર ઉલટો થઈને ઓળઘોળ થતો લટકી ગયો હતો ધરા પર ! સુહાનીને શું ગમ્મત સુઝી કે એ ગેલેરીમાં સ્ટીલનો કઠોડો પકડી પોતાનું આખું શરીર વાંકુ નમાવી ઊલટું દ્રશ્ય જોવાની કોશિશ કરવાં લાગી. એનાં છુટ્ટા વાળ આમતેમ વિખરાયા અને પવનની આછી લહેરખી સાથે ફરફરવા લાગ્યા, એની ઈન્ડિગો કલરની અને એમાં વ્હાઈટ બ્લોક પ્રિંટીંગ કરી છાપેલી અનોખી જ ભાત વાળી પહેરેલી કોટન સાડીનો ખભાપર મુક્ત ગોઠવેલો પલ્લું પણ થોડો સરકી ગયો, બ્લાઉઝનાં બેક સાઈડમાં ટાકેલી બે દોરીમાં ઝૂલતાં નાના લટકણ પણ દોરી સંગાથે એકદમ ઘડિયાળના લોલકની જેમ ઝૂલવા લાગ્યાં અને એમાં વળ ચડીને આટીઓ ઉલટ સુલટ થતી ફૂદરડી રમવા લાગી, હાથમાં પહેરેલી કાચની સળી જેવી પાતળી બંગડીઓનો ચુડલો સરકીને આડો અવળો થયો, કાનમાં ઓકસોડાઈઝનાં લટકણ લટકતાં હતા એ કાનની બુટ વાળીને ઉલટા લચવા મંડ્યા.! તો પણ આવું અજીબ પાગલપન કરવાની સુહાનીને મજા આવી રહી હતી.! સુહાનીએ અનુભવ્યું કે સૂર્ય વાસ્તવમાં અસ્ત થઈ ધરામાં સમાતો વિલુપ્ત થઈ રહ્યો હતો છતાં આ ઉલટા દ્રશ્યમાં એવું લાગી રહ્યું હતું કે દરિયાની વિશાળકાય જલરાશિમાં તાજું જ સ્નાન કરી પાણીમાંથી પલળતો અને તન પર પાણીનાં રેગાળા ઉતારતો એકાએક બહાર પ્રગટ થયો હતો. જલમાંથી ઉદિત થયેલા આ સૂરજમાં તો તરુણાવસ્થાનો તરવરાટ રક્તિમ આભા બની સર્વત્ર વિખરાતો હતો. શું આ એવી જ લાલિમા નહોતી જે પૂર્વાંચલે નિત્ય ઉદિત થતાં અરુણોદયની હોય છે ? સુહાની એની યુવાવસ્થામાં બિલકુલ આવી જ હતી..! એનો તરવરાટ, એની તાજગી, એનો થનગનાટ, એનું જીવંતપણું, એની હાજરી એનાં આસપાસનાં વર્તુળમાં આવીજ લાલિમા બિન્દાસ પ્રસરાવી મુકતાં ! ઉગતાં સુર્યમાં તો હોય જ ને સમસ્ત સચરાચરને જીવંતતા બક્ષી દેવાનું જોમ..! આ છેલ્લો વિચાર આવતા સુહાની જાણે કોઈ વાત એનાં મનમાં એક્દમથી જન્મી હોય એમ એ ચમકી અને થોડી સતર્ક પણ થઈ. પોતે ઉલટ પોઝમાં હતી એમાંથી એક ઝાટકો મારતી સીધી થઈ. એને ક્ષિતિજે નજર કરી. સામેનો સૂરજ થોડો ધરતીમાં ઉતરી ગયો હતો તો પણ સુહાનીનાં અંતરપટ પર તો પેલું ઊલટું દ્રશ્ય જ અડ્ડો જમાવેલું રહ્યું. હવે એ દ્રશ્યમાં સૂરજ હવે એક હોડકું બની ગયો હતો અને આસમાની દરિયામાં મોજથી તરતો હતો. સવારનાં સમયે હોય એવી જ લાલિમા હતી એમાં કશું જ ઓછું નહોતું જણાતું. સુહાનીનું ઝાટકો મારી સીધું થવાનું કારણ પણ આ જ હતું. \n\nક્ષિતિજે કોઈ સૂર્ય ઊગી નહોતો રહ્યો, આથમી રહ્યો હતો તો પણ સુહાનીને ઊગતોતો હોય એવો જ તાજગીસભર લાગ્યો હતો ! \"આનો અર્થ એ જ થયો કે સૂર્યને આથમવાનો કોઈ જ રંજ નહોતો ! અસ્તાંચલે પહોંચીને પણ સૂર્ય પોતાનો પ્રભાવ એવોને એવોજ જાળવી રાખવામાં સક્ષમ રહ્યો હતો ! ઉલટાનું અસ્ત સમયે એનું જાજરમાન લાલિત્ય એકદમ ઠંડક વાળું પ્રીતિકર અનુભવાઈ રહ્યું હતું. એનો ઠસ્સો એકદમ બરકરાર હતો. ઉદિત થવાથી લઈ પ્રખર તેજે એકદમ માથા પર આવવું કે જેને પ્રખ્યાતિનું ચરમ સ્થાન કહેવાય અને ત્યારબાદ સતત બધું છોડતાં જઈ ઢળવાની પ્રક્રિયા અને છેવટે અકળમાં ગોથું લગાવી સ્વયંને વિલુપ્ત કરી દેવાનું સાહસ...અને એટલુંજ નહિ, આવી ઘટમાળ તો પાછી રોજિંદી... અને એ રોજિંદી ઘટમાળ ની પ્રત્યેક વિતતી ક્ષણમાં પોતાના અસ્તિત્વનું અપ્રતિમ સૌંદર્ય તો લખલૂંટ લ્હાણ વિખેરતા જ જવાનું..! ઓહ, સૂર્ય સિવાય કોઈની તાકાત નથી આવું જીવી બતાવવાની ..! અસ્ત થતી વેળાએ બીજાને સતત આપ્યા કર્યાની નિભાવેલી જવાબદારીનો તસુ જેટલો પણ ભાર નહિ અને બસ આમ હળવાશથી સમર્પિત થઈ જવાનું !\" આટલું બધું, પ્રકાશ કરતાં પણ તેજ ગતિએ સામટું વિચારી ચુકેલી સુહાનીએ જોયું કે સૂર્ય એકદમ ધરતીમાં ગરક તો થઈ ગયો, પણ આ શું, એજ સૂર્ય એની અંદર ટક કરીને ઉદિત થઈ જાણેકે એની છાતીમાં પેસી ગયો..! \n\nસુહાની પોતાની જીવેલી પ્રત્યેક ક્ષણોને અવલોકવા લાગી. જીવન માં આવેલાં પ્રત્યેક તબક્કાઓને સુહાનીએ પ્રબળ આત્મવિશ્વાસથી પસાર કર્યા હતાં. એવું નહોતું કે સુહાનીનાં જીવન માં કોઈ તકલીફ નહોતી આવી..! ખૂબ ખૂબ આવી હતી. ઘણું ઘણું ગુમાવ્યું હતું. પણ એણે પોતાની આવડતથી, સમજદારીથી, સૂઝબૂઝથી જવાબદારી નિભાવી હતી એ વાતનો ઈન્કાર તો કોઈ કરી શકે એમ જ નહોતું,..બિલકુલ આ સૂર્યની જેમજ તો..! જીવન મધ્યાહ્નને તો પ્રખર તપતા સૂર્ય જેવો જ ઉર્જા સભર સમયગાળો પણ એવો જ માણ્યો જ હતો. સુહાનીનાં નામનો સિક્કો પડતો જાણે..! વહેતી ગંગામાં હાથ ધોઈ લેવા તલપાપડ અસંખ્ય લોકો વડે સુહાની સતત ઘેરાયેલી રહેતી. સુહાનીએ પણ આપવામાં જ તો સાર્થકતા માની હતી..આ સૂરજની જેમજ..! એકપણ જવાબદારી નિભાવવામાં પીછેહઠ નહોતી કરી. સુહાનીનાં સંપર્કમાં આશા લઈ આવેલું કોઈપણ કદી નિરાશ થઈ પાછું વળ્યું હોય એવો કોઈ દાખલો સુહાનીને યાદ નહોતો આવતો. અને અન્યને કશુંક આપી દીધાથી પોતાનું કાંઈ લૂંટાઈ ગયું કે ઓછું થઈ ગયું એવો ભાવ પણ એને ક્યારેય પજવી શક્યો નહોતો. આજે પ્રૌઢાવસ્થામાં પ્રવેશી ચુકેલી સુહાનીને એનું વ્યક્તિત્વ આજની તારીખે પણ આ આથમતા સૂર્ય જેવું જ પ્રભાવશાળી દિસી રહ્યું. આટલું આપતા રહીને પણ સુહાનીનું આંતરિક સૌંદર્ય આથમતા સૂર્યની જાજરમાન લાલિમા જેવું જ સભર વિલસતું અનુભવાઈ રહ્યું. સમગ્ર જીવનની ઘટમાળ કેવી પણ વીતી હોય એનાં રંજની કોઈજ લકીર સુહાનીનાં મુખનું તેજ ઓછું કરી શકતી નહોતી..!\n\nરોકીંગચેરમાં પોતાનું પાતળું તન આરામદેહ રીતે ગોઠવી, ઝૂલતી ઝૂલતી સુહાની બન્ને લાકડાનાં હાથા પર હાથમાં પહેરેલી વિટીઓ વાળી આંગળી વડે થપકી દેતી મ્યુઝિકલ ટ્યુન આપતી આંખો બંધ કરી હળવાશથી કશુંક સ્મિત સહ ગણગણવા લાગી ! એને લાગ્યું કે પેલાં ક્ષિતિજમાં ધરતી અને આભ રૂપી બંને કમાડ ઉઘાડી અંદર છૂપાઈ ગયેલાં સૂરજનો હાથ પકડી બીજી તરફથી પોતાની પાસે ખેંચી લઈને એનાં પાલવમાં સંતાડવામાં સફળતા મળી ગઈ હતી ! ક્ષિતિજ પર ભલે કમાડ વસાઈ ગયા હતા પરંતુ પોતાની દ્રષ્ટિની પેલે પારની દુનિયામાં ક્યાંક તો નવો સૂરજ ઊગ્યો જ હતો ને ! સૂરજે પોતાનું સ્વાભાવિકપણું છોડયાં વિના કર્મ કરવું ચાલુ જ રાખ્યું હતું ! સુહાનીએ ત્વરાથી બાજુ પર પડેલો મોબાઈલ ઉઠાવ્યો અને કોઈક નંબર પર કોલ જોડી બોલી, \" ડિયર, રાત્રે કેન્ડલ લાઈટ ડિનર પર જઈએ..? યાર, આજે ડાન્સ ફ્લોર પર મસ્ત ઝૂમવાની ઈચ્છા છે. આવીશ ને !\" અને ફોન મુકતાં જ સુહાની જીવનની બીજી ઈનીંગ રમવા તૈયાર થઈ ગઈ..અરે હા..પેલા સૂરજની જેમ જ સ્તો..! દૂર અસ્તાંચલે અનેરી જ ગરીમાપૂર્ણ આભા પ્રસરી હતી !\n\n",
      "duration": "6 mins",
      "category": "Abstract"
    },
    {
      "id": 2,
      "title": "અડધી રાતનું અજવાળું",
      "story_name": "દિલ ચીઝ ક્યાં હૈ ? આપ મેરી જાન લીજીયે !! \n\nસવારથી માસ્ટરજી નસીમને તબલાના તાલ સાથે ઘૂંઘરુની રમઝટનો સૂર એક કરવા મહેનત કરતા હતા. શબનમબાનુંના કોઠા પર ઘણી નર્તકી હતી પણ નસીમની નઝાકત જ કઈ ઓર હતી. શબનમબાનુ તેના બુઢાપાની લાઠી સમજતા હતા.\n\nનસીમને તેના તીખા નાક નકશા અને કોઈ અપ્સરાને શરમાવે તેવા ભરાવદાર ઉરોજ અને પાતળી દેહલતા દરેક કોઠા પર આવનારા પુરુષને લાળ ટપકવા મજબૂર કરતા હતા. હવે આવનારા નજીકના જ ભવિષ્યમાં તો નસીમની નથ ઉતારવાની રસમ રાખવાની છે તેથી જ તેમના જૂના ફકીરને આ કામ નો પવિત્ર દિવસ નક્કી કરવા બોલાવ્યા હતા.\n\nફક્ત સાત વર્ષની બાળકી હતી ત્યારે રૂકય્યાનો શોહર તેને લખનવથી અહીં લાવ્યો હતો. તેના માબાપ કોઈ અકસ્માતમાં મૃત્યુ પામ્યા હતા. ત્યારથી આ રૂપાળા ચહેરાને તેજાબી બનાવાની જવાબદારી રૂકય્યાને સોંપી હતી. રૂકય્યાબાનું એ જ નસીમને નાનપણથી મોટી કરી હતી. શબનમબાનોના કોઠામાં વર્ષો પેહલા તેની અમ્મી જાન પણ કામ કરતી હતી. રૂકય્યાનો શોહર પણ લાહોરથી અહીં વસી ગયો હતો. કોઠામાં નાના મોટા કામ કરીને બે પૈસા કમાઈ લેતો. \n\nશબનમબાનુના કોઠાની બધી જ છોકરીના મુજરાના શરારા મેસૂરનો જાણીતા દરજી બબનમીયા જ સીવતા. એટલે મહિનામાં એક બે વાર રૂકય્યા બધી છોકરીને અલગ અલગ ભાતના કપડાં સીવડાવા ત્યાં લઈ જતા. બબનમીયાનો દીકરો ઉમેર નાનપણથી મનોમન નસીમને પ્રેમ કરતો હતો.\n\nસમય જતા તેનો પ્રેમ નસીમને પણ સમજાવા લાગ્યો. બંને એકબીજાની આંખોમાં પ્રેમ વાંચી લેતા. સ્પર્શ અને શબ્દોની તેમને જરૂર નહોતી. બસ માત્રને માત્ર અહેસાસ જ બંને માટે પૂરતો હતો. નસીમની સહેલી તબસુમ આ પાક પ્રેમની સાક્ષી હતી. પણ સાથે સાથે તેને નસીમને ખૂબ સમજાવી કે તવાયફોને પ્રેમ કરવાની પરવાનગી જ નથી હોતી તેને ખાલી પોતાના રૂપથી જ લોકોને લલચાવાના જ હોય છે. આ દિલ જ કોઈને આપી દેશું તો આપણે આ કામ નહિ કરી શક્યે.\n\nનસીમ પણ આ વાતને માનતી હતી પણ મન ક્યાં દિલને વાત માને છે. એ તો તન મનથી જ ઉમેરની ક્યારની થઈ ગઈ હતી. ચોરી છુપીથી વિતાવેલી ઉમેર સાથેની શુલ્ક ક્ષણોને આખો દિવસ મમળાવતી અને પંકમાં કમળની જેમ કોઠાની હિલચાલ અને લોકોની લોલુપ નજરોથી પોતાને દૂર રાખતી.\n\nઆજે સવારે જ એને શબનમઆપાને કોઈ સાથે વાત કરતા સાંભળ્યા હતા કે નથ ઉતારવાના બાબત ત્યારથી તે ખુબ ચિંતામાં હતી. વિજયનગરનો સુલતાન હૈદરઅલી અવારનવાર શબનમબાનુનો મહેમાન બનતો. નસીમનું નૃત્ય અને તેના દીદારનો તે પણ રસિયો હતો. નસીમના હાવભાવ અને તેના સાગરજેવા અફાટ નયનોમાં હંમેશા ડૂબી જવાની તમન્ના સેવતો. હૈદરઅલીના આ લગાવની શબનમબાનું અને રૂકય્યાને અંદાજો હતો જ એટલે જ નસીમની નથ ઉતરાવાનીની બોલીમાં હૈદરઅલી આગળ જ હશે એવું અનુમાન લગાવી મનમાં પોરસાતા.\n\nહૈદર હંમેશા નસીમની નજીક આવીને તેના દિલની વાત જણાવા ઈચ્છતો પણ નસીમ શરમાઈને તેનાથી દૂર ચાલી જતી. નથ ઉતારીને તે કાયમ માટે તેની બનાવી લેવાના મનસૂબા ઘડતો. વળી આ પ્રેમ રસ્તામાં કોઈ બીજું તો નથી? તેની તપાસ માટે તેના હજૂરિયાને નસીમ પાછળ રાખ્યા હતા.\n\nઉમેર અને નસીમે એકમેકના થવાના કોલ આપી ચૂક્યા હતા. પરંતુ આ પ્રેમી પંખીડા પોતાના પ્રેમનો આશીયાનો બનાવી શકશે કે કેમ? તેની મથામણમાં હતા. વળી અહીંની દુનિયાથી દૂર જઈને સંસાર માંડવા પણ ખૂબ પૈસાની જરૂર પડવાની હતી.\n\nહવે તેઓની પાસે ફક્ત ત્રણ મહિનાનો સમય જ હતો. હૈદરના ખબરી નસીમ અને ઉમેરને સાથે જોઈ ગયા હોવાથી આ સમાચાર હૈદરને આપ્યા. ઉમેરને ચામાંથી માખીની જેમ તે કાઢી નાખશે.\n\n\"યાર ઉમેર હું તારા માટે હું એક જકાસ નુસખો ગોતી આવીયો છું. તારી બધી મુશ્કેલી આ એક જ કામથી દૂર થઈ જશે પછી તું અને તારી નસીમ જીવનભર સુખેથી રહી શકશો.” ઉમે ના ખાસ મિત્ર ગુડ્ડુએ ઉમેરની મુશ્કેલીનો અંત આણવા નુસખો જણાવ્યો.\n\nઆ તરફ નસીમને ઉમેર પર પૂરો ભરોસો હતો પણ કોઠાની દુનિયાથી દૂર તે શાંતિથી પોતાની જિંદગી વિતાવી શકશે? બાળપણથી જ સુખ એની જિંદગીથી બે કદમ આગળ જ ચાલતું.\n\nબાલ્યાવસ્થામાં આ કોઠામાં સારું ખાવાપીવા ને પહેરવા મળતું ત્યારે તો તેને ખૂબ ગમતું પણ છેવટે આ ભ્રમ પણ ભાંગી ગયો જયારે તેને સાચી હકીકતની જાણ થઈ. તેને પણ હવે ખુબ પોષ્ટીક ખોરાક આપવામાં આવતો વળી રોજ બદામના તેલથી મર્દન અને કેશને જડીબુટ્ટીનો ધૂપ અપાતો. આવા લાલન પાલનથી નસીમનું સૌંદર્ય ખુબ નીખર્યું હતું. આયનામાં પોતે જ પોતાનું સૌંદર્ય જોઈને લજવાય જતી. પણ એ વિચારતી, \"આ રૂપનો મલિક જો ઉમેર સિવાય કોઈ બીજું બનશે તો ખુદા કસમ હું મોતને વ્હાલું કરીશ.\"\n\nગુડ્ડુ મિયાં સાથે મળીને ઉમેરે ભાગીને નિકાહ કરવાનો સઘળો બંદોબસ્ત કરી લીધો ફક્ત હવે પૈસા મેળવવાનું એક મહત્વનું કામ પાર પડે એટલે બસ ! પછી હું અને નસીમનો સુખી સંસાર ! એવું ઉમેર માનતો હતો. પણ મનુષ્ય એ ધારેલું ક્યાં હમેશ થાય છે? હૈદરને પણ ઉમેરની બધી હિલચાલના ખબર મળી જતા હતા. નસીમને તે કોઈ પણ રીતે ખોવા માંગતો ન હતો એટલે તેને ઉમેરને કોઈ પણ રીતે તેના રસ્તા પરથી હટાવો જ પડશે. \n\nઉમેર બબનમિયાંને એમ કહીને નીકળ્યો કે તે ગુડ્ડુ સાથે તેની અમ્માની ખેરીયાત માટે બિકાનેર ચાદર ચઢાવા જાય છે અને છથી સાત દિવસમાં પાછો આવશે.\n\nહૈદર તેની ફોજ લઈને ઉમેરની પાછળ જ હતો.\n\nએક વરસાદી રાત્રે નક્કી કરેલી યોજના મુજબ નસીમ કોઠાની દીવાલોને લાંઘીને બહાર નિયત કરેલી જગ્યાએ આવી પહોંચી. પૂનમની રાતનો આફતાબ જોઈને તેને ઉમેરના આલિગંનની તડપ લાગી હવે તો બસ મને મારો પ્રિયકાર મળે અને હું તેના આગોશમાં પીગળી જાઉં અને મારુ સ્ત્રીત્વને પામું. આવનારી એક એક પળ તેના માટે વર્ષ સમાન લાગતી. બીજી તરફ રખેને ઉમેર તેના મનસૂબામાં કામયાબ નહિ થાય તો? એવા ડરામણા વિચારો પણ તેને સતાવતા. ત્યાં જ ઝાડની પાછળ કોઈની હિલચાલ સંભળાઈ.\n\nતેની નજર સામે હૈદરઅલીને જોઈને તેનું રક્ત જાણે વહેતું અટકી ગયું હોય તેમ તેને લાગ્યું હૈદર પણ તેને બેઇન્તહા મહોબ્બત કરે તે તેને ક્યાં ખબર નહોતી.\n\nબરફના ચોસલાની જેમ તેને તે આખી પીગળી જશે. ત્યાં જ તેને ઉમેરને આવતા જોઈને દરિયામાં ડૂબતી વ્યક્તિને સહારો મળે તેમ લાગ્યું. ઉમેર લગભગ તેની બાજુમાં આવી ગયો. હૈદરે નસીમનો હાથ ઉમેરના હાથમાં આપતા કહ્યું કે ઉમેર તને દિલ ફાડીને પ્રેમ કરે છે. તારી સાથેના સોનેરી સપના સાચા કરવા તેને તેના શરીરના અંગની પણ પરવાહ ન કરતાં તેનો ગુરદો વેંચીને પૈસા ભેગા કરવાનો હતો. હું તારા પ્રેમમાં પાગલ એને મારી રાહમાંથી હટાવવા માંગતો હતો. સમયસર મને સચ્ચાઈની જાણ થઈ અને મારું ઝમીર મને પોકારી ઉઠયું કે દાયકાઓથી અમે સુલ્તાનોને કારણે જ તવાયફોના કોઠાનો જન્મ થાય છે. આજે પહેલીવાર કોઈ તવાયફ બનતી છોકરીનો સંસાર મંડાતા રોકવાનું હું નિમિત્ત શું કામ બનું? વળી તને સાચા દિલથી પ્રેમ કર્યો છે, તારા સુખને રોળીને મારો આશયાનો કેમ બનાવી શકાય? નસીમ તું ઉમેર સાથે સુખી રહે અને આ સોનમોહરથી ભરેલો બટવો તને કામ લાગશે અને મારા જ હજૂરિયાઓ તમને અહીંની દુનિયાથી દૂર સુધી મૂકી આવશે.\n\nનસીમ હૈદરની ઉદારતા પર વારી ગઈ અને ઉમેરનો હાથ પકડી ચાલવા લાગી ત્યાં જ અડધી રાત્રે પણ પ્રેમ અને સ્વત્રંતાની પ્રભાત નું અજવાળું ફેલાય ગયું.",
      "duration": "5 mins",
      "category": "Abstract"
    },
    {
      "id": 3,
      "title": "પ્રેતાત્મા",
      "story_name": "“અરે, કેટલા ફોટા પાડશો ? જલ્દી ચાલો, હમણાં અંધારું થઈ જશે.” મિકિરે ઘડિયાળમાં જોતાં ફોટા પાડી રહેલાં સૌને ટપાર્યા.\n\n“હા, હા, ચાલો હવે નીચે ઉતરવા માંડીએ. અંધારામાં આ છોકરીઓને પાછી ભૂતની બીક લાગશે.” વિનિતે હાસ્ય સાથે મિકિરની વાતમાં સૂર પૂરાવ્યો.\n\n સૂર્યનારાયણ અસ્તાચળ તરફ જવાની તૈયારી કરી રહ્યા હતા. સારથી અરુણ જાણે રથના સાતેય ઘોડાને સાબદા કરી રહ્યા હતા. અર્બુદગિરિ પર પ્રસારેલા રશ્મિકર શિખરને ધવલતા પ્રદાન કરી રહ્યાં હતાં. આવા સમયે પચીસેકની આસપાસની ઉંમર ધરાવતાં સાતેક કૉલેજીયનોનું જૂથ ગુરુશિખર સર કર્યાના આનંદમાં કિકિયારીઓ પાડતું પોતાની મસ્તીમાં મસ્ત હતું. જૂથમાં ત્રણ છોકરીઓ પણ હતી, તેથી તેઓ અપેક્ષિત સમય કરતાં ઘણાં મોડાં ભગવાન દત્તાત્રેયના ચરણ સુધી પહોંચી શક્યાં હતાં. એક તો છોકરીઓની ચાલ ધીમી હતી, ને પાછાં પગથિયાંનું ચઢાણ; એટલે શહેરી નાજુક શરીરો જલ્દી થાકી જતાં હતાં ! વળી, લિપિને ફોટોગ્રાફીનો ગાંડો શોખ, એટલે એ રસ્તો છોડીને વારંવાર આબુ પર આચ્છાદિત લીલોતરીમાં સરકી જતી હતી. આ બધાંના પરિણામ સ્વરૂપ તળેટીમાં પાછા પહોંચવાના સમયે એ લોકો હજુ શિખર સુધી જ પહોંચી શક્યાં હતાં. એટલે જ તો મિકિરે સૌને સમયનો દંડો દેખાડવો પડ્યો !\n\nપછીની બે-પાંચ મિનિટમાં એ લોકોએ ગુરુશિખર ત્યજીને તળેટી તરફ પ્રયાણ શરૂ કરી દીધું. પગથિયાં ઉતરતાં થાક લાગવાનો સવાલ નહોતો, તેથી યુવાધન અલક મલકની વાતો કરતું ઊર્ધ્વસ્થાનેથી નિમ્ન તરફ ગતિ કરી રહ્યું હતું. વાતોના વિષયો જાણે પગથિયે પગથિયે બદલાતા હતા ! \n\n “એ બધું બરાબર, પણ ભૂતને ઓળખવું કેવી રીતે ?” ભૂત-પ્રેતની વાત નીકળતાં આયુષીએ સવાલ ફેંક્યો. \n\n“એમાં એવું હોય ને કે ભૂત દર વખતે ડરામણું જ હોય એ જરૂરી નથી. ક્યારેક એ માણસ જેવું પણ હોય. તમને લાગે જ નહિ કે એ ભૂત છે ! એ તો ગમે ત્યાં અચાનક પ્રગટ થાય અને એ રીતે જ આંખના પલકારામાં અદ્રશ્ય થઈ જાય.” પોતે જાણે આ વિષય પર પી.એચ.ડી.કરી હોય એમ પાર્થે ભૂત-પ્રેત વિશે માહિતી ઝાડવા માંડી ! \n\nસૂર્ય આથમવાની ક્ષણો ગણાઈ રહી હતી, તો બીજી બાજુ પૂનમના ચંદ્રએ આસમાનમાં પોતાની આછી આછી હાજરી નોંધાવી દીધી હતી. ધીરે ધીરે અંધકાર અવનિ પર ઉતરી રહ્યો હતો, પણ હજુ એ પૃથ્વી પર પોતાનું પૂરું સામ્રાજ્ય સ્થાપી શક્યો ન હતો; તેથી આછું અજવાળું ટમટમતું હતું. \n\nઆ સમયે ગુરુશિખર પર આ સાત સિવાય ખાસ કોઈ પ્રવાસી નહોતા. મોટાભાગના પ્રવાસીઓ તો સનસેટ પોઈન્ટ પર ગોઠવાઈ ગયાં હતાં.\n\n એક તો આવો એકલવાયો માહોલ, એમા ભળી ભૂત-પ્રેતની વાતો ! આયુષી, લિપિ અને વામિકા મનોમન ડરી રહ્યાં હતાં, પણ સાથે ચાર યુવકો હોવાથી થોડી રાહત અનુભવતાં હતાં.  \n\n વાતોના બદલાતા વિષયો સાથે સૌના પગ પણ ઝડપથી ઊપડી રહ્યા હતા. એવામાં એક ઝાડની ડાળ પર બેઠેલાં બે પંખીઓ લિપિની નજરે ચઢી ગયાં. ક્ષણનો પણ વિચાર કર્યા વિના તે જંગલનુમા ઝાડીમાં સરકી ગઈ ! વાતોમાં મશગૂલ બાકીના છ જણ આગળ વધી ગયા.\n\n આછા ઉજાશમાં લિપિ એ પંખીદ્વય પાછળ ઝાડીમાં ઊંડી ઉતરતી ગઈ. દસેક મિનિટની મહેનત પછી પોતાના નાઈટ વિઝન કેમેરાથી એ પંખીબેલડીને કચકડે કેદ કર્યાના આનંદ સાથે એ પાછી વળી, ત્યારે જ તેને ખ્યાલ આવ્યો કે અંધકાર કેટલો ઘેરાઈ ચૂક્યો હતો. પૂનમનો ચંદ્ર સોળે કળાએ ખીલી ઊઠ્યો હતો. વૃક્ષોની ઘટાઓમાંથી ચળાઈને આવતી ચાંદનીમાં નહાતી લિપિ મુખ્ય રસ્તા તરફ આગળ વધી રહી હતી. સામે જ રસ્તો દેખાતો હતો, એટલે લિપિ નિશ્ચિતપણે ડગલાં ભરી રહી હતી. અચાનક પર્ણધ્વનિ કાને પડતાં લિપિ અટકી ગઈ. તેણે સૂકાં પાંદડાંનો અવાજ આવ્યો હતો એ તરફ નજર ઘુમાવી, તો તેના આશ્ચર્ય વચ્ચે એક મનુષ્યઆકાર એની સામે હતો ! આછા અજવાળામાં એ આકાર પર નજર શું ટેકવી કે લિપિના દિલમાં રૂપાની ઘંટડીઓનો ઝીણો ઝીણો રણકાર થઈ રહ્યો. તેના બત્રીસે કોઠે જાણે દીવા પ્રગટી ઉઠ્યા. અંધકારઘેર્યા ચંદ્રપ્રકાશમાં પણ લિપિ સામે ઊભેલા યુવાન તરફ અહોભાવથી જોઈ રહી. એનો ગોરો વાન ચાંદનીમાં વધારે નીખરી રહ્યો હતો. સપ્રમાણ ઊંચાઈ અને શરીરનો મજબૂત બાંધો એને અનોખુ વ્યક્તિત્વ પ્રદાન કરી રહ્યાં હતાં. લિપિ સ્થળ-કાળ ભૂલીને એની સામે એવી તો અપલક નેત્રે તાકી રહી હતી, જાણે એને પહેલી નજરનો પ્રેમ ન થઈ ગયો હોય ! \n\n“ઓ બહાદુર મેડમ, શું નામ છે આપનું ?” એ વ્યક્તિએ અનોખા અંદાજમાં સવાલ કર્યો, ને લિપિ ભાવ સમાધિમાંથી જાગી ! “લિપિ” તે આ સિવાય બીજું કંઈ જ બોલી ન શકી.\n\n  “વાહ, સુંદર નામ છે. બિલકુલ તમારા જેવું જ કોમળ.” એ વ્યક્તિએ પોતાનું વાચાળપણું પ્રગટ કર્યું. “બાય ધ વે, મારું નામ અક્ષર છે. ઢળતી રાતે આ રીતે એકલાં નીકળવું તમારા માટે હિતાવહ નથી.” તેણે જંગલી પ્રાણીઓ કેવું નુકસાન પહોંચાડી શકે એ કહેવા માંડ્યું ! \n\nઅક્ષરનો વાકપ્રવાહ કલકલ કરતા ઝરણાની જેમ વહેવા લાગ્યો, પણ લિપિના દિમાગ સુધી ‘અક્ષર’ સિવાય કશું પહોંચી શક્યું નહિ. \n\nથોડીવાર પહેલાં પાર્થે કહેલી વાત લિપિને યાદ આવી ગઈ. ‘આવા નિર્જન વાતાવરણમાં અચાનક આ ક્યાંથી ફૂટી નીકળ્યો ?’ આ સવાલ એના દિમાગમાં ચક્રવાતની જેમ ઘૂમરાવા લાગ્યો. પાર્થના વર્ણન મુજબનો આ કોઈ પ્રેતાત્મા તો નહીં હોય ને ? હવે એના ગાત્રો ગળવા માંડયાં ! ચાંદની શીતળ રાતે પણ તેને પરસેવો વળવા લાગ્યો. તે ઝડપથી ચાલવા લાગી, તો અક્ષર પણ તેની સાથે થઈ ગયો ! અલબત્ત, તેનો વાકપ્રવાહ તો ચાલુ જ હતો. “લિપિ વગર અક્ષરો વ્યક્ત કરવા અશક્ય છે, નહીં ?\" તે લિપિને વાતોમાં વ્યસ્ત રાખવા માંગતો હોય એમ બોલ્યે જતો હતો, પણ લિપિને તો જાણે કાનમાં હડતાળ હતી ! મનોમન ભગવાનનું નામસ્મરણ કરતી તે ઝડપથી આગળ વધી રહી હતી. અત્યારે તેને હનુમાનચાલીસા નહિ આવડવાનો અફસોસ થઈ રહ્યો હતો ! પોતાની સાથે એક પ્રેત ચાલી રહ્યું છે, એ ખ્યાલ એના દિમાગમાંથી ખસતો જ નહતો ! \n\n આમ ને આમ સારો એવો સમય પસાર થયો. મૂંગી ઢીંગલીની જેમ ચાલી રહેલી લિપિ અચાનક ખુશ થઈને “આયુષી, પાર્થ, વિનીત, સુજલ….” બોલી ઊઠી. પોતાની સાથે લિપિને ન જોતાં આ લોકો હાંફળા ફાંફળા થઈ તેને શોધવા પાછાં આવ્યાં હતાં. એમને જોઈને લિપિના જીવમાં જીવ આવ્યો. અનાયાસે તેની નજર બાજુમાં પડી, તો એના અચરજ વચ્ચે ત્યાં કોઈ નહોતું ! અક્ષર અદ્રશ્ય થઈ ગયો હતો ! બીકની મારી તે દોડીને મિત્રો પાસે પહોંચી ગઈ. પોતાનો પ્રેત સાથેનો અનુભવ મિત્રોને જણાવતી વખતે પણ તેની હરણી જેવી આંખોમાં ભય તરવરતો સ્પષ્ટપણે જણાતો હતો.\n\nસમયની કિલ્લેબંધીમાં આ ઘટના કેદ થઈ ગઈ. આમ તો લિપિ આ ઘટના ભૂલી ચૂકી હતી, પણ ક્યારેક ક્યારેક અક્ષર તેના માનસપટ પર ઊભરી આવતો. વળી, ક્યારેક તો લિપિનું દિલ પોકારી ઊઠતું; “કાશ ! અક્ષર પ્રેત ન હોત !” અક્ષરની યાદ આવતાં તેના દિલમાં મીઠી મીઠી ટીસ ઊઠતી. \n\nસમયના વહેણમાં છ-સાત મહિના વહી ગયા. લિપિ તેનાં ફોઈની દીકરી સુકેશીના લગ્ન નિમિત્તે ભૂજ ગઈ હતી. લગ્નનો માહોલ હતો, એટલે મહેમાનોની અવર જવર ચાલુ જ હતી. તે સુકેશી સાથે પોતે કઈ વિધિમાં શું પહેરશે એની એની ચર્ચા કરી રહી હતી. “સુકેશી, આ તારી મંગાવેલી ચીજો આવી ગઈ છે. તું જોઈ લે.” બહારથી કોઈએ સુકેશીને સાદ દીધો. “બધું લઈને અહી આવી જા.” સુકેશીનું વાક્ય પૂરું થયું, ન થયું ને એક વ્યક્તિ રૂમમાં પ્રવેશી. લિપિ તો ફાટી આંખે આગતુંકને જોઈ જ રહી. તેના મનોજગતમાં અર્બુદગિરિની એ ઢળતી રાત છવાઈ ગઈ. સુકેશીએ એને પોતાના ભાઈના ખાસ દોસ્ત તરીકે અક્ષરની ઓળખાણ આપી. \n\n“અરે લિપિ તમે અહીં ?” અક્ષર પણ લિપિને અહીં જોઈને નવાઈ પામ્યો હતો. એણે તો સ્વપ્નમાં પણ નહોતું વિચાર્યું કે જીવનમાં ક્યારેક લિપિની મુલાકાત થશે ! અક્ષરને હાજરાહજૂર મનુષ્યરૂપે જોઈને લિપિના ચહેરા પર જે ખુશી ઊભરાઈ આવી હતી તે અવર્ણનીય હતી.\n\n“તમે બંને એકબીજાને ઓળખો છો ?” સુકેશીના સવાલના પ્રત્યુત્તરરૂપે લિપિ અને અક્ષરે આબુની એ મુલાકાતનું અક્ષરસઃ વર્ણન કર્યું. લિપિએ ખુલ્લા દિલે કબૂલી લીધું કે પોતે ત્યારે અક્ષરને પ્રેતાત્મા સમજી બેઠી હતી ! અક્ષરે જ્યારે કહ્યું કે એ દિવસે પોતે એકલો જ આબુ આવ્યો હતો. ભગવાન દત્તાત્રેયનાં દર્શન કરીને નીચે ઊતરતી વખતે પોતે કુદરતી ક્રિયા માટે રસ્તાની કોરે ઊભો રહ્યો કે ત્યાં આછા અજવાળામાં એક છોકરીને જોઈને મર્યાદાના કારણે એણે કુદરતી ક્રિયા મોકૂફ રાખી ! એકલીઅટૂલી લિપિને સહી સલામત ગંતવ્ય સ્થાને પહોંચાડવાની ગણતરીથી તે તેની સાથે થઈ ગયો હતો. દૂરથી લિપિના જૂથને જોઈને પોતાની જવાબદારી પૂરી થઈ એમ વિચારીને તે અત્યાર સુધી રોકી રાખેલી કુદરતી ક્રિયા માટે ઝાડીમાં સરકી ગયો હતો. યોગાનુયોગ બધું એવી રીતે ગોઠવાયું કે લિપિ એને પ્રેતાત્મા માનીને ડરી જાય એ સાવ સ્વાભાવિક હતું !\n\n ત્રણે જણ લિપિ-અક્ષરની એ મુલાકાત પર એકબીજા સાથે તાળીઓ લેતાં જોર જોરથી હસતાં હતાં. આખરે અક્ષર લિપિબધ્ધ થઈ જ ગયો !",
      "duration": "6 mins",
      "category": "Abstract"
    },
    {
      "id": 4,
      "title": "દત્તક માવતર",
      "story_name": "\"ઊં.... ઉહું ઊહું... મમ્મી...\" કરતો એક ત્રણેક વર્ષનો બાળક લસરપટ્ટી પરથી લસરતા પડી ગયો અને રડવા લાગ્યો.\n\n\"અરે ! અરે ! કંઈ નથી થયું. જો તું તો બહાદુર દીકરો છે ને ઊભો થઈ જા.\" બગીચામાં ચાલતાં એક પ્રૌઢ વ્યક્તિએ એ બાળકને ઊભો કરી તેના કપડાં પર લાગેલી ધૂળ ખંખેરતા કહ્યું.\n\n\"અરે ! અંશુ રડ નહીં બેટા મમ્મી અહીં જ છે.\" અંશુને બથમાં ભરતા દેવાંશીએ કહ્યું અને એ પ્રૌઢ સામે જોઈને બે હાથ જોડીને બોલી, \"થેન્ક્યુ અંકલ.\"\n\n \"યોર વેલકમ બેટા. આજ પહેલા તમને અહીં જોયા નથી, ક્યાં રહો છો ?\" એ પ્રૌઢ અંકલે દેવાંશીને પૂછ્યું.\n\n\"એ ક્યાં રહી ગયાં ? કોની સાથે વાતો એ વળગી ગયાં ?\"\n\n\"અરે ભાગ્યવાન આવું છું. આ અંશુ પડી...\" એ પ્રૌઢ બોલતાં હતાં ત્યાં સામેથી ચાલ્યાં આવતાં એ પ્રૌઢા અંશુ, દેવાંશી અને એ પ્રૌઢ ઊભા હતાં ત્યાં આવી પહોંચ્યા.\n\nદેવાંશીએ પોતાની ઓળખાણ આપી તેના પતિ બેંકમાં નોકરી કરે છે. થોડાં દિવસ પહેલાં જ અહીં તેમની બદલી થતાં એ લોકો આ શહેરમાં રહેવા આવ્યાં. એ બધી વાત જણાવી.\n\nએ પ્રૌઢ વ્યક્તિએ પોતાનું નામ મુકુન્દરાય અને તેમની પત્નીનું નામ નિર્મળાદેવી કહ્યું. એ લોકો બગીચાની પાછળની જ 'શુભમનગર' સોસાયટીમાં રહે છે. એવું પણ કહ્યું અને એ લોકો છૂટા પડ્યાં.\n\nબીજા દિવસે દેવાંશી અંશુને લઈને બગીચામાં રમાડવા આવી ત્યારે મુકુન્દરાય અને નિર્મળાદેવી તેમના નિત્યક્રમ મુજબ બગીચામાં ચાલતાં હતાં. ચાલતાં ચાલતાં થાકી ગયા એટલે નિર્મળાદેવી એક બાંકડા પર બેસી ગયાં. મુકુન્દરાય જ્યાં અંશુ દેવાંશી સાથે બોલથી રમતો હતો ત્યાં જઈ તેની સાથે રમવા લાગ્યાં.\n\nથોડીવારે દેવાંશી નિર્મળાદેવી પાસે જઈને બેસી ગઈ. તેમની સાથે અલક મલકની વાતો કરવા લાગી. તેમની વાતો સાંભળી કોઈને લાગે જ નહીં કે એ બંનેને આગલા દિવસે જ ઓળખાણ થઈ હોય ! એવું લાગે કે બંને વર્ષોથી એકબીજાને ઓળખતા હશે. \n\nત્યારબાદ આ જ તેમનું રૂટિન બની ગયું મુકુન્દરાય અને અંશુ રમતા અને દેવાંશી નિર્મળાદેવી સાથે બેસી વાતો કરતી. નિર્મળા દેવીને સંતાનોમાં એક પુત્ર જ માત્ર હતો તેમની દિવાનસિંહ પ્રતિ દીકરી જેવી લાગણી થતી હતી અને મા વિહોણી દેવાંશીને પણ નિર્મળાદેવીમાં માતાની છબી દેખાતી. નિર્મળાદેવી બોલે તો પણ તેમની ભાષામાંથી વાત્સલ્યનું ઝરણું વહેતું રહેતું.\n\nદેવાંશી પણ ખૂબ જ માયાળુ હતી. તેણીએ વાત વાતમાં નિર્મળાદેવી પાસેથી જાણી લીધું હતું કે તેમનો પુત્ર, પુત્રવધુ અને તેના સંતાનો સાથે આ શહેરથી બહાર રહે છે. તેથી તેણી જ્યારે બપોરના ભોજનમાં કંઈક મીઠાઈ કે કોઈ બીજી નવીન વાનગી બનાવતી ત્યારે એ દંપતિ માટે ચોક્કસ લઈ આવતી.\n\nધીમે ધીમે દેવાંશીને એ દંપતિ સાથે એવો ઘરોબો બંધાઈ ગયો કે તેણી રાત્રિના ભોજનમાં કંઈ નવીન વાનગી બનાવવાની હોય તો એ નિર્મળાદેવીને સાંજના બગીચામાં મળે ત્યારે જ રાત્રિની રસોઈ બનાવવાની મનાઈ કરી દેતી અને પોતે ઘેર વહેલી જઈ રસોઈ બનાવીને તેમનાં ઘેર આપી આવતી.\n\nએક દિવસ નિર્મળાદેવી અને મુકુંદરાય ખૂબ જ ખુશ હતા. દેવાંશીએ ખુશીનું કારણ પૂછ્યું તો નિર્મળાદેવીએ કહ્યું કે, \"કાલે મારો દીકરો, વહુ અને પૌત્રો આવવાના છે. દેવાંશી તને ખબર છે મારો દીકરો વર્ષો પછી આવી રહ્યો છે.\"\n\n\"વર્ષો પછી ?\"\n\n\"હા, બેટા એકાદ વર્ષથી વધારે થઈ ગયું પણ અમારે માવતરને મન તો દીકરો થોડાં સમયે ન આવે તો એ વર્ષો પછી જ કહેવાય ને !\"\n\n \"હા, એ સાચી વાત.\"\n\n \"અંશું તું ઘેર રમવા આવજે. મારા બંને પૌત્રો સાથે. દેવાંશી લઈ આવજે હોં બેટા !\" અંશુને તેડી ગાલ પર ચૂમી ભરતાં મુકુંદરાયે કહ્યું.\n\n અંશુ અને દેવાંશી રોજ બગીચામાં આવી રમતાં. એવામાં એક દિવસ અંશુએ કહ્યું, \"ચલો ને મમ્મી આપણે પેલાં દાદાના ઘેર જઈએ. મારે તેમની સાથે રમવું છે. તેઓ ઘણા દિવસથી અહીં આવતા નથી.\"\n\n\"બેટા, એમના ઘેર એમના પૌત્રો આવ્યાં છે. એ દાદાને એમની સાથે રમવા દેવાય ને !\"\n\n\"ના, મમ્મી ચાલો ને.\"\n\n  \"બેટા એમના પૌત્રો થોડા દિવસ પછી જતાં રહેશે એટલે એ દાદા અહીં આવશે. ત્યારે તું એમની સાથે રમજે. અત્યારે મમ્મી રમે છે નેં !\" \n\nઆમ દેવાંશીએ અંશુને સમજાવી દીધો પણ તેના મનમાં ઘણા સવાલો ઉઠ્યાં. \n\nઆઠ દસ દિવસના બદલે હવે તો મહિનો પસાર થઈ ગયો પરંતુ નિર્મળાદેવી કે મુકુન્દરાય બગીચામાં આવ્યા નહીં એટલે દેવાંશીએ તેના પતિને વાત કરી.\n\n દેવાંશીના પતિ નિહાલને તેમનો બહુ અનુભવ નહોતો પણ એક રવિવારે અંશુ જિદ્દ કરી તેને પણ બગીચે લાવ્યો હતો. ત્યારે એ પ્રૌઢ દંપતિને મળ્યો હતો અને અંશુના મુખેથી રોજ મુકુંદરાય અંકલની વાતો સાંભળતો હતો.\n\n  \"ક્યારેક દાદા મારી સાથે બોલથી રમતાં હતાં. ક્યારેક દાદાએ મને હીંચકા ખવડાવ્યા, તો ક્યારેક કહે કે દાદાએ મને તેમના ખભે બેસાડી ખંધોલો કર્યો.\" આવી તો અંશુએ અનેક વાતો કરી હતી. જે હાલ નિહાલ વાગોળવા લાગ્યો.\n\nનિહાલ અને દેવાંશી અંશુ સાથે તેમના ઘેર ગયાં. દેવાંશીએ ડોરબેલ વગાડી થોડીવારે કોઈ યુવતીએ દરવાજો ખોલ્યો. \n\nએ યુવતીને જોતા જ દેવાંશીએ પૂછ્યું, \"નિર્મળા આંટી ?\"\n\n\"નહીં.\"\n\n\"મુકુંદરાય અં....\" દેવાંશી બોલતી હતી ત્યાં જ પેલી યુવતીએ તેને અટકાવતા કહ્યું, \"સોરી તમે ખોટાં એડ્રેસ પર આવી ગયા છો. આ તો રૂપેન ઠક્કરનું ઘર છે.\" નેમપ્લેટ તરફ અંગુલિનિર્દેશ કરતાં તેણી બોલી.\n\nદેવાંશી આગળ કંઈ પૂછવા જાય ત્યાર પહેલાં જ તેણીએ દરવાજો બંધ કરી દીધો.\n\n\" દેવાંશી તને પાકી ખબર છે કે આજ એમનું ઘર છે ?\"\n\n\"અરે ! હા યાર હું કેટલી વાર અહીં આવી ચૂકી છું.\"\n\nફ્લેટની બહાર ઊભા ઊભા એ પતિ પત્ની વાતો કરી રહ્યાં હતાં. ત્યાં જ સામેના ફ્લેટમાંથી એક પચાસેક વર્ષના આન્ટી બહાર આવ્યાં. બંનેને નિર્મળાદેવી અને મુકુન્દરાય વિશે ચર્ચા કરતા સાંભળી પોતાના ઘરમાં લઈ ગયાં. તેમણે એ બંનેને બેસાડી નિર્મળાદેવી અને મુકુન્દરાય વિશે વાત કરતા જણાવ્યું કે, મુકુન્દરાય કોઈ દુકાનમાં મહેતાજી તરીકે નામું કરતાં હતાં તેમણે પાઈ-પાઈ કરીને પૈસા ભેગા કરી દીકરાને ભણાવ્યો.\n\n   તેને ભણીને શહેરમાં બિઝનેસ ચાલુ કરવા માટે મુકુંદરાય પાસે પૈસા માંગ્યા ત્યારે મુકુન્દરાય પાસે પૈસા નહોતા. તેમણે ખૂબ સમજાવ્યું છતાં તે માન્યો નહીં ત્યારે નિર્મળા દેવીએ પોતાના ઘરેણાં આપી દીધા. એ વેચીને તેના પૈસા લઈને તે શહેર ચાલ્યો ગયો. ત્યાં તેણે બિઝનેસ ચાલુ કર્યો. બિઝનેસમાં તેને ફાવટ આવી ગઈ અને ધીમે ધીમે તેનો બિઝનેસ જામી પણ ગયો. ત્યાંના જ એક મોટા બિઝનેસમેનની દીકરી સાથે તેને લગ્ન કર્યા પછી તો અહીં આવવાનું ધીમે ધીમે તેનું ઓછું થઈ ગયું.\n\nચારેક વર્ષ પહેલાં મુકુન્દરની તબિયત બગડી જતાં તેમણે નામા કરવાના બંધ કર્યા ત્યારે તેમનાં સગા સંબંધીઓએ તેને મુકંદરાય અને નિર્મળાદેવીને પોતાની સાથે લઈ જવા કહ્યું ત્યારે તેને મકાન નાનું છે એવું બહાનું બનાવી દીધું હતું. \n\nત્યારબાદ તે હમણાં એક મહિના પહેલાં જ આવ્યો હતો.\" \n\n  \"તો હવે સાથે લઈ ગયો એમનો પુત્ર ?\" દેવાંશીથી ઉતાવળમાં પૂછાઈ ગયું.\n\n   \"ના રે ના.\" એ પ્રૌઢાથી મણ એકનો નિસાસો નંખાઈ ગયો અને વાત આગળ વધારતા તેમને કહ્યું કે, \"હમણાં બે મહિના પહેલાં બિઝનેસમાં બહુ નુકસાની ગઈ એટલે આ ફ્લેટ વેચવા આવ્યો હતો. માવતરને લેવા નહોતો આવ્યો.\" \n\n\"તો શું અંકલ આંટીએ ફ્લેટ વેચી દીધો ?\"\n\n\"હા, માવતર છે નેં ! એમનાથી દીકરાનું દુઃખ જોવાયું નહીં.\"\n\n \"એ લોકો ક્યાં ગયા ?\" દેવાંશીને તેમનાં દીકરા વિશે જાણવામાં કોઈ રસ ન હોય એમ તે ઉતાવળે બીજો પ્રશ્ન પૂછી બેઠી.\n\n\"એ લોકોને દુધેજના વૃદ્ધાશ્રમમાં મૂકવા જવાનો હતો.\"\n\n \"જવાનો હતો એટલે ? તે ત્યાં જ મૂકી આવ્યો કે ક્યાંક બીજે ? એ તમને...\"\n\n  \"એ મને નથી ખબર. જેટલી જાણકારી હતી એ મેં તમને કહી.\"\n\nદેવાંશી નિરાશ વદને અને ભારે ડગલે તેમનાં ઘરમાંથી બહાર નીકળી. \n\n\"કોઈ આવું કેમ કરી શકે ? પોતાના જ માતા-પિતાને વૃદ્ધાશ્રમમાં કેમ ? નિહાલ કેમ ?\" દેવાંશી ભાવુક થતા નિહાલનો હાથ પકડીને બોલી. સાથે જ તેની આંખમાંથી અશ્રુધારા વહેતી થઈ ગઈ.\n\n\"હોય ! દેવાંશી, ઘણાં એવા પણ હોય છે અને ભગવાન પણ કેવો છે જો ! જેને માવતરની કદર નથી એવાને માવતર આપે છે અને આપણાં જેવાના માથેથી જન્મતાની સાથે જ માતા પિતાની છત્રછાયા છીનવીને અનાથ બનાવી દે છે.\"\n\n\"એક કામ થઈ શકે.\" પોતાની આંખના આંસુ લૂછતાં દેવાંશીએ કહ્યું.\n\n \"શું ?\" નિહાલે પણ એટલા જ ઉત્સુકતાથી પ્રશ્ન પૂછ્યો.\n\n \"અંકલ આંટીને આપણી સાથે રહેવા લઈ આવીએ તો ?\"\n\n \"એમ એમના દીકરાને પૂછ્યા વગર આપણી સાથે રહેવા ?\"\n\n \"હા, કેમ નહીં ? એને તો પોતાની સાથે રાખવા જ નથી; તો આપણે એમને લીગલી જેમ બાળક દત્તક લઈએ એમ માવતરને દત્તક લઈએ તો ?\"\n\n\"વાહ ! દેવાંશી, વાહ ! આ વાત તો તે સોળ આની સત્ય કહી. દતક માવતર તરીકે એમને લેવાથી આપણને માવતર મળી જશે અને એમને પરિવાર. આપણા અંશુને દાદા દાદીનો પ્રેમ પણ મળશે.\n\nબીજા જ દિવસે નિહાલે એક વકીલની ઓફિસે જઈ તેમને મળીને તેમની પાસે લીગલ ડોક્યુમેન્ટ તૈયાર કરાવડાવ્યા. ત્યારબાદ દેવાંશી, નિહાલ, અંશુ અને વકીલ બધાં સાથે દૂધેજ ગયાં ત્યાં મુકુન્દરાય અને નિર્મળાદેવી વિશે પૂછપરછ કરી તેમને માવતર તરીકે દત્તક લેવાની બધી વાત કરી. તેમના ડોક્યુમેન્ટસ પણ ત્યાં તેમના સંચાલકને બતાવ્યાં. સંચાલકે તેમના પુત્ર સાથે વાત કરી મુકુન્દરાય અને નિર્મળા દેવીને નિહાલ અને દેવાંશીના માવતર તરીકે તેમની સાથે આવવા પરવાનગી આપી.",
      "duration": "6 mins",
      "category": "Abstract"
    },
    {
      "id": 5,
      "title": "આખરી મુલાકાત",
      "story_name": "ક્રુષ્ણ અને સુદામાની દોસ્તીને કોણ નથી જાણતું ? ખરેખર, જગતમાં મિત્રનો પ્રેમ અમૂલ્ય ખજાનો છે. જે કદી ખૂટતો નથી, સ્થળ અને સમય બદલાય તેમ નવા મિત્રો થાય પણ બાળગોઠીયા એટલે ખેતરની તાજી શેરડીની મીઠાશ. એની યાદથી દિલ તરોતાજા થઈ જાય છે.\n\nવિજય અને પ્રકાશની જોડી એટલે સૌ જાણે કે એક મગની બે ફાડ. જોડિયા ભાઇઓ નહોતા પણ બન્નેના મન એવા મળેલા કે વગર બોલ્યે ઇશારાથી બન્ને મનની વાત સમજી જાય.\n\nઅમેરિકા જવાનું ગોઠવાયું ત્યારે વિજયના મનમાં પહેલો વિચાર એના બાળગોઠીયા પ્રકાશને મળવાનો આવ્યો, પ્રકાશ-વિજયને સ્કૂલમાં સૌ પકુવીજુની જોડી ગણે. તોફાન,મસ્તીમાં કોઈને ગાંઠે નહિ, પાછા હોશિયારી કરી બીજાને બનાવવામાં એક્કો. શિક્ષક પાસે ફરિયાદ જાય ત્યારે પ્રકાશ સાહેબ આગળ રડી પડે, કહે 'મેં કર્યું છે,મને શિક્ષા કરો' વિજયને આંખો મિચકારી ચૂપ રહેવાનો ઈશારો કરે.\n\n'અરે,મારે એને હડતાલને દિવસે કેવું થયેલું તે યાદ કરાવી પેટ પકડી હસવું છે. ને પેલી ફેશનેબલ મોનાની ઠેકડી ઉડાવવાની કેવી ભારે પડી ગઈ હતી, જવા દોને વાત બાલબાલ બચ ગયે નહિ તો કોલેજમાંથી પાણીચું મળી જાત. તેમાંય પ્રકાશની ગુનો કબૂલી રડી લેવાની કળા કામ આવી ગયેલી.\n\nઆજે વિજયની પત્ની શોભા હોત તો જરૂર કહેત, 'અમેરિકા ગયા પછી તમારા ભાઈબંધ બે વાર મળ્યા છે, એ તમને આ ધોળા વાળ અને નમેલા શરીરમાં કેમ કરી ઓળખશે ?'\n\n'એ ય મારી જેમ ડોસો થયો હશે ને ! 'આવ ભાઈ હરખા આપણે બે સરખા' દે તાળી કહેતા વિજયનો હાથ લાંબો થઈ ગયો, તેને મનમાં હસવું આવી ગયું.\n\nતેને યાદ આવ્યું પ્રકાશ દીકરીના લગ્ન કરાવવા વીશેક વર્ષ પહેલાં અમદાવાદ આવેલો ત્યારે જોયેલો. કોઈ મોટી કંપનીનો ઓફિસર હતો. એકદમ અપટુડેટ અને વાળ તો જાણે નવજુવાનની જેમ કાળા અને સ્ટાઇલમાં સજાવેલા. એની ગોરી પત્ની ઊચી અને પડછંદ હતી.\n\nવયમાં પ્રકાશ કરતાં મોટી લાગતી હતી. પ્રકાશના માતા-પિતાને તે જમાનામાં ગોરી સાથેના તેના લગ્ન પસંદ નહોતા. એની દીકરીના લગ્ન પણ અમેરિકન છોકરા સાથે ગોઠવાયા હતા. બધી વાતે પ્રકાશથી તેઓ નારાજ રહ્યાં. પ્રકાશે મિત્રોની મદદથી છોકરીના લગ્નપ્રસંગને પાર પાડ્યો હતો. તે વખતે ખૂબ ધમાલમાં હતો તોય રાત્રે મોડો એને ઘેર આવી 'વીજુ..વીજુ... ' નીચેથી બૂમો પાડતો હતો. વિજય અને શોભા નવાઈ પામ્યાં હતાં, 'તારે ઘેર આવવામાં મારે ટાઇમ જોવાની શું જરૂર ?' પ્રકાશ કહેતો હતો. 'તારા ઘરનું ગળ્યું અથાણું અને પૂરી ખાધા વગર અને તારી સાથે આપણા કોલેજના દિવસોની ખટ મીઠી  વાતો કર્યા વિના મારી ઇન્ડિયાની વિઝીટ અઘૂરી કહેવાય' પ્રકાશે કેમેસ્ટ્રીમાં પી .એચ.ડી કર્યું હતું. પણ વિજયની સંગે સાહિત્યના પ્રોગામો જોતો મશ્કરીમાં કહેતો,\n\n'યાર, રૂપાળી છોકરીઓ જોવાની મળે એટલે આપણે રાજી.' એમ જ એક દિવસ એણે એક શરમાતી લાંબા ચોટલાવાળી છોકરી તરફ વિજયનું ધ્યાન દોર્યું, 'જો પેલી નૂતન તારા લાયક છે.' એ શોભાને મશ્કરીમાં નૂતન કહેતો.\n\nવિજયનું મન ઉદાસ થયું. બે વર્ષ પહેલાં કેન્સરની બીમારી શોભાને ઉપાડી ગઈ. પણ વિજયની શોભા આજે હોત તો એક નાની ડબ્બીમાં ગળ્યું અથાણું લઈ જવાની જીદ કરી હોત ! આમ તો વિજય માટે અમેરિકા જવાય તેવા સંજોગો નહોતા. એનો દીકરો મુંબઈમાં સેટ થયો હતો. લોકોના સંતાનો પેરન્ટને અમેરિકા બોલાવે તેથી જવાનું શકય બને. વિજયને અમેરિકા જવાનો મોહ નહોતો,અફસોસ એટલો જ હતો કે તેનો દીકરો કમલ તેને મુબઈ પણ બોલવતો નહોતો કારણકે તેનો ફ્લેટ બહુ નાનો હતો.\n\nઅમેરિકા જવાનો ખર્ચ વિજયને પોષાય નહિ, તેની બેંકની નોકરીમાં જે કઈ પ્રોવીડંડ ફંડ વગેરે હતું તે શોભાની માંદગીમાં વપરાયું હતું. પત્ની વગર ક્યાંય જવાનું તેને મન થતું નહિ. પણ શોભાની નાની બહેન સીમાએ તેની દીકરીના લગ્નપ્રસંગે જીજાજીને અમેરિકા આવવાનું આમંત્રણ અને ટિકીટ મોકલી આપ્યાં. સીમા શોભાને ત્યાં રહી કોલેજમાં ભણી હતી, વિજયે તેને અમેરિકા જવા માટે મદદ કરી હતી. સીમાએ ફોનમાં જીજાજીને પ્રેમથી આગ્રહ કરી કહ્યું હતું, 'વડીલમાં તમારા સિવાય બીજું કોઈ મારે નથી. તમારી હાજરીથી મારે બહેનની અને માં-બાપની બધાંની ખોટ પૂરી થશે.'  વિજય મનથી મૂઝાતો હતો, વીઝા માટે મુંબઈ જઈશ ત્યારે કમલ શું કહેશે ? એનો પોતાનો દીકરો હતો પણ શોભાના ગયા પછી કદી ખૂલ્લાદિલે વાત કરી નથી. ફોનમાં એટલું જ કહે 'તબિયત સાચવજો અને પેસાની જરૂર હોય તો મોકલુ.' વિજયને મૂઢમારની વેદના થતી, એના ગળામાથી શબ્દો નીકળતા નથી, 'દીકરા મારે તને જોવો છે, તું પાસે બેસી વાતો કરે એટલો પ્રેમ ઇચ્છું છું,' વિજય વિચારતો હતો શું પ્રકાશને એનાં સંતાનો સાથે મનમેળ હશે! કે મારી જેમ તે પણ દુઃખી હશે. પોતાના સંતાનની ફરિયાદ કોને કરાય?અમે બે ગોઠિયા સુખદુઃખની હેયાછૂટી વાત કરીશું, એટલે મારો અમેરિકાનો ફેરો સફળ થશે.\n\nવિજયને થયું પ્રકાશનું સરનામું અને ફોન તેની ડાયરીમાં હતાં. તે વીસ વર્ષ પહેલાનાં. પ્રકાશ પત્રો ક્યારેય લખતો નહિ. જયારે ઇન્ડિયા આવવાનું ગોઠવે ત્યારે ફોનથી જાણ કરતો .પણ કેટલાંય વર્ષોથી તે અમદાવાદ આવ્યો નથી. બે ચાર મહીને મધરાતે તેનો ફોન આવતો ત્યારે  ખબરઅંતર પૂછી લેતો. એક વાર અમેરિકા પહોચું પછી વાત. એ ઇન્ટરનેટનો ઉપયોગ નહોતો કરતો પણ એને જાણ હતી કે ગૂગલની વેબ સાઈટ પર સર્ચ કરવાથી બધું શક્ય છે. અમેરિકા જતા પહેલા પોતાના દીકરા સાથે કેમ વાત કરવી તેની ગડભાંજ તેના મનમાં ચાલતી હતી. એણે સાભળ્યું હતું કે અમેરિકામાં મા -બાપ એકલાં પડી જાય, મારો ગોઠિયો એકલો હશે ?'\n\nસાંજે પરિમલ ગાર્ડનમાં તે ચાલવા ગયો ત્યારે જાણ્યું તેના મિત્રમંડળમાંથી રમેશ પણ અમેરિકાના વિઝા માટે તૈયારી કરે છે. વિઝા\n\nમાટે મુંબઈ જવાની જરૂર નથી, એને 'હાશ' થઈ.\n\nવિજયનું મન અમેરિકા જવાના ચાર દિવસ પહેલાં હર્ષ-શોકમાં ઝોલા ખાતું હતું. દીકરા કમલને જતા પહેલાં મળવું હતું. જીવ બળતો હતો. બીજી બાજુ અમેરિકામાં પ્રસંગ નિમિત્તે બાળભેરુને મળવાનો ઉમળકો થતો હતો.\n\nવિજયની સાળી સીમા અને તેનું કુટુંબવાળા પ્રસંગમાં જીજાજી હાજર રહ્યા તેથી ખૂબ રાજી થયાં. જીજાજીને લોસએન્જલ્સમાં તેમણે બધે ફેરવવાની વાત કરી, ત્યારે વિજયે પોતાના ભાઈબંધને મળવા જવાની ઈચ્છા દર્શાવી. ફોનથી પ્રકાશની દીકરી જેની સાથે વાત થઈ અને સેન હોઝે જવાનું ગોઠવાયું એટલે વિજય રાજીનો રેડ થયો. કેમ જાણે વર્ષોથી એની જોડીનો મણકો ખોવાયેલો તે જડી ગયો. પતિ-પત્નીનું જોડું હતું, પણ વિજયના ભાગ્યમાં તે પણ ખણ્ડિત થયું હતું. હવે તે પ્રકાશને મળશે એની કલ્પનાથી એની નસોમાં લોહી પુરપાટ દોડી રહ્યું. ઘરડા શરીરમાં કિશોરની મસ્તી ઉમટી આવી. મુસાફરીનો .. જ નહિ આયખાનો બધો થાક ઘડીમાં ઉતરી ગયો.\n\nપ્રકાશની દીકરીએ એર પોટ ઉપર વિજયને વ્હાલથી 'હગ' કર્યું. બોલી,'પાપા તમને બહુ મિસ કરતા હતા, પણ તબિયતને કારણે ઇન્ડિયા આવી શકતા નહોતા'\n\nવિજયે પોતીકી દીકરીની જેમ જેનીને પ્રેમથી કહ્યું, 'હું આવ્યો છું ને એ ચાલતો થઈ જશે.'\n\nફ્રી વે પર સાંજના ટ્રાફિકમાં ધીમી ગતિએ દોડતી કારમાં જેની બેચેનીથી ઘડીઘડીએ આગળ પાછળ જોયા કરતી હતી. પાપા વિશે એને કાંઈ કહેવું છે, પણ વિજય તરફ જોઈ અટકી જાય છે, વિજયને લાગ્યું જેનીની આખમાં ભીનાશ છે,એનું હૈયું ભરાઈ આવ્યું. ‘પ્રકાશની દીકરી કેટલી માયાળુ છે ! તેની કાળજી રાખે છે !’\n\nજેનીની કાર હોસ્પિટલના દરવાજે ઊભી રહી. તે બોલી,'અંકલ, તમે અંદર મારી રાહ જુઓ ,હું કાર પાર્ક કરી આવું છું.'\n\nપાંચ...સાત મિનિટ રાહ જોતો વિજય જાણે ઓગળતો જતો હતો. કોઈને સ્ટ્રેચરમાં લઈ જતા જોઈ વિચારશૂન્ય અંધકાર તેને ધેરી વળ્યો, પાછળથી પ્રકાશની દીકરી ત્વરાથી આવી વિજયનો હાથ ઝાલી સ્ટેચરની પાછળ દોડતી .... 'પાપા, લુક યોર ફ્રેન્ડ, વેઇટ ફોર હિમ .. ' સ્ટ્રેચરમાંથી આવતો એના પાપાનો 'વીજુ .. વીજુ'નો અવાજ ક્ષીણ થતો હતો, વિજય દોડીને પ્રકાશની છાતીના અંતિમ ધબકારાને વળગી પડ્યો . આસુંની ટાઢીહિમ શીલા નીચે દોસ્તોના જીવ પારાવાર મુંઝારામાં તડપતા હતા .\n\n",
      "duration": "5 mins",
      "category": "Abstract"
    },
    {
      "id": 6,
      "title": "નિકિતાનું ભાવવિશ્વ",
      "story_name": "“અરે નિકિતા, કેટલી વાર છે ? જલ્દી કર, મારે મોડું થાય છે.”\n\n“બસ બે જ મિનિટ.” \n\nનિલયના સત્તાવાહી અવાજ સામે નિકિતાનો દબાયેલો સૂર ડાઈનિંગ ટેબલ સુધી પહોંચ્યો, ન પહોંચ્યો ને નિલય ઊકળી ઊઠ્યો; “તારી બે મિનિટ ક્યારે પૂરી થશે ? તને ખબર તો છે કે હું સમયનો કેટલો પાબંદ છું !” નિકિતા પતિને કેવી રીતે સમજાવે કે પત્ની કંઈ જાદુઈ ચિરાગનો જીન નથી, કે ફરમાન છૂટતાં જ ઈચ્છિત વાનગીનો થાળ લઈને હાજર થઈ જાય ! \n\nહાંફળી-ફાફળી નિકિતા જેમ તેમ કરી ઈડલી-સંભાર સાથે લીલા નાળિયેરની તાજી વાટેલી ચટણીની સુગંધ રેલાવતી ડીશ લઈને બરાબર દસના ટકોરે નિલય સામે હાજર થઈ ગઈ. ફોન પર વાત કરતાં કરતાં નિલય ફટાફટ ખાઈને રવાના થઈ ગયો. \n\n મિ. નિલય પરીખ એટલે એક રુઆબદાર સરકારી અધિકારી. વાતે વાતે વઢી પડે એવો તામસી સ્વભાવ. નાની ઉંમરે મળેલી સફ્ળતાએ થોડું અભિમાન આણ્યું હતું ! મૂળે સંપન્ન મા-બાપનું એકમાત્ર ફરજંદ, ને ઉપરથી પાછો તેજસ્વી; એટલે ગર્વનું વાવેતર નાનપણથી જ થયેલું. એમાંય નિકિતા જેવી સુંદર, શાંત, સુશીલ અને ગુણિયલ પત્નીના આગમન પછી તો નિલય જાણે બાદશાહી ઠાઠ ભોગવતો હતો.\n\n નિલયને બધું જ સમયસર જોઈએ. સમયનો એટલો બધો પાબંદ હતો કે તેના સહવાસે નિકિતાને પ્રેમાળ પ્રેયસીમાંથી આજ્ઞાંકિત પત્નીમાં તબદીલ કરી દીધી હતી ! નિલયનો સમય સાચવવો એ એકમાત્ર કાર્ય પાછળ નિકિતાનો સમય સરતો રહેતો. સમયમાં સહેજ પણ ગફલત થાય તો જાણે આભ તૂટી પડતું. હવે તો નિકિતા એટલી ટેવાઈ ગઈ હતી કે ઘડિયાળ કદાચ ભૂલ કરી શકે, પણ નિકિતાના સમયપાલનમાં એક મિનિટની આઘાપાછી ન હોય ! ને તોય બિચારી કાયમ ફફડતી જ રહેતી ! સવારથી સાંજ નિકિતાનું એક જ મુખ્ય કામ હોય- પતિની ક્ષણેક્ષણ સાચવવી અને તેની કવેળાની ફરમાઈશોને વેળાસર પૂરી કરવી.  \n\n સમયપાલનનો આગ્રહી નિલય એ ભૂલી જતો કે નિકિતા પણ એક માણસ હતી, મશીન નહિ. એથી વિશેષ એ પોતાની પત્ની છે, એને પણ સંવેદનાથી ભરપૂર હૃદય છે; અને એ હ્રદય પોતાની પાસેથી પ્રેમ ઝંખી રહ્યું છે એ વિચાર તો નિલયના મગજમાં દૂર દૂર સુધી ફરકતો પણ નહિ ! \n\n નિલય પોતે કડક સમયપાલનનો આગ્રહી હતો, પણ એક સરકારી અધિકારી તરીકે એ પોતાનું કામ ક્યારેય સમયસર પૂરું કરતો નહિ ! એટલે સુધી કે તે ક્યારેય સમયસર ઘરે પણ આવતો નહિ. મિત્રો સાથે ગપ્પાંબાજી કરવી એ તેની ગમતી પ્રવૃત્તિ ! નિકિતાએ કાયમ તેની રાહ જોતાં બેસી રહેવું પડતું; કેમ કે એ આવે કે તરત ગરમાગરમ કડક ચા તો જોઈએ જ ! \n\n એક નિકિતા જ હતી કે નિયમિત રીતે અનિયમિત વ્યક્તિનો સમય સાચવી લેતી હતી, ને છતાંય તેની કોઈ કિંમત નહોતી. નિકિતાનું સ્થાન નિલયના વૈભવી બંગલામાં હતું, પણ તેના દિલમાં હતું કે કેમ એ તો ખુદ નિલય જ કહી શકે ! તે ક્યારેય પત્ની સાથે પ્રેમથી વાત કરતો નહિ, કે ન તો એને ક્યાંય બહાર ફરવા લઈ જતો. નિકિતા સાથે ખરીદી કરવા જવામાં પણ એનું અભિમાન આડે આવતું હતું ! \n\n  માવતરે આપેલા સંસ્કારને કારણે કહો કે નિલયથી દબાઈ જવાને કારણે – જે હોય તે, પણ નિકિતા ફરિયાદનો એક હરફ સરખો ઉચ્ચારતી નહિ. પોતે પણ ઉચ્ચ અભ્યાસ કર્યો છે, પણ નિલયની ઈચ્છાને માન આપીને પોતાની ઉજ્જવળ કારકિર્દી ત્યજી દીધી હતી, એનો અહેસાસ સરખો ક્યારેય કોઈને થવા દેતી નહિ. \n\n નિલય અભિમાનથી સૌને કહેતો કે પોતે નિકિતાને ખૂબ સુખમાં રાખે છે; પણ એમ ગાડી, બંગલા કે રૂપિયાથી સુખ મળતું હોત તો મહાલયોમાં આત્મહત્યાની ઘટનાઓ ન બનતી હોત ને ? માનવી માટે ખોરાક-પાણી કરતાં પહેલી જરૂરિયાત સ્નેહની હોય છે, એ વાત તો જાણે નિલય જાણતો જ નહોતો ! નિકિતા પતિ તરફથી પ્રેમ મેળવવા માટે રીતસર વલખતી. તેને સતત એવી ઈચ્છા થતી કે કોઈ તેની સાથે વ્હાલથી વાત કરે. કોઈના સ્નેહભર્યા સ્પર્શ માટે તે ઝૂર્યા કરતી. તે રાતોની રાતો ભીના ઓશીકાના સહારે પસાર કરતી. વગડા જેવો દિવસ એકલતામાં પસાર કરતાં તેને નવ નેજા આવી જતા ! પોતાનાં પણ કોઈ અરમાન છે એ યાદ કરીને સંવેદનશીલ નિકિતા છાનાં આંસું સારી લેતી. તે મનોમન મૂંઝાતી. નિલયની અપેક્ષાઓ પૂરી કરતાં કરતાં પોતે ઉપેક્ષાની છરીથી રહેસાતાં રહેવું એ જ જાણે તેની નિયતિ હતી. તેને પ્રેમના ધોધની કોઈ અપેક્ષા નહોતી, તેના માટે તો પ્યારનાં અમીછાંટણાં પણ પૂરતાં હતાં; પરંતુ તેના જીવનના ખુલ્લા આસમાનમાં ક્યાંય પ્રેમની નાની-શી વાદળી પણ નજરે ચડતી નહોતી ! હવે તો આમ ઝૂરાપામાં જ જીવતર પૂરું થાય એમ લાગતું હતું. નિલયના વર્તનમાં ઈચ્છિત પરિવર્તન આવવાનો કોઈ અણસાર સુધ્ધાં દેખાતો નહોતો.\n\nએક દિવસ ભરબપોરે નિલયના મિત્રનો ફોન આવ્યો કે નિલયને ગંભીર અકસ્માત થયો છે, ને તેને હોસ્પિટલ લઈ જવાયો છે. ચિંતાની મારી નિકિતા હોસ્પિટલ પહોંચી. ડૉક્ટરોના જણાવ્યા મુજબ સ્થિતિ ખૂબ નાજુક હતી. બારે કલાક પછી ડૉક્ટરોના સઘન પ્રયત્નોના પરિણામ સ્વરૂપ તે ભયમુક્ત તો થયો, પરંતુ સંપૂર્ણ સ્વસ્થ થાય માટેની સારવાર સમય માંગી લે તેવી હતી. સગાં-સંબંધીઓની એકધારી સમજાવટ પછી નિકિતાએ બે દિવસે અન્નનો કોળિયો ગળા નીચે ઉતાર્યો. આઈ.સી.યુ.માં રહેલા પતિના સ્વાસ્થ્ય માટે ભગવાન સમક્ષ ખોળો પાથરતી નિકિતા દિવસ-રાત હોસ્પિટલમાં જ રહેતી. તે ચિંતાતુર વદને આખો દિવસ આઈ.સી.યુ.ની બહાર બેસી રહેતી. \n\n  બે એક દિવસ બાદ તે હોસ્પિટલમાં પોતાની જગ્યા પર ઊંડા વિચારોમાં ગરકાવ બેઠી હતી. “હલ્લો મેડમ” અચાનક કોઈએ તેને સાદ દીધો. તેણે જોયું તો બાજુની ખુરશી પર એક મહાશય બેઠા હતા. તેણે એમની તરફ ઔપચારિક સ્મિત રેલાવ્યું, પણ એમાં ગ્લાનિ સ્પષ્ટપણે વર્તાતી હતી.\n\n “હું નિમેષ મહેતા. મારો ભાઈ આઈ.સી.યુ.માં છે.” સમય પસાર કરવાના ઈરાદે એ સજ્જને વાતચીત શરૂ કરી. શરૂઆતમાં ‘હમ્મ’, ‘હા’, ‘ના’ જેવા ટૂંકાક્ષરી જવાબ આપતી નિકિતા ક્યારે નિમેષના વાકપ્રવાહમાં ખેંચાતી ગઈ એ એને પોતાને પણ ખ્યાલ ન રહ્યો ! પછી તો લગભગ રોજનો ક્રમ થઈ ગયો. આઈ.સી.યુ.ની બહાર બેસી રહેતાં બંને વચ્ચે પરિવારથી માંડી રાજકારણ સુધીની અલકમલકની વાતો થતી રહેતી. નિમેષનાં વાણી, વર્તન અને વ્યવહાર એટલાં શાલીન હતાં કે નિકિતા વિના સંકોચે એની સાથે વાતો કરતી. નિમેષના વ્યક્તિત્વમાં જીવન પ્રત્યેની હકારાત્મકતા ભારોભાર ભરેલી હતી. તેની સાથે વાત કરનારને તેનો ચેપ લાગતો, ને એને પણ એક નવીન ઊર્જાનો અનુભવ થતો. એમાંય નિકિતા તો હતી એકલતાના એકદંડિયા મહેલની વાસી ! નિમેષની તરહતરહની વાતોના વહેણમાં વહેતી નિકિતા પણ ધીરે ધીરે ખૂલીને વ્યક્ત થવા લાગી. નિમેષ તેના જ્ઞાનની કદર કરતો. ક્યારેક તે ઘરેથી કોઈ નાસ્તો લાવતી, ને નિમેષને ચખાડતી; ત્યારે નિમેષ દ્વારા પોતાની પાકકલાનાં વખાણ સાંભળી તે મનોમન પોરસાતી. નિમેષ પણ દરરોજ નિલયના સ્વાસ્થ્ય અંગે હ્રદયપૂર્વક પૃચ્છા કરતો અને તે જલ્દી સાજો-સારો થઈ જાય એવી કામના વ્યક્ત કરતો. \n\n  આમને આમ સમય સરતો રહ્યો. સતત એકલતામાં સોરાતી રહેતી નિસ્તેજ નિકિતાના ચહેરા પર હવે નૂર દેખાવા લાગ્યું, તેનો શ્રેય નિમેષના સહવાસને જ આપી શકાય ને ? સરકતા સમય સાથે નિકિતા અજાણપણે નિમેષના ભાવપ્રવાહમાં તણાવા લાગી. કદાચ તેની સુષુપ્ત લાગણીઓ આળસ મરડી રહી હતી ! તે પોતાના જીવનના સૂકાઈ ગયેલા પ્રેમવૃક્ષને નવપલ્લવિત થઈ રહ્યાનો અહેસાસ કરી રહી હતી. નિકિતા અનાયાસે એક અવ્યક્ત લાગણીના ઘોડાપૂરમાં વહેવા લાગી હતી ! \n\n  ચૌદેક દિવસ બાદ ડૉક્ટર તરફથી તેને શુભ સમાચાર મળ્યા. નિલય સંપૂર્ણ સ્વસ્થ થઈ ગયો હતો, અને આજે તેને ઘરે લઈ જવાનો હતો. નિકિતા ખુશીની મારી ઊછળી પડી. તે તરત જ નિલય પાસે પહોંચી ગઈ. તેણે નિલયના હાથ પર પોતાનો હાથ મૂકી પ્રેમ નીતરતી નજરે પતિ સામે જોયું, પણ નિલય તરફથી અપેક્ષિત પ્રતિભાવ ન મળતાં તેની ભોઠી પડેલી નજર જમીન ખોતરવા લાગી ! \n\n વ્હીલચેર ધકેલતી નિકિતા ચારેબાજુ નજર ઘૂમાવતી હોસ્પિટલની બહાર નીકળી; પરંતુ જેની છેલ્લી નજરને પોતાના ભાવવિશ્વના એક ખૂણે સંઘરી રાખવા માંગતી હતી, એના દીદાર ન થયા તે ન જ થયા. નિરાશાથી ઘેરાયેલી નિકિતા ખુશીના એ ચંદ સમયને પાછળ છોડી એકલતાના કારાવાસ તરફ આગળ વધી ગઈ !",
      "duration": "6 mins",
      "category": "Abstract"
    },
    {
      "id": 7,
      "title": "મારા કારણે",
      "story_name": "જેલની કોટડીમાં બંધ ડ્રાઈવર રઘુને મળવા તેની પત્ની કમલી આવી હતી.\n\nકમલીની આંખમાં અશ્રુ જોઈ રઘુને કંઈક અઘટિત બની ગયાનો અંદેશો આવી ગયો હતો.\n\n“શું થયું કમલી ?”\n\nજવાબમાં કમલીએ જે કાંઈ કહ્યું તે સાંભળીને રઘુ ચોંકી ઊઠયો હતો, “કમલી, આ તું શું કરી રહી છે ?” જેલના સળિયા પર ભીસ વધારતા તે આગળ બોલ્યો, “કહી દે કે આ બધું ખોટું છે.”\n\nકમલીને ચુપચાપ ઊભેલી જોઈ રઘુ હૈયાફાટ રૂદન કરી રહ્યો. હૃદય કંપાવી દે તેવી તેના ચીખ પોકારથી જેલની દીવાલો કંપી ઊઠી અને તેની આંખમાંથી વહી રહેલ અશ્રુઓના પ્રવાહમાં જેલની ફર્શ ભીંજાઈ રહી. શબ્દોનો ઘાત શસ્ત્રોના આઘાત કરતા વસમો સાબિત થઈ રહ્યો હતો. કમલીની વાત સાંભળીને રઘુના હૃદયમાં અસહનીય પીડા થઈ રહી. તેના માટે આ આઘાત જીરવવો મુશ્કેલ હતો.\n\nરઘુના મસ્તિષ્કમાં અસંખ્ય વિચારો ઉત્પાત મચાવી રહ્યા હતા. તેનું વ્યથિત હૃદય કમલીની વાત સ્વીકારવા તૈયાર નહોતું.\n\n‘શું પોતે સાંભળ્યું હતું એ સાચું હતું ?’\n\nકમલીના કથનની ખરાઈ કરી લેવા રઘુએ રૂંધાયેલા કંઠે પૂછ્યું, “કમલી શું તું સાચું કહી રહી છે ?”\n\nકમલીએ હકારમાં માથું હલાવતા રઘુ ભોય પર ફસડાઈ પડ્યો.\n\n“હે ભગવાન આ શું થઈ ગયું ?”\n\nકમલીએ રૂંધાતા સ્વરે કહ્યું, “મારી વાતનો વિશ્વાસ કરો. છોટેબાબા હવે આપણી વચ્ચે નથી રહ્યા.”\n\nકાનમાં જાણે ગરમ ગરમ સીસું રેડાયું હોય તેમ રઘુ તડપી ઊઠ્યો. વેદના અસહનીય થતા તેણે બંને કાનને બે હાથ વડે દબાવી દીધા.\n\n“પણ આ બન્યું કેવી રીતે ?”\n\nકમલીએ આંખમાં આવેલ અશ્રુઓને લૂછતાં કહ્યું, “આજે સવારે છોટેબાબાની કારનો એક ટ્રક સાથે અકસ્માત થતા તેઓનું ઘટનાસ્થળે જ મૃત્યુ થયું હતું.”\n\nરઘુ આ સાંભળી પોક મૂકીને રડવા લાગ્યો. કમલી તેના સૂરમાં સૂર મેળવી રહી. બંનેના વિલાપથી જેલની દીવાલો પણ રડી રહી.\n\nછોટેબાબા ઉર્ફ વિકાસનો બાલીશ ચહેરો રઘુની આંખ સામે આવી તેને પરેશાન કરી રહ્યો. ઊફ ! તેના હૈયામાં એક ટીસ ઉમટી. રઘુ પીડાથી છટપટી ઊઠ્યો, “પણ શેઠે છોટેબાબાને કાર ચલાવવા આપવાની શું જરૂર હતી ?”\n\n“શેઠ છોટેબાબાને કાર આપવાની ધરાર ના પાડી હતી. પરંતુ આજકાલના છોકરાઓ એમ જીદ છોડે ખરા ? છોટેબાબાએ બે દિવસથી કશું ખાધુપીધું નહીં. આખરે શેઠને તેમની જિદ સામે નમી કારની ચાવી આપવી જ પડી.”\n\n“શેઠે હજુ સુધી નવો ડ્રાઈવર નથી રાખ્યો ?”\n\n“ના. આજકાલ ક્યાં સારા ડ્રાઈવર મળે જ છે ? હવે તમને જ જોઈલો ને !”\n\n“કમલી, હવે આગળ એક શબ્દ ઉચ્ચારીશ નહીં.”\n\nબંને જણ થોડીવાર માટે ખામોશ થઈ ગયા.\n\nકમલી સ્વગત બબડતા બોલી, “છોટેબાબા જેવી મોત ભગવાન દુશ્મનને પણ ન આપે.”\n\n“કેમ એક્સિડન્ટ એટલો ભયાનક હતો ?”\n\n“ભયાનક એટલે ? અરે ! ભલભલાના હાજા ગગડાવી દે તેવો. ત્યાં હાજર લોકોના કહેવા પ્રમાણે પોલીસે છોટેબાબાની લાશ કારના પતરાને કાપી કાપીને બહાર કાઢી હતી.”\n\n“કમલી, જે છોટેબાબાના પગને આપણે ક્યારે માટી લાગવા દીધી નહીં તેમની અંતિમ ઘડીએ આવી અવદશા ? શું આ દિવસ જોવા માટે મેં આટલો ત્યાગ કર્યો હતો ! હે ભગવાન ! આ દિવસ દેખાડવા તેં મને કેમ જીવતો રાખ્યો ? મારા છોટેબાબાની હજુ ઉંમર જ શું હતી.”\n\n“આવતા મહીને તેમને અઠારમું પૂરું થયું હોત.”\n\n“ઊફ ! છોટેબાબાને આ શું કબુદ્ધિ સૂઝી ?”\n\n“છોટેબાબાની લાશને એક પોટલીમાં ઘરે લઈ આવવામાં આવી હતી. તેમના શરીરના એકપણ અંગો સાબુત બચ્યા નહોતા. શરીરના નામે.” આગળનું વાક્ય કમલી પૂરું કરી શકી નહીં. બોલતા બોલતા તેના ગળે ડૂમો બાઝી ગયો.\n\n“બસ કર કમલી. ભગવાન ખાતર બસ કર. ઊફ ! હવે મારાથી વધુ સહન નહીં થાય. મારા છોટેબાબાની આવી હાલત.” રઘુ જેલના સળિયા પર પાગલોની જેમ માથું પછાડતા બોલી રહ્યો, “આ બધું મારે કારણે થયું છે. હું દોષી છું. હું નરાધમ પાપી છું.”\n\nરઘુને આમ પાગલોની ભાતી માથું પછાડતા જોઈ કમલી ચીખી, “અરે ! તમે આ શું કરી રહ્યા છો ? ભગવાન ખાતર તમે શાંત થઈ જાઓ. આમાં તમારો શો દોષ ? એ તો શેઠ સાહેબે સત્તર વર્ષના બાળકના હાથમાં કારની ચાવી મૂકતાં પહેલા વિચારવું જોઈતું હતું. છોકરાનાં હાથમાં ગાડી આપવા એ કાંઈ રમકડું થોડી છે. શેઠસાહેબે છોટેબાબાને ગાડી આપવાની મનાઈ ફરમાવી હોત તો આજે તેઓ સહીસલામત હોત.”\n\n“કમલી, જો હું જેલમાં ન હોત તો ચોક્કસપણે છોટેબાબાનો જીવ ગયો નહોત.” રઘુ લમણે હાથ દઈ નીચે બેસતા બોલ્યો, “જે કાંઈ થયું તે મારા લીધે જ થયું. બધો મારો જ દોષ છે.”\n\n“તમને દોષ આપવાનું રહેવા દો.” કમલીએ કટાક્ષમાં કહ્યું, “તમને પોતાને ઢંગની ગાડી ચલાવતા ક્યાં આવડે છે ? તમે જેલની અંદર એક્સિડન્ટના કેસમાંજ આવ્યા છો ને. તમારી ગાડીની હડફેટમાં આવી સ્કુલે જતા બે નિર્દોષ બાળકોએ જીવ ગુમાવ્યો છે. એ તો સારું થયું કે શેઠ સાહેબે સારો વકીલ રોક્યો. નહીંતર નિર્દોષ બાળકોની હત્યાના આરોપમાં તમે જિંદગીભર જેલમાં સબડ્યા હોત. કોર્ટે ભલે તમને ત્રણ વર્ષની સજા આપી હોય. પરંતુ એ ભૂલશો નહીં કે એ નિર્દોષ બાળકોના હત્યાનું પાપ હજુ તમારે શિરે જ છે. તેઓના માતાપિતાનો શ્રાપ એક દિવસે તમારી સાથે આપણા સહુને ભોગવવો જ પડશે. આ તો મારી પુણ્યાઈ કે તમે છોટેબાબા સાથે ગાડીમાં નહોતા. નહીંતર તેમની સાથે તમે પણ...”\n\nકમલી આડું જોઈ ગઈ.\n\nરઘુ તેની સામે મસ્તક ઝૂકાવી ઊભો રહ્યો.\n\nકમલી આગળ બોલી, “ભૂલો નહીં કે આઘાત એવો પ્રત્યાઘાત. એક દિવસ તમારા કુકર્મોની સજા ઈશ્વર આપણને જરૂર આપશે.” \n\n“ના કમલી ના. તું વિચારે છે એવું કશું નહીં થાય. કારણ છોટેબાબાની મૃત્યુ સાથે જ કુદરતે તેનો ઈન્સાફ કરી દીધો છે. હે ઈશ્વર ! તેં છોટેબાબાને બદલે મને સજા કેમ આપી નહીં ?”\n\nકમલી બોલી, “તમે આ શું બોલી રહ્યા છો ?”\n\n“કંઈ નહીં.” રઘુ શૂન્યમનસ્કપણે આસમાનમાં જોઈ બબડી રહ્યો, “આ બધું મારા કારણે જ થયું છે.”\n\n“તમે હવે ખુદને દોષ આપવાનું બંધ કરો.”\n\nજેલના સંત્રીનો અવાજ સંભળાયો, “ચલો મુલાકાત કા સમય ખતમ હુઆ હૈ.”\n\n“ભાઈ ! બસ હજુ થોડીવાર.” કમલીએ આંખમાં આવેલ અશ્રુઓ લૂછતાં લૂછતાં કહ્યું, “તમે તમારું ધ્યાન રાખજો.”\n\nકમલીએ ત્યાંથી નીકળવા પોતાના પગ ઉપાડ્યા.\n\n“કમલી.”\n\nરઘુનો સ્વર સાંભળી કમલી અટકી.\n\n“મને વચન આપ કે હું તને જે કહીશ તેની ચર્ચા તું કોઈ આગળ નહીં કરે.”\n\nકમલીએ હકારમાં માથું હલાવી સહમતિ આપી.\n\n“સ્કૂલે જતા બાળકોનો અકસ્માત થયો હતો તે દિવસે હું નોકરી પર ગયો જ નહોતો.”\n\n“તમે આ શું બોલી રહ્યા છો ?”\n\n“હા, હું તારી આગળ જુઠું બોલીને દોસ્તો સાથે બહાર ફરવા ગયો હતો. ત્યારે શેઠનો મને ફોન આવ્યો હતો. તેઓ ખૂબ ગભરાયેલા લાગતા હતા. તેઓએ મને કહ્યું કે.”\n\n“તેઓએ તમને શું કહ્યું ?”\n\n“તેઓએ કહ્યું કે, છોટેબાબાના ગાડીનો એકસીડન્ટ થયો છે. જેમાં સ્કૂલે જતા બે બાળકોનું મૃત્યુ થયું હતું. તેઓએ કહ્યું કે, ત્યાં જામેલા ટોળાએ કારનો નંબર પણ નોંધી લીધો હતો. જેના કારણે પોલીસ ગમે ત્યારે ઘરે આવી શકે છે.”\n\n“પછી ?”\n\n“પછી શેઠે તેમના ઘરે આવવા કહ્યું. હું જયારે તેમના ઘરે ગયો ત્યારે શેઠે બે હાથ જોડી મને પોલીસ આગળ જૂઠું બોલવા કહ્યું.”\n\n“જુઠું ! કેવું જુઠું ?”\n\n“મારે પોલીસને કહેવાનું હતું કે, ગાડી છોટેબાબા નહીં પણ હું ચલાવતો હતો. આ કામ માટે શેઠે મને પુરા દસ લાખ રૂપિયાની ઓફર કરી. વળી જેલમાંથી છૂટીને આવું ત્યારે મને બમણા પગારે નોકરી પર પાછો રાખવાનો વાયદો કર્યો. શેઠ સાહેબે એમ પણ કહ્યું કે એક્સિડન્ટના કેસમાં મને ઝાઝી જેલ નહીં થાય. સેક્શન ૩૦૪/એ કલમ હેઠળ મને ત્રણ કે ચાર વર્ષની જેલ થશે.”\n\n“અને તમે માની ગયા ?”\n\nરઘુએ હકારમાં માથું હલાવ્યું.\n\n“ રૂપિયાની લાલચમાં તમે તમારું ઈમાન વેચી નાખ્યું ?”\n\n“કમલી, આ મેં રૂપિયા માટે નહીં કર્યું.”\n\n“તો પછી કોના માટે કર્યું ?”\n\n“છોટેબાબા માટે.” થોડું અટકી રઘુ આગળ બોલ્યો, “જો છોટેબાબાને જેલ થઈ હોત તો તેમનું આખું ભવિષ્ય અંધકારમાં ધકેલાઈ ગયું હોત. વળી છોટેબાબાને રિમાન્ડ રૂમમાં રાખશે એ કલ્પનામાત્રથી હું ધ્રુજી ઊઠ્યો હતો.”\n\nકમલી અશ્રુભીની આંખે રઘુની વાત સાંભળી રહી.\n\nરઘુએ નિ:સાસો છોડતા કહ્યું, “જો તે દિવસે મેં હૃદય કઠણ કરીને શેઠ સાહેબને ના પાડી હોત તો મારી જગ્યાએ છોટેબાબા જેલમાં હોત. અને કદાચ તેમના મૃત્યુનો વસમો આઘાત આપણને સહેવો પડ્યો ન હોત.”\n\nબંનેના ધ્રુસકાથી વાતાવરણ ગમગીન થઈ ગયું.\n\nરઘુએ શૂન્યમનસ્કપણે આસમાન તરફ જોતા કહ્યું, “એટલે જ કહું છું કે છોટેબાબાની મૃત્યુ મારા કારણે થઈ છે. મારા કારણે.”",
      "duration": "6 mins",
      "category": "Abstract"
    },
    {
      "id": 8,
      "title": "પપ્પા",
      "story_name": "બાઈક વાવાઝોડાની જેમ શહેરના રસ્તાઓ ઉપરથી પસાર થઈ રહી હતી. બાઈક પર લટકી રહેલો સમાચારપત્રમાં લપેટાયેલો પતંગનો જથ્થો સડસડાટ ભાગી રહેલી બાઈકની ઝડપથી થરથરી રહ્યો હતો. બાઈક ચલાવનાર યુવકનું ખુલ્લું માથું ઝડપ અને ઘર્ષણના બાળક સમા પવનના સુસવાટાઓ ગર્વથી ઝીલી રહ્યું હતું. એ સુસવાટાઓથી હવામાં લહેરાઈ રહેલા સુંવાળા વાળ તક મળતા સાઈડ મિરરમાં વારેવારે અવલોકન પામી રહ્યા હતા. જાણે શહેરના રસ્તાઓ સર્કસની રિંગ હોય અને આખું શહેર કરતબ નિહાળવા બેઠું હોય એમ બાઈક અહીંથી ત્યાં વાંકાચૂંકા વળાંકો મારી રહી હતી. સ્થિર એકજ દિશામાં સીધેસીધું આગળ વધવાની તાલીમ એને મળીજ ન હોય એમ !\n\nરસ્તા ઉપર છુટાછવાયા વાહનો હતા. આમ છતાં એક ક્ષણ પણ રાહ જોવાની ધીરજ ન હોય એનો સંદેશો આપતો બાઈકનો હોર્ન આગળ હાંકી રહેલા દરેક વાહન ચલાવનારાઓના હૈયા ધ્રુજાવી રહ્યો હતો. \n\nટ્રાફિક સિગ્નલ પાસે પહોંચતાજ સિગ્નલ લાલ રંગમાં ફેરવાઈ ગયું. પણ એ એક કે બે ક્ષણો મોડે પહોંચવાની સજા રૂપે બે ત્રણ મિનિટનો સમય વેડફવાની જરાયે તૈયારી ન હોય એમ બાઈક સામેના રસ્તા તરફ ધપી ગઈ. પાછળ લાલ સિગ્નલ ઉપર થંભી ગયેલા અન્ય વાહન ચાલકોની આંખોમાં છૂટેલી અપાર ઘૃણાની નોંધ લેવાનો ન સમય હતો, ન દરકાર. \n\nમસ્ત મોલા કાનમાં ચઢાવાયેલા ઈયરફોનના સંગીત નીચે રસ્તા ઉપરનો દરેક કોલાહલ શમી ગયો હતો. એ કાનના પડદા ફાડી નાખે એવા ઊંચા સ્વરમાં પડઘાઈ રહેલું ગીત મુક્ત માથાને બન્ને દિશામાં હિંચકે ઝુલાવી રહ્યું હતું. એ ગીતના શબ્દો લિપસિંગ કરતા અભિનેતા જેમ ફક્ત હોઠના હલનચલન દ્વારા અભિવ્યક્ત થઈ રહ્યા હતા. \n\n\" ઢીલ દે, ઢીલ દે દે રે ભૈયા, ઈસ પતંગકો ઢીલ દે...\"\n\nલાઈસેંસ મેળવવા માટે ફક્ત આગળ નજર કેન્દ્રિત કરી વાહન હાંકવાના શીખેલા નિયમનું બાષ્પીભવન થઈ ગયું હોય એમ બાઈક હાંકતા વચ્ચે વચ્ચે નજર આકાશમાં ડોકિયું કરી રહી હતી. કાળજી અને સુરક્ષા વિના મુક્ત વિહરી રહેલા પતંગોમાં પોતાનુંજ બિન્દાસ્તપણું પ્રતિબિંબિત થઈ રહ્યું હતું. \n\nઆખરે દોડતી હાંફતી બાઈક ઘરના આંગણમાં આવી થોભી. સાઈડ મિરરમાં એક દ્રષ્ટિ ફેંકી માથાના વાળને આંગળીઓ વડે વધુ ઉપરની દિશામાં ઉઠાવવામાં આવ્યા. શર્ટના ઉપરના એક ખોલી મુકેલા બટનમાંથી જીમમાં સખત વ્યાયામથી ઘડેલા છાતીના ચુસ્ત સ્નાયુઓ સંતાકૂકડી રમી રહ્યા હતા. પોતાના દેખાવ અંગે સંપૂર્ણ સંતોષ પામી આખરે ઘરની ડોરબેલ ઉપર હાથ પહોંચ્યો. \n\nબારણું ખોલતાંજ પાંસઠ વર્ષના પુરુષની દ્રષ્ટિ બારણે ઊભા યુવાનને હેરતથી તાકી રહી. આંખો ઉપર વિશ્વાસ ન બેસતો હોય એમ ફાંટી આંખે એ આધેડ પુરુષ યુવાનના ઉપર તરફથી ઉઘાડા શર્ટને જોઈ રહ્યા. \n\n\" આ શું વિક્રાંત ? તને કેટલી વાર કહ્યું છે કે ઉત્તરાયણ વખતે ગળું બંધ હોય એવા વસ્ત્રો પહેરી બાઈક ચલાવવી. માંજાની અહીં ત્યાં લટકાયેલી દોરીઓ કેટલી જીવલેણ હોય છે. અને એમ પણ તું બાઈક આટલી ઝડપથી કેમ હાંકે છે ? આજે કોઈ સિગ્નલ તો નથી તોડ્યુંને ? \"\n\nપ્રશ્નોના વરસાદમાં ભીંજાઈને યુવાનનો ચહેરો અણગમાના હાવભાવોમાં વિફરી પડ્યો. હાથમાં થામેલુ પતંગનું પાકીટ સોફા ઉપર ઉડાવી મૂકી એક પણ પ્રશ્નનો ઉત્તર આપ્યા વિનાજ મૌન ડગલાં રસોડાની દિશામાં આગળ વધી ગયા. \n\n\" અરે, તારા શૂઝ તો કાઢ પહેલા...\"\n\nરસોડામાંથી ચીકી હાથમાં લઈ બહાર નીકળેલા ડગલાંઓ પાછળ ફરી બરાડો ગૂંજયો. \n\n\" વિક્રાંત, બહારના કીટાણુઓ જોડે તું સીધો રસોડામાં ન જા. કેટલીવાર કહેવાનું ? પહેલા હાથ મોઢું તો ધોઈ લે...\"\n\nપીઠ પાછળથી આવી રહેલા અવાજને \"પપ્પા, ટેક એ ચીલ પીલ \" એટલોજ ટૂંકો ઉત્તર આપી ઈયરફોન ફરી કાનમાં ભેરવતા ઓરડાનો દરવાજો અંદર તરફથી બંધ થઈ ગયો. \n\nએ બંધ થઈ ગયેલા દરવાજાને ચિંતાથી નિહાળી રહેલી આંખોને મોઢાએ ધીમેથી એક પ્રશ્ન પૂછ્યો, \n\n\" એ ક્યારે સુધરવાનો ? \"\n\nથોડા વર્ષો પછી.....\n\nબાઈક અત્યંત ધીમી ઝડપ જોડે શહેરના રસ્તા ઉપરથી પસાર થઈ રહી હતી. બાઈક પર લટકાવાયેલો સમાચારપત્રમાં લપેટાયેલો પતંગનો જથ્થો અત્યંત સુરક્ષિત હોવાની અનુભૂતિ માણી રહ્યો હતો. બાઈક ચલાવનાર વ્યક્તિનું માથું ભારે હેલ્મેટની અંદર ગોંધાયેલું હતું. એ ચારે તરફથી બંધ કેબીન જેવી હેલ્મેટમાંથી એક વાળ પણ બહાર ડોકિયું કરી શકવા સક્ષમ ન હતો. સાઈડ મિરરનો હેતુગત ઉપયોગ કરતી સતર્ક નજર હેલ્મેટમાંથી સમયાંતરે પાછળ આવતા કે ઓવરટેક કરવા ઈચ્છતા વાહનોને ઘ્યાનપૂર્ણ નિહાળી રહી હતી. અર્જુનની દ્રષ્ટિ જેમ માછલીની આંખ ઉપર જડાયેલી એજ રીતે ધ્યાનનું મુખ્ય કેન્દ્ર ફક્ત અને ફક્ત દ્રષ્ટિ આગળનો રસ્તો હતો. સ્થિર એક જ દિશામાં સીધેસીધું આગળ વધવાની મેળવેલી તાલીમ વ્યવહારમાં શબ્દસહ ઉતારવામાં આવી રહી હતી.\n\nઆખો રસ્તો ભારોભાર ટ્રાફિકથી છલકાઈ રહ્યો હતો. ધૈર્ય વિહીન વાહનો દ્વારા હૈયાને ધ્રૂજાવી મુકતા હોર્ન હેલ્મેટના અંદરથી પણ શ્રવણ ઈન્દ્રિયમાં ધમાલ મચાવતા ગૂંજી રહ્યા હતા. પરંતુ એ બધા ખળભળાટ વચ્ચે અત્યંત શાંત ચિત્તે અપાર ધીરજનું પ્રદર્શન કરતા બાઈક ચલાવનાર હાથનું એક્સિલેટર અને બ્રેક ઉપર જબરદસ્ત નિયંત્રણ હતું.\n\nટ્રાફિક સિગ્નલ પાસે પહોંચતાજ સિગ્નલ લાલ રંગમાં ફેરવાઈ ગયું. થોડી મિનિટ માટે જપીને સિગ્નલ ઉપર રાહ જોવા બાઈકનું એન્જીન તરતજ બંધ થઈ ગયું. જયારે સિગ્નલ લીલું થયું ત્યારે ખૂબજ કાળજીપૂર્વક ધીમેથી એન્જીનને ફરી ગરમ કરવામાં આવ્યું. પાછળ અધીરા બનેલા વાહન ચાલકોના ચહેરા ઉપર ઘેરાઈ આવેલા ધૃણાના હાવભાવો નિહાળવાનો ન સમય હતો, ન પ્રતિક્રિયા આપવાની કોઈ દરકાર. \n\nઉત્તરાયણના તહેવારને આવકારવા રસ્તાની બન્ને બાજુથી લાઉડસ્પીકરમાં વાગી રહેલા હાઈ વોલ્યુમ ગીતો હેલ્મેટમાં જડાઈ ગયેલા કાન સુધી પહોંચવા અસમર્થ હતા. હેલ્મેટ અંદરના હોઠ બહાર તરફથી દ્રષ્ટિગોચર ન હતા. માથું એકદમ ટટ્ટાર, સીધું,અડગ. \n\nઉપર તરફનું નભ રંગબેરંગી પતંગોથી શોભી ઉઠ્યું હતું. કાળજી અને સુરક્ષા વિના આકાશમાં મુક્ત વિહરી રહેલા પતંગો એકદમ બિન્દાસ્ત ઊંચાઈ પર બેધડક, બેફિકર ગોતા ખાઈ રહ્યા હતા. પરંતુ ધ્યેયબઘ્ધ નજર આંખ સામેના રસ્તા ઉપર પ્રમાણિકપણે ચોંટી ગઈ હતી. જાણે કે બેધડક બનવું કે બેફિકર રહેવું એ સફાળી કીકીઓને જરાયે પોષાવાનું ન હતું. \n\nમંદ ગતિએ ધીમે ધીમે આગળ વધતી બાઈક આખરે ઘરના આંગણમાં પહોંચી. બે જવાબદાર હાથે ધીરે રહી માથા ઉપર ચુસ્ત પહેરેલી હેલ્મેટને નીચે ઉતારી પાછળના પૈડાં જોડે લોક કરી ભેરવી દીધી. દાઢી સુધી જેની ચેઈન બંધ હતી એવું ગળાની સુરક્ષા અર્થે પહેરાયેલું ગળા બંધ જેકેટ ધીમે રહી એક હાથમાં લેવાયું. બીજા હાથમાં સમાચારપત્રમાં લપેટાયેલો પતંગનો જથ્થો આવ્યો. હેલ્મેટ પહેરવાથી ચપટા થઈ ગયેલા વાળને સાઈડ મિરર સ્પષ્ટ ઝીલી રહ્યું હતું. પરંતુ એ તરફ જોવા માટે સમય ન હોય એમ તરતજ જેકેટ પકડેલા હાથ વડે ડોરબેલ વગાડવામાં આવી. \n\nબારણું ખોલતાંજ એક સુંદર સ્ત્રીએ સામેના હાથમાંના દરેક ભાર વારાફરતી પોતાના હાથમાં લઈ લીધા. એ સ્ત્રીને આંખોના ઈશારા વડે પ્રશ્ન થયો. જેનો સંકેત ' ક્યાં છે ? ' એવી પૂછપરછ કરી રહ્યો. સ્ત્રીએ પણ શબ્દોનો અવાજ મચાવ્યા વિનાજ અંદર તરફના ઓરડા તરફ બન્ને આંખોની કીકીઓ ફેરવી અશાબ્દિક સાંકેતિક ઈશારા દ્વારા ઉત્તર પરત કર્યો. સામાન જગ્યા પર ગોઠવી સ્ત્રી નીરવ ડગલે રસોડા તરફ ઉપડી ગઈ. \n\nબહારથી આવેલા જોડા કોઈના પણ કહ્યા વિનાજ બુટસ્ટેન્ડ ઉપર શિસ્તબદ્ધ ગોઠવી દેવામાં આવ્યા. શહેરનું ચક્કર કાપીને આવેલું શરીર પોતાની જોડે લઈને આવેલા નરી આંખે ન પારખી શકાય એવા અસંખ્ય સૂક્ષ્મ કીટાણુઓનો ખાતમો કરવા સીધું સ્નાનાઘરમાં ધસી ગયું. વાળથી લઈ પગ સુધી આખું શરીર સાબુની ઝગમગ જાગ જોડે સ્વચ્છ ખીલી ઉઠ્યું. વારેઘડીએ હાથને સાબુ વડે ઘસી ઘસીને ધોવામાં આવ્યા. શરીર લૂછી અગાઉથી ગોઠવાયેલી નહાવા બાદ ઘરે પહેરવાની કપડાંની જોડ શરીર ઉપર શોભી ઉઠી. \n\nખૂટેલી ધીરજ જોડે, દબાયેલા ડગલે આખરે એ સ્વચ્છ શરીર થોડા સમય પહેલા સાંકેતિક નિર્દેશ પામેલા ઓરડાનું બારણું ધીરે રહી અંદર તરફ ખસેડી ઓરડામાં પ્રવેશ્યું. કોઈ પણ પ્રકારનો અવાજ ન થાય એની સંપૂર્ણ તકેદારી રાખતું ધીમે ધીમે આગળ વધ્યું. ગાઢ નિંદ્રામાં પોઢેલા શરીરને કોઈ પણ પ્રકારનો ખલેલ ન પહોંચે એ હેતુસર ઓરડાના નહીંવત રાખેલ આછા પ્રકાશમાં બેડ તરફ એક દ્રષ્ટિ ગઈ. હોઠ પર સ્મિત વેરાઈ ગયું. \n\nફરીથી ચોરડગલે ઓરડામાંથી બહાર નીકળી જવા પ્રયાસ થયો કે ઓરડો નાની ચિચિયારીઓ વડે ગૂંજી ઉઠ્યો. અત્યંત ઝડપથી આગળ વધી બેબીબેડના અંદરથી રડી રહેલા નવજાત શિશુને હળવેથી કાળજીપૂર્વક ગોદમાં ઊંચકી શાબ્દિક આશ્વાસન આપવામાં આવ્યું. \n\n\" રડ નહીં. પપ્પા આવી ગયા. \"\n\nહેતસભર બાળકને પંપાળતુ શરીર ઓરડામાંથી બહાર નીકળી બેઠકખંડમાં પ્રવેશ્યું. રસોડામાં વ્યસ્ત સ્ત્રી પણ કામ પડતું મૂકી શીઘ્ર નજીક આવી પહોંચી. \n\nદ્રશ્યને પાછળ તરફથી તાકી રહેલી ફૂલોની હારમાળા પહેરેલી તસ્વીરમાંથી આધેડ ચહેરો સંતોષભર્યું સ્મિત વેરી રહ્યો હતો.",
      "duration": "6 mins",
      "category": "Abstract"
    },
    {
      "id": 9,
      "title": "કોરોનાનો કરુણ અંજામ",
      "story_name": "માધવને અચાનક ખાંસી ઉપડી, છીંકવાનું શરૂ થયું, થોડી વારમાંતો શરદી પણ થઈ ગઈ અને માથું ભારે થઈ ગયું, તાવથી શરીર ધ્રુજવા લાગ્યું અને મોંમાંથી સ્વાદ અને નાકમાંથી સુગંધ બંને ગાયબ થઈ ગયા અને કોરોનાનાં લક્ષણ દેખાવા લાગ્યા. ત્યારપછી તાબડતોબ માધવે કોરોનાનો રીપોર્ટ કરાવ્યો. ૨૪ કલાક સુધીતો રિપોર્ટની રાહમાં માધવના હૃદયે જાણે ધબકવાનું જ બંધ કરી દીધું હોય એવું લાગવા માંડ્યું. શું આવશે રિપોર્ટ ? એની ચિંતામાંતો માધવ નીંદર પણ હરામ થઈ ગઈ. અંતે જે ડર હતો એ જ થયું. બીજા દિવસે સવાર તો થઈ પણ નિરાશાનો સૂરજ લઈને આવી. માધવનો કોરોના રિપોર્ટ ' પોઝિટિવ ' આવ્યો હતો. આજકાલ તો ' પોઝિટિવ ' શબ્દથી એટલો ડર લાગવા માંડ્યો છે કે આપણે કોઈને વિચારોથી પણ ' પોઝિટિવ ' રહેવાનું કહી શકતા નથી. માધવ અને તેના મમ્મી-પપ્પા અને પરિવારના સભ્યોની સાથે સાથે માધવના પાડોશીઓ અને મિત્રો તેમજ સ્નેહીજનો પણ ચિંતામાં ગરકાવ થઈ ગયા. હવે શું કરવું એની અસમંજસમાં મુકાઈ ગયા. થોડીવારમાં તો ડોક્ટરની ટીમ આવી પહોંચી એમ્બ્યુલન્સની સાયરને વાતાવરણ ગમગીન કરી નાખ્યું. સેનેટાઈઝરની વેન પણ આવી પહોંચી આખા વિસ્તારને સેનેટાઈઝ કરવામાં આવ્યો. ડોક્ટરની ટીમ માધવને લઈને જતી રહી અને પોલીસની ટીમ માધવના ઘરને તેમજ સોસાયટીને સિલ કરીને જતી રહી. માધવના વિસ્તારને કવોરંટાઈન કરવામાં આવ્યો અને કન્ટેન્ટમેન્ટ ઝોન તરીકે જાહેર કરવામાં આવ્યો. હસતા રમતા આનંદ કરતા અને મુક્ત રીતે ફરતા લોકો પિંજરામાં પુરાઈ ગયા અને વાતાવરણ એકદમ સૂમસામ થઈ ગયું. છતાં પણ માધવના પડોશીઓ તેના પરિવારને ગંભીર પરિસ્થિતિમાં સહકાર આપવા માટે ઉત્સુક હતા.  \n\nઆમ તો માધવ ખૂબ જ ડાહ્યો, મળતાવડો હતો. નમ્રતા અને વિવેકતો એનામાં ખૂબ જ હતા. ભણવામાં પણ ખૂબ જ હોશિયાર અને દરેક પ્રકારની કળાઓ એનામાં હતી. જ્યારે પણ પિયાનો પ્લે કરે ત્યારે તેના સૂરમાં બધા મુગ્ધ થઈ જતાં અને પોતે એન્જિનિયરિંગ થયો હોવા છતાં સંસ્કૃત ભાષા પરનું પ્રભુત્વ મનને મોહી લે એવું હતું. ટૂંકમાં સર્વગુણ સંપન્ન અને દરેક કળામાં પારંગત એવા માધવને કવિતાઓ લખવાનો પણ ખૂબ જ શોખ હતો. જેવો એ હોશિયાર હતો એવો જ એ દેખાવડો અને સોહામણો પણ ખરો કોઈને એક જ નજરમાં ગમી જાય એવો. અને હાલ બેંગ્લોર કંપનીમાં જોબ કરતો હતો પરંતુ કોરોનાની કપરી પરિસ્થિતિ અને લોકડાઉનના કારણે ઘરે આવ્યો હતો. પરંતુ કોરોના શાંતિ લેવા દે તો ને ? આમ તો એના પરિવારમાં માતા પિતા અને એ પોતે એમ ત્રણ જ લોકો. પિતા સારી એવી પોસ્ટ પર સરકારી કર્મચારી હતા અને મમ્મી ગૃહિણી પણ એમનો પણ નિખાલસ સ્વભાવ આજના કહેવા પ્રમાણે મોર્ડન યુગમાં જીવતા પણ કોઈના કામમાં દખલગિરિ ક્યારેય નહીં કરવાની એ એમનો ત્રણેયનો સ્વભાવ હતો. ઘણી સાવધાની રાખીએ લોકોએ છતાંય એક તકલીફ આવીને ઊભી રહી ગઈ. કહેવાય છેકે કઠણાઈ આવે તો કહીને આવતી નથી.\n\nમાધવને હોસ્પિટલમાં એડમીટ કરવામાં આવ્યો. ડોક્ટરોએ સારવાર ચાલુ કરી દીધી અને દરેક દર્દીની શારીરિક અને માનસિક રીતે ખૂબ જ સંભાળ લેવામાં આવતી. આમ, પણ કોરોનાના સમયમાં ડોક્ટર અને પોલીસની ટીમ લોકોને ખૂબ જ સુરક્ષા પૂરી પાડતી હતી. કોઈપણ દર્દી કે એનો પરિવાર માનસિક રીતે ભાંગી ન પડે એ માટે હૂંફ આપતી હતી. લોકડાઉનમાં મજૂરી બંધ થઈ પડી હોય એવા પરિવારને અનાજ અને કપડાંનું દાન કરીને માનવતાના દીવા પ્રગટાવતા સમાજસેવીઓ દ્વારા માધવની સોસાયટીનું ખૂબ જ ધ્યાન રાખવામાં આવ્યું. માધવના મમ્મી પપ્પાનો રિપોર્ટ ' નેગેટિવ ' હતો. આજે માધવને હોસ્પિટલમાં દાખલ થયાને સાત દિવસ થઈ ગયા હતા. પરંતુ હજુ સાત દિવસ બાકી હતા આ સાત દિવસમાં ડોક્ટરની સારવાર અને દવાઓ તેમજ કેટલીય ' દૂવાઓ ' માધવને મળી હતી. જેના કારણે તેની તબિયતમાં ઘણો સુધારો જોવા મળ્યો હતો. સાત દિવસથી લગાતાર સવાર સાંજ એને નિયમિત સારવાર મળી રહેતી. એક નર્સ દરરોજ એની સંભાળ લેતી હતી. દર પંદર કે વીસ મિનિટે માધવના હાલચાલ પૂછી લેતી. તે સમયસરનું ભોજન, નાસ્તો અને દવાઓ તેમજ ઈમ્યુનિટી માટેના બુસ્ટર ડોઝ આપ્યા કરતી. તેને સારા સારા પુસ્તકો વાંચવા આપતી અને તેના બેડ પાસે દરરોજ તાજા ફૂલો મૂકતી. ટૂંકમાં માધવની સેવામાં એણે કંઈ જ કસર છોડી ન હતી. અને થોડી થોડી વારે તે માધવની તંદુરસ્તી માટે ભગવાનને પ્રાર્થના પણ કર્યા કરતી હતી. અંતે ચૌદ દિવસ પૂરા થયા અને માધવના ઘરે જવાનો સમય થઈ ગયો.\n\nકેટલીક જરૂરી ફોર્મલિટિઝ પૂરી કરીને માધવ ડોક્ટર સાથે ઘરે જવા રવાના થયો. પરંતુ પપ્પાને ફોન કરવા તેણે ખિસ્સામાં હાથ નાખ્યો ત્યાં તો ફોન ત્યાં બેડ પર જ ભૂલાઈ ગયો હતો. એટલે તે ફોન લેવા બેડ પાસે ગયો. ત્યાં તો ત્યાંનું દ્રશ્ય જોઈને એ વિસ્મય પામી ગયો. બેડ પર બીજું કોઈ કોરોના દર્દી બેભાન અવસ્થામાં પડ્યું હતું એ જોઈને માધવના પગતળેથી જમીન ખસી ગઈ. અને મોઢામાંથી શબ્દ સરી પડ્યો, ' મીરાં '. પણ સાંભળવાવાળી બેભાન અવસ્થામાં હતી. હા,આ એ જ મીરાં હતી જે માધવની બેસ્ટ ફ્રેન્ડ હતી. શું થયું મીરાંને ? એમ માધવે ડોક્ટરને પૂછ્યું. તો ડોક્ટરે કહ્યું કે, કોરોના ' પોઝિટિવ ' આવ્યો છે. હાલત ખૂબ જ ગંભીર છે કહી ડોક્ટર જતા રહ્યા. પાછળ નર્સ આવી તો માધવે એને વિગતે પૂછ્યું તો જાણવા મળ્યું કે, મિસ. મીરાં માધવની સેવા કરવા માટે થઈને નર્સના પરિવેશમાં હોસ્પિટલમાં આવતી હતી અને દિવસ રાત જોયા વગર માધવની સેવા કરતી હતી. નર્સના પરિવેશમાં અને પીપીઈ કીટની પાછળ છુપાયેલી મીરાં એ ખરેખર નર્સ ન હતી પરંતુ માધવની સેવામાં ખડેપગે રહેનારી આધુનિક યુગની સાવિત્રી છે. આતો અચાનક મીરાંની તબિયત ખરાબ થતાં આ રહસ્ય ખુલ્યું હતું. પરંતુ અત્યારે મીરાંની તબિયત સાવ જ ખરાબ હતી અને બચવાના ચાન્સ સાવ જ ઓછા હતા. આ જોઈને માધવની આંખોમાં આંસુ આવી ગયા એનું પણ એને ભાન ન રહ્યું. અચાનક ફોનની રીંગ વાગી એટલે તે સ્વસ્થ થયો. હા પપ્પા ડિસ્ચાર્જ થઈ ગયો છું હવે ઘરે જ આવું છું કહીને તે સજળનેત્રે ત્યાંથી નીકળી ગયો. ઘરે પહોંચતાં જ સોસાયટીવાળા તરફથી થાળી અને વેલણ વગાડી તેનું સન્માન કરવામાં આવ્યુ પણ એમાં એને બિલકુલ રસ ન હતો તેને તો પેલી બેભાન અવસ્થામાં રહેલી મીરાં જ દેખાતી હતી. ઘણું બધું રડવું આવતું હતું પણ બધા સામે કેમ રડે ? એક આછા સ્મિત પાછળ પોતાનું દુઃખ છૂપાવીને ઘરમાં ચાલ્યો ગયો. ત્યાં પણ તેને એક અલાયદા રૂમમાં શિફ્ટ કરવામાં આવ્યો. પોતાના રૂમમાં જઈને તે ખૂબ જ રડ્યો. તેને પેલી મીરાં અને તેની હાલત જ યાદ આવતી હતી. મીરાંના શબ્દો કાને અથડાતા હતા. છેલ્લા કેટલાય સમયથી મીરાં માધવને કહેતી હતી કે માધવ હું તને ખૂબ જ પ્રેમ કરું છું અને તારી અને તારા મમ્મી પપ્પા સાથે હું મારું લગ્નજીવન વિતાવવા માગુ છું. એવું મીરાંએ એક વાર નહિ પણ એક હજાર વાર કહ્યું હતું કેમ કે મીરાં આજકાલની નહિ પણ સતત અઢી વર્ષથી માધવને પ્રેમ કરતી હતી પણ ખબર નહિ કેમ માધવ એને ના જ પાડતો હતો. પેલી કારણ પૂછતી તો એની પાસે ના પાડવાનું કોઈ કારણ જ ન હતું. પણ છતાંય તેને નિ:સ્વાર્થ ભાવે પ્રેમ કર્યા કરતી. આજ નહિ તો કાલ માધવ ' હા ' પાડશે જ એવા વિશ્વાસ સાથે બસ ખબર નહીં કેમ પણ આ બાબતે મીરાંને ભગવાન પર ખૂબ જ શ્રદ્ધા હતી. ત્રણ દિવસથી માધવ મીરાંને તબિયતના સમાચાર પૂછવા માટે ફોન કરતો હતો મીરાનો ફોન સ્વીચઓફ આવતો હતો. મીરાં સાથે કોઈ કોન્ટેક્ટ થયો ન હતો તેથી માધવ બેબાકળો બની ગયો તેથી મીરાંના મેરેજ પ્રપોઝલની બધી જ વાત માધવે ઘરમાં કરી. માધવના મમ્મી પપ્પા આ બાબતે સહમત થયા અને મીરાં સાજી થાય એટલે ત્રણેય મીરાંના ઘરે જઈને વાત કરશે એવું નક્કી થયું.\n\nબીજા દિવસે સવારે અચાનક માધવના ફોનમાં રીંગ વાગી સિટી હોસ્પિટલમાંથી ડોક્ટર બોલતા હતા અને કહ્યું, મિ. માધવ કોરોનામાં કન્ડીશન ખરાબ થતાં મિસ. મીરાંનું ' ડેથ ' થયું છે. એટલું સાંભળીને તો માધવની આંખોમાં આંસુ વહેવા લાગ્યા. હાથમાંથી ફોન પડી ગયો અને મોંમાંથી ચીસ નીકળી ગઈ. માધવની ચીસ સાંભળીને તેના મમ્મી પપ્પા માધવના રૂમમાં દોડી આવ્યા. માધવના હાથમાંથી પડેલો ફોન ઉઠાવ્યો. સદનસીબે ફોન ચાલુ હતો એટલે સ્પીકર પર ફોન કર્યો. સામે છેડે ડોક્ટર વાત કરતા હતા. મિસ. મીરાંનું કોરોના સારવાર હેઠળ મૃત્યુ થયું છે. ગઈકાલે રાત્રે તેણે મિ. માધવ માટે એક ચિઠ્ઠી લખી હતી. જે એના ઓશિકા નીચેથી મળી આવી છે. એમાં લખ્યું હતું કે, આ સંદેશો મિ. માધવ સુધી પહોંચાડવા નમ્ર વિનંતિ. એટલે આ સંદેશો અમે તમારા સુધી પહોંચાડીએ છીએ. એમાં સંદેશો હતો કે, ' માધવ હું તને ખૂબ જ પ્રેમ કરું છું. નિ:સ્વાર્થ ભાવથી બસ મારે ખાલી તારી અને તારા મમ્મી પપ્પા સાથે ખુશીથી લગ્નજીવન વિતાવવા માગતી હતી એ પણ મારા લગ્નથી લઈને જીવનના છેલ્લા શ્વાસ સુધી મારે તારા ખોળામાં માથું મૂકીને મારા જીવનનો છેલ્લો શ્વાસ લેવો હતો. પરંતુ આ જન્મે કદાચ મારા નસીબમાં નહિ હોય એટલે અત્યારે હું આ દુનિયામાંથી વિદાય લઉં છું પરંતુ આવતા જન્મે અને આવનારા બધા જ જન્મે તું જ મારો જીવનસાથી બને એ માટે હું ભગવાન પાસે અગાઉથી જ મારી કુંડળીમાં હસ્તાક્ષર કરાવી લઈશ. ખૂબ જ ખુશ રહેજે અને તારું અને તારા મમ્મી પપ્પાનું ધ્યાન રાખજે કેમ કે તારા મમ્મી પપ્પા એ જ મારા મમ્મી પપ્પા. અત્યાર હેરાન કરવા માટે માફી માગું છું.\n\nલી. તારી બેસ્ટ ફ્રેન્ડ મીરાં.\n\n ખરેખર કેટલી કરુણ વિદાય છે. યમરાજ પાસેથી પણ પોતાના પ્રેમને પાછો લઈ આવે પોતાના પ્રાણના ભોગે એવી સવિત્રીઓ આજે પણ દુનિયામાં જીવે છે. ભક્તિ યુગમાં એક મીરાં હતી જેણે એ માધવ માટે વિષપાન કર્યું હતું. અને આધુનિક યુગની એક મીરાં જેણે આ માધવ માટે કોરોનાનું વિષપાન કર્યું હતું.\n\nવાહ રે ! માધવ શું તારી લીલા છે !",
      "duration": "7 mins",
      "category": "Abstract"
    },
    {
      "id": 10,
      "title": "'કશુંક' કશુંક છે",
      "story_name": "હું ૬૦ વોલ્ટના બલ્બ નીચે બેઠો કશુંક લખવા પ્રેરાઉ છું. કોના વિશે હું શું લખીશ એ કશું મારામગજમાં નક્કીનથી. પરંતુ કશુંક લખવું છે એ નક્કી છે. પેન પણ સડસડાટ ઉપડે છે. નાનકડા ૮”X ૪”ની સાઈઝમાં પાતળા કાગળવાળા પેડ પર એ કશુંક લખવાની શરૂઆત થાય છે. પાનાં ઘણાં ઓછાં છે પણ આજે એટલા પૂરાં કરવાં છે. એમાં કશુંક લખવું છે. એ કશુંક શું હોઈ શકે તે વિચારું છું અને રોડ પરથી પસાર થતી ટ્રકનો અવાજ સંભળાય છે. ટ્રક ડ્રાઈવર કદાચ રતનસિંહ હશે કે પછી મિલ્ખાસિંહ, કદાચ મોહન હોય કે કાળું પણ હોય. એણે કદાચ પીધો હોય…અને નશામાં ઝૂમતોહોય… કદાચ નશામાં જ એની સુરજીત કે કુલજીતને યાદ કરતો હશે.. કે પછી મસ્તીમાં કોઈક ગીતલલકારતો કે ગણગણતો જતો હશે… ટૂંકમાં એ કશુંક કરતો હશે… ઝૂમતો હશે… યાદ કરતો હશે… લલકારતો હશે… ગણગણતો હશે.. એ ‘કશુંક’ કરતો હશે…\n\nએ કશુંક ગુલાબસિંહની વાંકડી મૂછોના મરકાટ જેવું લાગે છે… ફાંફડી મહેજબીનનાં ઘૂઘરુંના ઝણકાર જેવું લાગે છે. સાંકડી શેરીના સોમચંદની સાકર જેવું મીઠ્ઠું લાગે છે…કપડાં સૂકવતી કલ્પનાનીકમરના થડકાર જેવું લાગે છે… ક્ષિતિજને ઘરે તળાતા બટાકાવડા જેવું એ કશુંક…\n\nહા, એ કશુંક પેલી ચૌદ વર્ષની મુગ્ધાની ભૂખી નજર છે. એનું નામ સુનિતા. એની માનું નામ એકલી નીતા… અને એની દાદીનું નામ…કદાચ એકલું ‘તા’ હસે એ સતત ‘સ્ટેર’ કરતી હતી… કદાચ ઉંમરનો દોષ… તેના શરીરમાં જાગતા વિકારાત્મક કામુક ભાવનાનો દોષ… બાકી માસમાં કશું ‘સ્ટેર’ કરવા જેવું નથી. હા, હું એના કરતાં વિજાતિય લિંગ ધરાવું છું… તેના કરતાં દસેક વર્ષ મોટો છું… સુઘટીત બાંધો ધરાવતો ગોરો યુવાન છું… બાકી બીજું કશુંય વધારે મારા મન નથી જે એને કામુક કરે… પરંતુ એની ભૂખી નજરો એ મારામાં કશુંક વધુ…\n\nપેલી ફ્રેમમાં ગૂંગળાવતા ભગવાન તો ‘કશુંક નથી ને ?’ ભગવાન હું માનતો નથી પણ કદીક નાહીને હું બેચાર માળા કરી લઉં છું. અને સારેમાઠે પ્રસંગે બેચાર ગાળો ચોપડાવી દઉં છું… કદીક ખૂબ હતાશ થયેલી વ્યક્તિને ભગવાનના બ્હાને છેતરી લઉં છું… એને એમ લાગે છે કે ભગવાન જો હોત તોતે આટલો ભાંગી ન પડત. (ભગવાન) તેની મદદ કરત ત્યારે એને હું પટાવું છું. વહાં દેર હે અંધેર નહીં… બાકી ભગવાન જેવું છે કે નહીં તેની મને ખબર નથી પણ તેના જેવું કશુંક…\n\nમારા ઘરે સ્કૂટર બંધાય છે… જાણે પહેલાના જમાનામાં હાથી બંધાતા ન હોય…! પરંતુ હવેજમાનો બદલાઈ ગયો… બધું ઘટવા માંડ્યું. ડેલીમાંથી બે રૂમની ખોલી થઈ અને હાથમાંથી સ્કૂટર.. એ સ્કૂટરની નીચે કૂતરાનું ગલુડીયું ભરાઈ રહે છે… એ ગલુડીયું કાયમ કશુંક સૂંÎયા કરે છે… કદીક ધીમેધીમે ધીરુ ધીરુ ભસ્યા કરે છે… કદાચ ભૂખ્યું થયું હશે. એની મા પાસે માગતું હશે… કશુંક મારી જેમ…\n\n‘બા મને દસ રૂપિયા આપને.’\n\n‘કેમ ? હજી ગયા શનિવારે તો આપ્યા હતા.’\n\n‘તે તો વપરાઈ ગયા’ ‘શેમાં ?’\n\n‘આવું બધું નહીં પૂછવાનું… કંઈ હું પાન–બીડીમાં નથી વાપરતો… તમે તો જુઓ… ખિસ્શાખર્ચી તો જાઈએ ને ?’\n\n‘ભાઈ સાહેબે બે ચાર પિક્ચર જાઈ નાંખ્યા હશે….’ નાનકી ટહુકી :\n\n‘બેસને હવે ચાંપલી જ્યારે ને ત્યારે ફાયર જ મારે છે…’\n\nહું બબડું છું… ધીમું ધીમું ગલુડીયા જેવું… કશુંક… કશુંક…\n\nએ કશુંક શું છે ? ફરી પ્રશ્નાર્થ ચિહ્ન આળસ મરડી ગયું… વહેલી સવારે સપનું તૂટી જતી ઊડીગયેલ નિંદરની જેમ… ભરચક બસ સ્ટેન્ડ પર ઊભી ન રહેતા તેની પીઠને નિરાશ નજરે તાકી રહેતા મુસાફરની જેમ… અચાનક બહાર જવાને સમયે ટપકી પડેલા તિથિ વિનાના અતિથિની જેમ…\n\nએ કશુંક મારી પેન છે.. મારી ડાયરી છે… મારી વાર્તા છે… મારી લાગણી છે… મારી ભાવનાછે… મારી સંવેદના છે… મારી કવિતા છે… મારી ચોપડી છે… મારી ઊર્મિ છે.. મારી સ્પંદના છે… મારી ક્ષુધા છે… મારી… મા… રી… !\n\nમારી ક્ષુધા મરી ગઈ છે… ત્યારે મને ભૂખ બહુ લાગતી હતી કેમ કે ત્યારે હું નીતાને બહુ ચાહતો હતો… નીતા એટલે ગમે તે હોઈ શકે જેમકે રીટા, મીતા, સ્મિતા, અ સ્મિતા, વિનિતા, તિનિતા, સુજાતા, સુનિતા, કવિતા, અંશીતા… હું થોડોક દીર્ઘદૃષ્ટા છું… સાચું નામ નથી આપતો. હું એને ઓળખું છું… તમને ઓળખાણ નથી કરાવતો પણ એ મારી સામે જાઈને કામય હસતી.. તે મને બહું ગમતું… પેલી મુગ્ધા મને ઘણી વખત સ્ટેર કરતી… તે પણ મને ગમતું… હું જ્યારે જ્યારે તેને માટે કશુંક વિચારતો, લખતો કે કહેતો ત્યારે મને તેના હાસ્યની ખૂબ ભૂખ લાગતી. એના હોઠ જ્યારે મરડાતા ત્યારે મને એના ગાલ ચાવવાનું મન થતું... પણ જવાદો, એ નીતા નામની ક્ષુધા મારી અત્યારે મરી ગઈ છે… ખરેખર ? ફરી પેલો પ્રશ્નાર્થ મારી સામે મરક્યો. મારી ભૂખ મૃતઃપ્રાય છે મરી નથી. હું શરમાઈ જાઉં છું... પેલી મુગ્ધતાની જેમ… એ મુગ્ધાની સામે જાતો ત્યારે તે આમ જ શરમાઈ જતી.\n\nમુગ્ધા કાલે ઊઠીને યૌવના થશે. પછી એ એની મુગ્ધતા પર વિચારશે. થોડુંક મલકાશે… મનેએ છોકરા માટે કેવું થઈ ગયું હતું. નહીં ? કોઈક ભિરુતા એનામાં હશે.. તો પ્રશ્નનો જવાબ મનમાં જદોહરાવશે. નહીં તો એની સખીને કહેશે…\n\n“હું પેલાથી એટ્રેક્ટ થતી હતી” … “કોના થી ?”\n\n“… થી” – તે મારું નામ દેશે\n\n“તો તું સદ્\u200Cનામ થઈશ ?”\n\n“ના.”\n\n“તો બદનામ ?”\n\n“તો ?” જવા દો ને યાર એ પ્રશ્નાર્થ ફરી ક્યાં ઊભો કરો છો…\n\nઊઠ ! હજુ પાંચ પાનાં બાકી છે લખવાના… હું માથું ખંજવાળું છું… વાળ વધી ગયા છે. એટલે થોડોક ચહેરો ભરાવદાર દેખાય છે. કોલેજ ચાલુ થઈ ગઈ છે. એટલે વટ પડશે… બે ચાર છોકરી આપણા ઉપર મરશે… આપણી ઉપર નહીં તો કંઈ નહીં… વાળ ઉપર વિચારાશે ખરી ! સાલાના વાળ સરસ છે ! એટલે પૈસા વસૂલ…\n\nપાંચને પાંચ દસ ને ત્રણ તેર ને સાત વીસ ને નવ ઓગણત્રીસ.. ઓગણત્રીસ કેટલી ‘ઓડ’ ફીગર છે.. ઓગણત્રીસ ઈંટો ઉપર અઢી ગેલનની પાઈપ ઊભી છે.. ભૂલ્યો ટાંકી છે.. ટાંકીમાં છલ્લોછલ પાણી ભર્યું છે. એક સે.મી. વ્યાસના નળમાંથી એ પાણી વહી જતાં વાર લાગે એવું લાઈટમાં ઊડતું જીવડું મને પૂછે છે…\n\n“હેં એ જીવડાને કંઈ જીભ હોય … તારે છે ?” ‘હા.’ તો તું જીવડું છે, કારણ કે જીવડાને જીભહોય છે… સમજ્યો ?”\n\n“ક્ષિતિજ, જ્યારે હું કંઈક ગાતો હોઉં છું… જાકે હું કોઈ દિવસ ગાતો જ નથી…પણ કોઈકદિવસ ઓવર મૂડમાં કે નાહતા નાહતા કોઈક ગીત લલકારી બેસું છું. ત્યારે મને કહેતો હોય છે…યાર, તું ત્રીજા સપ્તકમાં મુકેશનું ગીત ગાય તો કમલ બારોટ જેવું લાગે છે… ‘સાલા, મને ગાળ દે છે ?’ ” હુંતાડુકું છું, ના પણ તું સૂર, લય, તાલ બધાનું એકદમ ખૂન કરી પેલી ૪૫ની સ્પીડ ઉપર ફરતી રેકોર્ડ જેવુંગાય તે સારુ ં ન જ લાગે… “એટલે એમ જ કહી દે ને કે હું ભેંસાસુર જેવું ગાઉં છું.” “ના રે ના, યારમારાથી એવું કહેવાય ?” તું તો મારો ફાસ્ટ પરમેન્ટ અને રેકગ્નાઈઝડ ફ્રેન્ડ છે ! યાર, તુમ તો હમારીજાન હો… હમારા પ્યાર હો… હમારા… “બસ… બસ…બસ… મને પ્યાર કહીશ તો તારી નિલમને શુંકહીશ ?” “અરે ચલ હટ ! તારી આગળ બધી નિલમો, હિરીઓ પણ પાણી ભરે…” પછી એ કાંઈક નસમજાય તેવી ચેસ્ટા કરે છે ? તેની આંખમાં કશુંક હતું… એ કશુંક પ્રેમ હતું… ઈર્ષા હતી, વાસના હતી, ઝંખના હતી.. શ્રદ્ધા હતી, ભÂક્ત હતી, ઝનૂન હતું, ખુન્નસ હતું, મશ્કરી હતી કે પછી મજાક….\n\nક્ષિતિજ મજાક બહુ કરે છે…એ મારા જેવો શાંત પણ છે…પરંતુ એ એના કરતાં વધુ શાંત વ્યક્તિ પાસે બહુ બોલકો હોય છે… દા.ત., હું અને તેના કરતાં વધુ બોલકા છોકરા પાસે તે મારો રોલ અદા કરતો હોય છે… એટલે કે શાંત, શ્રોતા હોય છે… દા.ત. પ્રભાકર… પ્રભાકર ખૂબ બોલે છે… આ ખૂબ શબ્દને બેફામ… અનહદ… અતિશય… બેહદ… શબ્દો વડે શણગારીએ તો નવાઈ નહીં. સાલો પાંચ વર્ષ વહેલો મરશે… પ્રોફેસરો અને વકીલો એમની ઉંમર કરતાં વહેલાં જ મરતા હોય છે… પણ એમની ખપત કળાથી હું અને ક્ષિતિજ બંને મુગ્ધ છીએ. ‘સાલા દરેક વિષય ઉપર બોલવું એ કાંઈ નાનીસૂની વાત નથી… તે જોયું નહીં વાડેકરથી ઠેઠ વડોદરા સુધી એ કેટલી આસાનીથી ઊતરી આવ્યો. એણે તને ક્યાં ક્યાં ફેરવ્યો છે ખબર છે. ક્ષિતિજ ? વાડેકર પરથી દુરાનીનો છગ્ગો. તેના પરથી બી.આર.ઈશાર… ત્યાંથી પરવીનબાબી.. ત્યાંથી સેન્ટ ઝેવીયર્સ કોલેજ… તેમાંથી સ્મિતા… અને સુરસાગર જ્યાં તે લોકો ચોરીછૂપીથી મળ્યા કરતાં.. બોલ આ બધી વાત તમને ખબર ન પડે તે રીતે કહી દીધી ! તું સારો શ્રોતા પણ છે…એ આ પરથી સાબિત થાય કે નહીં ?’\n\nહાશ ! બે જ પાનાં બાકી છે… કશુંક મેં લખ્યું તો છે જ, હવે એ કશુંકને શેષનાગના દોરડાથી બાંધેલા ચાંદ અને સૂરજના ત્રાજવા વડે તોળીશ… વચ્ચે મેરુ પર્વતની ધરી હશે… એ કશુંક શંકરની જટામાં ગૂંગળાવેલ ગંગાની ધાર હશે તો ચાંદવાળું પલ્લું નમી જશે અને જા ક્રોસ પર ખીલાથી જડાયે લઈ સૂનું લોહી હશે તો સૂરજવાળું પલ્લું નમી જશે… અને હા, જા બંને પલ્લાં સાથે જ નમી જાય તો ?\n\n“એ શક્ય નથી.”\n\n“કેમ ?” ધરી બનેલો મેરુ પર્વત સખત છે.\n\n‘પણ ધારી લો કે ધરી વળી જાય. તો.. ’ તો.. તો.. હું માથું ખંજવાળું છું… કન્ફરમેટીવ ટેસ્ટમાંઈન્ટરમીડીએટ રીઝલ્ટ ન હોય…પણ… તાર્કિક રીતે એવું કશુંક થાય તો ?… તો… તો… તે મારી પેનમાંથી ઢોળાયેલી સહીમાંથી સર્જાયેલી કોઈક કૃતિ હશે… (હું પ્રશ્નાર્થચિહ્નના ત્રિશૂળથી બચવા બકી મારું છું… પેલા ઈન્ટરવ્યૂમાં પ્રશ્ન ન આવડતાં ગપ્પું ગગડાવું તેમ)… હા, એવું જરૂર કશુંક હશે.\n\nચંદ્ર અને સૂરજના ત્રાજવાને અનંત વ્યોમના અવકાશમાં ખસેડી હું “કશુંક” ને તોલવા જાઉં છું… ત્યાં છેલ્લું પાનું પૂરું થઈ જાય છે… સહી ખૂટી જાય છે. મેં કશુંક લખ્યું છે… પણ કશુંક શું છે ? … એ કશુંક પેલી મુગ્ધાની નજર… ભગવાન… ગલુડીયું… મા…પેન… નીતા… ટાંકી… ક્ષિતિજની નિલમ… પ્રભાકરની ખપત… થોડા કાગળનું પેડ… નથી ? “નના” “તો ?” ફરી પેલું પ્રશ્નાર્થ ચિહ્નનું ત્રિશૂળ ઊડ્યું… કશુંક…ક…શું….ક… કશુંક જરૂર છે…પણ એ બધું નથી.. તો ? તો શું છે ?\n\n“કશુંક” કશુંક છે.\n\n",
      "duration": "7 mins",
      "category": "Abstract"
    },
    {
      "id": 11,
      "title": "એપ્રિલ ફૂલ",
      "story_name": "‘કેમ શું વિચારો છો.. રાતના બાર થવા આવ્યા... ઉંઘ નથી આવતી...?’ રમાએ પોતાના પતિ મનોહર તરફ પડખું ફેરવતાં કહ્યું.  \n\n'તને કેવી રીતે ખબર પડી કે હું જાગું છું...?’ મનોહરે આંખો બંધ કરીને જ જવાબ આપ્યો.\n\n‘તમારી પત્ની છું... તમારા શ્વાસોશ્વાસ પરથી જ ખબર પડી જાય કે જાગો છો કે ઉંઘો છો...? તમારી જેમ ખાલી હિસાબોના ચોપડા અને ધંધામાં જ જિંદગી નથી કાઢી.’ રમાએ બે વાક્યો ભેગા કરીને કહ્યું. જેમાં પહેલા વાક્યમાં ભરપૂર પ્રેમ તો બીજા વાક્યમાં ફરીયાદ હતી.\n\n‘હા.. મારા નસકોરાં નથી બોલતા એટલે ખ્યાલ આવ્યો એમ જ બોલ’ને...!’ મનોહરે તો આ વાક્યમાં રહ્યો સહ્યો રોમાન્સ પણ દૂર કરી દીધો.\n\n‘જે સમજો તે.... પણ આજે કેમ જાગો છો...?’ રમાએ જાગરણનું કારણ ફરી પુછ્યું.\n\n‘રમા... આજે પહેલી એપ્રિલ... અને દર વર્ષની જેમ આ વર્ષે પણ દિનકરનું કવર મળ્યું...!!’ મનોહરે ઉંડો શ્વાસ લેતા કહ્યું.\n\n‘આ વખતે પણ એમ જ... દર વખતની જેમ... એપ્રિલફુલ.....!!!’  એટલું કહી મનોહરની આંખો તરફ નજર કરવા રમાએ પોતાનું માથું સહેજ ઉંચક્યું.\n\nમનોહરે પણ પોતાની આંખોમા છુપાયેલી વેદના ક્યાંક પરખાઇ ન જાય એટલે તેને બીજી તરફ કરીને કહ્યું, ‘ આ વખતે કવર ખોલવાની હિંમત પણ નથી થઇ...! દસ વર્ષ થઇ ગયા તે ઘટનાને... દરવર્ષના એપ્રિલ મહિનાની પહેલી તારીખે તે મને એપ્રિલ ફૂલ બનાવે છે... રમા, અમે નાના હતા ત્યારે પણ તે મને પહેલી એપ્રિલે જુદીજુદી રીતે એપ્રિલ ફૂલ બનાવતો... અને....!’\n\n‘અને.... તમે હસી-ખુશીથી એપ્રિલ ફૂલ બનતા.. એમ જ ને...! દર પહેલી એપ્રિલે હું તમારી જુની ભાઇબંધીની એકએક કથા સાંભળી ચુકી છું...! રમાએ પડખું ફેરવતા કહ્યું.\n\n‘રમા...! સમય પણ કેવો છે... મને હવે તેની કોઇ ફરીયાદ નથી... દિનકર જ્યાં હોય ત્યાં ખુશ રહે એટલું મારા માટે બસ છે...! તે અનાથ હતો... ગામડેથી અમે બન્ને શહેરમાં સાથે જ આવેલાં.. તેને પોતાના જીવનમાં કાયમ સંઘર્ષ જ કર્યો છે....’ મનોહરે તેની જુની યાદો તાજી કરતા કહ્યું.\n\n‘સાચું કહું.... તમારા જેવી ભાઇબંધી મેં આજ દિવસ સુધી નથી જોઇ. આજથી દસ વર્ષ પહેલા જ્યારે આપણે પણ નવો સવો બિઝનેસ શરુ કરેલો ત્યારે જ તમે તમારા મિત્રને પાંચ લાખ રુપિયા ઉછીના આપેલા. મને ખબર છે કે ત્યારે આપણે પણ પૈસાની ખેંચ હતી. અને તે પાંચ લાખ મળ્યા તે મહિને જ દિનકર શહેર છોડીને ચાલ્યો ગયો. તેને કહેલું કે તે વ્યાજ સાથે પૈસા ચુકવી દેશે. આપણે વ્યાજ નથી જોઇતું.. પણ આમ દર એપ્રિલ મહિનાની પહેલી તારીખે મૂડી અને વ્યાજની કુલ રકમ સાથેનો ’એપ્રિલફુલ’ નામનો ‘ચેક લખીને મોકલી ભાઇબંધીની બેઇજ્જતી તો ના કરે !’ રમાએ પોતાની વ્યથા દરવર્ષની જેમ આ વર્ષે પણ કાઢી દીધી.\n\n‘સાચુ કહું રમા મને પાંચ લાખ રુપીયા ગુમાવ્યા તેનો વસવસો નથી. મને એક સારો મિત્ર ગુમાવ્યો તેનું દુ:ખ છે. મને તે તેની સહીવાળો અને વ્યાજની રકમ ઉમેરીને ‘એપ્રિલફુલ’ નો ચેક લખે છે અને તે મોકલાવે પણ છે રમા ! તેના દિલમાં હજુ મિત્રતા ભરી છે અને તે મને યાદ કરે છે એટલું જ મારા માટે પુરતું છે. ચેકની ડિટેલ્સ પરથી હું તેના સરનામે પહોંચી શકું તેમ છું. તે બેંગલોરમાં છે, હું ત્યાં જઇશ તો તે એમ સમજશે કે હું ઉઘરાણીએ આવ્યો છું. તે મને ભલે એપ્રિલફૂલ બનાવે. મને મંજુર છે. તેના એપ્રિલફુલના ચેકમાં પણ અમારી મિત્રતા જીવંત છે. અને જોને રમા આપણે પૈસાની હવે ક્યાં ખેંચ છે ! ખાલીપો તો દિનકર જેવા મિત્રનો લાગે છે !’ મનોહરની આંખોમાં ઝળઝળીયાં આવી ગયા.\n\n‘તમે સારા છો એટલે તમને બધુ સારું જ લાગે. દુનિયામાં આજ દિન સુધી કોઇ પૈસાનું કરી નાખીને ગયો છે તે ફરી ક્યારેય પાછો નથી આવ્યો ! હું તો કહું છું કે તેને રૂબરુ મળીને એકવાર કહી દો કે તેં મિત્ર બનીને મારી મિત્રતાના વિશ્વાસનો વિશ્વાસઘાત કર્યો છે. અધુરામાં પુરુ તે એપ્રિલ ફૂલનો ચેક લખી મિત્રતાની દરવર્ષે બેઇજ્જતી કરે છે.’ રમાએ સખતાઇથી કહ્યું.\n\n‘મને ભલે કાંઇ પણ પાછું ન મળે. એપ્રિલફુલનો ચેક તો મળે છે ને. aમારી મિત્રતાને આ જ મંજુર હશે ! ’ મનોહરે પોતાના ઓશિકા નીચે મુકી રાખેલા કવરને બહાર કાઢી જોઇ લીધું.\n\nરમાએ ખોલ્યા વગરનું કવર મનોહરના હાથમાં જોતા તે પથારીમાં બેઠી થઇ અને બોલી, ‘ચલો આ વર્ષે પણ કવર ખોલી દો અને તમારી પવિત્ર મિત્રતાના એપ્રિલફૂલ બનવાનો શોખ પુરો કરી લો.’ રમાના શબ્દોમાં નારાજગી હતી.\n\nમનોહરે ભારે હૃદયે કવર તોડ્યું. અંદરથી ચેક અને એક ચીઠ્ઠી નીકળી.\n\nમનોહરની નજર પહેલા ચેક પરની તેની સહી પર ગઇ. તે સરસ મજાના ઉગતા સૂરજની ડિઝાઇન જેવી ગુજરાતીમાં ‘દિનકર’ લખીને મરોડદાર સહી કરતો.\n\nપછીની નજર રકમ પર પહોંચી. તેમાં કુલ દસ લાખ અને અગિયાર હજારની રકમ ભરેલી. જો કે મનોહરે તો ક્યારેય તેની પાસે વ્યાજની અપેક્ષા નહોતી જ રાખી. પણ તે વ્યાજ સાથે જ રકમ લખતો.\n\nચેક પર તારીખ આજની જ હતી. પહેલી એપ્રિલ બે હાજર અઢાર.\n\nઅને છેલ્લે મનોહરને ચેકની ના ગમતી લાઇન પર નજર ફરી જ્યાં તે દર વર્ષે ‘એપ્રિલ ફૂલ’ લખેલું હતું અને તે એપ્રિલ ફૂલ બનતો.\n\nપણ આ વર્ષે પેયની લાઇનમાં એપ્રિલફુલની જગ્યાએ ‘મનોહર એમ. મુદગર’ આખું નામ લખેલું હતું.\n\nઅને મનોહરને વિશ્વાસ ન હોય તેમ બે ત્રણ વાર નજર ફેરવી જોઈ અને ખુશીથી બોલ્યો, ‘ રમા આ વખતે મને દિનકરે એપ્રિલફૂલ નહી પણ વ્યાજ સાથેનો મારા નામનો ચેક લખ્યો છે. જો રમા જો મને વિશ્વાસ હતો દિનકર પર.' અને મનોહરે આછાં અજવાળે ચેક રમા સામે ધર્યો.\n\nરમાએ તો ચકાસણી કરવા બેડરુમની મેઇન લાઇટ ઓન કરી.\n\n‘એ તો ચેક રીટર્ન થશે. બીજું શું ? આ વખતે ‘એપ્રિલ ફુલ’ ચીઠ્ઠીમાં લખ્યું છે. જુઓ તો ખરા...!’ રમાએ ચેકની સાથે રહેલી ચીઠ્ઠીના હેડીંગ પર ‘એપ્રિલ ફુલ’ લખેલું જોતા જ નારાજ સ્વરે કહ્યું.\n\nમનોહરે ધીરેથી ચીઠ્ઠી હાથમાં લીધી. તે વાળેલી હતી. તેની ઉપર સાચે જ ‘એપ્રિલફૂલ’ લખેલું હતું.\n\nમનોહરે ધીરેથી ચીઠ્ઠી ખોલી અને ફરીથી એપ્રિલફૂલ બનવાની મનોમન તૈયારી કરીને ચીઠ્ઠી વાંચવાની શરુ કરી.\n\nદિનકરે તેના સુંદર મરોડદાર અક્ષરે લખેલું હતું.\n\n'મિત્ર મનોહર અને રમાભાભી.\n\nકુશળ હશો.\n\nદસ વર્ષ સુધી તમને એપ્રિલફૂલ બનાવતો રહ્યો છું. મનોહર તું તો જાણે છે કે મને આદત છે તને દરવર્ષે એપ્રિલફૂલ બનાવવાની. મને ખબર છે કે તારા મનમાં કે દિલમાં મારી કોઇ ફરીયાદ નહી જ હોય. પણ સમય અને જમાનો ભલભલી મિત્રતા કે સબંધોને ક્ષણવારમાં અવિશ્વાસના ત્રાજવે તોલી દે છે. \n\nમારી વિષમ પરિસ્થિતિ અને સંજોગોએ મને બેહાલ બનાવી દીધો હતો.. હું દેવાતળે દબાઇ રહ્યો હતો. જો હું શહેરમાં જ રહ્યો હોત તો મને ખબર છે કે તું મને તારો નવો સવો બિઝનેસ વેચીને પણ મને બચાવી લેત. પણ મારે તને પાંચ લાખથી વધુ બોજ આપવો નહોતો. એટલે તને જણાવ્યા વિના અને શહેર છોડ્યા સિવાય મારી માસે બીજો કોઇ રસ્તો નહોતો.\n\nનવા શહેરમાં પણ ફરી નવી મુસીબતો હતી. તારુ ઋણ ચુકવવા હું દિવસ રાત મહેનત કરતો ગયો. પણ તને પરત કરી શકાય તેટલી રકમ જમા નહોતો કરી શક્તો. એટલે મારા માર્ચ એન્ડિંગના સરવૈયા પછી તને એપ્રિલફૂલ બનાવ્યા સિવાય છુટકો નહોતો.\n\nઆ એપ્રિલફૂલ વાળો ચેક હું તને એટલા માટે લખતો હતો કે તું આપણી મિત્રતાનો વિશ્વાસ સાવ ગુમાવી ન દે.તને એ પણ ખ્યાલ રહે કે મને તારા ઋણનો અહેસાસ છે.\n\nઅને આ વર્ષે આનંદ છે કે હું તને એપ્રિલફૂલ નથી બનાવી રહ્યો. ચેક જમા કરાવી દેજે. મને ખ્યાલ છે કે તને વ્યાજ સાથેની રકમ નહી જ ગમે... પણ મારે તને વ્યાજ ચુકવવું જોઇએ તેમ હું માનું છું.\n\nદોસ્ત મનોહર...! મારી મિત્રતા આજે પણ એટલી જ શુધ્ધ અને પવિત્ર છે જેટલી તારામાં પણ ભરેલી છે. એમ જાણજે કે આ વર્ષથી હું હવે તારા કરજમાંથી મુક્ત થાવું છું. રુબરુ મળવાની ઇચ્છા હતી. પણ... લાગે છે કે નહી મળી શકાય !\n\nમારા ઘણા વર્ષોના એપ્રિલફૂલ બદલ માફી ચાહું છું. આપને તકલીફોમાં મુકીને છોડીને જવાની મારી મજબુરી હતી, ઇચ્છા નહી.\n\nરમાભાભી તમે પણ મને માફ કરશો.\n\nએજ\n\nતમારો સદાય માટેનો મિત્ર.\n\nદિનકર.'\n\nઅને નીચે સૂરજની ડીઝાઇનવાળી તેની મરોડદાર સહી હતી.\n\nમનોહર અને રમા બન્ને રડી રહ્યાં હતા.\n\nમનોહરે આંસુ લુછતા કહ્યું, ‘રમા, હાલ જ બેંગલોર જવું છે. મને લાગે છે કે દિનકર તકલીફમાં છે...! આ વખતે હું તેને રૂબરૂ મળીને એપ્રિલફૂલ બનાવી દઈશ.’\n\nઅને સવારની વહેલી ફ્લાઇટમાં જ બન્ને બેંગલોર પહોંચ્યા.\n\nચેક ડિટેઇલ પરથી સરનામું મળી ગયું. દિનકરનું સરનામું સાવ ગરીબ ચાલીના એક નાનકડા ઝુંપડાનું હતું.\n\n‘દિનકર સાવ આવી જગ્યાએ રહે છે. એક્વાર મળવા દે. હું બહુ અ જ મારવાનો છું. સાલ્લાને...!’ મનોહર ગુસ્સે પણ હતો અને આંખોમાં આંસુ પણ હતા.\n\nમનોહરે દુરથી જોયું તો તેની નાનકડી ઝુંપડીનો દરવાજો અડધો ખુલ્લો હતો. મનોહર તો ઝડપથી નજીક પહોંચ્યો અને અંદર દાખલ થતાં જ જોરથી ચિલ્લાયો, ‘ ક્યાં મરી ગયો... સાલ્લા... દિનકર....!’\n\nઅને ત્યાં જ બાજુમાંથી એક ભાઇ અંદર દાખલ થયા અને દુ:ખી સ્વરે બોલ્યા,’ સાહેબ... ક્યાં મરી ગયો એમ ન કહેશો... આ ભાઇ તો ગઇકાલે પહેલી તારીખે મરી ગયો છે. તે અહીં ગરીબીમાં સડતો રહ્યો અને તેને પૈસા ભેગા કરવામાં જ પોતાની જિંદગી ખર્ચી નાખી. પોતાના માટે તેને કાંઇ ના કર્યુ. બસ તે કાયમ એટલું જ કહેતો કે એક મિત્રનું ઋણ ચુકવી દેવાય એટલે આ જન્મારો પુરો !’\n\nમનોહર અને રમાની નજર સામેની જર્જરીત દિવાલ પર ચોંટી ગઇ... ત્યાં રમા અને મનોહરની ટીંગાયેલી તસ્વીર હતી અને તેની નીચે લખેલું હતું..\n\nદોસ્ત તું મને એપ્રિલ ફૂલ ક્યારેય નહિ બનાવી શકે. કારણ કે એમાં હું જ સવાયો છું..\n\n'એપ્રિલફુલ’ \n\nઅને..\n\nતેની નીચે દિનકરની મરોડદાર સહી હતી...",
      "duration": "7 mins",
      "category": "Abstract"
    },
    {
      "id": 12,
      "title": "માંડવે મિલન",
      "story_name": "ઘરથી ફળિયામાં, ફળિયામાંથી ઘર બાળકોની ચહલ-પહલ ગૂંજી રહી છે. મોટાકાકી, મોટાકાકા, કુમુદની મોટીબહેન હેમલતા કુમુદના લગ્નની ખરીદી કરવા શહેરમાં ગયા છે. કુમુદની માઁ ગૌરીબા અને બાપુ ગીરજાશંકર કુમુદના લગ્નની કંકોત્રી પસંદ કરી રહ્યાં છે. કુમુદના લગ્ન લેવાય ગયા છે. કુમુદ તો મનમાં ફૂલી ન સમાતા સૂયૅના કિરણોથી બચતાં-બચતાં કેડમાં બેડલું ઉપાડતાં ફળિયામાંથી ઓસરીનું પાણિયારાનું માટલું ભરી રહી છે.\n\nકુમુદની નાજુક નમણી કાયા, મોરના પીંછા જેવા એના લાંબા- ભૂરા કેશ, સંપૂર્ણપણે સંસ્કારી, સૌની માનીતિ, સૌને વ્હાલો લાગતો એનો સ્વભાવ, કાઠીયાવાડી પહેરવેશમાં સ્મિત વરસાવતો એનો નાજુક નમણો ચહેરો, પિયુની યાદમાં કુમુદ સુંદર દેખાઈ રહી છે,એના હાથના ચુડા તો જાણે વારંવાર પિયુને મળવાની ઝંખના કરતાં હોય એમ વારંવાર રણકી રહ્યાં છે,ગૌરીબા તો વારંવાર કુમુદની મનમાં જ મલકાવાની ક્રિયાને કંકોત્રી ઉપર નજર નાખતાં- નાખતાં જોતા જાય છે, ત્યાં કુમુદ તો માટલામાં પાણી નાખવા ને બદલે નાની કુંડી માં પાણીને ઠલવી દે છે, ત્યાં ગૌરીબા જોઈ જતાં કુમુદને કહે છે,\" કુમુદ. . . કુમુદ. . . એની તો તરફ જતાં કુમુદનો હાથ પકડીને કહે છે \"ઓ. . કુમુદ નથી સંભળાતું કે શું ? ક્યાર ની બોલવું છું ક્યાં ખોવાયેલી છો ?\" કુમુદ તો જાણે ભીંજાયેલા પ્રેમના વરસાદમાંથી કોરે -કોરી જ બહાર આવી હોય એમ બોલે છે, \"હ. . . . માઁ. . . . શું. . . . શું. . . . કહો છો, હા. . . . ભરાય ગયું. . . . \"ગૌરીબા પૂછે છે, \"શું ભરાય ગયું, આ જોતો,\" કુમુદ જોવે છે તો માટલું ખાલી છે\", બેડલાનું બધું પાણી કુંડીમાં જાય છે આ જોતા કુમુદ ગભરાતાં ગૌરીબાને કહે છે, માઁ ભૂલાઈ ગયું ફરીથી ભરી લઉં છું.\n\nગૌરીબા હસતાં- હસતાં ચાલ્યા જાય છે, ગીરજાશંકરને કુમુદ સામે જોતા જોતા કહે છે, \"તમે સાંભળો છો, આપણી કુમુદ તો આ લગ્નની વાત સાંભળી બહુ ખુશ છે હો. . . . \"\n\nગીરજાશંકર પણ હસતાં-હસતાં કહે છે,\"ખૂશ કેમ ન હોય ? સાસરીયુ કેવું સારું મળ્યું છે. \" ફરી પાછા બંને કંકોત્રીની પસંદગીના વાત કરવા લાગે છે. બપોરના રોટલાના ચૂલા મંડાય છે. જમવાનુ પતાવીને બપોરની સાંજ ઢળવા આવી છે. પણ હજુ સુધી કાકા કાકી,મોટાબેન આવ્યા નથી. સંધ્યાનો સમય થતાં ગૌરીબા,ગીરજાશંકર કુમુદનો નાનો ભાઈ, ફૈઈબા ફળિયામાં ખાટલા ઢાળી બેસી જાય છે.\n\nબળદના ગળામાં રણકતાં ઘંટડીનો અવાજ સંભળાય છે. મોટા કાકી ઘૂમટો તાણી ગૌરીબા બેઠા એ બાજુ જઈને ઊભા રહે છે. એના હાથમાં કુમુદના ઘરચોળાની થેલી છે. મોટાબેનના હાથમાં કૂમુદને ગમતા રંગબેરંગી ચૂડલાની જોડની થેલી છે. કાકા આવીને ગીરજાશંકર પાસે આવીને ઊભા રહી જાય છે. ગીરજાશંકર બોલે છે,\"વિક્રમ મળી ગઈ લગ્નની વસ્તુ\". કુમુદના કાકા કંઈ બોલતા નથી. એક બીજાની સામુ જોવે છે. ત્યારે કંઈ ન સમજતાં ગૌરીબા પૂછે છે,\"કેમ બધા મોં લટકાવી ને ઊભા છો ! વિક્રમભાઈ થઈને ખરીદી. . . . પ્રભા બોલે છે ફૈઈબા બોલે છે\"મોઢામાં શું મગ ભર્યાં છે\" વીકલા. . . થોડીવાર રહીને વિક્રમભાઈ બોલે છે,હા ભાભી . . . વસ્તુ મળી ગઈ,પણ. . . . કાકા બોલતાં-બોલતા થંભી જાય છે. કુમુદને પણ કંઈ ન સમજાતાં છે ઓરડામાંથી દોડીને બહાર આવે છે.\n\n ગીરજાશંકર એના નાનાભાઈના ખંભે હાથ મૂકતાં પૂછે છે,\"પણ શું. . . વિક્રમ. . . બોલ. . ગભરાતાં અને નિરાશ મોં એ વિક્રમ બોલે છે,\" પણ મોટાભાઈ રસ્તામાં વેવાઈના વાવડ મળ્યા કે તેઓ આપણને ઘરે મળવા બોલાવે છે. લગનના આટલા બધા કામ હોવાથી અમે જ સીધા ગયા.\n\n ગીરજાશંકર મલકાતાં બોલે છે,\" એ તો સારું કહેવાય,તે ઘરની એક જવાબદારી સંભાળી, કુમુદ તારી પણ દીકરી છે ને\u200C . આ સાંભળી બધા હળવાશ અનુભવે છે. ફૈઈબા બોલે છે\"પણ વેવાઈ શું કામ બોલાવ્યા. . . શું કહ્યું વીકલા. . . . . \"વિક્રમ ભાઈ કુમુદ સામુ જોતા, તો ઘડી પોતાની ભાભી સામુ જોતાં ધીમે-ધીમે બોલે છે,\"મોટાભાઈ વેવાઈએ આ લગ્ન ફોગ કર્યા. બધા આશ્ચર્યચકિત થાય છે. ગૌરીબાને સાચું નથી લાગતું,ગીરજાશંકર ઉદગાર કાઢતાં કહે છે,\"હેં. . . શું બોલે છે તને ભાન છે,આપણા વેવાઈ આવું શું કામ બોલે. \"વિક્રમ ભાઈ પોતાની વાત ઉપર ભાર આપતાં કહે છે,\"મોટાભાઈ હું કરુ કહું છું,એણે આ સંબંધને તોડ્યો છે. અને લગ્ન પણ નહીં થાય શકે એવું કહેવડાવ્યું છે. \"\n\nઆવા શબ્દો સાંભળી બધા આભા બની જાય છે. એવામાં કુમુદને તો જાણે આંખનું અજવાળું કોઈકે છીનવી લીધું હોય એવી અનુભૂતિ થાય છે. બધા એની સામું જોવે છે. ગૌરીબા કુમુદની પાસે જાય એ પહેલાં નિરાશ મોં એ કુમુદ દોડતી હતી ઓરડામાં ચાલી જાય છે.\n\nગીરજાશંકર આ ઘટનાને સંભળાતા ફરીથી વિક્રમ ભાઈ ને પૂછે છે,\" પણ શું કામ, શું ભૂલ થઈ આપણાથી, કોઈ કારણ તો કહ્યું હશે તને વિક્રમ\". પૈસા પણ આ વાતને સંભાળતા કહે છે,\"હા તો આપણી કુમુદ તો રૂપ-રૂપનો અંબાર છે,એનાથી ભૂલ ન થાય ભાઈ. . . \"કંટાળી ને વિક્રમ ભાઈ બોલે છે,\"મોટાભાઈ એ લોકોએ બીજું કાંઈ કારણ નથી આપ્યું. અંતે કહ્યું હવે આ લગ્ન નહીં થાય. \"\n\nલગ્ન લેવાયેલા હાથે પણ ઢળતી સંધ્યાએ લીલૂડો માંડવો હવાના જોખામા લહેરાય રહ્યો છે. લગ્નની તૈયારી થઈ રહી છે, ગિરજાશંકર લાકડાની ખુરશીમાં પોતાના આખા શરીરને ટેકવીને બેઠકખંડમાં અંધારું કરીને ઊંડા વિચાર કરતાં બેઠા છે. ગૌરીબા પોતાના ઓરડામાં ઢોલીયે લાંબા તો થયાં છે. પણ કુમુદ ના ભવિષ્ય વિશે વિચારી વિહ્વળતા અનુભવી રહ્યા છે. રાત્રીનુ વાળું કોઈએ કર્યું નથી.\n\n મોટીબહેન, નાના ભાઈ,ગૌરીબા ,ફૈઈબા અને કાકી કુમુદ ને દિલાસો આપી થાક્યાં છે. આજ જીવન માની કુમુદ સામેથી જ બધાને ધરપત આપી રહી છે. ગૌરીબાને સમજાવવા કહે છે,\"સાચે જ માઁ મને ભૂખ નથી એટલે હું નથી જમતી. કહીને કુમુદ સમી-સાજથી લયને સવારના છ વાગ્યા સૂધી ઓરડામાં દરબાર જાય છે.\n\nગિરજાશંકરપોતાના ઓરડાની બારીના ઓથારે ઝૂકીને નીચે મોં રાખીને બેઠી છે. થોડી -થોડી વારે ચંદ્ર ને નિહાળતી રહી છે. ઠંડી હવાના ઝોખાથી તેના કેશ ઓરડા બાજુ લહેરાય રહ્યા છે. તેનો લટકતો ચૂંદડીનો છેડો પણ હવામાં હાલક ડોલક કરી રહ્યો છે. ઠડા પવનના સૂસવાટા બોલી રહ્યા છે. એ બારીના દરવાજા ખોલ-બંધ થાય છે. પહેલા તો કુમુદ ને બારીના દરવાજાનો ખોલ-બંધનો આવાજ નહોતો ગમતો. પણ આજે જાણે એ આવાજ તરફ ધ્યાન જ નથી ધરાતું. એ આવાજ કુમુદ ને પવનના સૂસવાટા કરતાં પણ મીઠો લાગી રહ્યો છે. પણ મીઠો અવાજ સુખદ આનંદ માટે નહીં. . . . જાણે આ આવાજ કુમુદ ના થનાર પતિના વિયોગ પર મલમ લગાવી રહ્યો છે.\n\nકુમુદ મનમાં વિચારી રહી છે, હું શું કામ દુ:ખી થાવ, મેં તો થનાર પતિને જોયા પણ નહોતાં. ફરી પાછા ચંદ્ર તરફ નજર જતાં બોલે છે,\"પણ મનમાં તો એનું ચિત્ર કંડારયુ. . . . કુમુદ બોલતી -બોલતી રડવા લાગે છે. બારીની ઓથે માથું ટેકવે છે,પણ નીંદર તો કુમુદ સાથે સંતાકૂકડી રમી રહી છે. સવારે વહેલા જાગી ને અરીસા સામુ જોતાં મનમાં બોલે છે,મારા થનાર સાસરીયાનુ ઠેકાણું આ નથી તો. . . વિચાર કરી નિરાશા માં ડૂબે છે.\n\nસવાર માં બધા મોં લટકાવી ધીમે ધીમે પોતાના કામે વળગે છે. મોટા-મોટા વડીલો ખાટલા ઢાળી ફળિયામાં બેઠાં બેઠાં નિણર્ય કરી રહ્યા છે. ગીરજાશકર બોલી રહ્યા છે,\"ના. . . મારી દીકરીના લગ્ન તો આજ માંડવે થશે. વિકમભાઈ પણ મોટાભાઈ ને હિંમત આપતાં કહે છે,\"હા. . . મોટાભાઈ તમે સાચું બરોબર કહો છો. નહીતર ગામ લોકો આપણા વિશે શું વિચારશે. ફૈઈબા બોલે છે,\"હા. . . ભાઈ એ જ તારીખે કુમુદ ને પરણાવીશુ. . . . પણ દિનાલાલ કેમ ન આવ્યા. . . \"લ્યો તમે યાદ કયૉ ને બહેન અમે હાજર થયા. \"બધા દીનાલાલના આવવાથી ગૌરીબા , નાના કાકી પણ આવી ત્યાં ઊભા રહી જાય છે. ગીરજાશંકર આજુ બાજુ જોતા દીનાલાલને કંઈક ઈશારો કરતા કહે છે. દીનાલાલ બધું સમજતાં કહે છે,\"હા શેઠ ધીમા પડો. . . હું કોઈને કાનો કાન ખબર નહીં થવા દઉં. \"જો તમારી દીકરી માટે એક ભૂલો ને બીજો જોવો એવા માંગા તમારી દીકરી કુમુદ માટે લાવ્યો છું. અનેક છોકરાના ફોટા જોઈ સૌ લોકો ને એક મૂરતિયો પસંદ પડે છે. તરત એના ઘરના વિશે જાણકારી મેળવી, બીજા દિવસે પોતપોતાના ઘરે પાટે બેસાડી સગાઈ ની લીધી કરી લગ્ન નું નક્કી કરે છે. તયારે ગીરજાશંકર પાસે એકવાર પૂછ્યા પછી પણ વારંવાર મૂરતિયા ના પિતાને પૂછે છે, વેવાઈ તમે જાન લઈને માંડવે આવશો ને. . . \"છોકરાના પિતા હા પાડે છે.\n\nફરીથી કુમુદ ના લગ્ન લેવાય છે. જાન માંડવે હજું સૂધી આવી નથી. તયારે કુમુદ ને હજી પોતાનું જીવન એની સાથે સંતાકૂકડી રમી રહ્યું હોય એવું લાગે છે. તયા જાન માંડવે આવે છે. ઘરના સૌને હાશકારો અનુભવે છે. ગૌરબાપા મંત્ર વાંચી રહ્યા છે ત્યાં મોટાબહેન કુમુદ ને લેવા ઓરડામાં જાય છેને બોલે છે,\"થઈ ગઈ મારી નાની બહેન તૈયાર . . . . કુમુદ તો મનમાં વિમાસણને ઓઢી ચહેરો હસતો રાખી રહી છે. મોટાબહેન કુમુદ ને હાથ પકડી માંડવે લઈ જાય છે. તયારે પહેલીવાર કુમુદ તેના થનાર પતિ સાથે મિલન થાય છે. પતિનો ચહેરો કુમુદ ચોરીછુપીથી જોવે છે. ગોરબાપા લગ્નની વિધિ કરાવી રહ્યા છે. મોટાબહેન ધીમેથી કુમુદ ને પૂછે છે,\"ગમ્યા\"કુમુદ પણ જવાબ ન આપતાં એના મોટાબહેન સામું જોઈને હોઠોની સાથે હૃદયથી મલકાય છે.\n\n",
      "duration": "7 mins",
      "category": "Abstract"
    },
    {
      "id": 13,
      "title": "એક અધૂરી ખ્વાહિસ",
      "story_name": "ધોરણ ૧૦ પછી એક નવા જ અભ્યાસની શરૂઆત હતી. નેહા ભણવામાંમાં ખુબ હોશિયાર હતી એટલે એના પિતા એ એને વધુ અભ્યાસ માટે ઈમ્ફોર્મેશન ટેકનોલોજીમાં એડ્મીસન અપાવ્યું હતું. પોતાના પિતાને મદદરૂપ કેમ જલ્દી થઇ શકશે એમ સમજીને નેહા ભણવામાં ખુબ જ મન લગાવીને ભણતી. કમ્પ્યુટરના કીબોર્ડ પર ફરતી એની આંગળીઓ સાથે સાથે એના મનમાં પણ ઘણા સપનાઓ હતા કે પોતાના શહેરમાં પણ પોતાનું જ એક ઘર હોય. સુરત શહેરની આ નેહા રોજ કોલેજ જતા સમયે મનમાં અવનવા સપનાઓ લઈને જતી. એક દિવસ કમ્પ્યુટર લેબમાં એની નજર એક છોકરા પર પડી, નેહા ખુબ જ સાદગી ભર્યું જીવન જીવી રહી હતી પણ કેહવાય છે ને કે \"દિલ એના જ માટે ધડકે જેને આપણે ખરા અર્થમાં પોતાનું બનાવવા મંગતા હોય\". બસ નેહા સાથે પણ કઇક આવું જ થયું. અચાનક જ એ છોકરાને જોઈ ને એના મનમાં કંઈક અલગ જ એહસાસ થયો. એ ખુબજ શરમાળ હતી એટલે કોઈને એ કશુ કહી શકે એમ ન હતી.\n\nરોજ સવારે કોલેજ જવાનું અને એ છોકરો આજે કૉલેજ આવ્યો હશે કે નહિ એ જ વિચારો મનમાં ચાલતા, ભણતર ની સાથેસાથે એના મનને ખુશ કરવાનું કામ પણ નેહા સાથે કરતી. એ છોકરાને જોઈને નેહાનું મન ખુશીથી પાગલ થઇ જતું અને એની ઝલક એના ચેહરા પર ક્યાંકને ક્યાંક વર્તાતી. જેમજેમ સેમેસ્ટર પસાર થતા ગયા એમએમ એના મનમાં લાગણીઓ વધતી જ ગઈ.\n\nથોડા સમય બાદ નેહા અને આનંદની વચ્ચે વાતો થવા લાગી. એ છોકરાનું નામ આનંદ હતું. ભણવાના કોઈને કોઈ કામથી એ બે વચ્ચે વાતો થવા લાગી. છેલ્લું સેમેસ્ટર બાકી હતું પણ નેહા અને આનંદ વચ્ચે કોઈ પ્રેમના એહસાસ વિષે વાત નહોતી થઇ. આનંદને પણ ખબર હતી કે નેહા એને પસંદ કરે છે. અને નેહાના મનમાં તો આનંદ માટે અનહદ પ્રેમ હતો. પણ નેહાના એને કઈ શકે ના. આનંદને છેલ્લા સેમેસ્ટરમાં પ્રોજેક્ટ કરવાનો હતો બધાના પ્રોજેક્ટસ બની ગયા હતા. પણ આનંદને એમાં થોડી મુશ્કેલી પડી રહી હતી. નેહા આ બાબતે ખુબ જ હોશિયાર હતી એને ખબર પડતા જ એને આનંદના પ્રોજેક્ટને પૂરો કરવામાં ખુબ જ મદદ કરી. આનંદ પણ આ વાતથી ખુબ જ ખુશ થયો અને નેહાને પણ અંદરથી ખુશી થઇ કે એને એના મનના માનેલા પ્રેમ માટે કંઈક કર્યું.\n\nઆજે એ દિવસ આવી ગયો હતો કે ડિપ્લોમાના ત્રણ વર્ષ પુરા થવાના હતા. નેહા ખુબ જ દુઃખી હતી, એને એમ હતું કે હવે એ આનંદને ક્યારેય નઈ જોઈ શકે. મનમાંને મનમાં એનું રુદન ચાલી રહ્યું હતું. કોલેજના છેલ્લા દિવસે પોતાના ખાસ મિત્રોથી છુટા પાડવાનું દુઃખ પણ હરેકને હોય જ છે. આ દિવસો અમૂલ્ય હોય છે. જીવનની સૌથી સુંદર યાદોમાં આ એક હોય છે. કેટલાક મિત્રોના છુટા પાડવાના દુઃખમાં તો કેટલાક પોતાના ગમતા પાત્રોને નઈ જોઈ શકે એના દુઃખમાં તો ક્યાંક પોતાનાના પ્રેમી થી છુટા પાડવાના દુઃખમાં અને કેટલાક પ્રોફેસરો જેમના મિત્ર જેવા વર્તનો હવે અનુભવવા નહિ મળે એના દુઃખમાં ઉદાસ હોય છે.\n\nકોલેજના આ છેલ્લા દિવસે નેહા અને આનંદ બધાં મિત્રો અને એક બીજાને મળીને છુટા પડ્યા, નેહાને વિશ્વાસ જ નહોતો થતો કે ત્રણ વર્ષ પુરા થઇ ગયા. એને તો આ ત્રણ વર્ષ ત્રણ દિવસ જેવા લાગી રહ્યા હતા. હવે સમય હતો ડિગ્રી (બી.ઈ.)માં એડ્મીશન લેવાનો, નેહા મનમાં ને મનમાં પ્રાર્થના કરી રહી હતી કે એને ત્યાંજ એડ્મીશન મળે જ્યાં આનંદ ને મળે. કેહવાય છે ને કે \"જબ તુમ કિસી ચીઝ કો દિલ સે ચાહો તો પુરી કાયનાત તુમ્હે મિલાને કી સઝિશ કરતી હૈ\". બસ પછી શું હતું. ભગવાન એ એમની સાંભળી લીધી અને બંનેને અમદાવાદની એક નામચીન કોલેજમાં એડ્મીશન મળી ગયું.\n\nહવે સમય હતો ફરીવાર જીવનના અમૂલ્ય ૩ વર્ષ સાથે જીવવવાનો. નવું શહેર નવી કોલેજ અને નવા મિત્રો. સાથે સાથે ઘરથી દૂર પી.જી.માં રહેવાના અનુભવ સાથે આ પ્રેમી યુગલનું અમદાવાદમાં આગમન થયું. શબ્દો નથી મારી પાસે એ નેહાના એહસાસને વર્ણવવા કે એ કેટલી ખુશ હતી. જુના અને નવા મિત્રોના સંપર્ક માં રહી નેહા એ પોતાના મનની વાત મિત્રોને કહી. એ આનંદને કહી શકે એમ નહોતી. સમય વીતતો ગયોને મિત્રો નો કોશિશ વધતી ગઈ.\n\nઆનંદને એના એક મિત્ર વરુણ એ ખુબ જ સમજાવ્યો કે તમારા બંનેની જાતિ એક છે. નેહા સુંદર છે અને હોશિયાર પણ તો તું કેમ એની સાથે જોડવામાં સંકોચ અનુભવે છે. આનંદનો જે જવાબ હતો એ કદાચ વરુણ ક્યારેય નઈ ભૂલી શકે. \"જો વરુણ, તારી વાત સાચી છે. તું કહે છે એ બધું જ બરાબર છે, પણ મારુ લેવલ એના કરતા ઓછું છે, હજી હું આ ડિગ્રી સફળતા પૂર્વક મેળવી શકીશ કે નહિ એનું પણ મને કઈ સમજાતું નથી. તું તો જાણે જ છેને કે હું ભણવામાં થોડો કાચો છું. હું એક વાર સેટલ થઇ જઇ પછી આ બાબતે વિચારી શકું\" વરુણ એની આ વાત સાથે સહમત થયો પણ એને સમજાવ્યું કે દોસ્ત પ્રેમ પૈસા કે લાયકાત જોઈને નઈ થતો એ તો મન અને સ્વભાવ જોઈને થાય છે. પણ હવે હું તને ફોર્સ નહિ કરું આ બાબતે પણ તું જીવન માં જયારે પણ એમ અનુભવે કે હવે તું સધ્ધર થઇ ગયો છે , પોતાના પગ પર ઉભો છે ત્યારે નેહા ને જરૂર અપનાવજે.\n\nસમય વીતતો ગયો અને નેહાએ પણ હવે વિચારી લીધું હતું કે ભલે એને રાહ જોવી પડે પણ એ આનંદને પામવા બધું જ કરવા તૈયાર છે. જેમ ડિપ્લોમા પૂરું થયું એમ ડિગ્રી પણ પૂર્ણ થઇ ગઈ. ફરીવાર એ નવા મિત્રો સાથે છુટા પાડવાના દિવસો આવી ગયા. દરેકના મનમાં આજે પણ એજ દુઃખનો માહોલ હતો. બધા એક બીજા સાથે અમદાવાદની અલગ અલગ જગ્યાઓ જેમ કે રિવરફ્રન્ટ, કાંકરિયા, હિમાલયામોલ, લૉ ગાર્ડન, ફરી છેલ્લા દિવસો વિતાવીને છુટા પડ્યા.\n\nઅમુક મિત્રો નોકરી એ લાગ્યા ને અમુક હાજી પણ નોકરી શોધી રહ્યા હતા. નેહાને પણ અમદાવાદમાં જ નોકરી મળી ગઈ હતી. એ અમદાવાદમાં નોકરી કરવા લાગી હતી આનંદ હવે ઈમ્ફોર્મેશન સિવાય કંઇક કરવા માંગતો હતો. ખુશ નસીબે એને એક બેન્કમાં નોકરી મળી ગઈ. આ સમાચાર મળતા જ નેહા ખુશ ખુશાલ થઇ ગઈ. એની અધૂરી ખ્વાહિસ ફરી જાગી ગઈ હતી. હવે આનંદ જલ્દી સેટલ થઇ જશે અને એની આ ખ્વાહિશ પુરી થઇ જશે એ ખુશીમાં એના ચેહરા પર નૂર આવી ગયું હતું.\n\nપણ કુદરત હંમેશા વાતમાં કંઈક બદલાવ જરૂર લાવે છે. નેહા માટે પણ જાણે કુદરતે એ આવું જ કંઈક કર્યું. એક દિવસે સવારના નેહા ને ખુબ જ દુઃખદ સમાચાર મળ્યા જે સાંભળીને નેહા ના માથે આભ ફાટ્યું હોય અને જમીન ખસી ગઈ હોય એવો જ કંઈક એહસાસ હતો. એ ખરાબ સમાચાર હતા કે આનંદ હવે આ દુનિયામાં નથી રહ્યો. નદીના પાણી માં એને પોતાના છેલ્લા શ્વાસ લીધા હતા. આનંદ ખુબ જ બહાદુર હતો એટલે એને કોઈનો જીવ બચાવવા પોતાના જીવની આહુતિ આપી દીધી. અને નેહાની છેલ્લી ઉમ્મીદ પણ એ નદીના પાણીની જેમ વહી ગઈ. \n\nએક વર્ષ પછી નેહા આજે રાબેતામુજ્બનું જીવન શરું કરી ચુકી છે અને પિતાને હવે મદદ રૂપ થઇ રહી છે. અમદાવાદથી નોકરી છોડી સુરતમાં એ હવે રેહવા લાગી છે. અને મિત્રોની સાથે ખુશ રહી ને પોતાનું જીવન આગળ વધારી રહી છે. પણ એના મનની આ \"એક અધૂરી ખ્વાહિશ\" હવે કોઈ પુરી નઈ કરી શકે.\n\n",
      "duration": "6 mins",
      "category": "Abstract"
    },
    {
      "id": 14,
      "title": "દોસ્તી",
      "story_name": "અમિત અને શ્રેયા નાનપણથી પાડોશમાં સાથેસાથે ઉછરેલા. બાળપણની દોસ્તી તો નિર્દોષ હોય. બે- ત્રણ વર્ષ નાની શ્રેયાનો હાથ પકડીને અમિત સ્કૂલે લઈ જાય એવો એમના માતપિતાનો આગ્રહ. શ્રેયાનો ભાઈ એનાથી સાત વર્ષ નાનો, એટલે સ્વાભાવિક છે કે એની મમ્મીનું ધ્યાન એનામાં જ હોય. અમિતથી ત્રણ વર્ષ મોટી એની બેન રંજન પણ એ જ સ્કૂલમાં. એનીય બે-ત્રણ ફ્રેંડ્સ સાથે હોય. પણ અમિત, રંજન અને શ્રેયાની ત્રિપુટી ભારે નટખટ એટલે સૌની નજર એમના તોફાન પર વધારે હોય.\n\nસમય જતા સૌ મોટા થયા. શ્રેયાના પપ્પા ધંધામાં ખુબ આગળ આવ્યા. એમણે ઘર બદલ્યું, એ બીજે રહેવા ગયા. શ્રેયા પણ ભણીગણીને ખુબ આગળ આવી ગઈ. બી.એ., એમ . એ, બીએડ. કર્યા પછી પણ જોબની સાથે સાથે આગળ વધતી જતી હતી. એક ઇન્ટરનેશનલ સ્કૂલમાં જોબ મળી ગઈ પછી શ્રેયા ખુબ બીઝી થઈ ગઈ, પણ એનું અને અમિતનું મળવાનું તો ચાલુ જ હતું. શ્રેયાના ભાઈએ પણ એના પપ્પાનો બિઝનેસ જોઈન કરી લીધો.\n\nઆ બાજુ અમિતની બેન રંજનના મેરેજ એક એન.આર .આઈ. એન્જીનીયર સાથે નક્કી થયા. ગૌતમ, એચ -૧ વિઝા પર હોવાથી એક અઠવાડિયામાં જ લગ્ન કરીને રંજનને સાથે લઈને અમેરિકા પહોંચી ગયો.\n\nરંજનના લગ્નમાં અમિત અને શ્રેયાની મસ્તી અને આકર્ષણ શ્રેયાની મમ્મીની અનુભવી આંખોથી છુપાઈ ના શક્યા. બંનેની દોસ્તી આગળ વધતી હતી અને બંને જણ એક અદમ્ય આકર્ષણમાં બંધાતા હતા. પણ હજુ એની જાણ એ બંનેને અને શ્રેયાની મમ્મી સિવાય કોઈને થઈ નહોતી. હા બંનેએ પોતાની મર્યાદા ઓળંગી નહોતી. એ બંનેને ખાતરી હતી કે એમના સંબંધ બેય પક્ષ સ્વીકારી લેશે.\n\nએટલે સમય જતા અમિત થોડો સેટલ થાય અને પપ્પાને વાત કરે. એમ બે જણે નક્કી કર્યું. શ્રેયાએ એની મમ્મીને આછો અંદાજ આપી દીધો હતો અને એની મમ્મીની પણ સંમતિ હતી. બસ યોગ્ય સમયની રાહ જોવાની હતી.\n\nપણ કહે છે ને કે બધું જ માણસની ઈચ્છા મુજબ ના થાય. હજુ તો શ્રેયા કે અમિત કંઈ સમજે એ પહેલાં જ અચાનક અમિતના જીજાજી ગૌતમે અમિત માટે એની કઝીન હેન્નાનું માંગુ અમિત માટે મોક્લ્યું અને અમિતના માતાપિતાએ એ સહર્ષ સ્વીકારી લીધું.\n\nભવિષ્યમાં પોતે હોય કે ના હોય, ભાઈ બેન એકબીજાની સાથે રહે એવું દરેક માબાપ ઈચ્છતા હોય. અને આમે ય હવે તો કુટુંબો ઘણા નાના થઈ ગયા છે. પોતાના સમાજની, ઓળખીતાની અને એ પણ પરદેશમાં તો એના જેવું રૂડું શું ? લક્ષ્મી ચાંદલો કરવા આવે ત્યારે એને વધાવી જ લેવાય, એટલું શાણપણ તો અમિતના મમ્મી ધરાવતા હતા.\n\nઅમિત.. અમિત તો થોડો અવાચક જ થઈ ગયો, એ પોતાના જીજાજીને ના ન પાડી શક્યો, પણ એને એક ખટકો જરૂર રહી ગયો, કે કાશ મેં મારી બહેન રંજનને મારા અને શ્રેયાની વાત જણાવી દીધી હોત તો કેટલું સારું થાત.'\n\nન બોલ્યામાં નવગુણ હોય એવું કોણે કહ્યું, એ દરેક વખતે ના ચાલે, આજના ફાસ્ટ જમાનામાં તો બોલે એના બોર વેચાય છે ભાઈ. આ તો માર્કેટિંગનો જમાનો છે. ચૂપ બેસે એ ચાલે નહીં. \n\nનહીં તો પછી કે. એલ. સાયગલના જમાનાના ગીત ગાવા પડે. જબ દિલ હી ટૂટ.......\n\nઅહીં અમિતના મમ્મી, શ્રેયાના મમ્મીને અમિતના સગપણના સમાચાર આપવા આવ્યા અને એ જ સમયે શ્રેયાનું ઘરમાં દાખલ થવું. એને તો એમ જ કે આંટી એની વાત કરવા જ આવ્યા હશે. શ્રેયાના મમ્મીને તો આ સંબંધની જાણ હતી જ, અમિત જરાક ઈશારો કરે પછી પોતે જ શ્રેયાનું માંગુ લઈને અમિતના ઘરે જવાના હતા. અને અમિતના મમ્મી તો, અમિતની સગાઈ હેન્ના સાથે કરી એ કહેવા આવ્યા હતા.\n\nશ્રેયાના મમ્મી તો ડઘાઈ જ ગયા. પણ એમણે પોતાની જાતને સંભાળી લીધી. શ્રેયા તો કાપો તો લોહી ના નીકળે એવી થઈ ગઈ હતી. સુનમુન. શું કહેવું અને શું બોલવું એ સમજી ના શકી. કૉંગ્રટસ આંટી. અમિતને પણ કહેજો. એમ કહીને એ અંદર રૂમમાં જતી રહી, તમે અને મમ્મી વાતો કરો, હું ફ્રેશ થઈને આવું છું. શ્રેયાની એક આંખમાં આવેલું આંસુ જે ટપકવાની હિંમત ના કરી શક્યું એ એની મમ્મીથી છાનું ના રહ્યું. આવો, આવજો, ચા પાણી અને ખુબ આનંદ થયો વગેરે ઔપચારિકતા પુરી થઈ.\n\nઅમિતના મમ્મી ગયા પછી એ સીધા જ શ્રેયાના રૂમમાં ગયા અને પોતાની દીકરીને છાતીસરસી ચાંપીને કહ્યું, મારી દીકરી………, રડાય એટલું રડી લે, જેટલું દુઃખ તારા અંતરમાં ભર્યું હોય એને આજે છલકાઈ જવા દે. આ સમાજ દર વખતે કસોટી કરે છે અને કોને ખબર એ કસોટી કેમ સ્ત્રીઓની જ થતી હશે ?\n\nપુરુષ એટલે, એટલે જાણે એની કોઈ જીમ્મેદારી જ નહીં ? કેમ એણે એના માબાપને ના કહ્યું ? ....... એક પ્રેમભર્યું હૃદય તૂટી જાય, ત્યાં સુધી એક પુરુષને કેમ કોઈ વેદના નહીં થતી હોય ? પ્રેમ કરો છો, તો એને જાહેર કરવાની, નિભાવવાની તૈયારી તો રાખો. એના માબાપને એ પહેલા કેમ જણાવી ના શક્યો ? આ તો બચપનનો પ્રેમ હતો, અમે ક્યાં તમારી આવક જોઈને પ્રેમ કર્યો 'તો ? જેમ રાખો એમ રહેવાની તૈયારી હતી, સ્ટેટ્સ તો તમારે બનાવવું હતું. શ્રેયાની મમ્મીને જાણે આઘાતથી સનેપાત થયો હતો. અને શ્રેયા એની મમ્મીના ખભે માથું મૂકીને ધ્રુસકેધ્રુસકે રડી પડી. એક માનો પાલવ, દીકરીના આંસુ લૂછતાંલૂછતાં અને સાથે સાથે દીકરીની વેદનાને વાચા આપતા પોતાના આંસુ ના રોકી શક્યા એટલે એક્દમ ભીનો થઈ ગયો. જાણે વેદનાની બે વાદળીઓ એક સાથે વરસી રહી હતી.\n\nઅહીંયા અમિતની હાલત પણ ક્યાં સારી હતી ? એ ખુદ પણ અવાચક જ થઈ ગયો’તો. બેન અને જીજાજીના મધુર સંબંધોને એ જાણતો હતો અને ગુનેગાર તો પોતે હતો. જો થોડીક પણ વાત એણે એની બેન કે મા ને કરી હોત તો આ પરિસ્થિતિ ના ઊભી થાત. પણ હવે કરવું શું ? હેન્ના તો આ બધાનો એક હિસ્સો માત્ર હતી. એને તો ન અમિતના ભૂતકાળની કોઈ જાણ હતી કે ન કઈ લેવાદેવા હતી. એ તો એના આવનારા ભવિષ્યના સોનેરી સ્વપ્નમાં રાચતી હતી. અમિત એને નારાજ કરી શકવા અસમર્થ હતો.\n\nશરમાળ પ્રકૃતિના અમિત અને શ્રેયા વચ્ચે થોડા દિવસ કોલ મિસકોલ --- કોણ ફોન ઉપાડે અને ઉપાડે તો કોણ વાત શરુ કરે એ સંતાકૂકડી ચાલતી હતી. બંને બાજુ એક અકળ મૌન અને એક આહ જાણે નીકળતી. અચાનક બદલાયેલા સંજોગોથી બધા લાચાર બની ગયા હતા. એક વમળના કિનારે ઊભા રહીને બધા ગોળગોળ ફરી રહ્યા હતા. કોઈ દિશા કે દશા સૂઝતી ન’તી. આખરે, શ્રેયાની, એક સ્ત્રીની હિંમત તૂટી પડી. એણે અમિતને ફોન કરીને કહ્યું, અમિત હવે તો કૈંક બોલ. ....... અને એ રડી પડી – બીજું તો શું કરી શકે ? પ્રેમ કરનારા તો ગુસ્સો પણ ના કરી શકે. બસ એ આશ લગાવી શકે. અને બરાબર દોઢ મિનિટ પછી અમિત બોલ્યો.... શ્રેયા, મને માફ કરી દે, હું તારો ગુનેગાર છું. શ્રેયાને ખ્યાલ આવી ગયો કે અમિત પાણીમાં બેસી ગયો છે. એણે પૂછ્યું, એટલે ? ..... એટલે... શું ? તું શું કહેવા માંગે છે ? અને સામેથી ફોન કટ થઈ ગયો.\n\nસમજદાર કો ઈશારા કાફી હૈ, એ મનોમન બોલી. હાય, અમિત... તું બોલીબોલીને એટલું જ બોલ્યો ? અને તું ક્યારે તારા માબાપને આપણા સંબંધની જાણ કરીશ એ રાહમાં મે ચાર વર્ષ કાઢી નાખ્યા. ઓહ ગોડ, --- હું શું કરું ? ન કહેવાય ન સહેવાય એવી સ્થિતિમાં એક માત્ર સહારો હતી, શ્રેયાની મમ્મી. \n\nજાણે \"બળબળતા રણમાં એક મીઠી વીરડી.\"\n\nહવે આગળ શું ?\n\nજ્યાંજ્યાં નજર પડે છે ત્યાં માત્ર સૂકું રણ જ દેખાય છે. હે ઈશ્વર, મારી દીકરીનો તું હાથ પકડ અને એને કોઈ રસ્તો દેખાડ. એવી પ્રાર્થના શ્રેયાના મમ્મી રોજ સવારે ભગવાનને દીવો કરતી વખતે કરતા.\n\nશ્રેયા એક આધુનિક યુવતી હતી. એ જાણતી હતી કે દુઃખનું ઓસડ દહાડા છે. દરેક જખમનો ઈલાજ સમય જ છે. પોતાની જાતને મનોમન આશ્વાસન આપતી, અ ડાર્ક ફેઝ ઓફ માય લાઈફ, લેટ ઈટ પાસ  -- પોતાની જોબ અને ફ્રેંડ્સમાં એ થોડુંથોડું પોતાનું દુઃખ ભૂલતી ગઈ. એના મમ્મી કહેતા બેટા, જિંદગી ઘણી મોટી છે, -- એકલા નહિ જીવાય, અને તું જેને માટે ભોગ આપી રહી છે એ તારા ત્યાગને લાયક પણ નથી. તું હોશિયાર છે, સમજદાર છે, આગળ ઉપર તારી મરજી મારી દીકરી. પણ હું તને હસતીરમતી અને સુખી જોવા ઈચ્છું છું. અને તારા પપ્પાની પણ આજ મરજી છે. શ્રેયાને પણ એના મમ્મીની વાત સાચી લાગી. કે જેના માટે હું રડું છું એને તો મારી પડી પણ નથી. તો મારે એકલા શા માટે દુઃખી થવું ?\n\nઅમેરિકા ગયા પછી પણ અમિતનું મન ઠરતું ન હતું. એ પોતાની જાતને ગુનેગાર માનતો. શ્રેયાનું દુઃખ સમજતો હતો પણ એ પોતાના સગાઓને નારાજ કરવા માંગતો નહોતો. એને એમ કે હું શ્રેયા માટે એક સારું પાત્ર શોધી આપું તો મારા દિલનો ભાર હળવો થઈ જાય અને એની નજરમાં હંમેશા કોઈ સારા પાત્રની શોધ રહેતી. જયારે જયારે એ હેન્ના સાથે બહાર જાય ત્યારે પણ ખોવાયેલો જ રહે. હેન્ના એને કાયમ પૂછે, અમિત એનીથિંગ રોન્ગ ? તને મારી સાથે નથી ગમતું ? બી ફેર .............. ટેલ મી, પણ અમિત તો પહેલાય કંઈ ન બોલ્યો તો હવે શું બોલવાનો ? એ સમજતો હતો કે મારું મૌન પહેલા પણ મારી જિંદગીમાં ઘણી ઉથલપાથલ કરી ચૂક્યું છે. અને હવે તો બોલવાનો સમય પણ રહ્યો નથી. તો પછી જેમ ચાલે છે એમ ચાલવા દઉં, બોલીશ તો સત્ય જ બોલીશ અને કેટલા બધાને નારાજ કરી દઈશ. \n\n રોજિંદી ઘટમાળ ચાલતી હતી અને એની ઓફિસેમાં એક નવો એન્જીનીયર આવ્યો. એ ઈન્ડિયાથી ટ્રાન્સફર થયેલો એટલે અમિતને એની સાથે બહુ ફાવી ગયું. વાતવાતમાં અમિતને ખબર પડી કે એનું નામ જીગર છે. અને એ અપરિણીત છે. અને એને ઇન્ડિયાની છોકરી સાથે જ લગ્ન કરવા છે. કારણકે એ ત્રણ વર્ષના પ્રોજેક્ટ માટે જ આવ્યો છે. પ્રોજેક્ટ એક્સટેન્ડ ના થાય તો ઇન્ડિયા પાછા જવું પડે. અમિતને બત્તી થઈ. એને વિચાર આવ્યો કે શ્રેયા સાથે વાત કરી જોઉં. એણે શ્રેયાના મમ્મીને ફોન લગાડ્યો કેમ કે બે ત્રણ વાર ફોન કરવા છતાં પણ શ્રેયા ફોન ઉપાડતી ન હતી. શ્રેયાના મમ્મીએ અમિત સાથે વાત કરીને એના વિચાર જાણ્યા. એમણે અમિતને કહ્યું કે હું શ્રેયાને કહીશ કે એ તારી સાથે વાત કરે. એમણે શ્રેયાને પણ સમજાવી કે જે થવાનું હતું એ થઈ ગયું, અમિત પણ હવે પસ્તાય છે અને એ તારું સારું જ ઈચ્છે છે. તને યોગ્ય લાગે તો તું એને ફોન કરજે.\n\nશ્રેયાએ ડોકું ધુણાવ્યું અને એના રૂમમાં જતી રહી. પલંગમાં પડી અને એકીટશે છતને નિહાળતી રહી. એના મનમાં વિચારોનું તુમુલ યુદ્ધ ચાલતું હતું. એકબાજુ એનો જૂનો પ્રેમી એનો હાથ એક એવી વ્યક્તિના હાથમાં આપવા ઈચ્છતો હતો કે જેને એણે કોઈ દિવસ જોયો કે જાણ્યો નથી. ખુબ વિચારીને, ગળું ખોંખારીને એણે અમિતને ફોન કર્યો. અમિત...શ્રેયાએ કીધું, અમિત શ્રેયાનો ફોન આવવાથી ખુબ ખુશ થઈ ગયો. હા બોલ, શ્રેયા બોલ,..અમિત, મે તને પ્રેમ કર્યો છે એટલે હું તારી પ્રેમિકા કહેવાઉં, રાઈટ ? તેં મને તારી જવાબદારી ક્યારથી માની લીધી ? તારે મારી સાથે લગ્ન નથી કરવાને ? ફાઈન. પછી મારે કોને પરણવું એ હું અને મારા મા-બાપ નક્કી કરીશું. તું શું કરવા મારી ફિકર કરે છે ? તારા મનનો ડંખ દૂર કરવા માટે તું જ્યાં કહે ત્યાં મારે પરણવાનું ? હું ઈચ્છું છું કે તું જીવનભર બોલવાના સમયે ના બોલ્યો એનો ડંખ તારી પાસે રાખ અને એની સાથે જ જીવ. અને રહી વાત મારી...તો મારી જિંદગીના નિર્ણય કરવાનો હક્ક મેં તને આપ્યો નથી. એટલે એવા કોઈ વહેમમાં રહેતો નહીં કે તું મારું ભલું કરી રહ્યો છે. તારી જિંદગીનો ફેંસલો બીજા કરે એટલે તારે પણ એવું જ કરવાનું ? વ્હોટ અ જોક. પ્લીઝ, હવે પછી મને કોલ કરતો નહીં. નહીં કે મારી મમ્મીને, ઓકે. હું એકવીસમી સદીની આધુનિક છોકરી છું. મને લૈલામજનુ, હીરરાંઝાની વાર્તામાં કોઈ રસ નથી. મારી જિંદગીનો હવે પછીનો હમસફર કોણ હશે એ હું નક્કી કરીશ, ગુડબાય...અને શ્રેયાએ ફોન કટ કરી નાખ્યો.\n\nઅર્ધ ખુલ્લા દરવાજામાંથી શ્રેયાના મમ્મી એની વાત સાંભળીને મનોમન વિચારી રહ્યા કે ખરેખર, આજની દીકરીઓ આધુનિક અને સ્વતંત્ર છે. કાશ ... હું પણ હોત તો ?",
      "duration": "8 mins",
      "category": "Abstract"
    },
    {
      "id": 15,
      "title": "જીતનો જશ્ન",
      "story_name": "સહુ કેદીઓ ધ્યાનચંદને તેની કોટડીમાં બેઠેલો જોઈ નવાઈ પામી ગયા. બીજી કોટડીમાં કેદ રામપાલે અચરજથી પૂછ્યું, “અરે ! ધ્યાનચંદ તું અહિયાં ? તું કાલ રાતે જેલમાંથી ફરાર થવાનો હતો ને ?”\n\nઆ સાંભળી બાજુની કોટડીમાંનો કેદી સુરેન્દ્ર બોલ્યો, “આ માટે તું પાછલા વીસ વર્ષોથી સુરંગ ખોદી રહ્યો હતો ! પછી શું થયું ?”\n\nધ્યાનચંદે શાંતિથી જવાબ વાળ્યો, “કાલ રાતે હું સુરંગ વાટે જેલમાંથી ભાગી જવામાં સફળ થયો હતો. પરંતુ...”\n\nરામપાલે અચરજથી પૂછ્યું, “પરંતુ... પરંતુ શું ? તું જેલમાં પાછો કેવી રીતે આવ્યો ?”\n\n*****\n\n“બા, તમે આ બાળકોને શું સંભળાવી રહ્યા છો ?” પડોશના વિનાયકે સરોજબાને પૂછ્યું. વિનાયકનો દસ વર્ષનો દીકરો રાજુ ત્યાં બેઠેલા બાળકોને જોઈ રહ્યો. ગોળ કુંડાળા કરી એકબીજાથી સલામત અંતરે બેઠલા બાળકોને જોઈ તેને મજા પડી.”\n\n“બેટા વિનાયક, તું તો જાણે જ છે કે હાલ કોરોનાએ વિશ્વભરમાં કેવો ત્રાહિમામ પોકાર્યો છે. આ મહામારી રોજ હજારોના જીવ લઈ રહી છે. સઘળું જનજીવન ખોરવાઈ ગયું છે. અખબારો, ન્યુઝ ચેનલ અને સોશ્યલ મિડિયામાં બધે એક જ વાત ચાલે છે. કોરોના, કોરોના અને બસ કોરોના. આ બધાને કારણે બાળકો માનસિક રીતે પડી ભાંગ્યા છે. બાળકોને આમ વ્યથિત જોઈ મનમાં થયું ચાલ તેમને એક નાનકડી વાર્તા કહી તેમનું હૈયું હળવું કરું. વળી વાર્તાના બોધથી આ વિકટ પરિસ્થિતિ સામે કેમ કરીને લડવું તે પણ સમજાવું.”\n\n“પપ્પા, મારે પણ વાર્તા સાંભળવાની છે.” રાજુએ જિદ કરતા કહ્યું.\n\nસરોજબાએ વહાલથી કહ્યું, “બેટા, ચિંતા ન કર, હું તને પણ વાર્તા કહીશ.”\n\nરાજુ એક ખાલી કુંડાળામાં જઈને ગોઠવાઈ ગયો.\n\nસરોજબાએ વાર્તા કહેવાની શરૂ કરી, “ધ્યાનચંદ નામના એક વ્યક્તિની ખૂનના આરોપસર ધરપકડ થઈ.”\n\nમુન્ની વચ્ચે જ બોલી, “બા, ધ્યાનચંદ જેલમાં પાછો કેવી રીતે આવ્યો. ત્યાં વાર્તા અટકી હતી.”\n\n“હા બા, આ તો તમે વાર્તા શરૂઆતથી કહેવાની ચાલુ કરી દીધી.” વીજુ બોલ્યો.\n\n“બાળકો, રાજુ હમણાજ આવ્યો છે. જો હું અડધેથી વાર્તા કહીશ તો એ તેને નહીં સમજાય.”\n\nબાળકો ઉસ્તુકતાથી બોલ્યા, “બા, અમને ધ્યાનચંદ જેલમાં પાછો કેવી રીતે આવ્યો તે જાણવાની તાલાવેલી છે.”\n\n“બાળકો, રાજુની ખુશી માટે તમે થોડીવાર ધીરજ રાખી નહીં શકો ? વળી વાર્તા ખૂબ જ નાની છે. હું ઝડપથી એ કહી સંભળાવું છું.”\n\nબાળકોના મોઢા પર નિરાશાના ભાવ ડોકાયા.\n\n“બાળકો, રાજુ માટે હું તમને કેમ ફરીથી વાર્તા કહી સંભળાવું છું, એ તમે જાણો છો ?”\n\n“કેમ ?”\n\n“તેનું કારણ હું તમને વાર્તાને અંતે કહીશ.”\n\nસહુ બાળકો ઉમંગથી બોલ્યા, “ઠીક છે બા.”\n\n“રાજુ, તું બેસ હું હમણાં આવું છું.” આમ કહી વિનાયક જવા માંડ્યો.\n\n“અરે ! વિનાયક તું ક્યાં ચાલ્યો ?”\n\n“બા, એક કામ યાદ આવ્યું તે પતાવી અબઘડી પાછો આવું છું.”\n\n“કામ મહત્વનું છે ?”\n\n“ના. કંઈ ખાસ નથી પણ મેં વિચાર્યું કે...”\n\n“ખાસ નથી તો બેસને બધા સાથે. બે ઘડી બાળકોને પણ સારું લાગશે.”\n\n“પણ બા...”\n\n“પણ બણનો ભાર મણ. છાનો માનો બધા સાથે વાર્તા સાંભળ.”\n\nવિનાયક અદબવાળી ત્યાંજ ઊભો રહ્યો.\n\nબાએ વાર્તા કહેવાની શરૂ કરી, “ધ્યાનચંદ નામના એક વ્યક્તિની ખૂનના આરોપસર ધરપકડ થઈ. ધ્યાનચંદ વારંવાર કહેતો રહ્યો કે તે નિર્દોષ છે તેણે કોઈનું ખૂન કર્યું નથી પરંતુ તેની વાત કોઈએ સાંભળી નહીં. આખરે કોર્ટે તેને આજીવન કારાવાસની સજા સંભળાવી. ધ્યાનચંદ આ ચુકાદાથી ખૂબ નારાજ હતો. જેલની ચાર દીવાલોમાં તેનો શ્વાસ રૂંધાઈ રહ્યો હતો. પરંતુ એ કરી પણ શું શકે ? ધીમે ધીમે તેની બીજા કેદીઓ સાથે મિત્રતા બંધાતી ગઈ. ફુરસદના સમયે તે તેમની સાથે હસીમજાક કરતો. દેશદુનિયાની વાતો સાંભળતો. આવી જ વાતોમાંથી તેને જેલમાંથી ફરાર થયેલા કેદીઓના અનોખા કિસ્સાઓ જાણવા મળ્યા. આ કિસ્સામાંથી એક યુક્તિ તેના મનમાં ઘર કરી ગઈ. જેલમાં જમવાના સમયે તેણે ખૂબ જ ચાલાકીથી એક ચમચી ચોરી લીધી. હવે તે રોજ પોતાની કોટડીમાં આવતો અને ચમચી વડે જેલની ફર્શને કોતરતો. આમ ચમચી વડે સુરંગ ખોદવાની કલ્પના રમુજી લાગે. પરંતુ ધ્યાનચંદ પાસે પુષ્કળ ધીરજ હતી. “ઉતાવળે આંબા ન પાકે” એ ઉક્તિ પર તેને ગાઢ વિશ્વાસ હતો. હવે એ દિવસરાત સુરંગ ખોદવાના કામમાં મગ્ન રહેવા લાગ્યો. કોઈ સાથે વાતચીત નહીં, કોઈ સાથે કોઈ સંવાદ નહીં. બસ સમય મળે ત્યારે સુરંગ ખોદવાની અને લાગ મળે ત્યારે માટીને ખિસ્સામાં ભરી બહાર મેદાનમાં જઈને ખંખેરી આવવાની. વીસ વર્ષ સુધી નિયમિતપણે કરાતું આ કામ રંગ લાવ્યું. કોટડીમાંથી બહાર નીકળવા પૂરતી સુરંગ ખોદવામાં તે સફળ થયો હતો. જે રાતે તે જેલમાંથી ફરાર થવાનો હતો તેના આગલા દિવસે તે સહુ કેદી મિત્રોને મળ્યો. સહુએ ધ્યાનચંદના ધીરજ અને ખંતના વખાણ કર્યા તથા તેને સારા ભવિષ્યની શુભેચ્છાઓ આપી. પરંતુ બીજા દિવસે જયારે સહુ કેદીઓએ ધ્યાનચંદને તેની કોટડીમાં જ બેઠેલો જોયો ત્યારે તેમને ખૂબ નવાઈ લાગી.\n\nએક કેદી રામપાલે પૂછ્યું, “અરે ! ધ્યાનચંદ તું અહિયાં ? તું કાલ રાતે જેલમાંથી ભાગી જવાનો હતો ને ?”\n\nધ્યાનચંદે જવાબ આપ્યો, “હા, હું ભાગી છૂટવામાં સફળ થયો હતો.”\n\nસુરેન્દ્રએ પૂછ્યું, “તો તું પાછો કેમ આવ્યો ?”\n\nસહુ બાળકો અંત જાણવા આતુર થયા, “જલદી બોલોને બા. ધ્યાનચંદ પાછો કેમ આવ્યો ?”\n\n“કહું છું બાબા. કહું છું.”\n\nબાળકો ધ્યાનથી સાંભળવા લાગ્યા. સરોજબા જ્યાંથી અટક્યા હતા ત્યાંથી વાર્તા કહેવાની શરૂ કરી.\n\nધ્યાનચંદે કહ્યું કે, “સુરંગમાંથી બહાર નીકળી હું માંડ બે ડગલા જ ચાલ્યો હોઈશ ત્યાં મારા ધ્યાનમાં આવ્યું કે, તમારા વગર જીવવું હવે મારા માટે કપરું છે. તમે સહુ મિત્રો સાથે આજે આટલા વર્ષ સાથે વિતાવ્યા બાદ તમારા વગરના જીવનની કલ્પના કરવી પણ મુશ્કેલ છે. હું તમારા માટે પાછો આવ્યો દોસ્તો. તમારી સાથે રહેવા પાછો આવ્યો.”\n\n“પરંતુ સુરંગનું શું ?”\n\n“મેં સામે ચાલીને જેલરને તે બતાવી દીધી છે.”\n\n“પણ કેમ ?”\n\n“મને ફરીથી જેલમાંથી ફરાર થવાનો મૂર્ખતાપૂર્ણ વિચાર સૂઝે નહીં એટલા માટે.”\n\nઆ સાંભળી સહુ કેદીઓની આંખોમાં અશ્રુ આવી ગયા.\n\nસરોજબાએ પૂછ્યું, “બાળકો, આ વાર્તા પરથી તમને શો બોધપાઠ મળ્યો ?”\n\nમુન્નીએ ઊભા થઈને કહ્યું, “મિત્રથી મોટો બીજો કોઈ નાતો નથી.”\n\nવીજુએ હાથ ઊંચો કર્યો.\n\nસરોજબા બોલ્યા, “વીજુ તું બોલ.”\n\n“દુનિયામાં બધા વગર ચાલે પરંતુ દોસ્તો વગર નહીં.”\n\n“શાબાશ. પરંતુ આ વાર્તામાં એક ગહન બોધ છૂપાયેલો છે જે હું તમને સમજાવવા માંગું છું.”\n\n“કયો બા ?”\n\n“બાળકો, ધ્યાનચંદે એ જ ભૂલ કરી જે આજે આપણે કોરોનાની સ્થિતિમાં કરી રહ્યા છીએ. જે દોસ્તો વગર ધ્યાનચંદ બે ડગલા પણ ચાલી શક્યો નહીં. એ જ દોસ્તો સાથે જિંદગી જીવવાના લહાવાથી તે વીસ વર્ષ સુધી વંચિત રહ્યો ! મતલબ ધ્યાનચંદ એ નિરર્થક ખુશીની પાછળ દોડી રહ્યો હતો જે તેના માટે કોઈ મહત્વની નહોતી. આજે આપણે પણ આપણા મનમાં કોરોનાનો ડર એટલો બેસાડી દીધો છે કે વાસ્તવિક જીવનનો આનંદ ઊઠાવવાનું જ ભૂલી ગયા છીએ. બાળકો જયારે કોરોનાની સ્થિતિ સુધરશે ત્યારે સ્કૂલોમાં મળેલી આ જ રજાઓ તમને ખૂબ યાદ આવશે. તમારે ઘરમાંથી બહાર નીકળવાનું નથી એ સ્થિતિનો લાભ લઈ પરિવારજનો સાથે આનંદ કરો. કોરોનામાં લોકોનું દેહાંત થઈ રહ્યું છે એ દુઃખદ વાત છે. પરંતુ તેનો આઘાત રાખી હાલ આપણી સાથે જે જીવી રહ્યા છે તેઓને ભૂલી જવું કેટલું યોગ્ય છે ? આપણને દુઃખી જોઈ તેઓનો પણ જીવ બળે છે. પરંતુ આ વાત આપણે સમજતા જ નથી. યાદ રાખજો કોરોના આજે છે અને કાલ નથી. પરંતુ કાલે આપણામાંથી ઘણા બધા સાથે હશે. કોરોનાએ આપણને બતાવી આપ્યું છે કે જીવન ક્ષણભંગુર હોય છે. સવારે જોયેલા માણસની સાંજે મોતની ખબર સાંભળવા મળે છે. આવી સ્થિતિમાં આપણે કોઈનું મનદુઃખ કરવાનું નથી. ભૂલમાંય કોઈની લાગણી દુભાવવાની નથી. શું ખબર જેની સાથે આપણે તોછડાઈથી બોલ્યા હોઈએ તે કદાચ આપણી સાથે કાલે ન પણ હોય ! પછી આજીવન તમારા કૃત્ય પર પસ્તાવો કરીને શો ફાયદો ? એટલે જ કહું છું કે હાલ જે આપણી સાથે છે તેમની સાથે હળીમળીને રહો. દુઃખ છે, પણ રડ્યા કરવાથી તે દૂર થવાનું છે ? ના. કોરોના પોઝીટીવ ના થાઓ તે માટે મનથી પોઝીટીવ રહેવું જરૂરી છે. હવે ખબર પડી ? મેં રાજુ માટે કેમ ફરીથી વાર્તા કહી સંભળાવી ? હું નહોતી ઈચ્છતી કે તેની લાગણી દુભાય.”\n\n“બા, તમે બાળકોને ખૂબ સારી રીતે સમજાવ્યું.”\n\n“વિનાયક, બાળકો તો જલદી સમજી જાય છે પરંતુ તમારા જેવા મોટેરાઓને સમજાવવાનું કામ કઠીન છે.”\n\n“હું સમજ્યો નહીં.”\n\n“થોડીવાર પહેલા તું ક્યાં જતો હતો ?”\n\n“એ... એ...”\n\n“નકામી રઝળપાટ કરી કોરોનાને ઘરમાં લઈ આવવા કરતા છાનોમાનો પરિવાર સાથે રહીને જીવનનો આનંદ લે ને.”\n\n“પરંતુ બા કમાવીએ નહીં તો ખાઈશું શું ? વળી આ ડાહ્યો ડમરો થઈને બેઠો છે એ રાજુ ઘરે જતા જ કેટબરી, ચોકલેટ અને પીઝાની માંગણી કરશે. આ બધું લાવવા પૈસા તો જોઈને ? અને જો નહીં લાવું તો તમે જ કહેશો કે મેં તેની લાગણી દુભાવી.”\n\n“જોયું બાળકો ? તમારા માતાપિતાને તમારા શોખ પુરા કરવા માટે નછુટકે ઘરની બહાર નીકળવું પડે છે. તમારા માટે શું જરૂરી છે ? તમારા માતાપિતા કે પછી કેટબરી, પીઝા ? શું કામ નાહકની જિદ કરી તમારા માતાપિતાને બહાર નીકળવા મજબૂર કરો છો. આમ કરી તમે તેમના જીવને જોખમમાં મૂકી રહ્યા છો. ખાવાપીવાની વસ્તુઓ તો પરિસ્થિતિ સુધરી જતા તમને મળી પણ જશે. પરંતુ કોરોનાએ ભરખી લીધેલા સગા કોઈકાળે પાછા નહીં મળે. કોરોના સામેની આપણી લડાઈ ચાલુ છે અને તે સમજદારી અને હળીમળીને આપણે લડવાની છે. સમજો અને બીજાઓને પણ સમજાવો. પરિસ્થિતિ ગંભીર છે આપણે તેને થાળે પાડવાની છે, નહીં કે વિકટ બનાવવાની.”\n\nબાળકો બોલ્યા, “સોરી બા, આજ પછી અમે ક્યારેય ખોટી જિદ નહીં કરીએ.”\n\nવિનાયકે કહ્યું, “બા, તમારી વાત સાચી છે. આપણે સહુ મળીને કોરોના નામના શત્રુને હરાવીશું અને સાથે મનાવીશું જીતનો જશ્ન”",
      "duration": "7 mins",
      "category": "Abstract"
    },
    {
      "id": 16,
      "title": "તું નથી",
      "story_name": "“તું નથી છતાં જીવન ચાલે છે, પણ એ જીવનમાં તું નથી તો હું પણ જીવંત નથી. સવાર પડે છે, પહેલા પણ પડતીજ, પણ હવેની સવારમાં “જલ્દી ઉઠો, પછી લેટ થશો તો મને જ દોષ દેશો” જેવો તારો મીઠો ઠપકો નથી. ચાનો સ્વાદ હજી એવોજ છે હો, હું જાતે પણ સારી જ બનાવી શકું છું, છતાં તારી સાથે ડાઈનીંગ ટેબલ પર બેસીને મળતી ચા પીવાની એ મજા નથી.\n\nઓફિસનું કામ, વર્કલોડ, અપસેટ મૂડ, બપોરનું ટીફીન બધું જેમનું તેમ જ છે, પણ કામની વચ્ચે આવતા તારા કોલ, જમ્યું કે નહી એ પ્રશ્નમાં દેખાતી તારી ચિંતા જે એ સમયે મને ઇરીટેશન લાગતી, અને સાંજે, સાંજે થોડું મોડું થાય તો તારો સવાલોનો મારો અને વળતા જવાબમાં મારા રુડ જવાબો, એ સમયે ગુસ્સો આપવતી પણ તારા સાથનો ચિતાનો પ્રેમનો અહેસાસ કરાવતી આ બધી વાતોમાંથી અત્યારે ચોકોર મૌન સિવાય કંઈજ નથી. તારા મેસેજીસ આવતા, પણ હું ઇગ્નોર કરતો, આજે મેસેજ નથી આવતા છતાં વારંવાર ફોન ચેક કરું છું, આજે સમજાયું કે તારા વિના મારા પર હક જતાવનાર, ચિંતા કરનાર, ગુસ્સો કરનાર સાચેજ જીવનમાં કોઈ નથી.\n\nજો કે એ સમયે હું “મને શાંતિ જોઈએ છે...” જેવું ગુસ્સામાં બોલી જતો, અત્યારે મારી આસપાસ નીરવ શાંતિ જ છે, આજે સમજાયું કે તારા વિના એ શાંતિ પણ અશાંતિ સિવાય કંઈ નથી. ખાલીપો, એકલતા, વ્યગ્રતા આ બધા શબ્દોની સાચી સમજ હવે સમજાઈ, પણ હવે, હવે એ સમજનું પણ કંઈ મહત્ત્વ નથી. હા, હું ખોટો હતો, તદન ખોટો, કે મેં એવું ધારી લીધું કે તારા વિના કંઈ જ ફર્ક નહી પડે, તારા વિના પણ હું આરામથી જીવી શકીશ, જીવન કોઈનું ક્યાં અટક્યું છે કે મારું અટકવાનું, બસ, ફર્ક એટલો છે કે પહેલા જીવતો હતો અને શ્વાસ ચાલતા હતાં, આજે માત્ર શ્વાસ ચાલે છે, પણ હું જીવંત નથી.\n\nહા, મને તારી જરૂર છે, ખૂબ જ જરૂર છે. એક પત્ની તરીકે, એક સલાહકાર તરીકે અને આથી પણ વધુ એક સારા સાચા નિષ્પક્ષ મિત્ર તરીકે, તારી ખૂબજ જરૂર છે. હું એમ નથી કહેતો કે હું સુધરી જઈશ, તને ખ્યાલ છે મને સુધારી શકનાર માત્ર હું જ છું, અને હું સુધારવા નથી ઈચ્છતો, નહિતર તારા ખારા – મીઠા ઠપકા, એ નાના નાના ઝઘડા મિસ કરી જઈશ.  હું એમ નથી કહેતો કે તારા માટે બદલી જઈશ, મને ખ્યાલ છે હું બદલી જઈશ તો એ તને પણ નહી ગમે, તે મને જેમનો તેમ જ સ્વીકાર્યો છે હંમેશ અને હું એવોજ રહેવા માંગું છું હંમેશ,\n\nપણ હા, એટલું જરૂર કરી શકીશ, આ બધાની વચ્ચે હું જે ભૂલ્યો છું એ છે રીસ્પેક્ટ, તારી લાગણી, તારી ઈચ્છા અનિચ્છા, માત્ર મારાજ નહી પણ તારા જીવનમાં તારું મહત્ત્વ, એ બધું હું બદલવાનો પ્રયાસ કરીશ, અજાણતા તો ન કહી શકું, પરંતુ સાવ જાણી જોઇને મેં નથી કરેલી એવી ભૂલો હું સુધારવા માંગું છું, જે લાગણી સભર ક્ષણો મેં ગુમાવી છે એ મેળવવા માંગું છું, ટૂંકમાં કહું તો હવે સાચા અર્થમાં તારી સાથે જીવવા માંગું છું.\n\nઆગળનું બધું જ ભુલાવી દે એમ નથી કહેતો, ના, એ યાદ હશે તો જ તું મારામાં આવેલું આંશિક પરિવર્તન નોંધી શકીશ, તો જ કદાચ તું હવે મને ફરીથી પરખી શકીશ, તો જ કદાચ તું મારી ભૂલો મને જણાવી શકીશ, સમજાવી શકીશ. માટે, વીતેલી યાદો સાથે, નવી સફર પર આવીશ મારી સાથે...? પ્લીઝ......”\n\nલિ – પત્ની વિરહમાં તડપતો બિચાળો પતિ (અનિકેત)'\n\nઅનિકેતે લખેલો પત્ર શ્રદ્ધા બે વર્ષ પછી આંખોમાં આંસુ સાથે વાંચી રહી હતી. જ્યારે પણ અનિકેતની ખૂબ યાદ આવતી ત્યારે એ પત્ર વાંચતી અને રડવા લગતી. તેના અશ્રુઓમાં ભારોભાર પશ્ચાતાપ વહેતો કે “કાશ, કાશ એણે અનિકેતને વહેલી તક આપી દીધી હોત તો આજે કદાચ એ એની સાથે સાથે હોત.\n\nપરિવારની સહમતીથી થયેલા એ બંનેના પ્રેમ લગ્ન હતાં, શ્રદ્ધા અગાઉથી જ જાણતી હતી કે અનિકેતનો સ્વભાવ થોડો અતડો છે, થોડો ઉતાવળો છે, થોડો ગુસ્સાવાળો છે, પણ દિલનો બિલકુલ સાફ છે, ક્યારેક તો નાના બાળકની જેમ રડવા લાગતો અનિકેત અને ક્યારેક ગુસ્સામાં ગમેતે બોલી જતો અને પોતાનીજ ભૂલ હતી એ જાણવા છતાં માફી ન માંગતો અનિકેત શ્રદ્ધાએ જાતેજ સ્વીકાર્યો હતો.\n\nએમ છતાં એક દિવસ બનેલી ઘટના અને ખૂબ પ્રચંડ સ્વરૂપ ધારણ કરેલા એ ઝઘડાએ બંનેને અલગ કરી દીધા. એ દિવસે હંમેશ અનિકેતના ગુસ્સા સામે શાંતિથી વર્તતી શ્રદ્ધા પણ છંછેડાઈ ગઈ હતી, કારણકે આખરે વાત એના પિયરની હતી, કોઈ પણ સ્ત્રી પોતાનું અપમાન કદાચ સહી શકે પરંતુ પિયરનું અપમાન કે ઘસાતું બોલનારને એ ક્યારેય ન સાંખી શકે. અનિકેતે એ દિવસે એજ ભૂલ કરી. હંમેશ શાંતિથી જવાબ આપતી શ્રદ્ધાને અચાનક ગુસ્સામાં આવેલી જોઇને અનિકેતને ભાન ન થયું કે એ ખોટો છે, એની ભૂલ છે, એને અત્યારે શાંત થઇ જવું જોઈએ. એ વધુ ગુસ્સામાં આવ્યો અને પરિણામે બંને અલગ થઇ ગયા.\n\nશ્રદ્ધાના ગયા પછી અનિકેતને ભાન થયું કે બે વર્ષના લગ્ન જીવનમાં એણે કેટલીયે વખત શ્રદ્ધાની લાગણી દુભાવી છે, કેટલીયે વખત એની લાગણીઓને ઇગ્નોર કરી છે, નાની નાની દેખાતી એવી કેટલીયે ભૂલો અનિકેતે કરેલી છે, જેના માટે અનિકેતે માફી ન માંગ્યા છતાં શ્રદ્ધાએ એને માફ કરી દીધો છે. એટલા માટેજ “જાગ્યા ત્યાંથી સવાર” ને માન આપીને અનિકેતે સબંધ સુધારવાના પ્રયત્નો કર્યા. માફી પત્ર લખ્યો જેનો સ્વીકાર કરવામાં શ્રદ્ધાએ ઘણો સમય લઇ લીધો.\n\nઅનિકેતનો પત્ર મળ્યાના ચાર મહિના પછી શ્રદ્ધાએ અનિકેતને ઘરે આવવા કહ્યું, એ પણ જાતે નહી, મોટા ભાઈ દ્વારા ફોન કરાવ્યો. કારણકે એણે ધાર્યું હતું કે અનિકેત આવશે ત્યારે જ હસતા ચહેરે એની સાથે વાત કરશે. બધી જ તૈયારી કરી લીધી હતી. કપડા પેક થઇ ગયા હતાં, અનિકેતે જાતે ગીફ્ટ કરેલો ડ્રેસ શ્રદ્ધાએ પહેર્યો, અનિકેતની ભાવતી વાનગી જમવા માટે હાથે બનાવી. મોટાભાઈના ફોન પર અનિકેતનો કોલ આવી ગયો હતો કે એ ઘરેથી નીકળી પણ ગયો છે. બસ, દોઢ કલાકમાં અનિકેત લેવા આવી જશે.\n\n“છ મહિના પછી અનિકેતનો ચહેરો જોવા મળશે, કેવો હશે એનો ચહેરો ? જમવાનું વ્યવસ્થિત નહિ મળ્યું હોય એટલે દુબળો થઇ ગયો હશે ? રડ્યો હશે તો આંખો પણ ઝીણી અને કાળાશ પડતી થઇ ગઈ હશે ? ના, ના એમ તો સાવ રડ્યા જ રાખે એવો નથી, પણ એણે કહ્યું એમજ મારા વગર એને ચાલતું નથી એટલે ચહેરા પરની રોનક આજે મને મળી શકશે, જોઈ શકશે, વાત કરી શકશે, અને ઘરે જઈને પાછો કોઈ નાનકડી વાત માટે ગુસ્સો કરી શકશે એમ વિચારીને પાછી આવી ગઈ હશે.” જેવા વિચારો કલ્પનાઓ શ્રદ્ધાના મનમાં ફરી રહી હતી.\n\nએવામાંજ મોટા ભાઈના ફોન પર એક કોલ આવ્યો, ગામના જ કોઈકનો હતો જેણે સમાચાર આપ્યા કે “ગામના પ્રવેશ દ્વાર પાસે જ કુમારનો એક્સીડેન્ટ થયો છે, ઝડપથી આવો.” શ્રદ્ધા, મોટાભાઈ અને ઘરના સભ્યો ઝડપથી પહોચ્યા અને જોયું કારની ફ્રન્ટ સીટ પર ઘવાયેલા ચહેરા વાળો, બંધ આંખે અનિકેતનો શવ પડ્યો હતો. ઝડપથી ગામમાં પ્રવેશવા માટે અનિકેતે કારની ગતિસાથેજ ટર્ન લીધો અને કાર ફંગોળાઈ ગઈ, એટલામાંજ બીજી બાજુએથી ઝડપથી આવતી એક ટ્રકની અડફેટે આવી જતા કાર વધુ ઘાતકરીતે રસ્તાની બીજી બાજુ ફંગોળાઈ ગઈ. કારના પલ્ટી ખાવાના કારણે અનિકેતને માથામાં ગંભીર ઈજા થઇ હતી. લોકો હજી નજીક પહોચે એ પહેલાજ અનિકેત શ્વાસ છોડી ચૂક્યો હતો.\n\nઅનિકેતનો શવ જોઇને શ્રદ્ધા ત્યાંજ બેભાન થઇ ગઈ. એ બનાવ પછી પણ શ્રદ્ધાને માનસિક રીતે સ્વસ્થ થતાં છ મહિનાથી વધુ સમય લાગ્યો હતો. ઘરવાળાંની મનાઈ હોવા છતાં શ્રદ્ધા પાછી શહેર પોતાના ઘરે રહેવા આવી. એક નોકરી શોધીને આજીવન એકલાં રહેવાનું એણે નક્કી કરી લીધું હતું. કોઈ પૂછે તો કહેતી કે “હું એકલી ક્યા છું, આ ઘરમાં અનિકેત સાથે વિતાવેલી બધીજ યાદો હંમેશ મારી સાથે રહેશે.” સમયજતાં શ્રદ્ધા એ એકલાં જીવતા શીખી લીધું હતું. ચાલતા શ્વાસ સાથે શ્રદ્ધા અનિકેતના ફોટા સાથે વાતો કરતાં ઘણી વખત કહેતી “જીવન કોઈવિના ક્યાં અટક્યું છે કે મારું અટકવાનું, પણ એ જીવનમાં હું જીવંત નથી કારણકે તું નથી...તું નથી...તું નથી...”",
      "duration": "6 mins",
      "category": "Abstract"
    },
    {
      "id": 17,
      "title": "મિત્રપુરાણ",
      "story_name": "આજે થોડી નવરાશ મળતા હું ઘરનું માળિયું સાફ કરવા બેઠો. મેં સફાઈનો શુભારંભ કર્યો જ હતો ત્યાં મારા હાથમાં એક જૂની નોટબુક આવી. પૃષ્ઠો ઉથલાવી જોતા મારા ધ્યાનમાં આવ્યું કે હું સ્કૂલમાં ભણવા જતો હતો ત્યારે મારા વર્ગશિક્ષકના આદેશથી મેં આ રોજનીશી બનાવી હતી. બસ પછી શું ! સફાઈ રહી બાજુમાં અને પઢાઈ થઈ શરૂ. જોકે મારા હાથ જે નોટબુક લાગી હતી તેને ડાયરી કહેવી કે નહીં તે તો રામ જાણે ! પરંતુ એટલું ચોક્કસ હતું કે તેમાં મારા દોસ્તો સાથેની બાળપણની યાદો સચવાયેલી હતી. બાળપણમાં સૌના બે પ્રકારના મિત્રો હોય છે. એક તો આપણે જે વિસ્તારમાં રહેતા હોઈએ તે મિત્રો અને બીજા આપણે જ્યાં ભણતા હોઈએ તે સ્કૂલના મિત્રો. હા કેટલાક અપવાદરૂપ મિત્રો આ બંને પ્રકારમાં આવી જાય છે. અમારા વિસ્તારમાં રહેતો મારો ખાસ મિત્ર હેમંત મારી સાથે સ્કૂલમાં પણ ભણતો હતો.\n\nખેર ડાયરીમાં મને જે પ્રસંગો મળ્યા તેમાંથી હું આ બંને જગ્યાના મિત્રોનો એક એક પ્રસંગ આપ સહુ સમક્ષ પ્રસ્તુત કરું છું.\n\nમારી સોસાયટીમાં હું જે ગલીમાં રહેતો હતો તેમાં મારા બે મિત્રો રહેતા હતા, નૈનેશ અને હિરેન. આજે પણ તેઓ મારી સાથે જ રહે છે. અમે ત્રણે જણાએ સાથે મળીને ખૂબ ધમાલમસ્તી કરી હતી. અને આજે તેને વાગોળી સંતોષ માની લઈએ છીએ.\n\nહવે બન્યું એવું કે, અમારા પડોશના ભાડાના મકાનમાં રહેતા એક કાકા દર વર્ષે અમને બાળકોને એપ્રિલફૂલ બનાવતા. અને પછી આખો વર્ષ એ પ્રસંગ અમને યાદ અપાવી ચિઢાવતા રહેતા. હવે કોઈ આપણને ફૂલ બનાવી જાય તે કેવી રીતે ગમે ? બદલો... હું બદલાની આગમાં તપડી રહ્યો હતો. કાકાને સો સુનાર કી, એક લુહાર કીનું જીવંત ઉદાહરણ આપવા માંગતો હતો. અને તેથી જ મેં મારા બાળપણના મિત્રો નૈનેશ અને હિરેન સાથે મળીને કાકાને એપ્રિલફૂલ બનાવવાની યોજના ઘડી કાઢી. આ માટે અમે બે દિવસ પહેલાથી તૈયારીઓ કરવા માંડી. યોજના પ્રમાણે અમને એક ભૂતનું મહોરું જોઈતું હતું. સામેની જ દૂકાનમાં તે લટકતું અમે રોજે જોતા હતા. પરંતુ તેને ખરીદવાના પૈસા લાવવાના ક્યાંથી ? વળી મમ્મી પાસે પૈસા માંગવા હું ડરતો હતો. કારણ જો મારી મમ્મીને અમારી યોજના વિષે જાણ થઈ હોત તો તેઓએ જરૂર અમને શિખામણ આપી હોત કે, “બેટા, પડોશના કાકા હાર્ટપેશન્ટ છે. તેમને આમ ડરાવવા જોઈએ નહીં.”\n\nહાર્ટપેશન્ટ છે તો તેમણે પણ ચૂપચાપ પોતાના હાર્ટને સંભાળીને બેસી રહેવું જોઈએ ને ! આમ બીજાના હાર્ટને તોડવાની શું જરૂર છે ?\n\nહું મહોરું ખરીદવા માટેની તરકીબ વિચારવા લાગ્યો. આમપણ બાળકો માતાપિતાને ફૂલ બનાવતા જ રહેતા હોય છે. આ માટે ૧ એપ્રિલની રાહ કોણ જુએ ? મેં ગાઈડ લાવવાના બહાને મમ્મી પાસેથી દસ રૂપિયા કઢાવ્યા. આમ ૧ એપ્રિલની આગલી રાતે અમારી પાસે મહોરું આવી ગયું હતું.\n\nઅમે મિત્રોએ સવારના છ વાગ્યે જોગીંગ પર ન જતા કાકાને એપ્રિલ ફૂલ બનાવવાનું નક્કી કર્યું. હું કાકાને ઊંઘતા જ ઝડપવા માંગતો હતો કારણ જાગૃત અવસ્થામાં તેઓને એપ્રિલફૂલ બનાવવું અઘરું હતું. વળી પહેલો ઘા રાણાનો એ હિસાબે કાકા પહેલા હું તેમને એપ્રિલફૂલ બનાવવા માંગતો હતો.\n\n૧ એપ્રિલના સવારે પોણા છ વાગે અમે મિત્રો ભેગા થયા. ગરમીના દિવસોમાં કાકાને અગાશીમાં સૂવાની ટેવ હતી. વળી તેમની અગાશી પર જવા માટેનો રસ્તો બહારથી હોવાથી અમારું કામ સરળ બની ગયું હતું. અમે બિલ્લીપગે અગાશીમાં ગયા ત્યારે કાકા મોઢા પર ચાદર ઓઢી ઘસઘસાટ ઊંઘતા હતા. મેં ભૂતનું મોહરું પહેર્યું અને ઉત્સાહથી સૂઈ રહેલા કાકા પર કૂદી પડ્યો. મારા બન્ને મિત્રો “હુ... હુ... હા...”નો ભયંકર અવાજ કાઢી રહ્યા. પરંતુ આ શું ? કાકાના શરીરમાં કોઈ હલચલ થઈ નહીં ! તેઓ નિસ્તેજ અવસ્થામાં પોઢી રહ્યા. મેં ઘબરાઈને ચાદર હટાવી તો તેની નીચે મૂકેલા તકિયા જોઈ હું અચરજ પામી ગયો. હજુ હું કંઈ સમજુ તે પહેલા પાછળથી આવેલો “હુ... હુ... હા...”નો અવાજ સાંભળી હું ડઘાઈ ગયો. પલંગ પરથી કુદી પડતા હું મુઠ્ઠીવાળી દોડવા માંડ્યો. પરંતુ બીજી જ ક્ષણે કાકાનો હસવાનો અવાજ કાને પડતા મારા પગ થંભી ગયા. મેં રોષથી હોઠ ભીસ્યા કારણ ફરી એકવાર કાકા મને એપ્રિલફૂલ બનાવી ગયા હતા.\n\nમેં અકળાઈને પૂછ્યું, “કાકા, તમે ક્યાં હતા ?”\n\nકાકાએ હસીને કહ્યું, “હું પાણીની ટાંકી પાછળ છૂપાઈને તારા આવવાની રાહ જોઈ રહ્યો હતો.”\n\nઆ સાંભળી મને ખૂબ રોષ આવ્યો. મારા કાકાએ ખિસ્સામાંથી બે કેટબરી કાઢી નૈનેશ અને હિરેનને આપી. આ જોઈ હું અચરજથી બોલ્યો, “કાકા, આમને કેટબરી કેમ આપી રહ્યા છો ?”\n\nકાકાએ હસીને કહ્યું, “તારી યોજના વિષે આ લોકોએ મને જણાવ્યું હતું એટલા માટે.”\n\nઆ સાંભળી હું અકળાઈને તે બંનેને મારવા તેમની પાછળ દોડ્યો. કાકાના હાથમાંથી કેટબરી ખેંચી તેઓ બન્ને મારાથી બચવા ભાગી છૂટ્યા.\n\nમારા કાકાએ હસતા હસતા કહ્યું, “પ્રશાંત, ઊભો રહે તારી કેટબરી તો લેતો જા.”\n\nહું મારા દોસ્તોની જેમ કેટબરીની લાલચે ઈરાદો બદલી દઉં તેવો નહોતો. હું મુઠ્ઠીવાળી તે બંનેને પકડવા તેમની પાછળ દોડી રહ્યો.\n\nમેં મારા દોસ્તોને જુઠમૂઠના માર્યા પરંતુ હકીકતમાં હું જાણતો હતો કે તેઓએ મારા ભલા માટે જ મારી સાથે ગદ્દારી કરી હતી. તેઓ જાણતા હતા કે કાકા હાર્ટના પેશેન્ટ હતા. આવી પરિસ્થિતિમાં મારી મજાક તેમને ભારે પડી ગઈ હોત. જો મારા મિત્રોએ કાકાને અગાઉથી સાવચેત કરી રાખ્યા ન હોત તો તે દિવસે જરૂર હસવામાંથી ખસવું થઈ ગયું હોત.\n\nનોટબુકમાં લખેલો પ્રસંગ વાંચી નાનપણની યાદો તાજી થઈ છે ત્યારે મારે નિખાલસતાથી કબૂલ કરવું પડે કે મારા કાકા જ્યાં સુધી પડોશના ભાડાના મકાનમાં રહ્યા ત્યાં સુધી દર વર્ષે અમો બાળકોને એપ્રિલફૂલ બનાવતા રહ્યા. અને એકદિવસ અમને સહુને એપ્રિલ ફૂલ બનાવી તેઓ જતા રહ્યા. અરે ! એક મિનિટ. જતા રહ્યા એટલે બીજે રહેવા જતા રહ્યા.\n\nઆજે દોડધામ ભરેલી જિંદગીમાં દોસ્તો સાથે કરેલી એ ધીંગામસ્તી યાદ આવી જાય છે.\n\nહવે ડાયરીમાં લખેલ મારા સ્કૂલમિત્રો સાથેનો એક પ્રસંગ જોઈ લઈએ.\n\nઉલ્લેખનીય છે કે સ્કૂલમાં મારી સાથે ભણતા મિત્રો પોતપોતાના ક્ષેત્રે સફળ થઈ ગયા છે. એક સમયે ખભેખભા મેળવીને ફરતા અમે લોકો હવે પોતપોતાની દુનિયામાં ખોવાઈ ગયા છે. સોશ્યલમિડિયા પર એકબીજાના ખબર અંતર પૂછી અમે મિત્ર ધર્મ નિભાવ્યાનો સંતોષ માની લઈએ છીએ. હવે નાનપણના એ મિત્રોને મિત્રો કહેવું કે નહીં એ પણ એક પ્રશ્ન છે. માટે જ આ પ્રસંગમાં મેં મારા મૂળ મિત્રોના નામો બદલ્યા છે.\n\nહું સ્કૂલમાં ભણતો હતો ત્યારે મારો એક મિત્ર હતો પંકજ. તે ખૂબ અનિયમિત અને બેદરકાર છોકરો હતો. સ્કૂલમાં કાયમ મોડા આવવાના લીધે તેને શિક્ષકોનો ઠપકો સાંભળવો પડતો. રીસેસમાં પંકજ બધાનો નાસ્તો ઝાપટી જતો અને બદલામાં પોતાના ડબ્બાની ઝલક સુદ્ધાં કોઈને દેખાડતો નહીં. શરૂઆતમાં સહુ કોઈ પંકજને હોંશેહોંશે પોતાના નાસ્તાના ડબ્બામાંથી ભાગ આપતા. પરંતુ જયારે તેની આદતથી સહુ કોઈ પરિચિત થઈ ગયા ત્યારે કોઈ તેને પોતાનો ડબ્બો સૂંઘવા પણ દેતું નહીં. પરંતુ પંકજ તેના નાસ્તાનો ડબ્બો અમને કેમ દેખાડતો નહોતો તે વાત અમારા માટે રહસ્ય બની ગઈ હતી. ધીમે ધીમે અમારી કુતૂહલતા વધવા લાગી. પરંતુ પકંજ પણ અમારા કરતા ખૂબ હોંશિયાર હતો તે ક્યારેય અમને તેના ડબ્બાની ભનક લાગવા દેતો જ નહીં.\n\nઆખરે એકદિવસ અમે સહુ મિત્રોએ પંકજ તેના નાસ્તાના ડબ્બામાં શું લાવતો હતો તે જોવાનું નક્કી કર્યું. રીસેસનો ઘંટ વાગતાની સાથે જ અમે સહુ કોઈ પંકજની પાટલી પાસે જઈને ઊભા રહ્યા. પંકજ અવાચક નજરે અમને જોઈ રહ્યો. થોડી ક્ષણો વીતી પરંતુ અમે અમારી જગ્યાએથી ખસવાનું નામ જ લીધું નહી.\n\nઅકળાઈને પંકજે પૂછ્યું, “શું છે ?”\n\n“અમે પણ એ જ જાણવા માંગીએ છીએ કે તારા ડબ્બામાં શું છે ?”\n\nઆ સાંભળી પંકજે દફતર પર પોતાની ભીંસ જમાવી. પરંતુ અમે પણ ક્યાં ઓછા હતા. મારા એક મિત્ર ધીરજે ઝડપથી પંકજના હાથમાંનું દફતર ઝૂંટવી લીધું. અમે મિત્રોએ પંકજને કસીને પકડ્યો. હવે ધીરજે દફતરમાંથી ડબ્બો કાઢી અમને બતાવ્યો.\n\nમેં ઉત્સાહથી કહ્યું, “જલદી ડબ્બામાં જો શું છે ?”\n\nધીરજે ડબ્બો ખોલતાની સાથે અમે અવાચક થઈ ગયા.\n\nડબ્બો ખાલી હતો.\n\nપંકજ રડમસ સ્વરે બોલ્યો, “મિત્રો, હું ગરીબ છું; તેથી ડબ્બામાં તમારા જેવી અવનવી વાનગીઓ લાવી શકતો નથી. ક્યારેક ક્યારેક અમારા ઘરમાં અન્નનો દાણો પણ હોતો નથી તેથી મારી માતા ખાલી ડબ્બો દફતરમાં મૂકતા કહે છે કે, બેટા...આજે ડબ્બામાં મેં તારી માટે વહાલ ભરી આપ્યું છે.”\n\nઅમારી આંખો અશ્રુથી ભીંજાઈ ગઈ. ઘણા દિવસોથી અમે પંકજને અમારા ડબ્બામાંથી ભાગ આપતા નહોતા. મતલબ આટલા દિવસ તે ભૂખ્યો જ રહ્યો હતો તે વિચારી અમે ધ્રુજી ઊઠ્યા. અમને અમારી જાતની શરમ આવવા લાગી. શું દોસ્તો આવા હોય ? અમારા મનના પસ્તાવાને હળવો કરવા અમે પંકજની સામે અમારા નાસ્તાના ડબ્બાઓનો ઢગલો લગાવી દીધો હતો. પંકજ પણ અમારા પ્રેમમાં ડૂબીને નાસ્તાની વાનગીઓની લિજ્જત માણી રહ્યો. એ દિવસે અમને સમજાયું કે વહેંચવાથી મનનો આનંદ વધે છે.\n\nઆ પછી પંકજને ડબ્બામાંથી નાસ્તો આપવાનો અમારો રોજનો ક્રમ થઈ ગયો. ક્યારેક ક્યારેક કોઈ મિત્ર પોતે ભૂખ્યો રહેતો પણ પંકજને ખાવા પહેલા આપતો. કારણ ઘરે જઈને અમે તો જમી પણ લઈશું પણ પંકજ !\n\nએક દિવસ હું સ્કૂલમાં આવ્યો ત્યારે મારો એક વર્ગમિત્ર આનંદ બારણા પાસે મારી રાહ જોતો ઊભો હતો.\n\nતેને જોઈ મેં પૂછ્યું, “શું થયું ?”\n\nઆનંદે મને તેની પાછળ આવવાનો ઈશારો કર્યો. હું અસમંજસમાં તેની પાછળ પાછળ દોરવાયો.\n\nઆનંદ મને સ્કૂલની પાછળ આવેલા મેદાન પાસે લઈ ગયો અને એક દિશામાં આંગળી ચીધી. મેં જોયું તો મારું મોઢું ખુલ્લુંનું ખુલ્લું રહી ગયું. ત્યાં મેદાનના એક ખૂણે બેસી પંકજ તેના ડબ્બામાં લાવેલ પીઝા અને બર્ગરને ઝાપટી રહ્યો હતો.\n\nઆનંદે કહ્યું, “આ રોજે સ્કૂલમાં આવતા પહેલા અહીં આવી પોતાનો ડબ્બો ખાલી કરે છે.”\n\nઓચિંતી પંકજની નજરે અમારા પર જતા તેના હાથમાંનું બર્ગર ઝટકી ગયું. મેં રોષભેર તેની પાસે જઈને કહ્યું, “બદમાશ, નાસ્તાના ડબ્બામાંથી અમને ભાગ આપવો પડે નહીં એટલે તે દિવસે જુઠું બોલ્યો હતો ?”\n\nપંકજે પણ રોષભેર કહ્યું, “જુઠું ન બોલું તો શું કરું ? મારી મમ્મી મને નાસ્તામાં પીઝા, બર્ગર જેવી ચટપટી વાનગીઓ આપે છે. જયારે તમે લોકો એ જ શાક રોટલી અને બટાકા પૌઆ લઈ આવો છો. ત્યારે હું તેના બદલામાં મારી આ મોંઘામાંની વસ્તુઓ તમને કેવી રીતે આપું ?”\n\nમેં શાંતિથી કહ્યું, “મિત્ર, તારી વસ્તુઓ ભલે મોંઘી હોય પરંતુ તારા સ્વાસ્થ્ય માટે સારી નથી. તું પૈસા ખર્ચી બીમારીને ખરીદી રહ્યો છું. વળી દોસ્તો સાથે કેવો હિસાબ ? અમે ક્યારે તને અમારી વસ્તુઓ આપતી વખતે એ વિચાર્યું કે તું અમને કશું આપતો નથી ત્યારે અમે તને શું કામ આપવું ?”\n\nપંકજ નીચું જોઈ ગયો.\n\nપંકજની પોલ ઉઘાડી પડી જતા હવે તે પણ બધાની સાથે પોતાનો ડબ્બો વહેંચીને ખાવા લાગ્યો. પરંતુ એક વાત છે. એ બદમાશ તે દિવસથી ક્યારેય પોતાના ડબ્બામાં પીઝા બર્ગર લાવ્યો નહીં. કદાચ અમારી માટે તે શાક રોટલીવાળો બીજો ડબ્બો લાવતો હોય ! મારા કેટલાક મિત્રોએ તેના દફતરમાં બે ડબ્બા હોવાની વાત પણ કરી હતી. જે હોય તે પણ સ્કૂલમાં હજુપણ પંકજ મોડો જ આવતો. આજે પણ અમારા મનને અકળામણ આપે છે પંકજના ડબ્બાનું રહસ્ય.\n\nઅંતે, માત્ર એટલું કહીશ કે મિત્ર વગરનું જીવન એ સૂનું છે. જેમ વેલાને આગળ વધવા માટે ટેકાની જરૂર પડે છે તેમ આપણા જીવનરૂપી વેલાને આગળ વધવા મિત્રરૂપી ટેકાનું હોવું ખૂબ જ જરૂરી છે. દોસ્તો સાથે વીતાવેલી ક્ષણ આપણને હંમેશ આનંદ આપતી રહે છે. મિત્રો, ખરેખર સૌના જીવનમાં એકાદી તો હોવી જ જોઈએ મિત્રપુરાણ.\n\n",
      "duration": "8 mins",
      "category": "Abstract"
    },
    {
      "id": 18,
      "title": "સપ્તરંગી મોરપંખ",
      "story_name": "  પંખુડીને શાંતિથી બેઠેલી જોઈ સૌ ચિંતામાં પડી ગયા. ક્યારેય શાંતિથી ન બેસનાર વાવાઝોડું આજે કેમનું શાંત છે ! અને એ પણ આજનાં નવા વર્ષને દહાડે ! - આજે તો એના જોડિયાં ભઈલાનો જન્મદિવસ ! કેટકેટલો ઉત્સાહ અને ઉમળકો છલકાવી દર વર્ષે ધમાલ મચાવી દેનાર પંખુડીનું મ્હોં આમ બંધ હોય એ કેમનું પોસાય !\n\n     \"પંખુડી બેટા ! શું થયું, કોઈ કૈં બોલ્યું હોય અને તને માઠું લાગે એવું તો આજ લગી કદી બન્યું ન્થ, પણ..\" બા એ ટકોર કરતાં કહ્યું.\n\n     \" એનો અર્થ એવો તો ન્થ થાતો ને કે આજેય એને... !\" બાપુજીએ ટાપસી પૂરાવતા કહ્યું.\n\n     \"આવી બધી અટકળો કરવાનું છોડો, મને શાંતિથી બેસવા દ્યો ને ભૈ ! કે શાંતિથી બેસવાનો ય મને હક્ક ન્થ કે આહીં ! !\"\n\n     \"ચાલો, સૌ શાંત થઈ જાઓ હવે, અમારા મોંઘેરા બેનબા શાંતિનો આસ્વાદ માણવા માંગે છે !..\" નાના ફૈ બોલ્યાં.\n\n     \"શાંતિ....ઇ..ઇ..ઇ\" કહી ટીખ્ખળ કરતો નટખટ નટુય મજાક ઉડાવી ગયો.\n\n     આ બધાં નખરાંથી ક્યાંક પોતે જે કહેવા માટે શબ્દો પખાલી રહી હતી એ ઉઘાડાં ન પડી જાય એ માટે પંખુડી આજે પહેલીવાર પગ પછાડીને ગઈ એટલે ઘરનાં સહુ સમજી ગયા કે કૈંક તો નક્કી બગડ્યું છે, અને એ પણ બહુ મોટું. એ સાથે સહુ એ વાતથી પણ વાકેફ હતા કે આમ તો એકેય વાતે પંખુડીનું કદી કોઈનાથી ય ફટકે નહીં, પણ જો કદાચિત ફટક્યું તો એને મનાવવા જવું નહીં, નહીંતો દુર્વાસા મુનિની આ લાડકડી કન્યા ધ્યાનસ્થ થઈ જાશે એનાં સ્વ. પપ્પાની જેમ ! એટલે એને છંછેડયા વગર જ સહુ પોતપોતાનાં કામે લાગી ગયાં.\n\n     પંખુડી પગથિયાં ચઢીને ઉપરનાં માળે પહોંચી તો ત્યાં એને સપ્તરંગી મોરપંખ હવામાં ઉડતું દેખાણું. એ મોરપંખને હાથમાં ઝાલવા વલખાં મારવા લાગી અને એમાં જ પોતાનાં ઓરડામાં ન જતાં બીટ્ટુના ઓરડામાં ઘુસી ગઈ. આમતેમ બે થી ચાર ચક્કર ભમરીની જેમ ફરીને પેલું મોરપંખ જે એને લગભગ કેટલાક મહિનાઓથી બધે જ નજરે ચઢતું હતું. હાથવેંતમાં હોવાથી એ એને ઝીલવાની કોશિશ પણ કરતી, પણ આજ લગણ એ એનાં હાથમાં ન્હોતું આવી રહ્યું... પણ એક વાત ચોક્કસ બનતી કે એ જે પણ કાર્ય કરવા નીકળી હોય એ કામ ગમે તેટલું અઘરું કે અશક્ય કેમ ન હોય, પણ એ મોરપંખને જોયા બાદ એક ચમકારો થતો.. જાણે કોઈ જાદુઈ શક્તિ કામ કરી રહી હોય એમ લગભગ સઘળાં કામો સફળ થઈ જતાં અને એટલે જ આજે એણે એ તિલસ્મી મોરપંખને પકડવાનો ફરી એકવાર પ્રયત્ન કર્યો, ફરી એકવાર વિફળ જતાં બધું છોડી જ્યાં પછડાઈ ત્યાં જ પલાંઠી વાળીને દુર્વાસા મુનિની જેમ બંન્ને હાથની હથેળી ખુલ્લી કરી ગોઠણે ગોઠવી જ્ઞાનની મુદ્રામાં આંખો બંધ કરીને બેસી ગઈ.\n\n     બાથરૂમમાંથી હમણાં જ બહાર આવેલ બીટ્ટુ આવું દૃશ્ય પહેલીવાર નહોતો જોઈ રહ્યો. આ પહેલાં પણ બાળપણમાં આવી જ મુદ્રામાં પંખુડીને એણે જોઈ હતી; પણ ત્યારે કલાકો બાદ જ્યારે પંખુડીએ આંખો ખોલી'તી તો કૈંક અલગ જ આભા એના મુખારવિંદ પર દેખાતી હતી. એટલે આજે એ મારાં જન્મદિવસની ધમાલ કરવાને બદલે આમ શાંત કેમ બેઠી છે, એ વિચારવા હું મજબૂર થયો.\n\n     પોતે પંખુડીથી 16 મિનિટ મોટો અને આમ એક દિવસ, એટલે એટલે કાંઈ ભલતું સલતું નો વિચારતાં હોં ! અને એવી શંકાસ્પદ ઘટના નહોતી કૈં એ ! - એ તો સોળ વર્ષ પહેલાં દિવાળી બાદનાં નવા વર્ષની (ન્યૂ ઈયર) રાતે 11 ને 58 મિનિટે હું જન્મ્યો અને ભાઈબીજની પરોઢે 12 ને 14 મિનિટે મારી લાડો પંખુડી આ વિશ્વમાં અવતરી. આજે સોળ વર્ષનો થયો હું અને મારી વ્હાલી પંખુડી આવતી કાલે પરોઢે પંદર વર્ષ પૂરા કરશે.\n\n       હા, તો એના આમ શાંતિથી બેસવાનો હું વિરોધી છું. હું, એટલે બિટ્ટુ, પલાશ પરાશર, પંખુડીનો 16 મિનિટ વાળો મોટો અને જોડ્યો, બાડીની તળપદી ભાષામાં જોડકણો ભાઈ...\n\n        પંખુડી શાંત બેસે એટલે સમજી જ લેવું કે ભૂકંપનો ઝટકો હમણાં નૈ તો પછી લાગવાનો એ નક્કી, અને એ પણ જોરથી... અને એટલે જ એને આમ જ્ઞાન મુદ્રા સાથે પલાંઠી વાળી ધ્યાનસ્થ જોવું મને સહેજેય ન ગમતું.. એના ધ્યાનમાં ભંગ પાડવાથી દુર્વાસા મુનિનાં શ્રાપ સમાન એનો ય ક્રોધાગ્નિ જાગૃત થતો, અને ત્યારે ફક્તને ફક્ત મારાથી જ શાંત થતો.. એટલે એ પ્રયાસ કરવા મારી તાલાવેલી વધવા લાગી અને ત્યાં બાડી એ બૂમ પાડી એટલે પંખુડીને ધ્યાનસ્થ હાલતમાં એમ જ છોડી હું બે પગથિયાં કૂદતો કૂદતો ઝપાટે નીચે પહોંચ્યો... મંદિરમાં બેઠેલી અમારી બાડી એટલે અમારી મમ્મી જેને અમે લાડમાં બાડી કહેતાં... એમણે રાધાકૃષ્ણની પ્રતિમા સામે મને ગોળનો ગાંગડો ખવડાવી હૅપી બર્થડે કહ્યું... આમ તો વર્ષોથી આવતીકાલે એટલે કે ભાઈબીજ ને દિવસે બર્થડે મનાતો, પણ હર હંમેશ મુજબ બાડી સવારે મંદિરમાં બોલાવી ગોળનો પ્રસાદ ખવડાવી મ્હો મીઠું નક્કી કરતી...\n\n \"પલાશ બેટા ! પંખુડીની ફિકર છોડીને મારાં થોડાં કામ કરી આપ ને ! સાંજ સુધીમાં એ નોર્મલ થઈ જશે, પછી તમે બંન્ને આખા ઘરમાં દીવડા પ્રગટાવી નવા વર્ષના આશીર્વાદ સહુથી લેજો હોં !\" - બાડીએ વિનંતીના સૂરમાં પલાશને કહ્યું.\n\n \"બાડી... તમારે વિનંતી નહીં આદેશ જ કરવાનો હોય !\"- કહી હું એમને ગળે વળગ્યો, અને એમનાં કામનું લિસ્ટ લઈ જલ્દીથી ઘરની બહાર નીકળ્યો. ખરેખર કામ પતાવવામાં સાંજને બદલે રાત પડી ગઈ. બધો સામાન અને વધારાના રૂ. બાડીને સોંપી હું સીધો મારા રૂમમાં તરફ જવા વરંડામાંથી અગાશીએ ગયો.\n\n      આખાય સ્નેહ-સદનમાં દિવાળીનો માહોલ દિવ્ય પ્રકાશ સમ ઝગમગી રહ્યો હતો. લાલ, લીલી, પીળી, કેસરી ને જાંબલી ટીમટીમાતી દીપ જ્યોતિની હારમાળા સ્નેહ સદનને એક દુલ્હનની જેમ સજાવી શણગારી મનમોહક બનાવ્યો હતો. પચરંગી સદાબહારી ફૂલોની લડીઓ પણ તોરણની કસર બખૂબી પૂરી કરી રહી હતી.\n\n      રસોઈઘરમાં પણ નિતનવા પકવાનો ઉમેરાઈ રહ્યા હતાં. સ્ત્રી શક્તિ રસોઈનું રસાયણ પીરસવા ઉત્સુક બની રહ્યા'તા, તો બીજી તરફ યુવા વર્ગ રંગોળી પૂરવામાં પોતાની આગવી કલાકૃતિનો નમૂનો બતાવી રહ્યો હતો.\n\n      આ બધાને પાર કરી જ્યારે હું મારાં ઓરડામાં પ્રવેશ્યો તો ક્ષણભર તો એવું લાગ્યું કે હું કોઈ બીજા જ યુનિવર્સનો પ્રવાસી ભૂલથી આ સ્નેહ સદનમાં આવી પહોંચ્યો'તો. એથી વિશેષ મારાં ઓરડામાં !\n\n        ત્યાં જઈને જે જોયું એ અચરજ પમાડે એવું જ હતું... પંખુડી હજુય ધ્યાનસ્થ જ હતી... એથી વિશેષ એની ચોફેર એક આભામંડળ સર્જાયેલું હતું, એને ધ્યાનમાંથી મુક્ત કરવા જાઉં એ પહેલાં તો ભૂલથી મારો જ હાથ ટ્રાન્ઝિસ્ટર પર દબાયો અને અનાયાસે રેડિયો વાગવા લાગ્યો, બંધ કરવા જાઉં એ પહેલાં મારી નજર પંખુડી પર પડી, જેને આવા કોઈપણ ઘોંઘાટની અસર નહોતી થઈ રહી... હું ગભરાયો, ક્યાંક એ \"પરકાયા પ્રવેશ\" વાળા ધ્યાનમાં પારંગત તો ન્થ થઈ ગઈ ને ! - મારાં વિચારોનું વમળ પળવારમાં વિખેરાયું.\n\n     કે જ્યારે રેડિયો પર 'ધ્યાન એટલે શું ?' ની પરિચર્ચા સાંભળવા મળી અને વિચારોનો તંતુ તૂટ્યો. ઈર્ષ્યા, નફરત, ગુસ્સો, અપમાન અને અભિમાન. આ પાંચેય આંતરિક અંગો પર વિજય મેળવવો એ જ ધ્યાનની અગ્રિમતા પાર કરવા પામે છે. અને એ પાર કરવાનો અર્થ છે નિસ્વાર્થ ભાવે સેવા કરવી. ' સુલભ સેવા-કેન્દ્ર'માં રહેતાં આબાલવૃદ્ધ કે જે રોગી છે, અપંગ છે, અસ્થાયી છે - ખાસ કરીને મનથી, અને એ સહુની માનસિકતા જાળવી એમને પ્રેમની રીત શીખવવી, પ્રેમનું ગીત શીખવવું, પ્રેમનો ભાવ જગાડવો... આ બધુજ કરવાથી ધ્યાનની અગ્રિમતા પાર કરવી સહજ બને છે. એ પાર કરવામાં સફળ થનાર સહુથી નાની અને કુમળી વયની મિસ. પંખુડી પરાશર. ગાગરમાં સાગર સમ એનો જ્ઞાનનો ભંડાર અને એથી વિશેષ એની તીક્ષ્ણ સમજશક્તિ. આબાલવૃદ્ધ સહુને બહુ જ પ્રેમ, આદર તથા ધીરજથી સમજાવનારી આપણી સહુની લાડલી પંખુડી પરાશર. તાળીઓના ગડગડાટ વચ્ચે \"આભાર તો આપ સહુનો માનવાનો રહે ! આપ સહુની મોટાઈ છે જે મુજ પામર જીવ ને આટલો આદર સત્કાર આપી રહ્યા છો, બાકી મારાં થકી અગર એક પણ વ્યક્તિ સજીવંત રહેવા પામે છે તો મમ જીવન સાર્થક સમજું.\" મને પંખુડીનું મીઠું હાસ્ય સંભળાયું. અને હૃદયને સ્પર્શી રણકાર જગવી રહ્યું.\n\n     બિટ્ટુ ઉર્ફ હું, પલાશ પરાશર, પોતાની પંખુડી વિશે કેટલી હદે અનભિજ્ઞ છું, એ જાણી દુઃખી થયો, પણ પંખુડીની પ્રશંસા સાંભળી દિલ બાગ બાગ થઈ ગયું, અને વાવાઝોડાંની શાંતિનું કારણ પણ માપી ગયો. દોડતો જઈ સહુને પંખુડી દ્વારા કરેલી નિ:સ્વાર્થ સમાજ સેવા વિશે માહિતી આપતી વખતે ય હું ઓળઘોળ થઈ રહ્યો હતો.. મારી ભાવવિભોર આહલાદક વૃત્તિ જોઈ બાડી મારી એનાં ચક્ષુમાંથી વહી રહેલાં અશ્રુને ખાળવામાં સફળ ન થઈ.\n\n     પ્રોજેક્ટ્સના નામે સમાજ સેવા કરતી પંખુડી ખરેખર સેવા કરી રહી હતી એ સહુના માનવામાં જ નહોતું આવતું. અને ખાતરી કરી લેવા જ કદાચ રેડિયો પર એનો સાક્ષાત્કાર એટલે કે ઇન્ટરવ્યૂ સાંભળવો છે એવી ઈચ્છા સહુએ એકસાથે પ્રગટ કરી.\n\n     પંખુડી આ બધી જ ઘટનાથી અપરિચિત પોતાનાં ધ્યાનમાંથી સહજતાથી બહાર આવી. ફ્રેશ થવા બાથરૂમમાં ગઈ તો ત્યાંય એને પેલું સપ્તરંગી મોરપંખ છત પર ચોંટેલું જોવા મળ્યું. પણ આ વખતે એનામાં રહેલી છોકરમત જાણે ખતમ થઈ ગઈ હોય એમ મોરપંખ ત્યજી બહાર નીકળી અને પગથિયાં ઉતરી જ્યારે વરંડામાં પહોંચી કે - \"બાર બાર દિન યે આયે, બાર બાર દિલ યે ગાયે, તુમ જિયો હજારો સાલ યે હમારી હૈ આરઝૂ... હેપ્પી બીર્થડે ટૂ યુ, હેપ્પી બીર્થડે ટૂ યુ, હેપ્પી બર્થડે ટૂ પંખુડી, હેપ્પી બર્થડે ટૂ યુ...\" કહી બધાં જ ટોળે વળ્યા.\n\n    જ્યારે પલાશે 'કોંગ્રેચ્યુલેશન એન્ડ સેલિબ્રેશન ફોર માય ડિયર ટ્વીન સિસ્ટર...\" કહી કેકનો ટુકડો પંખુડીના મ્હોમાં જબરદસ્તીથી ઘુસેડયો.. ત્યારે ઘરનાં તેમજ પંખુડીના પચાસેક મિત્રો અને 'સેવા-કેન્દ્ર'ના સહુ આબાલવૃદ્ધ પ્રિયજનોએ તાળીઓ વગાડી પંખુડીનું અભિવાદન કર્યું.\n\n    આટલો બધો સ્નેહ જોઈ અંગત વાત કહેવા માટે સવારથી કશમકશ અનુભવતી પંખુડી કશું જ ન બોલી શકી અને ગરબો ઘૂમતા ઘૂમતા ઢળી પડી. અને એનાં પર ઢળ્યું એ સપ્તરંગી મોરપંખ.",
      "duration": "7 mins",
      "category": "Abstract"
    },
    {
      "id": 19,
      "title": "પ્રેમમાં વ્હેમ",
      "story_name": "સાચો પ્રેમ શું છે ? એ એક આંધળું સમર્પણ છે. પુરેપુરો ત્યાગ, આખા વિશ્વ સામે, તમારા પોતાની શ્રદ્ધા અને વિશ્વાસ, તમારું હૈયું અને આત્મા એક વ્યક્તિને આપી દેવાની હિમ્મત એટલે પ્રેમ. મોટાભાગનાં લોકો માટે પ્રેમની આજ વ્યાખ્યા હશે.\n\nરોશનીનું તેના જ જ્ઞાતિનાં છોકરા સાથે નક્કી થયું, તેનાં માટે પણ પ્રેમની વ્યાખ્યા ઉપર પ્રમાણે જ હોય તેમ તે સ્વભાવની એકદમ પ્રેમાળ, ભોળી અને બધાં માટે કઈ કરી છૂટવાની ભાવનાવાળી, થોડાંક કલાકોમાં બધાંને પોતાનાં બનાવી લે એવી અને હા, તરત બધાંને પોતાના માની લે એવી… હંમેશા ઉછળતી કૂદતી રહે જાણે પોતાનાંમાં જ મસ્ત.\n\nરોશનીની સગાઇ ધામધૂમથી થઇ. તે પિયરમાં મધ્યમકક્ષાની પરિસ્થિતિમાં ઉછરેલી, સાસરીમાં બધું સારું હોવાથી એ તેના સ્વભાવ પ્રમાણે ભોળી હોવાથી ખુશ થઇ ગઈ. તેને સાસુ-સસરા અને એક નણંદ હતી. તેણે થોડાંક જ દિવસમાં બધાંને પોતાના માની લીધાં. સગાઇ પછી છોકરીને સાસરીમાં રહેવા બોલાવે તેમ તેને પણ રહેવા બોલાવી. દરેક છોકરી લગ્નને લઈને કેટ-કેટલાં સપનાં જોતી હોય છે એટલે શરૂઆતમાં તો એજ ઉમંગ સાથે સાસરીમાં જતી હોય છે, અને એ વિચારે છે કે ક્યારે પારકાંને પોતાનાં બનાવી લઉં અને દરેકને ખુશ રાખું. શરૂઆતમાં છોકરા-છોકરી બેઉંને નવું હોવાથી એકબીજા સાથે બોલવાની શરમ લાગતી હોય છે, એ દરેક માટે સરખું હોય છે. તેનો ફિયાન્સ આદિત્ય પણ શરમાળ અને ઓછું બોલવાવાળો હતો. રોશનીની સાસુની તબિયત સારી ન હોવાનાં કારણે વારે ઘડીએ સાસરીમાં તેને બોલાવા લાગ્યાં. અને તેનાં ઘરનાં પણ નવાં જમાના પ્રમાણે તેને મોકલતા હતાં. રોશની દર વખતે નવું-નવું જમવાનું બનાવવાનું શીખીને જાય અને ઘરનાને પ્રેમથી જમાડે.\n\nપણ આદિત્યનો વ્યવહાર તેની સાથે બરાબર ન હતો. તે કોઈ વાત કે વસ્તુનો સરખો પ્રતિભાવ આપતો નહતો. નવું-નવું હોય એટલે એવું થાય તેમ સમજીને રોશની તેનાં મમ્મી-પપ્પાને કશું જણાવતી ન હતી. આદિત્યને સોના -ચાંદીની દુકાન હતી એટલે બપોરે ઘરે જમવા આવે, પણ જમીને પોતાના રૂમમાં જતો રહે. રોશનીને કોઈ જાતનો સાથ - સહકાર ના આપે, ના તેની સાથે કોઈ વાતચીત કરે, ના તેને કશે ફરવા લઇ જાય. રોશની આખો દિવસ ઘરમાં કામ કરે રાખે, સાસુની સેવા કરે. અને કશું પણ ગણકાર્યા વગર બધાંને પોતાના માનીને હસતી રહે. તહેવાર હોય ત્યારે સાસરીવાળા કપડાં તથા ઘરેણાં જેવી વસ્તુઓ મોકલાવે. આવું છ મહિના જેવું ચાલ્યું.\n\nરોશની તેની સાથે સાસરીમાં કેવો વ્યવહાર થાય છે, એ જાણ ઘરનાંને થવાં દેતી ન હતી. સંબંધોને થોડોક સમય આપવાથી બધું ઠીક થઇ જશે એવું માનીને તે તેના ઘરનાંને કશું જણાવતી ન હતી. પણ દરેક માણસની સહન કરવાની મર્યાદા હોય છે. એકવાર એ સાસરીમાં એક અઠવાડિયા માટે રહેવાં ગઈ હતી. સાસરીમાં બધાં એ તેની સાથે ખરાબ વર્તણૂક કરી અને તેને શકની દ્રષ્ટિએ જોવાં લાગ્યાં. સગાઇ બાદ છ મહિનામાં પહેલીવાર આદિત્ય રોશનીને મંદિર દર્શન કરવા લઇ ગયો તેની પાછળ પણ કોઈ પ્રયોજન હતું. કેમકે આદિત્યનાં મમ્મીએ આદિત્યનાં કહેવાથી એ બંને મંદિરે ગયા હતા ત્યારે રોશનીની બેગ ચેક કરી. જેવાં એ બંને મંદિરેથી ઘરે આવ્યાં, ત્યારે આદિત્યએ ઘરનો દરવાજો ખુલ્લો હોવા છતાં પણ ખખડાવીને બંને અંદર ગયાં. આમ, ઘરનાં બધાં વગર કારણે તેની ઉપર શક કરવા લાગ્યાં. કેટલીવાર તે ઘરે એકલી હોય તો પણ આદિત્ય તેના ફ્રેન્ડ્સ સાથે મુવી જોવાં જતો રહે, પણ તેને સાથે ન લઇ જાય. ઘણીવાર રોશની એની સાથે હસી-હસીને વાતો કરવાનો પ્રયત્ન કરે, પણ આદિત્ય તો જાણે પોતે કોઈ પણ હાવભાવ વગરનું સ્ટેચ્યુ હોય તેવો જ વ્યવહાર કરે.\n\nતેનામાં રોશની માટે કોઈ પ્રેમની કૂંપણ ફૂટતી જ ન હતી અને રોશની એ તો આદિત્ય માટે તેનો એકતરફી પ્રેમની કૂંપણોથી જાણે એક વૃક્ષ તૈયાર કરી દીધું હતું, તે તો તેમના લગ્નને લઇને ખુલ્લી આંખે સપનાં પણ જોવા માંડી હતી. દરેક વ્યક્તિ યુવાન થતાં તેનાં જીવનસાથી લઇને તે સપના સેવવાં જ માંડે છે. દરેકને માટે સગાઇ પછી અને લગ્ન વચ્ચેનો સમય “ગોલ્ડનટાઇમ’’ હોય છે. પણ આદિત્ય તો તેનાથી ઉલટું વહેમીલા સ્વભાવનો હતો, તે રોશની પર વ્હેમ કરવા માંડ્યો. વાંધા-વચકાં કાઢવાં માંડ્યો. તે રોશનીને કહેતો કે તારે આવાં કપડાં નહિ પહેરવાનાં, ઓઢણી વગરના ડ્રેસ નહિ પહેરવાનાં વિગેરે ... અને તેણે તો રોશનીનો મોબાઈલ ચેક કરવાનું પણ ચાલુ કરી દીધું. દિવસે દિવસે તેનો વ્યવહાર બગડતો ગયો. લગ્નબાદ એક પતિ તેની પત્ની પર હક કરે એવો હક તે લગ્ન પહેલાં જ કરવા માંડ્યો. આજુબાજુ કોઈની સાથે બોલવાનું નહિ, હસવાનું પણ નહિ. અને રોશનીથી નાનાં હોય તેવાં કોઈ છોકરાં સાથે પણ વાતો નહિ કરવાની. એવા નિયમોથી તેને બાંધવાં લાગ્યો. છતાંયે તે રોશની સાથે એક ફિયાન્સ જેવો કોઈ વ્યવહાર ના કરે, પણ ખરાબ વર્તણૂક તો પહેલાં જ કરતો.\n\nઆખરે થાકીને રોશનીએ ઘરનાંને બધી વાત કહેવાનું ચાલુ કર્યું. તેનાં સાસરીવાળાં આદિત્યનો બધો વ્યવહાર જાણતાં હોવા છત્તાં તેને કશી વાતમાં ટોકતા ન હતાં. આદિત્ય કરે એ જ સાચું. એમ એકનાં એક દીકરાને લાડકો બનાવી દીધો હતો. આખરે વાત સગાઇ તૂટવાની અણી પર આવીને ઉભી રહી કેમ કે આદિત્યનાં હૈયામાં રોશની માટેનાં પ્રેમની જગ્યાએ વ્હેમ વધતો જતો હતો. કોઈ પણ જાતનાં આધાર-પૂરાવા વગર તેણે રોશનીને કહી દીધું કે તારો કોઈ છોકરા સાથે અફેયર છે. તેમ છતાં, રોશનીએ નરમાશથી કહ્યું કે ના મારે એવું કશુ નથી. પણ પેલો વાત માનવા તૈયાર જ ના થયો, આખરે એકતરફો પ્રેમ ક્યાં સુધી ટકે..?\n\nઅને એ દિવસ આવી ગયો કે તેમની સગાઇ તૂટી ગઈ. પણ આવાં ઘણાં ખરાં કિસ્સાઓમાં શોષાવવાનું તો આખરે છોકરીને જ થાય... સમાજ આંગળી પણ છોકરીઓ પર જ ઉઠાવે. અને કોઈ પણ વાતની ઊંડાણમાં ગયા વગર દરેકના મોઢેથી અલગ અલગ વાતો નીકળે, અને તેમાં પણ જાણે એક જ મત હોય કે છોકરીનો જ વાંક હશે ! તે સમયે છોકરીની હાલત શું થાય એ તો તેનાં ઘરનાં જ સમજી શકે.\n\nરોશની તો મનથી બધાંને પોતાનાં માની ચુકી હતી, જેને પોતાનાં ગણ્યા હોય તેજ આવો વ્યવહાર કરે એટલે તેણે તો રડી-રડીને પોતાના હાલ બગાડી નાખ્યાં હતાં. અને સાથે એ લોકો એ તેની સાથે કરેલો વ્યવહાર તો ભૂલી જ શકતી ન હતી. તેનાં મોઢામાંથી એ જ વાતો નીકળતી. મારી સાથે જ આવું કેમ બન્યું...? મારું નસીબ જ ફુટેલુ છે. આમ, તેને અસહ્ય અને અકથ્ય દુઃખ થતું હતું. રોશની રોજીંદી પ્રવૃત્તિમાં વ્યસ્ત હોય તેમ છત્તાં બધી પ્રવૃત્તિ જાણે રામ ભરોસે થતી હોય તેવું લાગે. કેટલાં દિવસો સુધી તે લોકોએ આપેલી વસ્તુઓની પાછી આપ-લે કરવાનો સિલસિલો ચાલ્યો.\n\nરોશનીને લગ્ન પહેલાં જ આવાં કડવાં અનુભવો થયાં એટલે તેણે મનથી નક્કી કરી લીધું કે હવે તેણે લગ્ન કરવાં જ નથી. તે કહેતી, હું મારા મમ્મી- પપ્પાની સાથે રહી તેમની સેવા કરીશ. પણ તેનાં કુટુંબનાંએ તેને ઘણું સમજાવ્યું. આખરે એકાદ વર્ષ બાદ એ તેની સાથે બનેલું બધું ભૂલી ગઈ અને ઘરનાંની વાત માની તેણે લગ્ન કરવાનું નક્કી કર્યું. અને તેને ગમતાં માંગા પણ આવવાં લાગ્યાં. આખરે એક મુંબઈનાં છોકરાં પર તેની પસઁદગી ઉતરી. રોનક અને રોશની, બંનેનાં વિચારમાં, પસઁદગીમાં ઘણી સામ્યતા હતી. અને એ સાથે યોગાનુયોગ પણ એવો થયો કે તે બંનેની એક જ કુટુંબનાં છોકરાં-છોકરી સાથે સગાઇ તૂટી હતી, રોનકનાં ઘરનાં પાસેથી એવું જાણવા મળ્યું કે રોશનીનું જે આદિત્ય સાથે નક્કી થયું હતું તેનાં ઘરનાંનો સ્વભાવ જ ખરાબ હતો, આમ, રોનકનું પણ આદિત્યનાં કાકાની છોકરી સાથે નક્કી થયું હતું પણ તેમનાં કુટુંબમાં બધાંનો સ્વભાવ વહેમીલો હોવાનાં કારણે જ રોનકનાં કુટુંબનાં એ સગાઇ તોડી નાંખી.\n\nઆખરે રોશનીને ગમતી સાસરી મળી ગઈ. તેનાં અને રોનકનાં લગ્ન ધામધૂમથી થઇ ગયાં. રોનકનાં આવવાથી જાણે રોશની ઝળહળી ઉઠે તેમ તેનાં જીવનમાં જાણે નવા પ્રાણ આવ્યાં. એ તેનાં લગ્નજીવનમાં હવે ખુશ છે. અને તેને ફ્રીમાઈન્ડનાં સાસરીવાળા મળ્યાં. રોશનીની દરેક ઈચ્છાને માન આપે એવાં. તેણે આગળ શિક્ષા પાપ્ત કરી અને તે સાથે એક સરસ શિક્ષકની નોકરી પણ મળી ગઈ. એક છોકરી લગ્નબાદ જે હકોની હકદાર હોય તેવું બધું રોશનીને મળી ગયું.\n\n",
      "duration": "6 mins",
      "category": "Abstract"
    },
    {
      "id": 20,
      "title": "વિશ્વાસની વ્યથા",
      "story_name": "સંધ્યા સમયનો સૂરજ ક્ષિતિજ પર જાણે ઘડપણનો થાક અનુભવી રહ્યો હોય એ રીતે ઢળી રહ્યો હતો. બારી પરના પડદા હવામાં લહેરાય ને સૂરજની સાથે અલપઝલપ કરી રહ્યા હતા. \"દીકરાનું ઘર\"ના આંગણામાં લીલાછમ છતાં વ્યાકુળતામાં વિલાય ગયેલા તુલસી પર્ણો સંધ્યા ટાણે કંઈક વધુ થાક અનુભવી રહ્યા હતા. ફૂલ છોડ પરના ફુલ ઘરડાઘરના વૃદ્ધોની મૂક લાગણીઓને સમજીને જાણે દુઃખી થઈ કરમાઈને ઢળી પડ્યા હતા. બાજુમાં જ રહેલા મંદિરની ઝાલર વાગી રહી હતી. પાંપણે અશ્રુઓની પાળ બાંધેલી છતાં ખાલીખમ આંખો સાથે જીવી બા ઓરડાની ખાલીખમ દિવાલો અને એકલવાયા જીવનને મનોમન સરખાવી રહ્યા હતા. આશ્રમનો કારભારી દિપક બારણામાં પ્રવેશીને કહે છે. બા હું આવું ? એક હાથમાં પાણીની માટલી અને એક હાથમાં કંઈક બીજી વસ્તુઓ લઈને બારણાંમાં ઊભો છે. અચાનક ત્યાં ઊભા રહેલા દિપકથી જીવી બાનું મૌન તૂટે છે. દિપકે કહ્યું : માટલીમાં પાણી ભરી દીધું છે. માટલી નવી છે, પાણી ઠંડું થતાં થોડી વાર લાગશે પણ પછી પાણી ખૂબ ઠંડુ થશે. આ તમારી છીંકણી (સુંઘવાની બજર) અહીં રાખું છું અને હા આ તમારો દાંત ઘસવાનો પાવડર. જીવી બા એમ જ હકારમાં માથું હલાવે છે. બા\u200C તમને રૂમમાં ઝીરો બલ્બ પણ લગાવી દઉં છું.જેથી રાત્રે કોઈ તકલીફ ન પડે, એમ કહી દિપક ટિપોઈ પર ચડીને લાલ રંગનો બલ્બ ઉતારી સફેદ રંગનો બલ્બ ચડાવી દે છે. બા નાસ્તો અને ચા સવારે આઠ વાગે રૂમમાં જ આવી જશે. અને હા એક તમારી તુલસીની માળા અને વ્રત કથાઓની ચોપડી બાકી રહી ગઈ છે, તે કાલે લેતો આવીશ. દિપક એકલો બોલ્યે જતો હતો ને જીવી બા હકારમાં માથુ ધૂણાવી જવાબ આપી રહ્યા હતા.બાકી કોઈ તકલીફ હોય તો અહીં મનુ કાકાને કહી દેવાનું. આમ તો તમારે અઠવાડિયું એકલા રહેવાનું છે આ રૂમમાં ! દિપકના આ શબ્દો એ જીવી બા નું મૌન તોડ્યું. કેમ ?\n\nકોણ આવશે ?\n\nજીવી બા આગળ બોલે તે પહેલાં જ દિપકે કહ્યું પછી તો મંજુ બા. અસલ તમારા જેવા જ અને તમારી ઉંમરના આપણા દીકરા ના ઘરના ધબકતા હૈયા સમાન. અઠવાડિયામાં જાત્રાએથી પાછો આવશે પછી તમને બિલકુલ એકલું લાગશે નહીં મંજુ બા સાથે તમને ખૂબ જ મજા આવશે જવાબમાં જીવીબા એ હા ભાઈ. એટલું બોલ્યા અને દિપક હવે હું જાઉં છું પણ તમે કોઈ પણ ચિંતા કે ઉપાધિ કર્યા વગર સૂઈ જજો. હું હવે કાલે સવારે 10 વાગે આવીશ એમ કહી તે રૂમ છોડીને ગયો. જીવીબા આંખની પાંપણે  બાંધેલ આંસુઓ છલકાય ને છે કે ગાલ સુધી વહેવા લાગ્યા.  \n\nરાતના અંધકાર ઘેરો થઈ રહ્યો હતો વૃદ્ધાશ્રમમાં પણ નીરવ શાંતિ ફેલાઈ ગઈ હતી પરંતુ જીવીબાના અંતરના ઓરડે ક્યાંય શાંતિ દેખાઈ રહી ન હતી. દીકરાની વહુ ના કટાર વેણ તખ્તો અંગારો બનીને તેમને સમગ્ર બનાવના ડામ દઈ રહ્યા હોય. તેમ પથારીમાં પડ્યા પડ્યા પણ તેમને તન અને મન સળગી રહ્યું હોય તેવું લાગી રહ્યું હતું. એકનો એક નહીં પરંતુ તેમને તો ત્રણ દીકરા હોવા છતાં પોતે આજે વૃદ્ધાશ્રમમાં રહેવાનો વારો આવ્યો હતો પરંતુ તરત જ તેમણે મનોમન કહ્યું કે પહેલાં નાના બે દીકરાને તો ક્યાં ખબર જ હતી. પોતાની જનેતાને વૃદ્ધાશ્રમમાં મૂકવામાં આવ્યા છે. મોટા દીકરા મુકેશ અને તેની પત્ની મનિષા એ પોતાની ચાલાકીથી તેમને અહીં વૃદ્ધાશ્રમમાં ધકેલી દીધા હતા. મુકેશ ભલે પોતાનો દીકરો હતો પણ જાણે તે પત્નીના હાથનું ચાવી રમકડું બની ગયો હતો. ભલે ગમે તે હોય પરંતુ નાની બેય વહુઓ તો કદાચ આટલી ખરાબ તો ન હોઈ શકે તેઓ જીવીબાને લાગતું હતું. ઓરડાના ઝાંખા પ્રકાશમાં તેમના માનસ પટ પર બનેલી તમામ દુઃખદ ઘટનાઓ જાણે જીવંત બનીને નાચી રહી હતી.  \n\nપતિ ગામડામાં ખેતીની સાથે ટપાલી હતા ટૂંકા પગારમાં પણ તેમણે તેમના નાના ભાઈ ભાંડુઓને ભણાવ્યા ગણાવ્યા નોકરીએ લગાડ્યા. બહેનોને સાસરે વળાવી ને ત્યાં તેમના સંતાનો મોટા થઈ ગયા. ચારેય દીકરાઓને સારું શિક્ષણ મળી રહે તે માટે બંનેએ પેટે પાટા બાંધીને ત્રણેય ને ઉછેયૉ. ઉછીના પાછીના ,લોન, જી.પી.એફ ના ઉપાડ, જીવીબાના ઘરેણાં વેચીને પણ તેમણે જ્યારે દીકરાઓને ભણાવ્યા હતા. નિવૃત્ત થયા પહેલા જ તેમણે ત્રણેય દીકરાના લગ્ન કરી દીધા્ અને અંતે ગામલોકોના પ્રેમ અને લાગણીથી તેઓ અહીં જ ગામમાં રહી ગયા. પંચાયતે સસ્તા ભાવમાં તેમને આપેલ પ્લોટમાં એક ઘરનું મકાન બનાવેલું. ત્રણેય દીકરાઓ પોતાની નોકરી હોય તે શહેરમાં સેટ થઈ પોતાની આગવી અલગ દુનિયામાં ખોવાઈ ગયા. પતિના મૃત્યુ બાદ જીવીબા તેમની યાદો અને લાગણી સાથે જોડાયેલા સંભારણા રૂપ ઘરમાં એમ જ એકલા રહેતા હતા. ઉનાળાના વેકેશનમાં મોટો દીકરો અને તેનો પરિવાર તેને મળવા માટે આવ્યા મળવા જ નહીં પણ બા ને લેવા માટે. જીવીબા તો અંતરથી આનંદ અનુભવી રહ્યા હતા કે જિંદગીના પાછલા દિવસો દીકરા વહુ ની છત્રછાયામાં ને પૌત્ર, પૌત્રીઓના ઘડતરમાં હસી ખુશી વીતી જશે. જીવીબા ને ક્યાં ખબર હતી ? કે મોટો દીકરો જીવીબા નહીં પરંતુ આ મકાનને લેવા માટે આવ્યો હતો.. વાળુ કરીને એક સાંજે ફળિયામાં બેઠા બેઠા દીકરાએ પોતાનો સાચો રંગ બતાવ્યો, ને સકૂનીની માફક તેના સ્વાર્થના પાસાઓને જીવી બા સમક્ષ મુક્યા. મનીષાએ વાતનો દોર હાથ માં લેતા કહ્યું કે 'આપણે આટલો ટાઈમ તો ભાડે રહ્યા હવે ઘરનું એક ઘર લઈએ તો ?'\n\nઅગાઉથી જ નક્કી કરેલી ચાલ મુજબ તરત જ મુકેશે કહ્યું, 'પણ પૈસા ? 'શહેરમાં ત્રીસ પાંત્રીસ લાખ હોય ત્યારે ફ્લેટ મળે. ટેનામેન્ટનો તો વિચાર પણ ન આવે એવા મોંઘા થઈ ગયા છે અને લોન પણ તો વીસ પચ્ચીસની જ મળે.\n\nઆમ તો દસ જ ઘટે છે ને તો આપણે આ મકાન કાઢી નાખીએ. મુકેશ ખોટા ભાવો ચહેરા પર સજાવી ઊંચા અવાજે બોલ્યો આ મકાન ? બા નું મકાન ? તમે બા નાં નથી ? બા આપણા નથી ? આમેય હવે આપણે બા ને અહીં એકલા નથી રહેવા દેવા. એ તો આપણી સાથે જ રહેશે. બા સમજદાર હોવા છતાંય કંઈ જ સમજી ન શક્યા ને તેણે મનીષાના મગરમચ્છના આંસુ ન દેખાયા ને તે પીગળી ગયા. ઘરાક પણ અગાઉથી તૈયાર જ હોય એમ તરત જ મકાન વેચાય ગયું !\n\nજુના સર સામાન, જુના ટંક ને જુના બેગ-બિસ્ત્રા સાથે જીવીબા પણ આવી પહોંચ્યા. મકાનના પૈસા મુકેશ એ દેખાવ પૂરતા જીવીબાને આપતા કહ્યું આલો મકાનના પૈસા. તરત જ પોતાની ચાલ મુજબ મનીષા તરત જ બોલી બા ને આપણે નોખા છીએ આ ઉમરે તેને પૈસાનો ભાર શા માટે આપો છો હવે તોઆપણે તેમની સેવા કરવાની હોય તેમની જવાબદારી ઓછી કરવાની હોય અને તમે પૈસા નો ભાર તેને આપી રહ્યા છો એમ કહી અને પૈસાના બંડલ ધીમેથી સેરવી અને અંદર ચાલી ગઈ બધા જ પૈસા પોતાની પાસે રાખી લીધા. નાના ભાઈને પણ સમજાવી દીધું કે જ્યારે મકાન લેવું હશે ત્યારે હું તને તરત જ જોગવાઈ કરી દઈશ અત્યારે મારે જરૂર છે એટલે હું પૈસા રાખું છું. થોડા દિવસ બાદ મુકેશે નવું મકાન લીધું પરંતુ મકાનમાં બાને બાલ્કનીમાં જગ્યા મળી. જીવીબાએ કહ્યું ભાઈ મને ત્યાં ખૂબ કાઢવાની છે મચ્છર કરડે છે રૂમમાં પથારી કરજે પણ મનીષા તરત તાડૂકી હા હા અહીંયા તો પૈસાના ઢગલા છે કે તમને અલાયદો રૂમ કરી આપીએ અને બે મહિના બાદ જ મનીષા એ પોતાનો રંગ દેખાડવાનો ચાલુ કર્યો એક દિવસ તો જીવીબા એ પોતાના કારણે સાંભળ્યું કે ફર્નિચર હવે પોસાતું નથી કા ફર્નિચર નહીં તો હું નહીં.\n\nએટલે કયા ફર્નિચરની વાત કરે છે ?\n\n'બા ની,\n\n'ઠંડા કલેજે મનીષા બોલી. બાવા સુરત મને તો ક્યા કરે છે હું બહાર જાવ કે કોઈ સાથે બોલવું ચાલુ તે પણ તેમને ગમતું નથી વાત વાતમાં શંકાની નજરે જુએ છે. દરેક નાની-નાની બાબતમાં મનીષા જીવીબા ફૂલો ગોતી તેમને ઘરમાંથી બહાર કાઢવાના પેંતરા રચી રહી મુકેશભાઈ ની ગેરહાજરીમાં તો તે તેમની સાથે ઘરના નોકર થી ની બદતર વર્તન કરવા લાગી. એમાં એના મમ્મી નું પણ રોજેરોજ સંપૂર્ણ માર્ગદર્શન મળતું હતું મુકેશ ને તેમ પોતાનું શરીર આપી બદલામાં ઘરનું સુખ છીનવી લીધી હતી ઘરનું વાતાવરણ ડહોળાઈ રહ્યું હતું પુરુષ જ્યારે ત્વચા અને શરીર પાછળ આંધળો થઈ જાય છે ત્યારે કંઈક આવું જ થાય છે આમ પણ કહ્યું છે કે લવ ઈઝ બ્લાઈન્ડ.\n\nમનીષા એક દિવસ સવારમાં જ મુકેશ ને કહી દીધું કે હવે હું સહન નહીં કરી શકું. કા બા નહીં કા હું નહીં. અંતે પત્ની પ્રેમી આંધળા બનેલા મુકેશને કોઈ જ વિકલ્પ ન દેખાતા તેમણે જીવીબા ને વૃદ્ધાશ્રમ ભેટમાં આપ્યો.\n\nબીજે દિવસે દિપક જીવીબા પાસે આવ્યો. બાપ બરોબર નીંદર આવી ગઈ હતી ને.બા મંછા બાનો ફોન સવારે જ હતો. તમારી વાત કરી તેઓ વહેલા સર આવી જશે બસ હવે એક અઠવાડિયું તમારે એકલા રહેવાનું છે.\n\n'હા મારે અહીં એક અઠવાડિયું જ રહેવાનું છે જીવીબા ધીમા સ્વરે બોલ્યા. 'અરે વાહ ! દિપક ખુશ થતો બોલ્યો : 'ભાઈ તેડી જવાના છે ?' ના. .. ના.. મારો નાનો દીકરો આવી જશે તેડવા. અનેરા વિશ્વાસ સાથે જીવીબા ની છાતી ગજ-ગજ ફૂલી રહી હતી.: મારો નાનો દીકરો મારો ખૂબ લાડકો છે. એમને ખબર નથી, મેં સવારે જ કાગળ લખાવ્યો. તું જોજે ને. ... એ તેડવા આવવાનો.\n\nખરેખર થયું પણ એવું જ છ એક દિવસ પછી નાના દીકરાનો ફોન આવ્યો તે કાલે વહુ પૌત્ર-પૌત્રીઓ સાથે આવી રહ્યા છે. જીવીબાની આંખમાંથી તો આંસુ છલકાઈ ગયા. મંજુ બા એ તેમને થપથપાવતાં કહ્યું: ભાગ્યશાળી છો બા ! કે દીકરા તેડવા આવી રહ્યા છે જીવીબા પોતાનો સામાન પેક કરતા કરતા હરખાઈ રહ્યા હતા.\n\nબીજે દિવસે જીવીબાનો આખો પરિવાર ઉમટી પડ્યો બાળકો તો બા ની ફરતે વીંટળાઈ વળ્યા વહુઓ પણ બાને પગે લાગી. ટ્રસ્ટીઓની રજા લઈને દીકરો જીવીબા ને લઈને આજુબાજુ આવેલા મંદિરો અને ફરવાલાયક સ્થળ જગ્યાએ જઈ આવ્યા. સાંજ પડી ગઈ જેવી બાબતો ખૂબ જ ખુશખુશાલ હતા રૂમમાં આવતાજ તેમણે મંજુ બા ને કહ્યું બેન ભૂલચૂકથી પણ કંઈ અડું બોલાઈ ગયું હોય તો માફ કરજો. હું તો આ ચાલી મારા દીકરા ઓફિસમાં નામ કઢાવવા જ ગયા લાગે છે..! થોડીવાર થઈ ત્યાં નાનો દીકરો આવ્યો અને બોલ્યો:' બા, હવે તો મજામાં ને ?' તો એકદમ ખુશખુશાલ થઈ ખીલેલા ચહેરા સાથે બોલ્યા : હા ભાઈ.... મજામાં હો...!\n\nબા ઓફિસમાં એટલા માટે જ ગયો હતો. આમ તો અહીં ખુબ સરસ વાતાવરણ છે. સ્ટાફ પણ ખૂબ સારો છે...છતાં પણ કોઈ તકલીફ હોય તો બોલ હું તને એના કરતાંય કોઈ બીજા સારા વૃદ્ધાશ્રમમાં શિફ્ટ કરાવી દઉ...\n\nબા બિચારી શું જવાબ આપે ?\n\nજવાબ તો એની આંખો અને એનું હૃદય આપી રહ્યું હતું પોતાનાથી પણ વધારે છે એના પર ભરોસો હતો આંખોનું રતન હતું લાડકવાયો હતો, તેમના મુખેથી આ સાંભળી બા નો જીવ બસ પાંપણે જ બંધાઈ ગયો. ના અશ્રુ વહી શક્યા ના કંઈ બોલી શકાય બધો જવાબ બસ એની આંખો આપી રહી હતી.",
      "duration": "8 mins",
      "category": "Abstract"
    },
    {
      "id": 21,
      "title": "રીયુનિયન",
      "story_name": "મારા શયનખંડની બારીમાંથી નીચે મહોલ્લામાં મંડાયેલી મારી નજરમાં એક મધુર દ્રશ્ય ઝીલાઈ રહ્યું હતું. એ દ્રશ્યની મધુરતા મારા ચહેરા ઉપર ઘણા લાંબા સમય પછી એક મીઠું સ્મિત ખેંચી લાવી હતી. મારી નજર પણ મૃદુ મૃદુ હાસ્ય છલકાવી રહી હતી. \n\nમારા બાળપણના મિત્ર કેશવને ત્યાં દીકરી જન્મી હતી. આખું પરિવાર ઓટલે ઊભું એ નાનકડી પરી ઉપર પ્રેમની વર્ષા કરી રહ્યું હતું. કેશવના પિતા કેશવની સરકારી નોકરી કાયમી થતાંજ ઠાઠથી રીટાયર થઈ આરામના દિવસો વિતાવી રહ્યા હતા. એમના ચહેરા ઉપર ઉભરાઈ રહેલો હર્ષ જોનારને આંજી નાખે એવો ચળકાટ મારી રહ્યો હતો. કેશવની બા તો જાણે વહુના આવ્યા પછી રસોડામાંથી રાજીખુશીએ સન્યાસ લઈ લીધો હોય એમ આખો દિવસ કેશવની દીકરીને સંભાળવામાંજ હોંશે હોંશે ખર્ચી નાખતા. એ ઢીંગલી કેટલી ભાગ્યશાળી હતી ! મમ્મી, પપ્પા, દાદા, દાદી. બધાના પ્રેમનો ધોધ એકજોડે એની ઉપર વરસી રહ્યો હતો. \n\nબધાના ભાગ્યમાં આવું પરિવાર સુખ થોડી લખાયેલું હોય અને જેમના ભાગ્યમાં આવ્યું હોય એમને એની કદર ક્યાં હોય છે ? \n\nએ વિચાર જોડે મારા ચહેરા ઉપરનું સ્મિત સંકેલાઈ ગયું. નીચે રસોડા તરફથી આવી રહેલી મહેક મારા નાકને સ્પર્શી અને હું ફરી વિસ્મિત થઈ ઊઠ્યો. બારી \n\nતરફથી અંદર તરફ આવી હું સીધો શયનખંડની બહાર નીકળી ગયો. અત્યંત ધીમા ડગલે હું લાકડાની દાદરો ઉતરવા લાગ્યો. અર્ધી દાદર ઉપરથીજ મને રસોડાની એક ઝલક દેખાઈ આવી. હું ત્યાંજ અટકી પડ્યો. રસોડામાંથી પ્રસરી રહેલી એ સુવાસ દ્વારા મારી શંકા સાચી હોવાનો પુરાવો મળી ગયો.\n\nદાદર ઉપરથી મને રસોઈમાં વ્યસ્ત મમ્મીની ફક્ત પીઠ દેખાઈ રહી હતી. એની તલ્લીનતા મારા ચહેરા ઉપરના અચંભાથી અછડતીજ રહી ગઈ.\n\nમમ્મી એ આજે ફરી ખીરપુરી બનાવી ? \n\nમમ્મીને ખીરપુરી જરાયે ભાવતી નથી. આમ છતાં એ દર બે ત્રણ દિવસે વારેવારે બનાવતી રહે છે. કંટાળી નથી જતી ? હા, ખીરપુરી મારી ગમતી રસોઈ છે. મોસ્ટ ફેવરિટ. પણ એનો અર્થ એ નથી કે....ને બિચારા પપ્પા. એમને તો ખીરપુરી જોડે ૩૬નો આંકડો છે. છતાં એ મમ્મીનું મન રાખવા ચૂપચાપ જમી લે છે.\n\nએક તીણો અવાજ બહાર તરફથી મારા કાન સુધી પહોંચ્યો અને મારા વિચારો રસોડા તરફથી ઘરના મુખ્ય દ્વાર તરફ આકર્ષાયા. \n\nપપ્પા.....\n\nહું ઝડપથી બચેલી અર્ધી દાદર ઉતરી ગયો. પણ મોડો પડ્યો. સફેદ શર્ટ અને ખાખી પેન્ટમાં આગળ વધી રહેલું પપ્પાનું શરીર મહોલ્લો વટાવી ગયું. \n\nમારા ઊંડા નિસાસાથી મારી આસપાસનું વાતાવરણ હૂંફાળું થઈ ઉઠ્યું.\n\nજતા રહ્યા....\n\nએ આટલા જિદ્દી કેમ છે ? મમ્મી સમજાવતા સમજાવતા થાકી ગઈ પણ...હવે આ ઉંમરે કેટલી દોડભાગ કરશે ? એમનું શરીર હવે પહેલા જેવું ચુસ્ત નથી. હું અકળાઈ ઉઠ્યો. મારા વિચારોનું અહીં આખરે શું મહત્વ ? મારા અભિપ્રાયો, મને શું યોગ્ય લાગે છે, શું અયોગ્ય...એ કોઈ સાંભળવાનું હતું ? માનવાનું હતું ? મારી રીસે મને ડંખવાનું શરૂ કર્યું કે રસોડામાંથી મને હળવા હળવા ડૂસકાંઓનો ધ્વનિ સંભળાવા લાગ્યો.\n\nહું સમજી ગયો. \n\nપપ્પાના સામે બધું સામાન્ય હતું. પપ્પા ઘરમાંથી નીકળ્યા કે મમ્મી રોજ જેમ શરૂ થઈ ગઈ. હું જાણતો હતો રસોડા અંદર કેવું દ્રશ્ય ભજવાઈ રહ્યું હશે. આમ છતાં જાતને રોકી ન શક્યો. મમ્મી મને નિહાળી ન શકે એટલા સુરક્ષિત અંતરેથી મેં રસોડામાં ડોકિયું કર્યું. એક પુરી ખીરમાં બોળી એમના મોઢે સુધી પહોંચી ન પહોંચી કે ધીમે ધીમે શરૂ થયેલા ડૂસકાંઓએ રૌદ્ર રુદનનું સ્વરૂપ ધારણ કર્યું. \n\nહું નજીકના સોફા ઉપર પછડાઈ ગયો. આમ કઈ રીતે ચાલશે ? એક તરફ પપ્પા કોઈની વાત સાંભળવા તૈયાર ન હતા ને બીજી તરફ મમ્મી..\n\nભૂલ થઈ ગઈ યાર ! બહુ મોટી ભૂલ. સ્વીકારું છું. કેટલી વાર માફી માંગુ ? પણ આમ જો એ રોજને રોજ જીવ બાળ્યા કરશે તો નક્કી ગંભીર માનસિક સમસ્યાનો ભોગ બનશે. \n\nમારો તણાવ પરાકાષ્ઠાએ પહોંચ્યો. મારા બન્ને હાથની આંગળીઓ વચ્ચે મારો તાણગ્રસ્ત ચહેરો ભીંસાઈ રહ્યો. શું કરું, શું નહીં ની દ્વિધા વચ્ચે મન તરફથી જાણે અચાનક કોઈ રિમાઈન્ડર મળ્યું હોય એમ હું સતર્ક,સફાળો સોફા છોડી ઊભો થઈ ગયો. સામેની ભીંત ઉપર લટકી રહેલા કેલેન્ડર ઉપર તારીખની ચકાસણી કરી. હા, ૧૨ જાન્યુઆરી. એ તો આજે જ. આજે કોલેજનું રીયુનિયન હતું. પંદર વર્ષ પહેલા છૂટા થઈ ગયેલા એ બધાજ મિત્રોને ફરી જોઈ શકવાની, મળી શકવાની, ગળે લગાવી શકવાની એક ઉત્તમ તક. \n\nહું તો નિયમિત કોલેજનો ચક્કર લેતો. આજ સુધી હું મારી નવરાશની દરેક પળ એજ કેમ્પસ ઉપર વીતાવવાને પ્રાધાન્ય આપતો. એ કેમ્પસથી છૂટા થવું અશક્ય હતું. કેટલી બધી યાદો અને કેટલી બધી વાતો. કેટલીક યાદો મન હંમેશ માટે વાગોળવાનું પસંદ કરતું જયારે કેટલીક યાદો ઈચ્છા વિના પણ આંખો આગળ આવી ઊભી થઈ જતી. એનાથી છુટકારો મળવાથી રહ્યો. ગયા વિકેન્ડ ઉપર હું આમજ કેમ્પસ ઉપર લટાર મારી રહ્યો હતો કે નોટીસબોર્ડ ઉપર મેં રીયુનિયન અંગેની જાહેરાત વાંચી હતી. \n\nપહેલા તો ખુશીનો એવો ઉમળકો ઉઠ્યો કે પુછોજ નહીં. પણ બીજીજ ક્ષણે હૈયું વલોવાયું.\n\nમારા ત્યાં જવાથી કે રીયુનિયનમાં હાજરી આપવાથી કોઈને કશો ફેર પડવાનો ન હતો. આજે પણ એજ ભાવના પ્રબળ હતી. શા માટે જવું અને કોના માટે જવું ? કોણ ત્યાં મારી રાહ જોઈ રહ્યું હતું ?\n\nમનમાં ઉઠેલા એ પ્રશ્ન જોડેજ ભૂતકાળનું પુસ્તક ઉઘડી પડ્યું. અને કેટલાક પાનાઓ જાણે સમય રૂપી હવાથી ખર....ખર...કરતા આંખો સામે આવી ઊભા રહી ગયા. કાનમાં એક મીઠો ટહુકો પડઘો પાડી રહ્યો. કોઈના નાજુક હાથ ઉપરની ખણખણ કરતી બંગડીઓનો સાદ મગજની નસોમાં વેરાઈ ગયો. એક ઓઢણીનો છેડો કોઈના શરીરની આકર્ષક સુગંધ જોડે જાણે મારા ચહેરા ઉપરથી અછડતો પસાર થઈ ગયો. પાતળી, કુમળી કાયા આગળ વધતા વધતા જાણે પાછળ ફરી. મારી આંખોમાં કોઈની કજરારી આંખોનો લિસોટો પડ્યો. એ આંખોમાં એક સ્મિત વેરાયું અને છાતીએ વળગાડેલા પુસ્તકોને ફરી ચુસ્ત પકડમાં લેતું શરીર મારી ક્લ્પના સૃષ્ટિમાંથી આગળ નીકળી ગયું. \n\nકાવ્યા...\n\nમારું મન ચીખી ઉઠ્યું. મમ્મીની રુદનની ધાર મને વાસ્તવિકતા તરફ બળજબરીએ ખેંચી લાવી. મારા મગજમાં તીવ્ર પીડા ઉપડી. મેં બન્ને હાથ કાન પર ધરી દીધા. જયારે વાસ્તવિકતા અસહ્ય હાવી થવા માંડે ત્યારે વ્યક્તિ એમાંથી ભાગી છૂટવા બહાના શોધવા માંડે છે. મને પણ એક બહાનું મળી ગયું. \n\nકોલેજનું રીયુનિયન !\n\nહું તરતજ ઊભો થઈ ઘરની બહાર ધસી ગયો. \n\nકોલેજના કેમ્પસ પર પહોંચતાજ મેં રાહતનો દમ લીધો. પાર્કિંગ વિસ્તારમાં ગોઠવાયેલી ક્રમબદ્ધ બાઈક ઉપર મારી નજર ફરવા લાગી. થોડા સમય માટે એ સ્ટેન્ડ ઉપર ચઢેલી બાઈક ઉપર હું પોતાનેજ નિહાળી રહ્યો. આસપાસની બાઈક ઉપર ગોઠવાયેલા મારા મિત્રોને પણ. તપન, ઉમેશ, અસલમ, ભૂપેન, રાધા, કિશોર, આશા, રફીક....હાસ્યની છોળો ઉછળી રહી હતી. ધીંગા મસ્તી હદ વટાવી રહી હતી. બધાના ચહેરા કેવા ખીલેલા અને ઉત્સાહિત દેખાઈ રહ્યા હતા ! એ યાદોને વાગોળતા હોઠના ખૂણા કંજુસાઈ કરવા છતાં થોડાતો ખેંચાઈ ગયા જ. \n\nકેમ્પસની અંદર તરફ પ્રવેશતા મારી નજર દરેક વૃક્ષને ધ્યાનથી નીરખી રહી. એ બધા એવાને એવાજ ત્યાં ઊભા હતા. દૂર ઊભા કોલેજના કેમ્પસના એકમાત્ર આંબાના વૃક્ષ નીચે આજે પણ પેલી કચોરીની લારી એના નિશ્ચિત સ્થળે ઊભી હતી. કચોરી વેચનાર પેલા વૃદ્ધ કાકા ત્યાં ન હતા. એમની જગ્યાએ કોઈ યુવાન ચેહેરો કામ ઉપર લાગ્યો હતો. પણ એ ચહેરાની રેખાઓ પેલા વૃદ્ધ ચહેરા જોડે આબેહૂબ મેળ ખાઈ રહી હતી. કદાચ એમનો પુત્ર હતો.\n\nધીમે ધીમે આગળ વધતા મારા કદમ ડાબી તરફ વળ્યાં. લાઈબ્રેરીની અંદર એક ડોકિયું અનાયાસે કર્યું. હા, પેલી ખૂણાની ખુરશી મારી હતી. હું ત્યાંજ બેઠક જમાવતો. ત્યાં ગરમી કેટલી લાગતી. એ એકજ ખૂણો હતો જ્યાં પંખો ન હતો. ઉનાળામાં તો હાલત ખરાબ થઈ જતી. પણ શું કરાય ? ત્યાંથીજ કાવ્યાની બેઠક સ્પષ્ટ દેખાતી. એને ચોરીછૂપે નિહાળવા માટે એજ ખૂણો શ્રેષ્ઠ હતો. મારું ઉઘડેલું પુસ્તક મારી રાહ જોતું થાકી જતું પણ હું તો ફક્ત કાવ્યાનો ચહેરોજ વાંચતો. એનાથી વધુ સુંદર પુસ્તક ઈશ્વરે બનાવ્યુજ ક્યાં હતું ? વિદ્યાર્થીઓનું એક ટોળું ઊંચા અવાજે વાર્તાલાપ કરતું મારી પીઠ પાછળથી પસાર થયું કે મને વાસ્તવિકતાનું ભાન થયું. મારા ડગલાં લક્ષ્ય ભણી ઉપડી પડ્યા. \n\nમાર્ગમાંથી આવી રહેલી મનમોહક સુગંધથી હું ફરી અટકી પડ્યો.જમણો વળાંક લઈ હું એક પાતળી ગલીમાં પ્રવેશ્યો. ત્રીસેક ડગલાની અંદર હું એક લાંબી સીડી નજીક આવી થોભ્યો. સડસડાટ કરતો દરેક સીડી ચઢતો હું એ ઘોંઘાટવાળા મોટા હોલમાં આવી ઊભો રહી ગયો. \n\nકેન્ટીન ખચોખચ ભરેલી હતી. રસોડામાંથી આવી રહેલી સમોસા, મેંદુવડા, ચાઈનીઝ,ઢોસા, ઈડલીની એ સુવાસથી મોઢામાં પાણી છૂટી ગયું. આ તો અમારો મુખ્ય અડ્ડો હતો. અહીં બેઠા જીવનના દરેક પાસાઓની ચર્ચાવિચારણા થતી. પરીક્ષા ક્યારે છે, મટીરિયલની ઝેરોક્ષ કોણ કરાવશે, વેલેન્ટાઈન ડે પર કોણ કોને પ્રપોઝ કરવાનું છે, ક્યા પ્રોફેસરનું ક્યા પ્રોફેસર જોડે અફેર ચાલે છે, કયા લેક્ચર મહત્વના છે અને કયા બન્ક કરી શકાય, કઈ ફિલ્મની ટિકિટ ખરીદવાની છે...બધુજ અહી નક્કી થતું. અને જયારે કાવ્યા એની સહેલીઓ જોડે જમતી હોય ત્યારે આખું મિત્ર મંડળ જાણે દુનિયામાં કશું બચ્યું ન હોય એમ મને ધારી ધારીને જોયા કરતાં. ક્યારેક અસલમ નકામા ખોંખારા ખાતો, ક્યારેક આશા ટેબલ પર ટકોરા પાડતી તો ક્યારેક ઉમેશ કાવ્યાની તરફ મને આંખ વડે ઈશારાઓ કરતો. હું શરમને મારે પાણી પાણી થઈ જતો. ને જો ભૂલે ચુકે કાવ્યા કેન્ટીનની બહાર નીકળવા મારી પાછળથી પસાર થતી તો એ બધા રોમેન્ટિક ગીતો ગાઈ મને ઝંખવાણો કરી મૂકતા. \n\nપ્રોફેસરનું એક ગ્રુપ કેન્ટીનમાં પ્રવેશ્યું. ભૂતકાળની યાદો દ્વારા મારા ચહેરા ઉપર ધસી આવેલી શરમની લાલીમા સમેટી લઈ હું ઝડપથી કેન્ટીનની દાદરો ઉતરી કેમ્પસના આગળના ભાગ તરફ નીકળી પડ્યો. \n\nએક પછી એક પસાર થઈ રહેલા વર્ગો જોડે મારું મન જોરજોર ધડકવા લાગ્યું. અહીં આવીને સારું કર્યું ? પાછો વળી જાઉં ? કે પછી....અંત સમયે મન વળાંક લેવા માંડ્યું. મારી મૂંઝવણ વધુ ગાઢ બની રહી હતી. \n\nદરેક એક્સ વિદ્યાર્થી પોતપોતાના જુના વર્ગોમાં પોતપોતાના મિત્રમંડળ જોડે જુની સુવર્ણ યાદો વાગોળી રહ્યા હતા. શરીર ઉંમર જોડે બદલાઈ ગયા હતા પણ એ દરેક મન આજે પણ તાજું યુવાન દેખાઈ રહ્યું હતું. \n\nમારી નજર ઉપર ઊઠી. પહેલો માળ. ત્રીજો વર્ગ. અટારીમાંથી દેખાઈ રહેલા હાથ, માથા અને શરીરોને નિહાળી હું વધુ ઘભરામણ અનુભવી રહ્યો. મારા પગ ધ્રુજવા માંડ્યા. \n\nઉપર જાઉં કે પછી....\n\nહું તરતજ પાછળ તરફ વળી ગયો. ઉપર જવાનો વિચાર માંડી વાળ્યો. મારા ડગલાં પરત થવા ઉપડ્યા કે એક જાણીતું મધુર હાસ્ય ઉપરની દિશામાંથી ગુંજતું મારી શ્રવણ ઈન્દ્રિય સુધી પહોંચ્યું. \n\nકાવ્યા...\n\nમારા અંતર મનમાં કંપન થયું. આટલા વર્ષો પછી...\n\nમારું શરીર તરતજ દાદર તરફ વળ્યું. ધીમા ધીમા ડગલે હું પહેલા માળે પહોંચ્યો. એક પછી એક વર્ગ પસાર કરતો હું પાંચમા વર્ગથી થોડા અંતરે લપાઈને ઊભો રહી ગયો. \n\nકાવ્યા....\n\nકાળી આકર્ષક સાડી, બંગડીઓનો ખણખણ કરતો સિલ્વર સેટ, લાંબા ભરાવદાર વાળ, ગળામાં મંગળસૂત્ર અને સેંથામાં સિંદૂર. એ ખૂબજ ખુશ લાગી રહી હતી. એની ખુશી એના હાસ્યથી લઈ એના વ્યક્તિત્વના દરેક પાસા અને હાવભાવોમાં છલકાઈ રહી હતી. એના ખભે એક હાથ હતો. એનોજ જેણે એને પોતાના અર્ધ આલિંગન જેવા ઘેરામાં લીધી હતી. કાવ્યા વાર્તાલાપની વચ્ચે વારેઘડીએ એ હાથ રાખનારની આંખોમાં પ્રેમપૂર્ણ ડૂબકી લગાવી રહી હતી. \n\n\"મમ્મી....\"\n\nકાવ્યાના સાડીનો પાલવ પાંચ વર્ષના છોકરાએ ખેંચ્યો જ કે કાવ્યાના ખભે રખાયેલો હાથ ત્યાંથી છૂટી એ છોકરાને ગોદમાં ઊંચકી લેવા બીજા હાથની મદદે લાગ્યો. \n\n\" અહીં આવ. પપ્પા પાસે....\"\n\nજેવો એ છોકરો ગોદમાં ઊંચકાયો કે બન્નેએ એકીજોડે બન્ને તરફથી એના ગાલ ચૂમી લીધા. ભેગા મળેલા મિત્રો એ દ્રશ્ય નિહાળી સંતોષભર્યું સ્મિત વેરી રહ્યા. એ દ્રશ્યથી મારા શરીરમાં કમકમા છૂટી ગયા. એક અગનજ્વાળા મનમાં સળવળી ઉઠી. \n\nહું તરતજ પાછળ ફર્યો અને અતિ ઝડપે દાદર ઉતરી પાર્કિગ વિસ્તાર તરફ ભાગી છૂટ્યો. પાર્કિંગ વિસ્તારમાંથી બહાર નીકળતા મારા કાન ઉપર કેટલાક પરિચિત અવાજ અફળાયા. અત્યંત ખૂણામાં બાઈક ઉપર ગોઠવાયેલા એ પરિચિત ચહેરાઓ ઘણા બદલાઈ ગયા હતા.પણ મને આજે પણ એટલાજ વ્હાલા લાગી રહ્યા હતા. પોતાના વાર્તાલાપમાં વ્યસ્ત એ પ્રિય ટોળા તરફ આગળ વધુ કે ચર્ચામાં મૂકાયેલા પ્રશ્ન એ મારા પગની ગતિ થંભી ગઈ. \n\n\" અવિનાશ પણ અહીં હોત તો....?\"\n\nઆશાની નજર થોડી ભીની હતી. \n\n\" તો...?\" અસલમનો ક્રોધ એના શબ્દને પણ શેકી ગયો. \n\n\" જેવો પણ હતો મિત્ર હતો આપણો....\" ઉમેશે એને ટાઢો પાડવા પ્રયત્ન કર્યો. \n\n\" નામ ન લો એનું. સાલો ડરપોક. સ્વાર્થી.....\" અસલમની આંખોની ચિંગારીથી બધાની નજર નિશબ્દ મૌન ઢળી પડી. \n\nદૂર અંતરેથી જ અસલમની આંખોનું પાણી સ્પષ્ટ દેખાયું. ઢળેલી દરેક આંખ ભીની હતી. \n\nજો મેં એ ભૂલ ન કરી હોત તો આજે હું અહીં આ રીયુનિયનમાં મારા બેસ્ટ ફ્રેન્ડ્ઝ જોડે.....\n\nગળામાં ડૂમો બાઝ્યો. હું એમને મોઢું દેખાડવાને લાયક હતો જ ક્યાં ? \n\nહું અશ્રુ ભરેલી પશ્ચાતાપવાળી આંખો જોડે ત્યાંથી ચૂપચાપ ભાગી છૂટ્યો. \n\nઘરે પહોંચ્યો ત્યારે મમ્મી પપ્પાના ઓરડામાંથી વાર્તાલાપનો અવાજ સંભળાયો. ત્યાં કોઈ ત્રીજી વ્યક્તિ પણ હાજર હતી.\n\nઆ સમયે ?\n\nમારા મનમાં ધ્રાસ્કો પડ્યો. શું થયું હશે ?\n\nઝડપથી હું દાદરો ઝંપલાવતો ઉપરના માળે પહોંચ્યો. ચોરીછૂપે મમ્મી પપ્પાના શયનખંડમાં નજર કરી. પપ્પા પથારી ઉપર હતા. એમના ચહેરા ઉપર થાક હતો.તેઓ ઊંડા શ્વાસ ભરી રહ્યા હતા. \n\nડોકટરના હાથ પ્રિસ્ક્રિપશન તૈયાર કરી રહ્યા હતા. એમના શબ્દો કડક ચેતવણી સમા ઓરડામાં ગૂંજી રહ્યા હતા. \n\n\" હું આગળ પણ કહી ચૂક્યો છું. આ રમત નથી. તમને એક સ્ટ્રોક આવી ગયો છે. હવે તમારું હૃદય પહેલા જેવું તંદુરસ્ત નથી. અને નબળું હૃદય શરીર પણ નબળું કરે છે. તમને આરામની જરૂર છે. હવે યુવાનો જેવી હાડમારી ન કરો તોજ સારું. હેવ પ્રોપર રેસ્ટ. \"\n\nડોકટરે પ્રિસ્ક્રિપશન મમ્મીને થમાવ્યું. મમ્મીએ પહેલેથી માંડ માંડ કરેલી બચતમાંથી ડોક્ટરની હોમવીઝીટની ફી ચૂકવી દીધી. એમના ચહેરા પર પણ છલોછલ થાક વર્તાઈ રહ્યો હતો. \n\nહું બારણાં પાછળ શરીર હડસેલી ઊભો રહી ગયો. ડોક્ટર પોતાની વિઝીટ પતાવી ઘરની બહાર નીકળી ગયા. \n\nમેં ફરી એક નજર ઓરડામાં કરી. મમ્મીએ પપ્પાનો હાથ થામ્યો હતો. \n\n\" કેમ માનતા નથી ? આખું જીવન દોડાદોડી કરી. હવે બસ. આ પરિસ્થિતિમાં....\"\n\nપપ્પાએ બારીમાંથી દેખાઈ રહેલા આકાશ તરફ નજર સ્થિર કરી. \n\n\" કામ તો કરવુંજ પડશે. ઘર કેમ ચાલશે. મને હતું કે મારો દીકરો પગ ઉપર ઊભો થાય એટલે સીધી નિવૃત્તિ. રિટાયરમેન્ટ પછી નિરાંતે આરામ કરીશ અને એના બાળકો જોડે ઘરે ધમાલ કરીશ.....\"\n\nએમનો અવાજ રૂંધાઈ ગયો. મમ્મીનું હૃદયદ્રાવક રુદન ફરી ઘરને ધ્રુજાવી ઉઠ્યું. \n\nએ દ્રશ્ય અસહ્ય બનતા બન્ને હાથ કાન પર ભીંસી એક કારમી ચીસ મારા મોઢામાંથી નીકળી પડી. \n\nજે કોઈએ સાંભળી નહીં.\n\nબ્રહ્માંડમાં ફંટાઈ એ કશે ઓગળી ગઈ.\n\nપર અબ પસ્તાયે હોત કયા જબ ચીડિયા ચૂગ ગઈ ખેત...\n\nજેવું વાવો એવું લણો...\n\nકાવ્યા મને નહીં રાઘવને પ્રેમ કરતી હતી.\n\nતો શું ? \n\nભાવનાત્મક મૂર્ખ બની મારે આત્મહત્યા કરી લેવાની જરૂર હતી ?\n\n",
      "duration": "10 mins",
      "category": "Abstract"
    },
    {
      "id": 22,
      "title": "જીવનની ઘટમાળ",
      "story_name": "આકાશમાંના વાદળોની છાતી ચીરીને નીકળતો સૂર્ય ધરતી પર પોતાની રક્તિમ લાલિમા રેલાવા લાગ્યો. પક્ષીઓના મીઠાં કલરવથી ઉષા થનગનવા લાગી. પતરાંની ઝૂંપડીની તિરાડમાંથી આવતો સૂર્યપ્રકાશનો શેરડો જીવાના મોઢા પર પડ્યો ને જીવાની આંખ ખુલીને એ સફાળો બેઠો થઈ ગયો. ઘડિયાળમાં જોયું તો સાડા છ થઈ ચૂક્યાં હતાં. \"હાય, હાય, આજ તો મોડું થઈ ગયું ને કાંઈ ?!\" ઊભો થતાં એ બોલ્યો ને નાનકડો નિઃસાસો નાખતો એ ઝૂંપડીનું બારણું ખોલવા ગયો. ત્યાં જ પાછળથી કંકુમાનો અવાજ સંભળાયો, \"બેટા, જીવા તું દાતણ કરી નાહી લે. હું તારાં માટે શિરામણ બનાવી દઉં.\"\n\n \"બા તમે નાહક તકલીફ ન લો. મારે શિરામણની જરૂર નથી. આજ ઊઠતાં જ મોડું થઈ ગયું છે, ઉતાવળે કામે જવું છે.\"\n\n \"જાજે, ભાઈ કામ તો આખી જિંદગી કરવાનું જ છે ને ! તું કંઈક ખાઈને જા તો મારા જીવને નિરાંત.\"\n\n \"બા, તમારી તબિયત ઠીક નથી. તમે મારી ફિકર ના કરો હું મારી જાતે ચા બનાવીને રાતનો રોટલો પડ્યો હશે તો શિરાવી લઈશ. તમે સૂઈ જાઓ.\" \n\n \"ભાઈ, તબિયત તો તારીય ક્યાં ઠીક છે ? તોય તું ઊઠી ગયો ને !\"\n\n\"તું નહીં માને મા !\" કહેતો જીવો બહાર ગયો.\n\n જીવો આમ તો કંકુમાને બા તમે જ કહેતો, પણ ક્યારેક લાડમાં તું કારો દઈ દેતો હતો.\n\n જીવાએ સિમેન્ટની ટાંકીમાંથી પાણીનો કળશ્યો ભરી દાતણ કર્યું અને ઝૂંપડીની પાછળ તેલનાં ડબ્બાના પતરાંમાંથી બનાવાયેલાં બાથરૂમમાં ન્હાવા ગયો. એ ફટાફટ ન્હાઈને આવ્યો ત્યાં કંકુમાએ ગરમ ચા અને રાતના ટાઢા મકાઈના રોટલાનું શિરામણ તેને આપ્યું.\n\n \"બા તમે સૂતા નહીં ?\" શિરામણ કરતાં કરતાં જીવાએ કંકુમાને પૂછ્યું. ચા રોટલાનું શિરામણ કરી ઊભો થઈને જીવો અંદર ગમચો લેવાં ગયો ત્યાં તેની દીકરી હેમા જાગી ગઈ. એ ખાટલામાં બેઠી થતી જીવાને ઓરડાની બહાર નીકળતા જોઈ એ દોડીને પાછળ આવી ને બોલી, \"બાપુ, મારા માટે રંગોળીના રંગ અને ફટાકડાં લેતાં આવજો.\" \n\n\"હા, બેટા લેતો આવીશ.\" કહેતો જીવો હાથ લારી લઈને કામે નીકળી ગયો.\n\nજીવો આમ તો ખૂબ જ આશાવાદી હતો પણ આજે ઊઠવામાં મોડું થઈ ગયું હતું ને આવતીકાલથી દિવાળીના તહેવારની પાંચ દી'ની રજા આવતી હતી. તેથી એ કામ બાબતે થોડો ચિંતિત હતો અને આમ પણ એ બે દિવસથી કામ પર જઈ શક્યો નહોતો.\n\n ચાર દિવસ પહેલાં કંકુમાને ભઠિયુ બળે એવો તાવ આવ્યો હતો. તેથી એ અડધો દિવસ મજૂરી કરતો ને અડધો દિવસ ઘરે રસોઈ - પાણી, ઘરનું કામ કરતો. ઘર કામમાંથી પરવારીને કંકુમાના માથા પર મીઠાનાં પાણીના પોતા મૂકતો. બે દિવસમાં કંકુમા તો બેઠાં થઈ ગયાં પણ એની જ તબિયત બગડી ગઈ. પરમ દિવસે તો જીવાને ખૂબ જ તાવ હતો. ઘરગથ્થુ ઈલાજ કર્યો પણ કંઈ ફેર ન પડ્યો એટલે કાલે દુકાનેથી લાવીને ગોળી ગળી પછી તાવ ઉતર્યો હતો.\n\n જીવો છુટક મજૂરી કરતો હતો ક્યારેક અનાજ માર્કેટમાં તો ક્યારેક શાક માર્કેટમાં પહોંચી જતો. એ આખો દિવસ તનતોડ મહેનત કરતો છતાં આ મોંઘવારીના સમયમાં એ ત્રણ જણાના પરિવારનું ભરણપોષણ માંડ કરી શકતો હતો. પરિવારમાં જીવો પોતે તેનાં બા કંકુમા અને દીકરી હેમા ત્રણ સભ્યો જ હતાં.\n\n હેમા છ જ વર્ષની હતી. હજી પહેલાં ધોરણમાં જ ભણતી હતી. ભણવામાં ખૂબ જ હોંશિયાર સાથે મસ્તીખોર પણ એટલી જ ! એને રંગોળી કરવાનો અને ફટાકડાં ફોડવાનો પણ ગજબનો શોખ ! આ તો નાની છે એટલે બહું મોટા નહીં પણ ફુલઝર, પોપ - પોપ, જમીન ચકરી અને ઝાડવા તો એને બહુ જ ગમે. દીકરીનો એ શોખ આ વખતે પૂરો કરી શકાશે કે નહીં એ વિચાર જીવાને અંદરથી હચમચાવી મૂકતો હતો.\n\n પહેલાં જીવો કાપડની મિલમાં કામ કરતો હતો. એ મિલમાં એક વખત આગ લાગી હતી. એ આગ ઓલવવા જતાં તેનો જમણો હાથ બળી ગયો હતો. આગ લાગ્યાં પછી એ મિલનો વીમો ન પાકતાં માલિકે એ મિલ બંધ કરી દીધી હતી.\n\nજમણાં હાથનાં બળેલા ભાગમાં પાક થઈ જતાં પરુ થઈ ગયાં હતાં. ઘણી બધી દવાઓ કરી, બે ત્રણ ડોક્ટર બદલાવ્યા પણ કંઈ ફરક ન પડ્યો અને અંતે હાથ કપાવવો પડ્યો હતો.\n\n મિલ બંધ થતાં તેની આજીવિકાનું એકમાત્ર સાધન એની નોકરી ચાલી ગઈ હતી. તેની પાસે થોડીક મૂડી હતી એમાંથી ઘણાં ખરાં પૈસા તો તેના હાથની દવામાં ખર્ચાઈ ગયાં હતાં અને થોડાં ઘણાં પૈસા હતાં એ પણ ખવાવા લાગ્યાં હતા. તેથી જીવો નોકરી માટે દોડધામ કરવા લાગ્યો. તેનો એક હાથ ન હોવાથી તેને કોઈ કારખાનામાં કે મિલમાં નોકરી મળતી નહોતી. ઘણાં સમય સુધી નોકરી માટે ફાંફાં માર્યા નોકરી તો ના મળી પણ ભાડું ન ભરી શકવાના કારણે જે ઓરડીમાં રહેતાં હતાં એ ઓરડી છોડવી પડી હતી. ત્યાંથી તેઓ શહેરની બહાર ઝૂંપડપટ્ટીમાં આવીને રહેવા લાગ્યાં હતાં. \n\nજીવા પાસે આજીવિકા માટે ન નોકરી હતી કે ન રહેવા માટે ઓરડી ! આ ઝૂંપડપટ્ટીની દોજખભરી જિંદગીથી કંટાળી જીવાની પત્ની રામી તેને છોડીને પોતાનાં માવતરે ચાલી ગઈ હતી. કઠણાઈ બેસે ત્યારે ભોંયમાંથી ભાલા ભોંકાય ! જીવાના જીવનમાં એવો જ ઘાટ ઘડાયો હતો. જીવાનો પરિવાર ખૂબ જ મુશ્કેલીમાં મુકાઈ ગયો હતો. હવે તો ઘરમાં અનાજ પણ નહોતું ને એક પૈસો પણ નહોતો એટલે જીવાએ નોકરી પાછળ ફાંફાં મારવા છોડી ને છૂટક મજૂરી કરવાની ચાલુ કરી દીધી. \n\n રામી હેમાને ત્રણ વર્ષની મૂકીને તેનાં પિયરમાં ચાલી ગઈ હતી. રામી જ્યારે હેમાને મૂકીને માવતર ગઈ ત્યારે ઝૂંપડપટ્ટીના બધાં લોકો એક જ વાત કરતાં હતાં કે આવી દૂધમલ જેવી દીકરી મૂકીને જતાં જીવ કેમ ચાલ્યો ? \n\nહેમા જન્મી ત્યારે એકદમ સુંદર જાણે કોઈ અપ્સરા ! તેણીનો વાન ગોરો ચાંદી જેવો, માંજરી આંખો, માખણ જેવી સુંવાળી ત્વચા ને હસે ત્યારે ગાલમાં પડતાં ખંજન તેનાં સૌંદર્યમાં ખૂબ વધારો કરતાં હતાં. તેણીનાં સોના જેવા પીળાં ધમરક વાળ ! એનાં હેમ જેવાં વાળ પરથી જ તો જીવાએ એનું નામ હેમાં રાખ્યું હતું. \n\n આવી આકાશની અપ્સરા જેવી દીકરીને છોડીને રામી ત્રણ વર્ષથી પિયરમાં બેઠી હતી. દુર્ભાગ્યના ભરડામાં સપડાયેલું જીવન સ્વીકારીને ક્યારેક તો ભાગ્ય પલટાશે નેં ! એવી આશા સેવતો જીવો રાત દી' એક કરીને મજૂરી કરતો હતો. એક હાથની તકલીફના લીધે તેને ખભા પર ગુણી ચડાવવામાં તકલીફ પડતી હતી. કોઈકની મદદની જરૂર પડતી હતી તેથી કોઈક દયાળુ વેપારીએ તેને હાથ લારીનો પ્રબંધ કરી આપ્યો હતો.\n\n આજે ઊઠવામાં મોડું થઈ ગયું હતું એટલે શાક માર્કેટમાં તો કામ મળવાની આશા નહોતી, તેથી એ અનાજ માર્કેટમાં જઈને ઊભો રહ્યો. ત્યાં ઘણાં જથ્થાબંધ વેપારીઓની દુકાનો હતી. તેથી કોઈ કામ મળી જાય એવી આશાએ ત્યાં ઊભો હતો પણ કોઈ કામ મળ્યું નહોતું કે એવું કોઈ આવ્યું જ નહોતું કે પોતે સામેથી પૂછી શકે કે તમારો માલ હું લારીમાં મુકાવી જાઉં ? માણસને કામ મળે કે ન મળે પણ પેટને તો ભાડું જોઈએ જ ! એને તો સમયનો અંદાજ નહોતો પણ પેટમાં ઉંદર દોડવા લાગ્યાં એટલે તેને ખબર પડી કે બપોર થઈ ગઈ છે. ખાવા માટે ઘેર જાય ને સામે હેમા પૂછે કે, બાપુ રંગોળીના રંગ અને ફટાકડાં લાવ્યાં ?\n\nતો શું જવાબ આપવો ? \n\nએકની એક દીકરીની આટલી નાની ઈચ્છાય પૂરી ન કરી શકવાના રંજ સાથે એને પાણી પીને પેટ ભરી લીધું.\n\nત્યાંથી લારી લઈ એ રેલવે સ્ટેશન, બસ સ્ટેશન અને ગલીઓમાં પણ ફરી વળ્યો પણ ક્યાંય કોઈ કામ મળ્યું નહીં. સાંજ થતાં સૂર્ય અસ્તાચળે ચાલ્યો. આખાં દિવસનો ભૂખ્યો અને કામ મળવાની આશા ગુમાવી ચૂકેલો જીવો ઘર ભણી ચાલતો થયો. એ નિરાશ વદને અને લડખડાતા પગે ઘેર આવ્યો. એને ખાલી હાથે આવેલો જોઈને હેમાએ સવાલોની ઝડી વરસાવી દીધી. ફટાકડા અને રંગ માટે ધમપછાડા કરવા લાગી. જીવાએ એને પ્રેમથી સમજાવી અને કાલે ચોક્કસ લેતો આવીશ એવું વચન પણ આપ્યું. ત્યારે એ માંડ માની ને ધમપછાડા બંધ કર્યા, પણ તેની સખીઓ સાથે બહાર રમવા ન ગઈને ઉદાસ ચહેરે એક ખૂણામાં ભરાઈને બેસી ગઈ.\n\n બીજાં દિવસની સવાર એટલે ધનતેરસની સવાર. એક માન્યતા અનુસાર ધનતેરસના દિવસે લોકો પૈસા ન ખર્ચે અને કોઈ ખર્ચે તો પણ એ સોનાની ખરીદી જ કરે ! આમાં આજનાં દિવસે જીવાને કામ ક્યાંથી મળવાનું હતું છતાં એ દીકરીને આપેલાં વેણને ખાતર વહેલો ઊઠી લારી લઈને નીકળી ગયો. ધનતેરસનો દિવસ હોવાથી શાક માર્કેટ અને અનાજ માર્કેટ બન્ને બંધ હતી. તેથી ત્યાં જવાનો તો કોઈ ફાયદો નહોતો એટલે એ હનુમાન બજારમાં આંટા મારવા લાગ્યો. ત્યાં નાની મોટી જથ્થાબંધ અને છૂટક કરિયાણાની દુકાનો હતી. કોઈ ગ્રાહકને જે દુકાનમાં જતાં જુએ એ દુકાન પાસે જઈને ઊભો રહી જાય. રખેને કોઈ કામ મળી જાય એવી આશાએ ! તેની એ આશા પણ ઠગારી નિવડતી. \n\nઆખો દિવસ જીવો આમતેમ કામની શોધમાં ભટકતો રહ્યો પણ ક્યાંય કોઈએ ખોટે એકવારેય લારીના ફેરાનો ભાવ પૂછ્યો નહોતો. કરમમાં જ કાળમીંઢ હોય તો ભૂકરવો ક્યાંથી ભાંગે. જીવાના કરમમાં એવું કંઈક હશે, એને આજેય કંઈ કામ ન મળ્યું.\n\n હવે તો સૂરજદેવ પણ થાકીને પશ્ચિમ દિશામાં ઢળી ગયાં હતાં. આખા દિવસનો ભૂખ્યો જીવો લોથપોથ થઈ ગમગીન ચહેરે ઘર તરફ ચાલતો થયો. થોડેક આગળ ગયો ત્યાં રસ્તામાં ફટાકડાનાં સ્ટોલને જોઈ તેના પગ થંભી ગયાં. કોઈ પાસે ક્યારેય માંગ્યું નહોતું. તેને મન માંગવું એ મરવા બરાબર હતું. માંગ્યા વગર ફટાકડાં અને રંગોળીના રંગ કેમ મળશે ? ખિસ્સામાં તો એક નૈયો હતો નહીં કે ખરીદી શકાય ? તેને દીકરીનો ચહેરો નજર સામે તરવરવા લાગ્યો. આજે વસ્તુ લઈને નહીં જઈ શકું તો મારી દીકરી કેટલી નિરાશ થશે. એક પિતાએ પુત્રીને આપેલું વચન તૂટશે. પછી કોણ પુત્રી પિતા પર વિશ્વાસ કરશે ? એવાં વિચારે જીવો રસ્તા વચ્ચે ઊભો રહી ગયો. \n\n પાછળથી ગાડીનું હોર્ન વાગ્યું પણ તે ન ડગ્યો, ફરી હોર્ન વાગ્યું એ સજાગ ન થયો. એમ કેટલીય વાર હોર્ન વાગ્યું પણ તેની તંદ્રા ન તૂટી. એટલે એ ગાડીમાંથી એક ભાઈ ઉતર્યા ને તેની પાસે આવીને, \"એ ભાઈ મરવું છે કે શું ? ક્યારનો હોર્ન...\" એ બોલતાં તો બોલી ગયાં મોટેથી, પણ જીવાની નમ આંખો જોઈ તેઓ નરમ પડી ગયાં. \n\n \"અરે ભાઈ આજે તહેવારના દિવસે તું રડે છે કાં ?\"\n\n \"કાંઈ નહીં.\" કહેતાં જીવો પોતાની આંખના આંસુ લૂછવા લાગ્યો.\n\n \"કંઈક તો છે, કંઈ ન હોય તો કોઈ માણસ આમ રડે શા માટે ? અને એ પણ આમ રસ્તા વચ્ચે ? બોલો શું થયું છે ?\" એનાં ખભે હાથ મૂકીને સહાનુભૂતિ દર્શાવતાં એ વ્યક્તિએ પૂછ્યું. તેનાં લાગણીશીલ શબ્દોથી જીવો મીણની જેમ પીગળી ગયો અને પોતાની હકીકત કહેવા લાગ્યો.\n\nએ ભાઈ જીવા સાથે વાત કરી રહ્યાં હતાં ત્યારે એમની દીકરી ગાડીમાં બેઠી ઊંચી નીચી થતી હતી. તેણીનાં પપ્પાને આવતાં બહું વાર લાગી તેથી તેણી ગાડીમાંથી બહાર નીકળી. તેનાં પપ્પા પાસે આવી તેનાં પપ્પાને જીવા સાથે વાત કરતાં જોઈને, \"પપ્પા, તમે ઓળખો છો આ અંકલને ?\" તેણીએ આશ્ચર્યથી પૂછ્યું.\n\n એ છોકરીને જોતાં જ જીવાએ પૂછ્યું, \"હવે તને કેમ છે ? બેટા.\"\n\n\"સારું છે અંકલ.\" જીવાની અને દીકરીની વાત સાંભળી એ ભાઈ તો એકધારા બંને સામે જોઈ જ રહ્યાં પછી પૂછ્યું, \"બેટા, તું કઈ રીતે ઓળખે છે આ ભાઈને ?\"\n\n પપ્પા તમને યાદ જ હશે ગયાં એપ્રિલ મહિનામાં હું મારી એકઝામ પૂરી કરીને આવતી હતી ત્યારે, બોલતાં બોલતાં તેણીની આંખો સામે એ દ્રશ્ય ખડું થઈ ગયું.\n\n તેણી બપોરના બે વાગ્યે પરીક્ષા આપીને સ્કૂલેથી આવતી હતી. અગિયારથી બે વાગ્યા સુધીનો પેપરનો ટાઈમ હતો. તેથી તેણી સવારે દસ વાગ્યે ઘેરથી માત્ર એક ગ્લાસ દૂધ પીને નીકળી ગઈ હતી. સંજોગવસાત તેણી પાણીની બોટલ પણ ભૂલી ગયેલી. તેણી શહેરની બહાર આવેલી સેન્ટ જોસેફ સ્કૂલમાં ભણતી હતી. ત્યાંથી તેનાં ઘરનું અંતર સાતેક કિલોમીટર જેટલું થતું હતું. દસ વાગ્યે ઘેરથી નીકળી પછી બે વાગ્યે પેપર પૂરું થયું ત્યાં સુધીમાં એકેય વાર પાણી પીધું નહોતું. આજે છેલ્લું પેપર હતું. પરીક્ષા પૂરી થયાનાં અને બીજા દિવસે મામાના ઘેર જવાનાં હરખમાં તેણી શાળામાં પાણી પીવા રોકાઈ નહોતી, તરત જ સ્કુટી લઈને ઘેર જવાની ઉતાવળમાં નીકળી ગઈ હતી. અડધું અંતર કાપ્યું હતું, ત્યાં જ તેણીને રસ્તા પર ચાલ્યાં આવતાં વાહનો ડબલ ડબલ દેખાવા લાગ્યાં હતાં. તેણીને આજુબાજુનું બધું જ ધૂંધળું દેખાવા લાગ્યું હતું. એ સમજે કે પોતાને ડીહાઈડ્રેશન થયું છે તો ક્યાંક કોઈક દુકાને સ્કુટી ઉભું રાખી પાણી કે કોલ્ડ્રીંક પીવે એની પહેલાં જ તેણીને આંખે અંધારા આવી ગયા ને બેલેન્સ ગયું. તેનું સ્કુટી અને સાથે તેણી ત્યાં રસ્તા પર ગબડી પડ્યાં હતાં.\n\n ત્યાંથી પસાર થતાં જીવાનું ધ્યાન તેણી પર પડ્યું હતું અને એ તરત જ એ છોકરીને તેની લારીમાં નાંખીને હોસ્પિટલ લઈ ગયો હતો. જ્યાં સુધી તેના માતા-પિતા હોસ્પિટલ પહોંચ્યા નહીં ત્યાં સુધી તે તેની બાજુમાં બેસી રહ્યો હતો. તેણીએ આ બધી વાત કરી એટલે તેનાં પપ્પા બોલ્યાં, \"હા હા યાદ છે બેટા, તને કોઈક લાવ્યું હતું એ ખબર હતી પણ તારી ચિંતામાં આમનો ચહેરો ખાસ યાદ ન રહ્યો.\"\n\n \"થેન્ક્યુ, તમે મારી દીકરીને સમયસર હોસ્પિટલ પહોંચાડી. નહીં તો...\"\n\n\"એમાં આભાર ન માનવાનો હોય ! તમારી દીકરી એ મારી દીકરી જ છે ને !\"\n\n \"તમારાં લીધે મારી દીકરીને નવું જીવન મળ્યું છે, તો તમારી દીકરી માટે હું પણ કંઈક તો કરી શકું નેં ! ચાલો આ દુકાનમાં તમને જોઈએ એવાં કલર ને ફટાકડાં લઈ લો.\"\n\n એ ભાઈ, જીવો અને એ દીકરી બાજુની દુકાનમાં ગયાં. જીવાએ રંગોળી માટેના કલર એ દીકરીને જ પસંદ કરવા કહ્યું અને પોતે ફટાકડામાં ફુલઝરનું એક પેકેટ, એક ઝાડવાનું, એક જમીન ચકરીનું અને એક પેકેટ પોપ - પોપનું પેકેટ લેવાં માટે કહ્યું. ત્યાં તો પેલાં ભાઈએ દસ પેકેટનું એક મોટું પેક. એવાં દરેક આઈટમના પેકેટ લઈને જીવાના હાથમાં આપ્યાં.\n\n જીવો ઘડીક ઉપર આકાશમાં તો ઘડીક એ ભાઈ સામે જોઈ રહ્યો. એ બધી વસ્તુ લારીમાં સરખી ગોઠવવા લાગ્યો. ત્યાં તો એ ભાઈએ એમની ગાડીમાંથી ઘર માટે લીધેલાં મીઠાઈના બોક્સમાંથી એક બોક્સ કાઢીને જીવાને આપ્યું.\n\n\"તમારો આભાર કયા શબ્દોમાં વ્યક્ત કરું ?\" જીવો બોલતો હતો ત્યાં જ, \"મારી દીકરી તમારી દીકરી હોઈ શકે તો, તમારી દીકરી મારી દીકરી ન થઈ શકે ?\" કહેતાં એ ગાડી તરફ ચાલતાં થયાં ને ફરી કંઈક યાદ આવતાં પાછા વળ્યાં ને શર્ટના ખિસ્સામાંથી કાર્ડ કાઢીને જીવાને આપતાં કહ્યું, \"આ મારું વીઝીટીંગ કાર્ડ છે. આનાં પર મારા કારખાનાનું એડ્રેસ છે. આ તહેવારો પૂર્ણ થતાં એટલે કે લાભ પાંચમના દિવસે આવીને મને મળજો.\"\n\n દિવસ આથમી ગયો ને અંધારું થઈ ગયું. નાનકડી હેમા દરવાજા પાસે આંટાફેરા કરતી હતી. રાતના આઠ વાગવા આવ્યાં આંટા મારી મારીને થાકી ગયેલી હેમા ઝૂંપડીની બહાર જઈને બેસી ગઈ. નિષ્પલક નેત્રે પપ્પાના આવવાની રાહ જોઈ રહી હતી. છોકરીને બહાર બેસીને પિતાની રાહ જોતી જોઈ કંકુમા પણ વારેવારે ઝૂંપડીની બહાર ડોકું કાઢી જોઈ લેતાં હતાં. \n\n રસ્તા પર દૂર એક લારી આવતી દેખાઈ. તેણીની તીક્ષ્ણ નજરોએ સ્ટ્રીટ લાઇટના આછા પ્રકાશમાં તેના પપ્પાને ઓળખી લીધાં અને તેણી દોડીને સામે ગઈ. તેના પપ્પાએ તેણીને એક હાથેથી ઊંચકીને લારી પર બેસાડી દીધી ને ચૂમીઓથી નવરાવી દીધી. \"રસ્તા પર મીટ માંડીને જ બેઠી હતી, મારી દીકરી !\" \n\n\"હા, બાપુ તમે વચન આપ્યું હતું નેં ! મને ખબર જ હતી કે મારા બાપુ મને આપેલું વચન ક્યારેય નહીં તોડે.\"\n\n જીવો લારી લઈને ઘર પાસે પહોંચે એની પહેલાં જ એ લારી પરથી ઠેકડો મારી દોડતી કંકુમા પાસે પહોંચી બે હાથ પહોળા કરીને બોલી હતી, \"બા, બા.. બાપુ... આટલાં બધાં ફટાકડાં ને રંગોળીના કલર લાવ્યાં.\" તેણીનાં ચહેરા પર, આંખોમાં અને બોલવાના લહેકામાં પોતાની મનગમતી વસ્તુ મળ્યાની ખુશી છલકાતી હતી. તેણીને આનંદવિભોર જોઈ કંકુમાની આંખમાંથી હર્ષાશ્રુ સરી પડ્યાં.\n\nતાપ પરિતાપ છે, આ જીવનની ઘટમાળ !\n\nસુખ માત્ર કે દુઃખ જ !ક્યાં છે સંપૂર્ણ રસથાળ ?\n\nપારખી જાય ઈશ્વરનો અંશ, સૌંદર્ય મનનું;\n\nપામી ભેટ છવાઈ લાલિમા હેમા મુખે નખરાળ !\n\nજીવો ઘરમાં આવી હાથ પગ ધોઈને જમવા માટે થાળી પર બેઠો ત્યારે કંકુમા તેની બાજુમાં બેસી તેની વાહર ઢોળતા હતાં ત્યારે જીવાએ એ ગાડીવાળા ભાઈની, એમની દીકરીની અને હેમા માટે એમને આપેલી આ ભેટની હકીકત કહી એટલે કંકુબાઇએ કહ્યું, \"આજે પણ લોકોમાં માનવતા જીવે છે. કોણ કહે છે માનવતા મરી પરવારી છે ! ?\"\n\n બીજાં દિવસે હેમા કંકુમાની સાથે વહેલી ઊઠી ગઈ ને ઝૂંપડીની બહાર સરસ મજાની રંગોળી બનાવી. દિવસ ઉગતાં એ એની સખીઓને ઘરે બોલાવી લાવી. એનાં પપ્પાએ લાવેલા ફટાકડાં બધાંને બતાવીને ખૂબ જ હરખાવા લાગી. તેણીની બધી સખીઓ પણ આશ્ચર્યથી બધું જોવા લાગી. \n\n જીવાએ તેણીને બધાં ફટાકડાંમાંથી તેની સખીઓને એક એક પેકેટ આપવા કહ્યું. હેમાએ પણ આનાકાની કર્યા વગર ઉલ્લાસભેર ફટાકડાં તેની સખીઓને આપ્યાં. પાંચ દિવસનો દિવાળીનો તહેવાર. એમાં ધનતેરસનો એક દિવસ ઉદાસીમાં ગયો પણ તેની રાત એક અનેરી ખુશી લઈને આવી. ત્યારપછીનાં ચૌદસ, દિવાળી, બેસતું વર્ષ અને ભાઈબીજ બધાં જ દિવસો આનંદ કિલ્લોલ કરતાં વિત્યાં.\n\n દિવાળીના તહેવારો પૂર્ણ થતા જુનાં વર્ષની વિદાય થઈ ગઈ. વર્ષ બદલાઈ ગયું પરંતુ પરિસ્થિતિ ! હા, આ વર્ષે તો જીવાની પરિસ્થિતિ પણ બદલાઈ ગઈ. જીવનની ઘટમાળ પરિવર્તનશીલ છે. જીવાના જીવનની ગાડીને હવે જુના પાટા પર નહોતું ચાલવાનું ! એને લાભ-પાંચમના દિવસે એ ગાડીવાળા ભાઈને મળવા જવાનું હતું. \n\nત્રીજ અને ચોથ બે દિવસ તો આનંદથી વિતેલા તહેવારોની વાતોમાં ને નવી નોકરીનાં હરખમાં ચપટી વગાડતાં જ પસાર થઈ ગયાં.\n\n લાભ પાંચમના દિવસે જીવો કનકભાઈને કારખાને મળવાં ગયો. શેઠે તેને બીજાં દિવસે નોકરીએ લાગી જવાનું કહ્યું. એ તો બીજાં દિવસની રાહ જોવા એ ન રહ્યો ને લાભપાંચમના શુભ દિવસે જ નોકરીએ લાગી ગયો\u200C. એને રહેવા માટે એક ફ્લેટ આપ્યો એટલે એ ઝૂંપડી છોડી ફ્લેટમાં સ્થાયી થઈ ગયો. હાથ લારીની જેમ ધીમી ગતિએ ચાલતી જીવાની જિંદગી હવે મોટરકારની જેમ દોડવા લાગી.\n\n સવારે વહેલાં ઊઠવાની ટેવવાળો જીવો આજે પણ સાડા પાંચ વાગ્યામાં ઊઠી ગયો. પણ હવે ક્યાં એને લારી લઈને શાક માર્કેટ કે અનાજ માર્કેટ જવાનું હતું ! હવે તો એને કારખાને જવાનું હતું ને એય ઠેઠ નવ વાગ્યે. ત્યાં સુધી શું કરવું ? વિચારી એ અગાસી પર ગયો.\n\n આ... હા.. હા... ઉગતાં સૂર્યનું સૌંદર્ય તો જો ! જાણે કોઈ નવવધુ કેસરી પીળી ઝાંય વાળી સાડી પહેરીને નીકળી હોય એવું લાગે છે. ક્યારેય આ તરફ તો સાલું ધ્યાન જ નથી ગયું ? હા, આથમતા સૂરજને જોયો છે ઘણી વખત કામથી પાછા ફરતી વખતે, પણ ઊગતા સૂરજના સૌંદર્યની આભા નિહાળવાનો તો વખત જ ક્યાં હતો ? સવારમાં ઊઠીને તરત જ કામ પર જવાની, કામ મળશે કે નહીં મળે ? એ બધી ચિંતાઓમાં પ્રકૃતિના તત્વોનાં સૌંદર્યને માણી જ નથી શક્યો. એવું વિચારતો એ થોડીવાર આંખો બંધ કરી સૂર્યના કોમળ કિરણોને પોતાના શરીર પર ઝીલવા લાગ્યો.\n\nતેને આંખો બંધ કરી એટલે તેનો ભૂતકાળ કેમેરાના રોલની જેમ તેની આંખો આગળથી ઘડીક વારમાં ફરી ગયો. બાળપણથી માંડી ને આજ સુધી જિંદગી કેટલાય ચક્ર ફરી ગઈ. આજ તો જીવનની ઘટમાળ છે. નસીબ આડેથી પાંદડું ખસ્યું ને તેને ફરી કારખાનામાં નોકરી મળી ગઈ. \n\nએ ઉપર આભમાં જોઈ હાથ જોડી ભગવાનનો આભાર વ્યક્ત કરવા લાગ્યો અને સાથે આજીજી પણ કરી કે, મારી જેમ એ ઝૂંપડપટ્ટીમાં રહેતાં બધાંની જિંદગીનાં ચક્રને તું ફેરવી દે ! એ બધાં પણ આથમી રહેલાં સૂર્યનાં અંધકારમાંથી બહાર નીકળી આ ઉગતાં પ્હોરે રક્તિમ લાલિમા પાથરતા સૂર્યના સૌંદર્યને નિહાળી માણી શકે.",
      "duration": "13 mins",
      "category": "Abstract"
    },
    {
      "id": 23,
      "title": "પછી શું",
      "story_name": "હું બેઠક ખંડમાં બેઠી હતી. ટીવીમાં સમાચારો આવી રહ્યા હતા. સાંજનો સમય હતો. કામ કરી પરવારી ચૂકી હતી. મારા પતિ પોતાના મિત્રોને મળવા નિયતક્રમ અનુસાર જીમખાના ક્લબ ગયા હતા. આંગણમાં મારો સૌથી નાનો દીકરો એના વ્હાલા પાલતુ કૂતરા જોડે સ્નેહસભર ક્ષણો વિતાવી રહ્યો હતો. હું એને ધ્યાનથી બેઠક ખંડમાંથી એકીટશે નિહાળી રહી હતી. એના નિર્દોષ યુવાન ચહેરામાં મને એકમાત્ર આશાની કિરણ ઝળહળતી દેખાઈ રહી હતી. એનો પ્રેમાળ હાથ વારે વારે એ મૂંગા પ્રાણીને હેતસભર પંપાળી રહ્યો હતો. કૂતરાના શરીરના વાળને એ થોડા સમય પહેલા જ ધોઈને આવ્યો હતો. એ પ્રાણીમાં એનો જીવ હતો. એટલે જ એના બિસ્કિટથી લઈ એની નીંદર સુધી એની ઝીણામાં ઝીણી દરકાર એ લેતો. કોલેજથી આવ્યા બાદ એ એના પ્રિન્સ જોડે જ મોટાભાગનો સમય વિતાવતો. ક્યારેક એને લઈ વોક પર નીકળી પડતો તો ક્યારેક પોતાનું ગિટાર એની આગળ એવી રીતે વગાડતો જાણે એ પ્રાણી એ ગિટારમાંથી નીકળી રહેલી ધૂનનો મર્મ બરાબર સમજી રહ્યો હોય. એના ઓરડામાં દૂધ આપવા જાઉં તો ઘણીવાર હું એને પ્રિન્સ જોડે વાતો કરતો પણ સાંભળતી. જો કે એ જુદી વાત કે એ વાર્તાલાપ એકતરફી જ રહેતો. એને નિયમિત પ્રાણીના ડોક્ટર પાસે તપાસ માટે પણ લઈ જતો. જો એને ઊંઘ ન આવે તો એની જોડે આખી રાત જાગતો બેસી રહેતો. એને શું જોઈએ છે અને શું નહીં એ એક પણ શબ્દના આશરા વિના જ એ સમજી લેતો. \n\nક્યાંક માનવી મૌન પણ સમજી લેતા હોય છે ને ક્યાંક શબ્દો પણ ...\n\nમારા અન્ય ત્રણ દીકરાઓ ન મારું મૌન સમજી શક્યા હતા, ન મારા શબ્દો !\n\nમને હજી પણ એ દિવસ યાદ હતો જયારે હું અહીં આ જ બેઠકખંડમાં બેઠી હતી. શાકભાજી સમારી રહી હતી. મારા પતિ પણ હાજર હતા. ભારતીય ક્રિકેટ ટિમ જીતી રહી હતી એ વાતનો ઉત્સાહ એમની ટીવી પર ચોંટેલી ચશ્માવાળી આંખોમાં સ્પષ્ટ દેખાઈ રહ્યો હતો. મારો મોટો દીકરો એ દિવસે થોડા ખચકાટ જોડે બેઠક ખંડમાં પ્રવેશ્યો હતો. એના શરીરના હાવભાવો પરથી જ હું કળી ગઈ હતી કે કશુંક તો અસામાન્ય હતું. થોડો સમય તો એ મેચ નિહાળવાનો ડોળ રચી રહ્યો. વચ્ચે વચ્ચે મને પણ અચૂક તાકી લેતો. પછી ટેબલ પરના જગમાંથી બબ્બે ગ્લાસ પાણી ગટગટાવી ગયો. હાથપગ નિષ્ક્રિય હલનચલન કરી રહ્યા હતા. હું ઉપરથી નીચે સુધી એનું સૂક્ષ્મ નિરીક્ષણ કરી રહી હતી, એ વાતની એને ખબર હતી,એની મને પણ ખબર હતી. \n\n\" મમ્મી, પપ્પા, આઈ એમ ઈન લવ. \"\n\nહિંમત ભેગી કરી એણે એક જ ક્ષણમાં ધડાકો કરી મુક્યો. મારા હાથમાંની છરી સુન્ન થઈ ગઈ. મારા પતિના ચશ્મા આંખ ઉપરથી ખસી હાથમાં આવી પડ્યા. એમના ચહેરા ઉપર ભારતીય ક્રિકેટ ટીમની વિજયની ખુશી કરતા પણ વધુ વિશિષ્ટ આનંદ ઉલ્લાસ છવાઈ ગયા. \n\n\" હુ ઈઝ ઘી લકી ગર્લ ? \"\n\nમારા પતિ જે ટાઢા મનથી વાત કરી રહ્યા હતા એ જોતા હું સ્તબ્ધ જ રહી ગઈ. પણ એ જે નામ ઉચ્ચારવાનો હતો એની મને પૂર્વ ખાતરી હતી. એ વાતની સાંત્વના થકી મને ધીરજ ધરવામાં સરળતા રહી. \n\nહું જાણતી હતી કે એ નામ ઝંખના હતું. અમારા પાડોશીની દીકરી. ઝંખના મારી આંખો સામે ઉછરી હતી. અત્યંત શાંત, સરળ સ્વભાવની. માતાપિતાની એકની એક દીકરી. ભણવામાં હોંશિયાર. રાંધણકળામાં પાવધરી. અત્યંત સંસ્કારી અને સુસંસ્કૃત. મેં તો મનોમન એને પોતાની વહુ જ બનાવી લીધી હતી. બન્ને બાળપણમાં જોડે આંગણમાં રમતા હોય ને હું ન જાણે કેટલાયે સ્વપનાઓ સેવી લેતી. આયુષને પણ એની જોડે રમવાનું ઘણું ફાવતું. બન્ને કદી લડતા ઝગડતા નહીં. એકબીજાના રમકડાંઓ હળીભળીને રાજીખુશી વહેંચી લેતા. વારેતહેવારે ઝંખના તો અમારા ઘરે જ હોય. જાણે આ જ ઘરની દીકરી ન હોય ! એના માતાપિતા જોડે આમ તો ઝંખના સંબંધી અમે કોઈ વાત છેડી ન હતી. ન એ લોકોએ કદી આગળથી કોઈ ચર્ચા છેડી હતી. પણ કેટલીક વાતો કહેવાની કે જણાવવાની હોતી નથી. એ તો સમજી જ લેવાની હોય. ઝંખના મારા મોટા દીકરાની વહુ બની મારા ઘરમાં આવશે એ વાત પણ એ જ પ્રકારની હતી. શાકભાજીની થાળી બાજુ પર કરી હું ઉભી થઈ. આયુષને ગળે લગાવી લીધો. \n\n\" બોલ ક્યારે વાત કરવા જઈએ ? \"\n\nઆયુષે તો હર્ષમાં મને ખોળામાં જ ઊંચકી લીધી અને ગોળગોળ ચક્કર પણ કપાવ્યા. \n\n\" ઓહ મમ્મી, આઈ લવ યુ. હું જાણતો જ હતો તું મને સાથ આપીશ. તારાથી વધુ મારા મનને કોણ સમજે ? \"\n\nજયારે મને સોફા પર બેસાડી તો હજી પણ મગજમાં ચક્કર ચઢી રહ્યા હતા. એણે ઉતાવળમાં પોતાનો મોબાઈલ ખિસ્સામાંથી નીકાળ્યો અને ફોટો ગેલેરીમાંથી એક તસ્વીર ખોલી મોબાઈલ એના પપ્પાના હાથમાં થમાવી દીધો. હું કશું સમજી શકું એ પહેલા એના પપ્પાએ પૂછ્યું,\n\n\" શું નામ છે ? ''\n\nમારા મનમાં ધ્રાસ્કો પડ્યો. હું હેરત જોડે આયુષને તાકી રહી. એણે લજાઈને કહ્યું,\n\n\" મયુરી. મારી ઓફિસમાં કામ કરે છે. આપણા પડોશમાં શ્રીકાંત સાહેબ રહે છે એમના દૂરના સંબંધીની દીકરી છે. \"\n\nએ જ સમયે ટીવી ઉપર રમાતી મેચમાંથી ધારદાર ચીસો ગુંજી ઉઠી,\n\n\" હાઉઝ ધેટ ? \"\n\nઅમ્પાયરે હવામાં એક આંગળી ઉપર ઉઠાવી અને ભારત જીતી ગયું. મારા પતિ અને મારો દીકરો ખુશીથી નાચી ઉઠ્યા, બમણી ખુશીથી. \n\nમારો ચહેરો તદ્દન મેચ હારેલી ટીમના ખેલાડીઓ જેવો જ ઉતરેલો હતો.અને હું પણ એમની જેમ જ લાચારી જોડે આંખો સામેનો હર્ષોલ્લાસ ચહેરાના સપાટ હાવભાવો જોડે નિહાળી રહી હતી.\n\nપછી શું ?\n\nમયુરી થોડા જ સમયમાં ઘરમાં પ્રવેશી. પરંતુ એ આયુષની પસંદગી હતી, મારી નહીં. હું જયારે પણ ઝંખનાનો ઉતરેલો ચહેરો નિહાળતી કે એના માતાપિતાની આંખોમાં હેરતભર્યા મૌન પ્રશ્નોની શ્રેણી નિહાળતી ત્યારે તો મારા મનની દાઝ પરાકાષ્ઠાએ પહોંચી જતી. આયુષ જોડે ઠઠ્ઠામશ્કરી કરતી એ મોડી રાત્રે ઘરમાં પ્રવેશતી ત્યારે હું બેઠક ખંડમાં જ બેસી રાહ જોતી હોવ અને પછી,\n\n\" આયુષ આટલું મોડું થાય તો એક કોલ કરીને જણાવી તો દેવાય ને, બેટા ? તને ખબર છે હું ચિંતામાં જમી પણ નહીં ? \" \n\nમારું ઈમોશનલ બ્લેકમેલિંગ મયુરીના આનંદજગત પર કાતર ફેરવી નાખતું અને એના ચહેરા પર ફરી વળતા અપરાધભાવો મારા મનને અનેરો સંતોષ અર્પી દેતા. આયુષ મને પોતાના હાથે જમાડતો અને એ શયનખંડમાં એની રાહ જોતી રહેતી. મારું મન અંદરથી ગદગદ થઈ રહેતું. \n\nઓફિસેથી આવીને એ ઉતાવળ જોડે રસોડામાં પ્રવેશતી.\n\n\" મમ્મી, હું મદદ કરું ? \"\n\nહું નાકનું ટેરવું ચઢાવી કહી દેતી, \n\n\" જરૂર નથી. ઝંખના આવવાની છે. \"\n\nઝંખના આવતી અને એની જોડે બેટા, આ આપ ને, પેલું આપ ને, કુકર ખોલી નાખ, આ ચાખી જો તો... હું વ્યસ્ત હોવ એનાથી વધુ વ્યસ્ત હોવાનો દેખાવ કરતી. જાણે મયુરી તો ત્યાં હોય જ નહીં એમ. થોડા સમયમાં જ એનો જીવ રૂંધાઈ ઊઠતો અને એ રસોડાની બહાર તરફ નિરાશ ડગલે જતી રહેતી. એ સમયે મારી આત્મા તૃપ્તિની અનુભૂતિ કરતી. ખબર નહીં એ આયુષને ફરિયાદ કરતી કે નહીં. પણ આયુષ જયારે જમવાના ટેબલ પર હોય ત્યારે મને ગંભીરતાથી જોતો રહેતો. કશું બન્યું જ ન હોય એમ હું એની થાળીમાં દાળ મૂકી દેતી,\n\n\" આ ચાખી તો જો. ઝંખનાએ બનાવી છે. એની રસોઈકલાના તો જેટલા વખાણ કરીએ એટલા ઓછા. \"\n\nએ સમયે મયુરીનો ચહેરો જોવાલાયક હોય. દિવસે ને દિવસે મયુરી પ્રત્યેની મારી ઘૃણા વધતી જ જતી હતી. મારું ચાલે ને તો હું એનો બધો સામાન ઊંચકીને ઘરની બહાર ફેંકી આવું. પણ એ માટે કોઈ કારણ તો જોઈએ ને. એની નાનામાં નાની ને ઝીણામાં ઝીણી ભૂલોને હું બિલોરી કાચ વડે શોધતી રહેતી. પૂજા કરવા માટે એ મોડી કેમ પહોંચી, ઓફિસેથી પરત થતા એણે ખરીદેલા ઘરના સામાનમાં કયો સામાન એ ભૂલી ગઈ, ટોસ્ટરની સ્વીચ ઓન રાખીને જતી રહી, સંબંધીના બેસણામાં ન આવી, ખીચડીમાં વધારે ઘી વાપરે છે વગેરે ...વગેરે...એ અકળાતી. ખુબ અકળાતી. એના ચહેરાના હાવભાવો બધું જ સ્પષ્ટ કહી દેતા. પરંતુ ઘર્ષણ બે તરફથી થાય. એ સામો જવાબ આપતી નહીં, કશો વિરોધ દર્શાવતી નહીં. મારી વાતોને જાણે એક કાનમાંથી સાંભળી બીજા કાનમાંથી કાઢી નાખતી. પરિણામે હું પણ અકળાતી. ખુબ અકળાતી. આમ છતાં મારા પ્રયાસો યથાવત રહેતા. એ જ આશાએ કે એક દિવસ એ જાતે જ મારી રોકટોક અને નિંદાથી કંટાળી ઘર છોડી જતી રહેશે. \n\nઆવા બધા પ્રયાસોની વચ્ચે એક દિવસે એ અને આયુષ ઘરમાં પ્રવેશ્યા. બન્નેના ચહેરા દરરોજ કરતા જુદા હાવભાવોનું દર્શન કરાવી રહ્યા હતા. આંખો નીચે તરફ ઢળેલી હતી. ઘરમાં આવતાની જોડે ઊંચા અવાજે \"આ'મ હોમ\" કહેવાની આદત ધરાવતો આયુષ મારા અને મારા પતિની સામે બેઠક ખંડમાં આવીને શાંત ઊભો રહી ગયો. એક નજર મયુરી તરફ નાખી કે મયુરી એના શયનખંડ તરફ જતી રહી. મારા મનમાં ખુશીની લહેરો મૌન ઉછળવા માંડી હતી. જરૂર કશુંક અજુગતું ઘટ્યું હતું. બન્ને લડી પડ્યા હોય તો હું તો કોઈને કશું સમજાવવાની ન હતી. મેં મનોમન નક્કી કર્યું ત્યારે ગરદન ઉત્સાહમાં થોડી હાલી પણ ખરી. \n\nટીવીનો અવાજ બંધ કરી પરિસ્થિતિની ગંભીરતા તપાસવા મારા પતિએ ધીમેથી પૂછ્યું, \n\n\" આયુષ, મયુરીને શું થયું ? તેં એને કશું કહ્યું ? \"\n\n''હા \" આયુષના સ્વરમાં કડકાઈ હતી. મારું અંતર એ કડકાઈ પર વારી ઊઠ્યું. મારો ચહેરો પૂર્ણ ચન્દ્ર સમો ચળકી ઊઠ્યો. \n\n\" શું કહ્યું તેં એને ? \" મારા પતિના અવાજમાં બમણી કડકાઈ વ્યાપી. \n\n\" એ જ કે...\" ત્રણ હજી કડક શબ્દો ઉપર એ અચાનકથી અટકી પડ્યો. \n\nએના પિતા નજીક જઈ એણે ધીમે રહી પોતાનો હાથ એમના ખભા ઉપર ગોઠવી દીધો. મારા કાન અતિઉત્સાહિત થઈ ઊઠ્યા. અચાનકથી આયુષનો રવ સુંવાળો બની ગયો. પોતાના પિતાના કાન નજીક જઈ એ હળવેથી બોલ્યો, \n\n\" તમે દાદા બનવાના છો. \"\n\nમારા શરીરનું લોહી ફ્રિજમાં મુકેલા પાણી જેવું ટાઢું થઈ ગયું. બાપ દીકરા એકબીજાને એ રીતે ભેટી પડ્યા જાણે વિશ્વ જીતી ગયા હોય. આયુષે મને ફરી પહેલાની જેમ જ ગોદમાં ઊંચકી લીધી અને ખુશીના આવેગમાં ગોળ ગોળ ચક્કર કાપવા માંડયો. જયારે મને સોફા પર બેસાડી ત્યારે મગજમાં તમ્મર ચઢી રહ્યા હતા. અનાયાસે મારી આંખો ભીંજાઈ ગઈ. આયુષ ચિંતિત થયો. \n\n\" મમ્મી, તું રડે છે ? \"\n\nએના પપ્પાએ મારા વતી જવાબ આપી દીધો. \n\n\" બેટા, એ તો ખુશીના આંસુ છે. સાચું કહ્યું ને ? \"\n\nએમના પ્રશ્નના ઉત્તરમાં હું એમને સ્તબ્ધ બની તાકતી જ રહી ગઈ. \n\nએ દિવસે મયુરીએ મારી ક્રાંતિની અગ્નિ પર પાણી ફેરવી મૂક્યું. શતરંજની રમતમાં સામે તરફના ખેલાડીને ચારે તરફથી માત આપતા ખેલાડી જેમ મયુરી મારી સામે જોર જોર હસી રહી હોય એવી મને ભ્રાંતિ થવા માંડી.  \n\nપછી શું ?\n\nહવે તો મારે મયુરીની સંભાળ રાખવાની હતી. એને યથાયોગ્ય આરામભર્યું વાતાવરણ પૂરું પાડવાનું હતું. આયુષ વ્યસ્ત હોય તો ગાઈનીક પાસે લઈ જવાની હતી. એ મને દાદી બનવાનું સુખ આપવાની હતી એટલે એને સુખી રાખવાની જવાબદારી મારા ખભે આવી પડી હતી. કેટલીક ફરજો આપણે નિભાવવાની જ હોય છે. એમાંથી છુટકારો શક્ય નથી. મારો પણ છુટકારો શક્ય ન હતો. મેં પણ હથિયાર નાખી દીધા હતા. પણ હજી પણ મનના ખૂણામાં કોઈ છુપી દાઝ થાક્યા વિના ચૂપચાપ એની ફરજ નિભાવી રહી હતી. એટલે મયુરી માટેની દરેક ફરજ નિભાવ્યા બાદ પણ બધી પ્રક્રિયાઓ યાંત્રિક ઔપચારિકાતો જ અનુભવાઈ રહી હતી. એ ઔપચારિકતાના ભાર નીચે કચડાયેલી મારી આત્મા ક્ષણ ક્ષણ ગૂંગળાઈ રહી હતી. એવા જ એક ભારે દિવસે હું ડાઈનિંગ ટેબલ ઉપર મારા પતિ, મોટો દીકરો, ગર્ભવતી વહુ અને અન્ય ત્રણ દીકરાઓ જોડે ભારે હૈયે જમણ કરી રહી હતી. બધા મૌન જમણ કરવામાં વ્યસ્ત હતા. મારી સામેની ખુરશી ઉપર મયુરી હતી. એને નિહાળ્યા બાદ વારેઘડીએ ઝંખનાનો ચહેરો નજર આગળ તરી આવતો હતો. અંતરની ગૂંગળામણ અસહ્ય બની રહી હતી. અચાનક મારી નજર મારા બીજા ક્રમાંકના દીકરા ઉપર ઠરી. મનમાં કોઈ અણધાર્યો વિસ્ફોટ થયો હોય એમ મારા ચહેરા ઉપર એક મોટું સ્મિત ફરકી ઊઠ્યું. મને એની તરફ અચાનક સ્મિત જોડે નિહાળતા જોઈ એ મને શંકાની દ્રષ્ટિએ જોઈ રહ્યો. ત્યારબાદ એણે એક દ્રષ્ટિ ડાઈનિંગ ટેબલ પર જમી રહેલા પરિવારના અન્ય સભ્યો તરફ નાખી. બધા નીચી નજરે પોતપોતાના કોળીયાઓમાં પરોવાયેલા હતા. એના ચહેરા પર કોઈ અજાણ્યા ભયના વાદળો છવાઈ ગયા હોય એમ એના ગળામાંનું થુંક મને નીચે સરકતું દેખાયું. \n\nમારી નજર હજી પણ એની ઉપર જ કેન્દ્રિત હતી. પરંતુ મારો પ્રશ્ન મારા પતિ માટે હતો. \n\n\" આપણે આરવ માટે ઝંખનાનો હાથ માંગીએ તો કેવું ? \"\n\nએ જ ક્ષણે આરવના ગળામાં કશું અટકી ગયું અને એને ખાંસીનો ઉભરો આવ્યો. પડખે બેઠા આયુષે એને ગ્લાસમાં પાણી રેડીને આપ્યું. મારા અન્ય બે દીકરાઓ અને વહુની નજર આરવ ઉપર એવી રીતે આવી ઠરી હતી જાણે એ બધા લગ્નના મંડપમાં હોય અને આરવ ઘોડી ઉપર ચઢ્યો હોય. મારા મનમાં ઊગી નીકળેલા વિચારના બીજને મારા પતિ થકી પોષણ મળે એ આશ જોડે હું એમને ઉત્તેજનાભર્યા હાવભાવો જોડે નીરખી રહી. એમની નજર પણ આરવ પર જ હતી. પરંતુ એમના જવાબની દિશા મારી તરફ હતી. \n\n\" વિચાર તો સારો છે. પણ એકવાર આરવને પૂછી લે. \"\n\nએકવાર મેચ હારી ગયા પછી ખેલાડીઓ બીજી મેચમાં પ્રાણ રેડી મંડી પડ્યા હોય એમ આ વખતે તો હું હાર ન જ માનીશ એવી ધગશ અને હઠના બમણા પ્રવાહમાં વહી રહેલા મારા કઠણ શબ્દો ડાઈનિંગ ટેબલના વાતાવરણમાં વરાળ માફક ફરી વળ્યાં.\n\n\" એમાં આરવને શું પૂછવાનું હોય ? એ આયુષ જેવો નથી. માતાપિતાની મરજી એના માટે ઈશ્વરની મરજી છે. એ ત્યાં જ લગ્ન કરશે જ્યાં એની મમ્મી કહેશે. હવે તો એની નોકરી પણ સ્થાયી થઈ ગઈ છે. સારું એવું કમાય છે. ઝંખનાના માતાપિતા હા જ પાડશે. દીકરી આંખની આગળ રહે એ સિવાય માતાપિતાને બીજું શું જોઈએ ? જ્ઞાતિમાં દીવો લઈને નીકળે તો પણ મારા આરવ જેવો વર એમને ન મળે. કેમ આરવ ? \"\n\nમેં આરવને પ્રશ્ન પૂછ્યો ત્યારે મારા ચહેરા પર એક પહોળું સ્મિત હતું. પરંતુ મારી આંખો એને રહેંસી રહી હતી. એનાથી સામો ઉત્તર ન આપી શકાય એ માટે મારા શરીરના કડક હાવભાવો મક્કમ પહેરો ભરી રહ્યા હતા.\n\nમેં એક નજર મારા પતિ તરફ કરી. એમની નજર મારી વહુ પર જડાઈ. મારી વહુએ નીચી નજર ઢાળી સૂપ ફરીથી પીવા માંડ્યું. આરવને ફરીથી ખાંસીનો ઉભરો આવ્યો. પડખે બેઠો આયુષ હળવે હાથે એની પીઠ થપથપાવા માંડ્યો. મારું મન વિજય પતાકા લહેરાવી રહ્યું.\n\n\" ઝંખનાનું કુટુંબ રજાઓ ઉજવી બે અઠવાડિયામાં પરત થવાનું છે. તેઓ પરત થાય કે હું વાત આગળ વધારી દઈશ.\"\n\nડાઈનિંગ ટેબલ ઉપરથી ફક્ત કાંટા અને ચમચીના અવાજો આવી રહ્યા હતા. મારું વિધાન સર્વાનુમતે સ્વીકારાઈ ચૂક્યું હતું. \n\nપછી શું ?\n\nત્યારબાદના પંદર દિવસો અત્યંત ઉત્સાહમાં પસાર થયા. રાત્રિઓ પહેલાની જેમ ચેનસભર ઊંઘમાં વીતી. જાણે મન પરથી કોઈએ મણ મણ જેટલો ભાર હળવો કરી મુક્યો. મેં ઘણી બધી ખરીદીઓ કરી. મન ભરીને મીઠાઈઓ તૈયાર કરી. વેવિશાળનું મેન્યુ મારા પતિ જોડે નક્કી કરી નાખ્યું. કયા હોલમાં વેવિશાળ થશે એ અંગે ચર્ચાવિચારણા કરી નાખી. ઝંખના વહુ બની ઘરમાં આવવાની હતી. એના માટે એક ઓરડો ખાસ રિનોવેટ કરાવવાની યોજના પણ ઘડી નાખી. જે સાંજે ઝંખનાનું પરિવાર ઘરે પરત થવાનું હતું એ આખો દિવસ મારી નજર પ્રાંગણની બહાર તરફના માર્ગ ઉપર વારેવારે ડોકાઈ જતી હતી. એક એક ક્ષણ વિતાવવી અઘરી થઈ રહી હતી. સાંજે જયારે બહારના માર્ગ તરફ ઓટોરિક્ષાનો અવાજ સંભળાયો ત્યારે હું રસોડામાં હતી. લોટવાળા હાથ જોડે જ હું બહાર ધસી આવી. ઓટોરિક્ષામાંથી ઝંખનાની ઝાંખી મેળવવા હું અધીરી થઈ. મારા આશ્ચર્ય વચ્ચે એ ઓટોરિક્ષામાંથી આરવ ઉતર્યો. એના ગળામાં ફૂલોની હારમાળા હતી. એની પાછળ એક યુવતી પણ ઓટોરિક્ષામાંથી નીચે ઉતરી આવી. એના ગળામાં પણ એવી જ એક ફૂલોની હારમાળા હતી. યુવતીના હાથમાં લાલ બંગડીઓ હતી, ગળામાં તાજું બંધાયેલું મંગળસૂત્ર અને સેંથામાં સિંદૂર પૂરાયેલું હતું. \n\nઆરવે મને આયુષની જેમ ગોદમાં ઉઠાવી નહીં. ન તો મને ઊંચકી ગોળ ગોળ ચક્કર કપાવ્યા. આમ છતાં મારા મગજમાં તમ્મર ચઢી ગયા અને હું પ્રાંગણની દાદરો પર ફસડાઈ પડી. \n\nપછી શું ?\n\nઆરવની પસંદગીની યુવતી જોડે એણે મંદિરમાં ફેરા ફરી લીધા હતા. મારા તરફથી જ નહીં યુવતીના પરિવાર તરફથી પણ મંજૂરી મળવાની કોઈ શક્યતા ન હતી એટલે. મંજૂરી મળે જ કઈ રીતે ? આંતરજ્ઞાતિ લગ્ન કઈ નાનીસૂની વાત કહેવાય ? મારું અંતર તો જાણે બેસી જ પડ્યું હતું. એક વર્ષ સુધી બબાલ થઈ ! યુવતીના ઘરવાળાઓએ યુવતીને ઉપાડી જવાનો આરવ ઉપર આરોપ મૂક્યો. પોલીસમાં ફરિયાદ કરી. પોલીસ ઘરે આવી. એ તો યુવતી પોતાની જોડે પોતાના ડોક્યુમેન્ટ્સ લઈને આવી હતી એટલે એ બાલિગ હતી અને લગ્ન એની મરજીથી થયા છે એ સાબિત કરી શકાયું. નહિતર...!\n\nસમાજમાં મારી અને મારા પરિવારની સચવાયેલી આબરૂના જાણે કાંકરા થઈ ગયા. લગ્નસમારંભોમાં કે અન્ય સામાજિક પ્રસંગોએ લોકોની નજરો અમને રહેંસવા લાગી. વાતવાતમાં, વ્યંગ કે મશ્કરીના આવરણમાં સંભળાતા મહેણાં ટોણાથી હું અંદરથી ભાંગવા લાગી. શ્રીમતી વ્યાસે એમના દીકરાના લગ્નના રિસેપશનમાં તો મારી નવી વહુનું નામ પૂછવાને બહાને એની જ્ઞાતિના કુરિવાજો અંગે નફ્ફટાઈથી પ્રશ્નો પણ કર્યા. જોકે એમનો દીકરો તો વિદેશી વહુ લાવ્યો હતો. પણ ગ્રીનકાર્ડ આપનાર જ્ઞાતિને તો સમાજ અહોભાવથી જ નિહાળતો હોય છે. એમની સંસ્કૃતીને પ્રશ્ન કરવાની હામ કોઈ ભરે ખરું ? \n\nરિસેપશનમાંથી ઘરે પરત થતા ઘરના પ્રાંગણમાં જ મારા પતિએ બાળકો ન સાંભળે એમ હળવા સ્વરે કહ્યું હતું,\n\n\" મિસિસ વ્યાસને જે કહેવું હોય એ કહેવા દે. એમના મંતવ્યો આપણા ઘરનું વાતાવરણ શા માટે દૂણાવે ? આરવ ખુશ છે એ વાત આપણા માટે મહત્ત્વની હોવી જોઈએ. કેટલા સમય પછી હવે એનું લગ્નજીવન માંડ માંડ પાટા ઉપર ચઢ્યું છે. બિચારી સુધાનો વિચાર કર. એના માતાપિતાએ તો એનાથી મોઢું ફેરવી લીધું છે. જો આપણે પણ એને તરછોડી દઈએ તો ...જો પરિવારમાં એક પણ સભ્ય ખુશ ન હોય તો એની અસર આખા પરિવારની ખુશી પર પડતી હોય છે. \"\n\nએ તો મને ભાષણ સંભળાવી ઘરની અંદર પ્રવેશી ગયા. પણ હું તો થોડી ક્ષણો સુધી ત્યાં જ સ્તબ્ધ ઊભી રહી ગઈ. શ્રીમતી વ્યાસે આમ ખોટું પણ શું કહ્યું હતું ? જે છોકરી એના માતાપિતાની ન થઈ એ કોઈની ન થાય. આખી રાત મારા મનમાં વિચારોના વંટોળ ફૂંકાતા રહ્યા. હું એક પડખું ફેરવી બીજું પડખું બદલતી રહી. બાજુમાં ઘસઘસાટ ઊંઘી રહેલ પતિ તરફ મારો ઘૃણાનો મૌન સ્ત્રોત વરસતો રહ્યો. મારા આરવને કોઈએ ચાલાકીથી પોતાની જાળમાં ફસાવી લીધો હતો અને હું કશું કરી શકી ન હતી. \n\nએ અપરાધભાવ મનમાં ધીરે ધીરે જ્વાળામુખી જેમ ખદબદી રહ્યો હતો. એની જોડે સુધા તરફની નફરત દિવસે ને દિવસે વધી રહી હતી. એ મયુરી જેમ નોકરી કરતી ન હતી. એટલે આખો દિવસ એનો મોટાભાગનો સમય મારી જોડે જ પસાર કરવાનો હોય. ટૂંકમાં મારે જ એને સૌથી વધુ બરદાસ્ત કરવાની હતી. પણ બરદાસ્ત કરવું અશક્ય હતું. એની રસોઈ કોઈ જુદા જ પ્રકારની હતી. એની રાંધવાની કળા એની જ્ઞાતિનું પ્રતિનિધિત્વ કરતી હતી. જે મારાથી સહેવાતું ન હતું. એટલે રસોડામાં હું એને કોઈ પણ વસ્તુને હાથ લગાડવા દેતી નહીં. હવે તો ઝંખનાના પણ વેવિશાળ નક્કી થઈ ચુક્યા હતા. એટલે ઘરમાં એની અવરજવર પણ નહિવત બની હતી. \n\n\" હું મદદ કરું ? \" એ ડહાપણ કરતી. હું નાકનું ટેરવું ચઢાવી સીધું કહી દેતી,\n\n\" ના, જરૂર નથી. મારી મયુરી સાંજે આવીને મદદ કરી નાખશે. \"\n\nએનો ચહેરો ઉતરી પડતો. એના ઉતરેલા ચહેરા થકી મારા મનને અદમ્ય તૃપ્તિ થતી. મંદિરે જવાનું હોય તો હું મયુરીને લઈ નીકળી પડતી. ખબર નહીં કેમ ? પણ સુધાના ઘરમાં આવ્યા બાદ મને ધીમે ધીમે મયુરી હવે ગમવા માંડી હતી. કદાચ એ પહેલા મેં એને ધ્યાન દઈ ઓળખવાનો પ્રયાસ જ કર્યો ન હતો.પરંતુ સુધાના આવ્યા બાદ મારું ધ્યાન મારી ગર્ભવતી વહુ પર જ ઓળઘોળ રહેતું. એને લાડ અને પંપાળ કરાવવામાં મને અનેરો આનંદ મળતો. એ દરેક રીતે મારા સ્નેહ અને વાત્સલ્યની હકદાર તો હતી. એ અમારી જ્ઞાતિની હતી. અમારી પરંપરાઓ, રીતિરીવાજો અને સંસ્કૃતિથી સંપૂર્ણ પરિચિત પણ હતી અને એને અનુસરતી પણ હતી. એની જોડે સામાજિક પ્રસંગોમાં હાજરી આપવાથી મન રાજીરેડ રહેતું. એની જોડે હોવ ત્યારે બધાની નજરમાં મારા માટે પહેલા જેવા જ માનસન્માન મને નિહાળવા મળતા. ઉપરાંત એ મને દાદી બનવાનું સુખ આપવા જઈ રહી હતી. મારા ઘર જોડે એ કેટલી સહજતાથી ભળી ગઈ હતી. એની ટેવો, આદતોમાં કોઈ પણ ભાતીગત કે પ્રાંતીગત ભિન્નતા ન હતી. ટૂંકમાં મને મયુરીની અંદર મારી જ છબી દેખાતી. \n\nએની તરફનો પ્રેમ અને લાગણીઓ સુધાને એ આડકતરો સંદેશો પણ અચૂક આપતો કે મારા ઘરમાં કે હૃદયમાં એ કદી મયુરી જેવું સ્થાન બનાવી ન જ શકે. આરવ બધું જાણતો હતો. મારી આગળ તો એ જીભ ઉપાડતો નહીં. પણ પિતાની જોડે એકાંતમાં મારી ફરિયાદો જરૂર કરતો. એટલે તો એની જોડે બહારથી આવ્યા બાદ મારા પતિ શયનખંડના એકાંતમાં એ રાતે સુધા પ્રત્યેના વલણ વર્તન અંગે મને લાંબા લચક ભાષણ સંભળાવતા. હું કાન પર ઓશીકું મૂકી ઊંઘી જતી.\n\nમયુરીએ બાળકીને જન્મ આપ્યો ત્યાર બાદ તો મેં એને ઘરની રાણી જ બનાવી મૂકી. એક પણ કામ ને એણે હાથ લગાડવાનો ન હોય. એને બધું એના ઓરડામાં જ મળતું. એને અને આયુષને કદી એકલા ફરવા જવું હોય તો હું મારી પૌત્રીની રાજીખુશીએ દેખરેખ પણ રાખતી. મયુરીના માતાપિતાને અવારનવાર ઘરે જમવાના આમંત્રણ મળતા અને અમે પણ ઘણીવાર એમના ઘરે આમંત્રિત થતા. સુધાના ઘરવાળા તો એનું મોઢું પણ જોવા ઈચ્છતા ન હતા અને હું પણ. \n\nઆ બધી ઘટનાઓ વચ્ચે મારો ત્રીજા ક્રમાંકનો દીકરો સુમિત કામ કરવા માટે વિદેશ જતો રહ્યો હતો. મને એની ઘણી ચિંતા રહેતી. મારા બાકી ત્રણ દીકરાઓ બહારનું જમવાના શોખીન. પણ સુમિતને તો ઘરનું જ જમણ જોઈએ. એ પણ એની મમ્મીના જ હાથનું. એ ઘણો અંતર્મુખી. ખપ પૂરતી જ વાતો કરે. મોટેભાગે મારા જોડે જ. કોઈની જોડે ઝાઝી મગજમારી નહીં. કોઈની આગળ માથું ઊંચકે નહીં. પુસ્તકમાં જ એનું માથું ઢળેલું રહેતું. આંગળીએ ગણી શકાય એટલા જ મિત્રો. એક નંબરનો ઘરકુક્ડો. સામાજિક પ્રસંગોએ એને કાયદેસર ઘસડીને લઈ જવો પડે. ઘણા લોકો તો એમ જ માનતા કે મારા ત્રણ જ દીકરાઓ છે. શરમાળ એટલો કે એની ભાભીઓ જોડે વાત કરતા પણ એને લાજ છૂટે. આમ તો એ દર સાંજે ત્યાંથી પાંચ મિનિટ માટે વિડીયો કોલ કરતો. પણ દીકરાને આંખોની આગળ જોવું અને કેમેરાના આશરે જોવું એમાં ધરતી અને આભ જેટલો જ તફાવત. મારું માતૃસહજ હૈયું દર ક્ષણ એની ચિંતામાં ઘેરાયેલું રહેતું. એટલે પાંચ મિનિટના એ કોલ દરમિયાન હું પાંચ હજાર પ્રશ્નો પૂછી કાઢતી. \n\nજમ્યો કે નહીં ? કેવું જમણ મળે છે ત્યાં ? ભૂખ્યો તો નથી રહેતો ને ? બરાબર ઊંઘે છે ને ? નવા મિત્રો બનાવ્યા કે નહીં ? વગેરે ..વગેરે... એ ટૂંકમાં ઉત્તર આપતો ખરો. પણ એ ઉત્તરો પણ મનને સંતોષ આપી શકતા નહીં. મને એની લગ્નની ચિંતા સતાવ્યા કરતી. દર વખતે હું એને લગ્ન અંગે પૂછતી. પણ એને જાણે લગ્ન કરવાની કોઈ ઉતાવળ જ ન હોય એમ એ જવાબ ટાળી દેતો. મારી ચિંતાઓનો માતૃબોજ વધી જતો. એવા જ એક ફિકરભર્યા વીડિયોકોલની પુર્ણાહુતી પછી હું રસોડામાં પ્રવેશી કે મારી આંખો સામેનું દ્રશ્ય જોઈ હું ખિન્ન થઈ ઊઠી. મારી ભ્રુકુટી તણાયેલી નજર જોડે ઉપર તરફ ખેંચાઈ ઊઠી. સુધા રસોડામાં હતી. એણે પ્રેશર કુકરનું ઢાંકણું ખોલી નાખ્યું હતું. દાળ માટે એ વઘાર કરવાની તૈયારી કરી રહી હતી. મારી રીસ ત્રાડનું સ્વરૂપ ધારણ કરી બેઠી. જેના થકી આખું ઘર ગુંજી ઊઠ્યું. \n\n\" કેટલીવાર કહ્યું છે કે મારા કામોને અડકવું નહીં. \"\n\nએના હાથ ધ્રુજી ઊઠ્યા. \n\n\" પણ મમ્મી, તમે ફોન પર હતા ને મયુરી ભાભી પણ ઘરે નથી. ઘણી સીટીઓ વાગી ગઈ હતી. તમે કોલમાં વ્યસ્ત હતા તો મને થયું તમે ભૂલી ગયા...\"\n\nએના શબ્દો મારી આંખોની કીકીઓનું કદ નિહાળી આગળ વધતા અટકી પડ્યા. \n\n\" મેં તારી મદદ માંગી ? ખોટું ડહાપણ કરવાની કોઈ જરૂર નથી. નીકળ અહીંથી. \" વિડીયો કોલમાં એક તો સંતોષકારક ઉત્તરો મળ્યા ન હતા અને એમાં સુધા મારા રસોડામાં...મારી અસહ્યતા પરાકાષ્ઠાએ પહોંચી હતી. \n\n\" મમ્મી, બહુ થયું હવે. ધીઝ ઈઝ નોટ ફેર. એ બિચારી તમારી મદદ કરી રહી હતી ને તમે એની ઉપર જ ખોટા વરસવા માંડ્યા. ક્યાંનો ગુસ્સો ક્યાં ઉતારી રહ્યા છો ? \"\n\nઆરવ પોતાની પત્નીનો વકીલ બનવા આવી પહોંચ્યો હતો. મારા પતિ પણ એની પાછળ રસોડામાં પ્રવેશ્યા. મને લાગ્યું કે જાણે એણે મારા વિરુદ્ધ આખી ફોજ તૈયાર કરી રાખી હોય. પણ આમ તો હું ડરવાથી રહી. મેં પણ લાંબા સમયથી મનમાં દાંટી રાખેલી ભાવનાઓને કશા પણ ખચકાટ વિના ખોદી મૂકી.\n\n\" જોયું, મારા દીકરાને મારી વિરુદ્ધ ઊભો કરી ને જ રહી. જે પોતાના માતાપિતાની ન થઈ એ કોઈની ન થાય. \"\n\n\" માલતી ...\" મારા પતિનો અવાજ પહેલીવાર મારી પર ઊંચે ઊઠ્યો. તે પણ બધાની સામે. સુધાને લીધે. મારો પારો છટક્યો. \n\n\" આ ઘરમાં આવવાને આટલો સમય થઈ ગયો. હજી પણ એને અહીંના રિવાજો, પરંપરાઓ કે પ્રણાલિકાઓ અંગે કશું ભાન નથી. \"\n\nમારી આંખો સીધેસીધી સુધાને રહેંસી રહી હતી. એની આંખોમાં ઝળઝળિયા હતા. બધાની ભાવનાઓને પોતાના પક્ષમાં કરવાની શાતીર મગજની ચતુરાઈ. એ ઝળઝળિયાએ ઉશ્કેર્યો હોય એમ આરવ મારી દિશામાં આવેગથી ધસી આવ્યો. મારી આંખોમાં આંખો પરોવી પિતાની જેમ જ ઊંચા અવાજમાં બોલ્યો,\n\n\" એ તો ત્યારે શીખે જયારે તમે કશું શીખવવાની તૈયારી દર્શાવો. પણ તમને તો વાતેવાતે એનું અપમાન કરવું છે. સાચી વાત તો એ છે કે તમે ઈચ્છતા જ નથી કે સુધા આ ઘરમાં રહે. \"\n\nહું કશું બોલી નહીં. ફક્ત એક જોરદાર થપ્પડ એના ગાલ પર મારી દીધો. એ આગળ કશું બોલ્યો નહીં. ઊંડા શ્વાસ ભરતો પોતાની પત્નીનો હાથ થામી રસોડામાંથી બહાર નીકળી પોતાના શયનખંડ તરફ જતો રહ્યો. મારા પતિએ મારા તરફ એક વેધક દ્રષ્ટિ નાખી. મારી આંખો હજી પણ ગુસ્સામાં લાલચોળ હતી. મારી દિશામાં અવિશ્વાસના હાવભાવો દર્શાવતા નકારમાં ગરદન હલાવતા તેઓ પણ રસોડામાંથી બહાર નીકળી ગયા. એ દિવસે મેં જાતને વચન આપ્યું કે સુધા જોડે કદી વાત ન કરીશ. એની જગ્યા આ ઘરમાં તો શું, મારા મનમાં પણ ક્યારે ન બને. \n\nપછી શું ?\n\nએ દિવસ બાદ જાણે આરવ અને સુધા મારા માટે ઘરમાં હતા જ નહીં. પણ એકદિવસે એક વિડીયો કોલ આવ્યો અને...\n\nએ વિડીયો કોલ જાણે ઘરમાં સુનામી જેમ આવ્યો અને મારા આખા ઘરને હલબલાવી ગયો. જીવનની કોઈ પણ સમસ્યામાં મારા પતિ હંમેશા મારી પડખે રહ્યા હતા. ગમે તેવી પરિસ્થિતિનો તેઓ મક્ક્મતાથી સામનો કરતા. સાથે મને પણ ટેકો આપતા. પણ આ વખતે તેઓ ભાંગી પડ્યા. બોલવાનું જ બંધ કરી દીધું. થોડા દિવસો બધાને હતું કે કદાચ ગુસ્સામાં છે કે શોક્ગ્રસ્ત છે એટલે કદાચ કોઈની જોડે વાતો કરતા નથી. ઓરડામાં ઊંઘી રહે છે. પણ અંતરની એમની હતાશાએ સીધો જ એમના હૃદય પર હુમલો કર્યો. છાતીનો દુઃખાવો ધીમે ધીમે અસહ્ય થવા માંડ્યો. એમને તાત્કાલિક હોસ્પિટલ ખસેડવામાં આવ્યા. મોટો હૃદયરોગનો હુમલો હતો એ. જો સમયસર હોસ્પિટલ ન લઈ ગયા હોત તો...ડોકટરના શબ્દોએ મને પણ ઝંઝોળી મૂકી. ત્યાં જ બેભાન ઢળી પડી. મને આઘાતને કારણે હાઈ બ્લડ પ્રેશરનો અટેક થયો. ઘરે જ આરામ કરવાની સલાહ આપવામાં આવી. ડોક્ટર ઘરે આવી મારી તપાસ કરી જતા. મારા પતિ હોસ્પિટલમાં સારવાર લઈ રહ્યા હતા અને હું ઘરે. આયુષ અને આરવ નોકરી પર પણ જતા અને અમારો ખ્યાલ પણ રાખતા. મયુરીની નોકરી પણ હતી અને પોતાની દીકરીની દેખરેખ પણ એણે રાખવાની હતી. આ બધી ઉથલપાથલ વચ્ચે સુધાએ આખું રસોડું સંભાળી લીધું. અર્ધો દિવસ એ મારા પતિની પડખે હોસ્પિટલમાં પણ રહેતી. અર્ધો દિવસ મારી દેખભાળ કરતી. પરિવારના કોઈ પણ સભ્યને તેમના વ્યસ્ત સમયપત્રકમાં કોઈ પણ પ્રકારનું વિઘ્ન ન પડે એની એ સંપૂર્ણ કાળજી દાખવતી. હું એક પણ શબ્દ ઉચ્ચારી શકતી જ નહીં. મૌન ઢળેલી નજરે બધું નિહાળ્યા કરતી.\n\nક્યારેક માનવીનું અભિમાન હદ વટાવી ઉધમ મચાવવા માંડે ત્યારે પ્રકૃતિ પરિસ્થિતિનું રૂપ ધારણ કરી એને નિયંત્રિત કરી નાખે છે. મારા જીવનની આ એવી જ એક પરિસ્થિતિ હતી. એક અઠવાડિયા બાદ મારા પતિને હોસ્પિટલમાંથી ડિસ્ચાર્જ મળ્યું. મારું બ્લ્ડપ્રેશર પણ નિયંત્રણમાં આવ્યું. આ બધામાં આરવ અને સુધાએ અમારી દિલોજાનથી સેવા કરી. એક રાત્રીએ મારા પતિ શયનખંડમાં ઊંઘી રહ્યા હતા. આયુષ અને મયુરી પોતાની બાળકીને પોતાના શયનખંડમાં ઊંઘાડવાનો પ્રયાસ કરી રહ્યા હતા. સૌથી નાનો દીકરો પોતાની પરીક્ષાની તૈયારીઓ કરવામાં વ્યસ્ત હતો. હું એકલી પ્રાંગણમાં બાંકડા પર પગ લંબાવી બેઠી હતી. મારી દ્રષ્ટિ આભમાં સ્થિર હતી. ચન્દ્ર અને તારલાઓ ઉપર આંખોની કીકી જડ વળગેલી હતી. હવામાં ઠંડી પ્રસરેલી હતી. ધીમે રહી મારા શરીર પર કોઈએ શાલ ઓઢાડી. સુધા હતી. હું મડદા જેમ જ પડી રહી. એ પડખેથી ખુરશી લઈ મારા પગની નજીક બેઠી. મારા પગની બંધાઈ ગયેલી નસો ઉપર બે મૃદુ હાથ હળવા હળવા ફરવા લાગ્યા. લોહીનું પરિભ્રમણ સક્રિય થતા મગજની નસો અત્યંત હળવી થઈ ઊઠી. બે મિનિટ સુધી કોઈ કશું બોલ્યું નહીં. પછી ધીમે રહી એક હળવો અવાજ શાંત વાતાવરણમાં ચહેકી ઊઠ્યો.\n\n\" તમે ચિંતા નહીં કરો. સૌ ઠીક થઈ જશે. \"\n\nએ જ ક્ષણની રાહ જોતો બેઠો હોય એમ મનમાં દિવસોથી ધરબાયેલો સમુદ્ર આંખોમાંથી છૂટી નીકળ્યો. સુધા તરત જ ખુરશી પરથી ઊભી થઈ મારી નજીક સરકી આવી.એણે મને બાથમાં ભરી લીધી. એ ઉષ્મા ભરી બાથમાં મારા ડૂસકાંઓ લાંબા સમય સુધી નીકળતા રહ્યા. \n\nઅચાનક મારી આંખો સામે એક હાથ આવી લંબાયો. એ હાથમાં થમાયેલી ચાની પ્યાલીમાંથી વરાળ ઉપર ઊઠી રહી હતી. એ વરાળની ભેજમાંથી મને ફરીથી વર્તમાનના દર્શન થયા. સુધા ચા લઈ મારી સામે ઊભી હતી. એના ચહેરા પર દરરોજ જેવું જ મધુરું સ્મિત હતું. રસોડામાંથી કૂકરની સિટીનો અવાજ ગુંજી રહ્યો હતો. હવે રસોડું તો સુધાના જ હાથમાં હતું. \n\n\" સાકર ઓછી નાખી છે. \" \n\nમેં આદરપૂર્વક પ્યાલી હાથમાં લઈ લીધી. પેલી રાત્રિને તો એક વર્ષ વીતી ચૂક્યું હતું. બધું ધીમે ધીમે પૂર્વવત થઈ ગયું હતું. છતાં ઘણું બધું બદલાઈ ચૂક્યું હતું. સુમિત સાથેનો સંપર્ક તદ્દન તૂટી ચુક્યો હતો. \n\n\" રોનક, તું કોફી પીશ ? \"\n\nસુધાએ એના ટેવગત મીઠા ટહુકામાં મારા સૌથી નાના દીકરાને પૂછ્યું. પ્રાંગણમાં બેઠા રોનકે સ્મિત જોડે હામીમાં ગરદન હલાવી અને સુધા રસોડામાં જતી રહી. મેં એક ઊંડો દમ ભર્યો અને સોફાને અડકી ગઈ. સુધાના હાથે બનેલી ચા ઔષધિનું જ કામ કરતી. એક એક ઘૂંટડા જોડે જાણે આત્મા તૃપ્ત થઈ ઊઠી. ખાલી પ્યાલી હું રસોડામાં મુકવા જાઉં એ પહેલા મારી નજર ટીવી ઉપર આવી ઠરી. પ્રસારિત સમાચારો ધ્યાન દઈ સાંભળી શકાય એ હેતુએ મેં ટીવીનો વોલ્યુમ ઊંચો કર્યો. ટીવીમાં પ્રસારિત સમાચારો નિહાળી હું ધ્રુજી ઊઠી. \n\nજાપાનમાં એક યુવકે પોતાના કૂતરા જોડે લગ્ન કર્યા...\n\nમારી નજર પ્રાંગણમાં બેઠા રોનક પર પડી. એનો હાથ હજી પણ એના કુતરા ઉપર વ્હાલથી ફરી રહ્યો હતો. એ કૂતરાને વારેઘડીએ ચૂમી રહ્યો હતો. ન આયુષ ઘરમાં હતો, ન એણે મને ગોદમાં ઉઠાવી હતી, ન મને ચક્કર કપાવ્યા હતા. છતાં મારા મગજમાં તમ્મર ચઢી ગયા. આખું જગત મારી નજર આગળ ગોળ ગોળ ભમવા લાગ્યું. \n\nપછી શું ?\n\nહું તરત જ સોફા છોડી ઊભી થઈ ગઈ. મારી ગર્જના આખા ઘરમાં ફરી વળી. \n\n'' રોનક, ઊઠ ત્યાંથી. તારે કોઈ કામકાજ નથી. આખો દિવસ આ કૂતરાની જોડે ફરતો રહે છે. જા જઈને અભ્યાસ કર. \"\n\nમારા ક્રોધના જ્વાળામુખીથી સુધા રસોડામાંથી દોડતી આવી. રોનક મને વિચિત્ર નજરે તાકતો એના ઓરડા તરફ ઉપડ્યો. જાણે હું કૂતરો હોવ અને નકામું ભસી રહી હોવ. એની પાછળ એનો કૂતરો પણ પૂંછડી પટકાવતો દોરાયો. \n\nહું સુધા જોડે આંખો મેળવી શકી નહીં. ખિન્ન હાવભાવો જોડે હું મારા શયનખંડમાં જતી રહી. \n\nશયનખંડનું બારણું બંધ કર્યું અને હું મારો મોબાઈલ શોધવા મથી. એ પથારી પર જડ્યો. મેં મોબાઈલ હાથમાં ઉઠાવી એક ક્ષણ મનોમંથન કર્યું. પછી ધ્રુજતા હાથે આંકડા દબાવ્યા. સામે તરફથી રિંગટોન સંભળાઈ. મારું હૈયું જોર જોર ધડકવા માંડ્યું. કોલ ઉપાડવામાં આવ્યો કે મારા મોઢામાંથી અનાયાસે ' સુમિત ' શબ્દ નીકળી પડ્યો. પણ સામે તરફથી પડઘાયેલા ' હેલો ' શબ્દમાં કોઈ અજાણ્યા છોકરાનો અવાજ પડઘાયો. મારું ગળું સુકાઈ ગયું. કપાળ ઉપર પરસેવાના ટીપા બાઝી ઉઠ્યા. મનમાં પ્રશ્ન પડઘાયો, શું આ એ જ યુવક તો નથી જેની જોડે સુમિત લગ્ન... મારું હૈયું એક ધબકાર છોડી ગયું. મારો હાથ કોલ કાપી નાખવા સજ્જ થયો કે સામે છેડેથી શબ્દો સંભળાયા. \n\n'' આઈ થિન્ક ઈટ્સ યોર મોમ.\"\n\nજાણે કોઈએ કોલ ઉપાડનારના હાથમાંથી તરત જ મોબાઈલ છીનવી લીધો હોય એમ સામે તરફથી એક પરિચિત અવાજ ગળગળયા સાદમાં શીઘ્ર કાનમાં પડઘાયો.\n\n\" હેલો, મમ્મી...\"\n\nમારા હોઠ કંપી ઊઠ્યા. આંખોમાં ઝળહળ્યા ભેગા થયા અને ધ્રુજતા શબ્દો તૂટક વહી પડ્યા,\n\n\" તેં ..જ..મી.. લી..ધું.. ? \"",
      "duration": "22 mins",
      "category": "Abstract"
    },
    {
      "id": 24,
      "title": "બાળપણની પ્રીત",
      "story_name": "રિંકી અને રોહિત નાનપણથી જ સાથે મોટાં થયાં હતાં. બંનેના પરિવાર એક સોસાયટીમાં બાજુ-બાજુના ઘરમાં જ રહેતાં હોવાથી જ્યારથી રિંકી અને રોહિત સમજણા થયા ત્યારથી જ બંને વચ્ચે ખાસ મૈત્રી બંધાઇ ગઇ હતી. બંને મન પડે ત્યારે એકબીજાનાં ઘરે જતાં અને સાથે જમવાથી લઇને સાથે સૂઇ જવામાં પણ તેમને વાંધો ન આવતો. સમય જતાં વાર નથી લાગતી. જોતજોતાંમાં બંને દસમું ધોરણ પાસ કરી બારમા ધોરણમાં આવ્યાં અને હવે તેમના પર સમાજના પરંપરાગત પ્રતિબંધો લદાવા લાગ્યાં. રિંકીને કહેવામાં આવતું, `આખો દિવસ રોહિત… રોહિત… નહીં કરવાનું અને હવે આખો દિવસ એના ઘરે જઇને બેસવાનું નહીં. થોડી મર્યાદામાં રહેતાં શીખ’. બીજી તરફ રોહિતને પણ ટોકવામાં આવતો, `ઘડીએપડીએ શું રિંકી રિંકી કર્યા કરે છે ? તું નાનો નથી હવે તારી ઉંમરના મિત્રો સાથે હળતા-મળતા શીખ અને રિંકીની સાથે આખો દિવસ ફરવાનું નહીં. ભલે તમે સાથે ભણતાં હો.’\n\nએ બંનેને સમજાતું નહોતું કે અત્યાર સુધી બંનેમાંથી કોઇને ટોકવામાં આવતા નહોતાં અને હવે અચાનક એવું તે શું થઇ ગયું છે કે બંનેના ઘરે આવવા-જવા પર અને હળવા-મળવા માટે ના કહેવામાં આવે છે ! હજી તો દસમા ધોરણની પરીક્ષામાં બંને વચ્ચે કોણ ફર્સ્ટ આવશે તેની શરતો લાગતી હતી અને બારમા ધોરણમાં આવતાંની સાથે અનાયાસ જ પ્રતિબંધો લદાવા લાગ્યા હતા.પરંતુ કહે છે ને કે જે બાબતની મનાઇ કરવામાં આવે, તેના જ માટે અવળચંડું માનવમન આકર્ષાય છે. રિંકી અને રોહિતના કિસ્સામાં એવું જ બન્યું. હવે બંને તેમના પરિવારના સભ્યોના દેખતાં એકબીજા સાથે ખાસ બોલતાં નહીં કે ઘરે જતાં નહીં, પરંતુ સ્કૂલમાં સાથે નાસ્તો કરવાથી લઇને એક જ બેન્ચ પર બેસવાનું અને સ્કૂલે સાથે આવતાં-જતાં. પરંતુ સોસાયટીમાં બંને આગળ-પાછળ જ પ્રવેશે જેથી ઘરના લોકોને તેમને કંઇ કહેવાનું બહાનું ન મળે.\n\nજોકે તેમને એ ખબર નહોતી કે તેમનું આવું વર્તન જ તેમને સમાજ સામે વિપરીત રીતે પ્રસ્તુત કરશે. બારમા ધોરણની પરીક્ષા આપ્યા પછી જ્યારે રીઝલ્ટ આવ્યું ત્યારે બંને સરખા માર્ક્સથી પાસ થયા હતા અને એ દિવસે બંનેના માતા-પિતાએ મળીને સંયુક્ત પાર્ટી રાખી હતી. સોસાયટીના લોકોની સાથે રિંકી અને રોહિતના ગ્રૂપને પણ પાર્ટીમાં ઇન્વાઇટ કર્યાં હતાં. ઘણા સમય પછી રિંકી અને રોહિત આ પાર્ટીમાં સૌની સામે મુક્ત મને મળી શક્યાં. અત્યાર સુધી તો બંને છાનાંછપનાં જ મળતાં હતાં.\n\nએ દિવસે પાર્ટીમાં રોહિતનો એક મિત્ર બોલી ગયો. `યાર રોહિત, હવે તો કોલેજમાં જવાનું. તેં કઇ કોલેજમાં એડમિશન લેવાનું વિચાર્યું છે ?’ ત્યારે બીજો મિત્ર બોલી ગયો, `પૂછવાની જરૂર શી છે યાર ? સીધી સમજાય એવી વાત છે કે જે કોલેજમાં રિંકી એડમિશન લેશે એમાં જ રોહિત પણ એડમિશન લેવાનો.’ આ વાત રિંકીના પપ્પા સાંભળી ગયાં. એ વખતે તો તેઓ કંઇ ન બોલ્યાં, પણ જ્યારે કોલેજમાં એડમિશન લેવાનું હતું ત્યારે તેમણે રિંકીને લેડિઝ કોલેજ હોય એમાં જ એડમિશન લેવાની સૂચના આપી દીધી. રિંકીએ કહ્યું, `પણ પપ્પા, મારે સાયન્સ સબ્જેક્ટ લેવા છે અને એમાં કોઇ લેડિઝ કોલેજ નથી.’ પપ્પાએ સ્પષ્ટ સ્વરે કહ્યું, `મારે કંઇ સાંભળવું નથી. તને જો સાયન્સ માટે લેડિઝ કોલેજ ન મળે તો સબ્જેક્ટ બદલી નાખ. પણ આગળ અભ્યાસ કરવો હોય તો લેડિઝ કોલેજમાં જ અભ્યાસ કરવાનો છે. નહીં તો ઘરમાં બેસ.’ રિંકી સમજી ગઇ કે પપ્પાની સામે દલીલ કરીને કંઇ વળવાનું નથી. એણે મમ્મીને વાત કરી, તો મમ્મીએ કહ્યું, `બેટા, હવે તું નાની નથી અને તારા પપ્પા સાચું કહે છે. તું લેડિઝ કોલેજમાં હોય તો અમને ચિંતા ન થાય.’\n\nબીજી બાજુ રોહિતના ઘરમાં પણ આવી જ કંઇક ચર્ચા ચાલી રહી હતી. રોહિતના પપ્પાએ કહ્યું, `રોહિત, હવે તું નાનો નથી અને કોઇ સારી કોલેજમાં એડમિશન લે. રિંકી ભલે અત્યાર સુધી તારી સાથે ભણતી હતી, પણ હવે તમારા બંનેના રસ્તા અલગ છે. તારી રીતે કોઇ સારી કોલેજમાં એડમિશન લે અને અભ્યાસમાં ધ્યાન આપ. રિંકી સાથે વધારે હળવા-મળવાનું નહીં.’ રોહિત અને રિંકીને સમજાતું નહોતું કે અચાનક શું થઇ ગયું છે બધાને ! કેમ સૌ તેમને એકબીજા સાથે મળવાની ના કહે છે ! બંને મનોમન મૂંઝાયા કરતાં હતાં કે આખરે કેમ બધાં એમને મળતાં અટકાવે છે. અત્યાર સુધી તો કોઇને વાંધો નહોતો તેઓ એકબીજા સાથે ધમાલ-મસ્તી કરે, સાથે વાંચવા બેસે, જમે, હરે-ફરે કે ઘણી વાર એકબીજાના ઘરે સૂઇ જાય તો પણ કોઇ તેમને ટોકતાં નહોતા. હવે શું કામ આવી રીતે ના કહેવામાં આવે છે !\n\nઆખરે રિંકીએ હોમસાયન્સ લઇને લેડિઝ કોલેજમાં એડમિશન લીધું અને રોહિત કોમર્સ કોલેજમાં ફોર્મ ભરી આવ્યો અને બે જ દિવસમાં તેનું પણ કોમર્સ કોલેજમાં એડમિશન થઇ ગયું. અત્યાર સુધી બંનેમાંથી એકેયને કોઇ મિત્રની ખોટ સાલી નહોતી કેમ કે ઘર હોય કે સ્કૂલ, બંને સાથે જ રહેતાં. જ્યારે હવે કોલેજ અલગ હતી, સબ્જેક્ટ અલગ હતા અને સૌથી વિશેષ બંને હવે એકલાં હતાં. કોલેજ શરૂ થઇ તેનો એક મહિનો તો માંડ માંડ પસાર કર્યો બંનેએ. તેમને હવે ધીરે ધીરે ખ્યાલ આવવા લાગ્યો હતો કે કેમ તેમને મળવા પર પ્રતિબંધ મૂકવામાં આવી રહ્યો હતો. શા માટે બંનેને અલગ કોલેજમાં અભ્યાસ કરવાનું કહેવામાં આવ્યું હતું. તેમના પરિવારજનો નહોતા ઇચ્છતાં કે તેમની મૈત્રીને લીધે પરિવારનું નામ બદનામ થાય અને તેમની પ્રતિષ્ઠા જોખમાય.\n\nએક દિવસ રિંકી અને રોહિત રિવર ફ્રન્ટ પર મળ્યાં. બંનેએ એકબીજા સાથે ખૂબ વાતો કરી. પોતે એકબીજા વિના કેટલી એકલતા અનુભવે છે, તેની પણ બંનેએ ચર્ચા કરી. સારી એવી ચર્ચા બાદ તેમને સમજાઇ ગયું કે પરિવારજનો વચ્ચે ભલે ગમે તેટલો ગાઢસંબંધ કેમ ન હોય, પણ તેઓ આપણે બંને ન મળીએ તેમ ઇચ્છે છે. જ્યારે એ બંનેને પણ ખ્યાલ આવી ગયો હતો કે તેમની વચ્ચે હવે માત્ર મૈત્રી નહોતી રહી. બંને મૈત્રીથી વિશેષ લાગણી અનુભવી રહ્યાં હતાં. એકબીજાને ન જુએ તો કેમ તેમને ગમતું નહોતું એ વાત ધીમે ધીમે બંનેને સમજાઇ રહી હતી. આખરે એક દિવસ રોહિતે રિંકીને કહી જ દીધું, `રિંકી, હું તારા વિના રહી શકું એમ નથી. હું તને પ્રેમ કરું છું અને મારે એ જાણવું છે કે શું તું પણ મને એટલો જ પ્રેમ કરે છે ?’ ત્યારે રિંકીએ જવાબ આપ્યો, `રોહિત, નાનપણથી જ તું મારો બેસ્ટ ફ્રેન્ડ છે અને બેસ્ટ ફ્રેન્ડથી વિશેષ પણ મેં તને ક્યારનો માની લીધો છે. તેં જ મને આ વાત કહેવામાં આટલું મોડું કર્યું.’ અને રોહિતે મોહક સ્મિત સાથે પોતના હાથ પહોળા કર્યાં તે સાથે જ રિંકી એના બાહુપાશમાં સમાઇ ગઇ. બંને વચ્ચેના પ્રેમના અંકુરનો ફણગો ફૂટી ચૂક્યો હતો અને ધીરે ધીરે તેનો છોડ આકાર લઇ રહ્યો હતો.\n\nપરિવારજનોને જાણ ન થઇ જાય તે માટે હવે તેઓ વધારે સાવધાની રાખવા લાગ્યાં. પરંતુ મળવાનું તો તેમનું ચાલુ જ રહ્યું. ક્યારેક રીવરફ્રન્ટ પર, તો ક્યારેક કોલેજની પાછળ આવેલા શાંત રસ્તા પર. કોઇ વાર તો બંને પોતાના વિસ્તારથી દૂરદૂર શહેરના બીજા છેડે જઇને બેસતાં. પરંતુ ઇશ્ક ઔર આગ કભી નહીં છિપતે. એ અનુસાર સોસાયટીના કેટલાક લોકોએ તેમને ક્યાંક ને ક્યાંક જોયા હોય એ તેમને જોઇને ગુસપુસ કરતાં. દિવસે દિવસે ચણભણાટ વધતો ગયો અને એક દિવસ રિંકીના પપ્પાના કાને વાત આવી. તેમણે ગુસ્સામાં ઘરે આવીને રિંકીને પૂછ્યું, `રિંકી, તું રોહિતને કોલેજની બહાર ગમે ત્યાં મળે છે ? સાચું કહેજે.’ રિંકીએ સહેજ અચકાઇને જવાબ આપ્યો, `હા પપ્પા...’ `કેમ ? તમને બંનેને વધારે હળવા-મળવાની ના પાડી છે ને ?’ પપ્પાએ ફરી સવાલ કર્યો. આ વખતે રિંકીએ હિંમત કરીને જવાબ આપી જ દીધો, `પપ્પા, હું અને રોહિત એકબીજાને પ્રેમ કરીએ છીએ. લગ્ન કરવા માગીએ છીએ. હું રોહિત વિના નહીં રહી શકું અને રોહિત પણ મારા સિવાય બીજી કોઇ યુવતી સાથે લગ્ન નથી કરવાનો.’ બીજી તરફ રોહિતના ઘરમાં પણ આ જ ચર્ચા ચાલી અને અલ્ટિમેટમ અપાઇ ગયું બંનેને. `કોઇ જો હવે એકબીજને મળ્યા છો તો ખેર નથી તમારી.’\n\nઆ ઘટનાને અઠવાડિયા જેટલો સમય વીતી ગયો. ધીરે ધીરે ઘરનું વાતાવરણ શાંત થવા લાગ્યું. એક દિવસ તક જોઇને રિંકી અને રોહિત કાંકરિયાની પાછળ આવેલા રેસ્ટોરાંમાં મળ્યાં. બંને જ્યારે મળ્યા ત્યારે સૌથી પહેલાં તો મન ભરીને હૈયું ખાલી કર્યું. આંખોમાંથી વહેતાં આંસુ કોણ કોના લૂછે ! પણ અંતે સ્વસ્થ થઇને બંનેએ પોતાના ભવિષ્ય વિશે વિચારવાનું શરૂ કર્યું. રિંકી બોલી, `રોહિત, મને તો પપ્પાએ વોર્નિંગ આપી દીધી છે કે મારે તને નહીં મળવાનું. હું તારા વિના નહીં રહી શકું.’ રોહિતે પણ કહ્યું, `હા રિંકી, મને પણ ઘરેથી બધાંએ એવું જ કહ્યું છે. પણ તું ચિંતા ન કર. આપણે એમ એ લોકોના દબાણ સામે નમતું નહીં જોખીએ. એમણે આપણા પ્રેમનો સ્વીકાર કરવો જ પડશે.’ `પણ...’ રિંકી બોલી. રોહિતે કહ્યું, `તું ચિંતા ન કર, રિંકી... મારા પર વિશ્વાસ રાખ. એક દિવસ આપણું મિલન ચોક્કસ થશે.’ અને બંને ઘર તરફ રવાના થયાં. રિંકીના પપ્પાને આ વાતની જાણ થઇ, ત્યારે એમણે પોતાનો બેલ્ટ ત્યાં લટકતો હતો તે હાથમાં લીધો. એ તો સારું થયું કે એ જ વખતે રિંકીના મમ્મીએ વચ્ચે પડીને એમને અટકાવ્યા, `શું કરો છો તમે ? જુવાન દીકરી પર હાથ ઉપાડવાનું શોભે નહીં. તમે બહાર જાવ. હું એને સમજાવું છું.’ રિંકીના પપ્પા અકળાયેલા અને થોડા ગુસ્સામાં સોસાયટીની બહાર નીકળ્યા, ત્યારે રોહિતના પપ્પા પણ ત્યાં જ ઊભા હતા. તેમને જોતાં જ બોલ્યા, `રિંકી અને રોહિત બંનેમાંથી કોઇ સમજવા તૈયાર નથી. તમે એક કામ કરો. રિંકીની સગાઇ કરી નાખો. રોહિતને હું સંભાળી લઇશ. સાસરે જશે એટલે આપોઆપ પ્રેમ ક્યાંય ભુલાઇ જશે.’\n\nરિંકીના પપ્પાને પણ એમની વાત યોગ્ય લાગી. એમણે રિંકી માટે યોગ્ય યુવાનની શોધ કરવાનું શરૂ કરી દીધું. રિંકીના કોલેજ જવા પર મનાઇ કરી દેવામાં આવી. એને બહાર પણ નીકળવા દેવામાં આવતી નહીં. આખરે એક દિવસ આ તમામ પ્રતિબંધોથી અકળાયેલી રિંકીએ એ માર્ગ અપનાવ્યો, જે મોટા ભાગે સૌ પ્રેમીયુગલો અપનાવતા આવ્યા છે. એણે પોતાના કાંડાની નસ કાપી નાખી. સવારે રિંકીના મમ્મી એનાં રૂમમાં એને જગાડવા આવ્યાં, ત્યારે રિંકીનો મૃતદેહ જોઇ એમની ચીસ નીકળી ગઇ. થોડી જ વારમાં આ વાતની જાણ આખી સોસાયટીને થઇ ગઇ. રોહિતને ખબર પડતાં જ એ પાગલની જેમ રિંકીના ઘર તરફ દોડ્યો. કેટલાક લોકોએ પકડવાનો પ્રયત્ન કર્યો, પણ રોહિત પર અત્યારે ગજબનું ઝનૂન સવાર હતું. એ સીધો જ રિંકીના ઘરમાં એના રૂમમાં પહોંચી ગયો અને સામે પલંગ પર રિંકીનો મૃતદેહ જોતાં ત્યાં જ ફસડાઇ પડ્યો. રોહિતના પપ્પાએ એને ઊભો કર્યો અને ધીરેથી સમજાવી-ફોસલાવીને બહાર લઇ આવ્યા. કોઇ પ્રકારની હો-હા કર્યાં વિના રિંકીના પરિવારજનોએ એના અંતિમસંસ્કારની તૈયારી કરી. રિંકીની નનામીને જ્યારે બહાર કાઢી ત્યારે રોહિત પોતાના ઘરના ઓટલા પર બેઠો હતો. એ ઊઠીને રિંકીની નનામી પાસે આવ્યો અને બોલ્યો, `તું તો મને સદાય માટે સાથ આપવાની હતી અને આમ અધવચ્ચે છોડી જતી રહી ? બેવફા છે તું... તને મારા પર વિશ્વાસ નહોતો...?’ સોસાયટીના યુવાનોએ એને જેમતેમ કરીને રિંકીની નનામીથી દૂર કર્યો અને એ મૂક બની રિંકીની નનામી લઇ ગયા. એ રસ્તાને ક્યાંય સુધી જોતો રહ્યો.\n\nઅંતિમ સંસ્કાર પતાવીને રિંકીના પપ્પા અને અન્ય પરિવારજનો પાછા આવ્યા, ત્યારે રોહિત એમની સામે આવીને ઊભો રહ્યો. એની આંખોમાં અજબ ઝનૂન વર્તાતું હતું. `મૂકી આવ્યા મારી રિંકીને ? એને રસ્તામાં કંઇ તકલીફ તો નહોતી પડી ને ? મારાથી દૂર જતાં એને કેમ ગમ્યું હશે ? પણ તમે મૂકી આવ્યા ને ? હવે તો ખુશ છો ને ? મારી રિંકી જતી રહી મને મૂકીને… તમે મૂકી આવ્યા ને ? કોઇ તકલીફ નહોતી પડી ને એને....?’ એકના એક વાક્યો સાંભળી રિંકીના પપ્પાની આંખમાં આંસુ આવી ગયા. રોહિતના પપ્પા પણ તેમની સાથે જ હતા. તેમણે રોહિતને મોટેથી કહ્યું, `રોહિત, આ શું માંડ્યું છે ? શું એકની એક વાત કર્યા કરે છે ? જા, ઘરમાં જા...’ અને રોહિત ચોંકીને બોલ્યો, `ઘર... ઘર... હા, ઘરે જ તો જવું છે, પણ ઘર ક્યાં છે...? રિંકી વિના ઘરે જવાનું ? કોના ઘરે જવાનું ? રિંકીને તો તમે લોકો મૂકી આવ્યા. મને પણ મૂકી આવો હા.... હા... હા... હું રિંકીના ઘરે જઇશ...’ અને ફરી અટ્ટહાસ્ય કરવા લાગ્યો. અચાનક એણે રિંકીના પપ્પાનો કોલર પકડી લીધો. `તમે બધાં મારી રિંકીને મારાથી દૂર મૂકી આવ્યા ને પણ જોજો, એ પાછી આવશે મારી પાસે... રિંકી, રિંકી... જો, આ તારા પપ્પા અત્યારે મારી સામે છે... કંઇ કરી શકે એમ નથી હા... હા...’ અને જોરથી એમને ધક્કો માર્યો. રોહિતના મમ્મી ત્યાં દોડી આવીને એને સમજાવવા લાગ્યાં, `રોહિત બેટા, ચાલ ઘરે...’ તો રોહિતે એમને પણ ધક્કો માર્યો અને ખિસ્સામાંથી એક બોટલ કાઢી. હજી કોઇ કંઇ સમજે કે એને રોકે તે પહેલાં તો એણે એ બોટલમાંનું પ્રવાહી પી લીધું. અને `રિંકી... રિંકી..’ કહેતો ત્યાં જ ઢળી પડ્યો.\n\nતાત્કાલિક એને હોસ્પિટલે લઇ જવામાં આવ્યો, પણ રસ્તામાં જ એનું પ્રાણપંખેરું ઊડી ગયું હતું. રોહિતના અંતિમ સંસ્કાર કરી જ્યારે સૌ પાછા આવ્યા ત્યારે સોસાયટીના લોકોમાંથી કોઇ બોલી ઊઠ્યું, `ભાઇ, એક જ દિવસે બેય જણે દેહ ત્યાગ્યો... બાળપણની પ્રીત કંઇ એમ તૂટે થોડી...’ અને રોહિત અને રિંકીના પપ્પા એકબીજા સામે જોઇ રહ્યા. બંનેના મનમાં આ વાત સાંભળી એક જ વિચાર આવ્યો, `હા, બાળપણની પ્રીત જ... નહીં તો આમ બને ખરું...?’ પણ હવે... હવે તો પસ્તાવા સિવાય બંને પાસે કોઇ વિકલ્પ જ નહોતો. બંને એકબીજાને ભેટીને રડી પડ્યા. \n\n",
      "duration": "9 mins",
      "category": "Abstract"
    },
    {
      "id": 25,
      "title": "\"દીકરીનો બાપ\"",
      "story_name": "\"એલા ધનજી આ કોની છોડી છે ?\"\n\nધનજીભાઈના ગામમાં લગ્ન પ્રસંગે આવેલા તેમના જૂના મિત્ર વિષ્ણુભાઈ હુકો પીતાં પીતાં ઓસળીમાં આંટા મારતી એક છોકરી ને જોઈને પૂછી લીધું.\n\n\"કોણ આ, આ મારી દીકરી મંજુ, ઓળખી ના ?\"\n\n\"અરે આ મંજુ છે, બહુ મોટી થઈ ગઈ લે, મેં તો ઓળખી પણ નહીં. મારા ઘરે તો તું જ્યારે એને લઈને આવ્યો ત્યારે કેડ માં લઈને આવ્યો હતો, છોકરા બહુ જલ્દી મોટા થઈ જાય હો.\"\n\nવિષ્ણુભાઈ મોટી થઈ ગયેલી મંજુને જોઈ બોલી રહ્યા હતા.\n\nધનજી : \"હા વખત વીતતા ક્યાં વાર લાગે છે ? જો ને તું અને હું પણ કેવા હતાં ને હવે ઘડપણ તરફ વળી રહ્યાં છીએ.\"\n\nવિષ્ણુ : \"હા, ખરી વાત છે, પણ આ મંજુ નિશાળ ભણવા નથી જતી ???\"\n\nધનજી : \"એનું મન ભણવામાં નથી લાગતું, એટલે ઘરે જ છે. ઘર કામમાં આખો દિવસ એની મા ને કામ કરવા લાગે. એમાં હોશિયાર થઈ ગઈ છે, અને છોડીને બીજું જોઈએ શું ? ભણીને ક્યાં એને નોકરી કરવાની છે તો ચિંતા ? ઘરકામ સારું કરે એટલે એનો ભવ પૂરો.\"\n\nવિષ્ણુ : \"હા, વાત તો તારી સાચી છે, છોકરીઓને ઘરકામ આવડવું જોઈએ નહીં તો સાસરે જઈ અને રોવાનો વખત આવે. (હુકોની પાઇપ બાજુએ મૂકતા) ધનજી, ક્યાંય છોકરાની ભાળ કાઢો છો કે નહીં હવે એના માટે ?\"\n\nધનજી : \"હજુ તો એ સોળ વરહની છે, અત્યારે ક્યાં ઉતાવળ છે, હજી બે ચાર વરહ પછી ક્યાંક જોઈશું, અને સારું મળે તો હાથ પીળા કરી દઈશું.\"\n\nવિષ્ણુ : \"અરે ધનજી, તું છોડીનો બાપ છું, આજકાલ જમાનો બહુ ખરાબ થઈ રહ્યો છું, જેમ જેમ આપણી છોડી મોટી થાય એમ એમ લોકો એની ઉપર દાનત બગડતાં જાય, લોકોની ખરાબ નજરનો સામનો આપણી દીકરીને કરવો પડે, તું કદી તારી છોડીની પાછળ ક્યાંય ગયો છે ? એકવાર એ ગામમાંથી નીકળે ત્યારે જરા જોઈ લે જે, એના શરીરને જોઈ લોકો કેવી કેવી વાતો કરતાં હોય છે, મેં તો મારા ગામની છોડીઓ ઉપર નજર બગડતાં લોકોને મારી આંખો એ જોયા છે અને મંજુ મારી પણ દીકરી જેવી છે એટલે હું તો તને સમજાવું છું, કે છોડી મોટી થાય એટલે એના હાથ પીળા કરી દેવા સારા, દીકરી એ સાપનો ભારો છે એ કહેવત ખોટી નથી આ જમાનામાં, એના સાસરે હોય એટલે બાપની ચિંતા મટે.\"\n\nધનજી : \"વાત તો તારી હાચી છે, પણ હમણાં તો એના લગનનો ખર્ચો ઉપાડવાની તાકાત મારામાં નથી, ઘરમાં આ પહેલો પ્રસંગ આવે એટલે ગામ વાળા ને અને સમાજના લોકોને ખવડાવવું તો પડે ને ? આ બે વરહથી ખેતીમાં પણ કઈ ઝાઝું પાકતું નથી, પાંચ વિઘા ભોંય છે પણ ટાઈમે પાણી પણ મળતું નથી, ના તમાકુના ભાવ આવે છે, કેમ કરી થાય બધું ? અને એમાં પણ સારું ઘર શોધવાનું છોડી માટે એ બહુ મુશ્કેલી વાળું !\"\n\nધનજી પોતાની ગરીબી અને પરિસ્થિતિ વિશે વિષ્ણુ આગળ પોતાની મનોવ્યથા વ્યક્ત કરી.\n\nવિષ્ણુએ હુકાની અંદરના અંગરાને બાજુમાં પડેલી નાની સડકલીથી થોડા હલાવી ફૂંક મારી, અને પાઇપને મોઢામાં નાખી ધુમાડી કાઢતાં કહ્યું : \"જો ધનજી, તારી એકની એક દીકરી છે, એટલે તારે એના લગનમાં કેટલો ખર્ચ કરવો એ તારી ઇચ્છની વાત છે, પણ તું જો સારું ઘર શોધવાની વાત કરે છે તો એ જવાબદારી મારી બસ. હું મંજુ રાજ કરશે એવું ઘર એના માટે શોધીને લાવીશ.\"\n\nધનજી : \"વિષ્ણુ, આભાર તારો.. પ...ણ.....\n\nધનજીને વચ્ચે જ રોકતા વિષ્ણુ એ કહ્યું..\n\n\"આ પણ બણ હેઠું મુક હવે, અને આજથી જ દીકરીના લગ્નની તૈયારીમાં લાગી જા, જો હું તેના માટે સારું ઘર શોધી લાવીશ પછી તારે શું ચિંતા, અને ઉપર હજાર હાથ વાળો બેઠો છે, એ કઈ ને કઈ મેળ તો કરી જ આપશે, ભગવાન ઉપર શ્રદ્ધા રાખી અને મંજૂના હાથ પીળા કરવાની તૈયારી કરવા માંડ.\"\n\nધનજીને વિષ્ણુભાઈની વાત ગળે તો ઉતરી પણ લગ્નમાં કરવામાં આવતા મોટા ખર્ચાથી તે હજુ ઘભરાઈ રહ્યો હતો, પોતે હા કહેવી કે ના એના વિચારમાં જ ઘેરાયેલો હતો, પણ વિષ્ણુભાઈની જીદ સામે ધનજીને ઝુકવું પડ્યું.. વિષ્ણુભાઈ પોતાની વાત ને ચાલુ જ રાખી હતી..\n\n\"જો ધનજી, તું વરહ વંટોળની રાહ જોવામાં જ બેસી રહીશ તો કદાચ જે અત્યારે કરી શકીશ એ પણ તારાથી નહિ થઈ શકે, મોંઘવારી દિવસે અને દિવસે વધતી જાય છે, તું આજે લગનમાં જેટલો ખર્ચો કરીશ તેનાથી બમણો તારે બે પાંચ વર્ષ પછી પણ કરવો જ પડશે, અને તારે ક્યાં બીજા કોઈ ખર્ચ આવવાના છે ! તો ચિંતા, દીકરી પરણી ને સાસરે જશે અને ત્યાં સુખેથી રહેશે તો તને પણ હૈયે હાશ વડશે, દરેક બાપ પોતાની દીકરીને સારા ઘરમાં જ જોવા માંગતો હોય છે, અને હું એ ઘર તારા માટે શોધી લાવીશ એની તું ચિંતા ના કર.\"\n\nવિષ્ણુભાઈના વધુ પડતા દબાણ અને સારા ઘર શોધી આપવાની વાતથી ધનજીનું મન થોડું માની ગયું, અને ધનજી એ વિષ્ણુને હા કહી દીધી. વિષ્ણુએ ઘરેથી વિદાય લેતા પણ કહ્યું કે \"હું જલ્દી એક સારું ઘર શોધી અને પાછો આવીશ\"\n\nવિષ્ણુના ગયાની એ રાત્રે ધનજીને ઊંઘ ના આવી, થોડી થોડીવારે ઊભા થઈ અને પોતાની દીકરી મંજુ ને જોઈ રહ્યાં હતાં, કાલ સુધી આંગણા માં હસતી રમતી એ મંજુ મોટી થઈ ગઈ છે અને થોડા દિવસમાં જ એ પારકી પણ થઈ જશે, એ વિચારે ધનજીની આંખો ભરાઈ આવી, ધનજીની પત્ની કમળા પણ ધનજીના હાલ પારખી ગઈ હતી, કમળા અભણ હોવા છતાં પણ ધનજીને સુખ દુઃખની સાથી બનીને હંમેશા દરેક પરિસ્થિતિમાં સાથે ઉભી રહી હતી. કમળાના મનમાં પણ સવાલો ચાલી રહ્યા હતા અને એના જવાબ ધનજી પાસે જ હતો. અંતે ના રહેવાતા ધનજી જ્યારે મંજુ પાસે જઈ પોતાની પથારીએ પાછા ફર્યા ત્યારે કમળા એ પૂછી જ લીધું :\n\n\"શું થયું છે આજે કેમ બદલાયેલા બદલાયેલા લાગો છો ? \"\n\nધનજી આંખોમાં આંસુ સાથે બોલી ઉઠ્યો : \"કમળા, આપણી દીકરી મંજુ જોને કેવડી મોટી થઈ ગઈ છે. હું તો હજુ એને નાની છોકરી જ માનતો હતો પણ આજે વિષ્ણુ એ મને સમજાવ્યું કે તારી દીકરી હવે મોટી થઇ ગઈ છે. એને પરણાવી દેવી જોઈએ.\" વિષ્ણુ સાથે થયેલી વાત ધનજીએ કમળાને કરી અને પાછી એની આંખો છલકાઈ આવી સાથે કમળાની આંખો પણ ભરાઈ આવી હતી.\n\nકમળા : \"વાત તો વિષ્ણુભાઈએ સાચી જ કરી છે, આજકાલ જમાનો બહુ ખરાબ થઈ ગયો છે. દીકરીને સાચવવી ખૂબ જ મુશ્કેલ છે. લોકો કેવી કેવી નજરથી જોવે છે. આપણી મંજુ ભલે ગમે એટલી સારી હોય પણ દુનિયા તો એને ખરાબ નજરે જ જોશે, અને વળી આજકાલના લોકો તો અમારા જેવી સ્ત્રીઓ ઉપર નજર બગડ્યા કરે છે તો છોકરીઓ માટે તો કેવી કેવી વાતો કરતા હોય. જો વિષ્ણુભાઈ કોઈ સારું ઠેકાણું ગોતી આપે તો આપણે મંજૂના વિવા પાક્કા કરી નાખીશું.\"\n\nધનજી :\"હા, મેં પણ વિષ્ણુને સારું ઘર શોધવાનું કહ્યું જ છે, પણ કમળા આ લગનના ખર્ચાને કેમ પુગી વળીશું આપણે ? અત્યાર સુધી ગામના બધા પ્રસંગોમાં આપણને આમંત્રણ મળ્યું છે. બધાનું ખાધું છે તો સામે ખવડાવવું પણ પડશે જ ને ? અને દીકરીને ખાલી હાથે પણ થોડી મોકલાય છે ? કરિયાવરમાં એને પણ દેવું પડશે. સારું ઘર શોધીશું તો સારું આલવું પણ પડે ને ?\"\n\nકમળા : \"હું જાણું છું કે આપણે એ માટે એટલા સક્ષમ નથી પણ આપણે પાછળ બીજું છે પણ કોણ ? થોડું કરજ લઈ લઈશું. મારી પાસે જે ઘરેણા છે એ વેચી અને નવી કરાવી લઇશું. કઈક ને કઈક મેળ પડી જશે. તમે ચિંતા ના કરો સમય આવે બધું સારું થશે.\"\n\nકમળાની વાતથી ધનજીને થોડી હૂંફ બંધાઈ. અને થોડીવાર એની પણ આંખ મીંચાઈ. સવારે એક નવા સાહસ માટે લડવાની તૈયારી કરવાની હતી.\n\nધનજી સવારે વહેલો ઉઠી ખેતરે પહોંચ્યો, પોતાની પાંચ વિઘા જમીનને જોઈ રહ્યો. બાજુમાં જ પશા પટેલનું ખેતર હતું, પટેલ પણ સવારે મજૂર ને જોવા માટે ખેતરે આવ્યા હતાં. ધનજીના ખેતર પાસે આવી ધનજીને જોતા કહ્યું,\n\n\"કેમ ધના આજે આટલો વહેલો ખેતરે આવી ગયો ? નવી વાવણી કરવાનું આયોજન કરી રહ્યો છે કે શું ?\"\n\nધનજી : \"ના પટેલ, નવી વાવણી તો ક્યાંથી કરવાની જુઓને આ તમાકુના ભાવ પણ નથી આવતા, ના બીજા પાકના ભાવ આવે છે. કરવું તો શું કરવું ? એમાંય આ ઓચિંતા આવતા ખર્ચા, માણસને જીવવા જ નથી દેતા ને !\"\n\nપટેલ : \"વાત તો તારી સાચી ધના, પણ તારે ક્યાં વળી મોટા ખર્ચા છે તો ચિંતા ?\"\n\nધનજી : \"પશાભાઈ, મારી દીકરી હવે મોટી થઈ ગઈ છે, એના લગન લેવાનું વિચારું છું. અને લગન કઈ એમજ થોડા થઈ જાય છે ?\"\n\nપટેલ : \"ઓહો તો એમ વાત છે એટલે દીકરીના લગનની ચિંતા બાપને ખેતરે ખેંચી લાવી છે એમ ને ?\"\n\nધનજી :\"હા, મારી પાસે આ જમીન સિવાય કોઈ બીજી મોટી મૂડી નથી. વિચારું છું. આને ગીરવે મૂકી દઉં. અને એ પૈસાથી દીકરીના લગન કરાવું. ગામનું ખાધું છે એટલે ખવડાવવું તો પડશે.\"\n\nપટેલ : \"ધના, હું જ તારી જમીન રાખી લેતો. પણ તું જાણે છે, મેં હમણાં મારી દીકરીના લગનમાં કેટલો મોટો ખર્ચો કર્યો અને એમાં પણ મારા છોકરાને મેં વિદેશ મોકલ્યો એટલે મારે હમણાં સવલત નથી. પણ હા, તું મનહર માસ્તરને મળી આવ. એ કઈ કરી આપશે.\"\n\nધનજી :\"આભાર પટેલ તમારો, હું હમણાં જ મનહર માસ્તરને ત્યાં જઈ આવું.\"\n\nપટેલ પાસેથી રજા લઈ ધનજી સીધો મનહર માસ્તરના ઘરે ગયો. માસ્તર પરવારી અને ઘરની બહાર ઓટલા ઉપર જ બેઠા હતા.\n\nધનજી : \"રામ રામ મનહરભાઈ\"\n\nમાસ્તર : \"ઓહો ધનજી, રામ રામ. આવ આવ બેસ.કેમ સવારમાં આવવું થયું બધું ઠીક તો છે ને ?\"\n\nધનજી : \"હા, મનહરભાઈ. ઓણગાર દીકરીના લગન લેવાનું વિચારું છું.\"\n\nમાસ્તર : \"લે એ તો બહુ સારું કહેવાય.\"\n\nધનજી : \"પણ વાત જાણે એમ છે ને કે.... \"\n\nમાસ્તર : \"અરે એમાં મૂંઝાય છે શાનો બોલી દેને..\"\n\nધનજી : \"માસ્તર તમે તો જાણો છો, આ બે ત્રણ વરહથી ખેતીમાં કઈ મઝા નથી, અને એમાં પણ આ લગન ગોઠવું છું એટલે થોડી તકલીફ પડે છે. મારુ ખેતર તો તમે જોયું ને પશાપટેલના ખેતરની બાજુવાળું ?\"\n\nમાસ્તર : \"હા. જોયું.\"\n\nધનજી : \"એને મારે ગીરવે મૂકવું છે. પશાભાઈ સાથે સવારે જ વાત થઈ અને એમને મને કહ્યું કે મનહરભાઈ કરી આપશે. એટલે સીધો તમારી પાસે આવ્યો.\"\n\nમાસ્તર : \"કેટલા રૂપિયા જોઈએ છીએ ?\"\n\nધનજીને થોડી હાશ થઈ, માસ્તર તેનું કામ કરી આપશે એવી આશા બંધાઈ અને કહ્યું :\n\n\"હજુ એવો અંદાઝો નથી કર્યો કે કેટલા જોઈશે. પણ આ તો પહેલા વાત કરી લેવી સારી.\"\n\nમાસ્તર : \"બરાબર, કિયા ગામ નક્કી કર્યું છોડી નું ?\"\n\nધનજી : \"હજુ ક્યાંય નથી જોયું, પણ આ જોવાનું થાય એ પહેલાં બધી સગવડ હું મારી રીતે કરી લેવા માંગુ છું. બધું નક્કી થયા પછી એકદમ ક્યાં એકલો એકલો ભાગુ.\"\n\nમાસ્તર :\"હા, ઘના હું સમજુ છું તારી હાલત. તું દિલનો ચોખ્ખો માણસ છે એટલે મને કોઈ વાંધો નથી તને પૈસા આપવામાં અને એમાં પણ તું જમીન મૂકે છે મારી પાસે એટલે કોઈ ચિંતા નથી પણ તને કહી દઉં. મારી પાસે પણ મારા ઘરની મૂડી નથી હોતી, બાજુના શહેરમાં મારા એક ઓળખીતા શેઠ છે એ એમના પૈસા મને ફેરવવા માટે આપે છે. હું એમને કહીશ એટલે તારું કામ થઈ જશે. એ પાંચ ટકા વ્યાજ લે છે બધા પાસે પણ તું જમીન પણ મુકીશ એટલે તારી પાસે બે ટકા હું કરવી આપીશ. ચાલશે ?\"\n\nધનજી : \"ભલે મનહરભાઈ ચાલશે. એકવાર દીકરી સારા ધરમાં પરણી ને જાય તો મનને ટાઢક વળે. ચાલો હું રજા લઉં\"\n\nધનજી ખુશ થતો પોતાના ઘરે ગયો. કામળાને બધી વાત કરી. મંજૂના લગન પછી કમળા અને ધનજી બે જ રહેવાના હતાં એટલે પાછળ શું થશે એની ચિંતા કરી નહીં. હવે એ વિષ્ણુભાઈ સારા સમાચાર લઈને આવે એની રાહ જોઈ રહ્યા હતા\n\nદસેક દિવસ પછી વિષ્ણુભાઈ ધનજીના ઘરે આવ્યા, ધનજી અને કમળા ખેતરે હતા. મંજુ બહાર રમી રહી હતી.\n\nવિષ્ણુભાઈ : \"ક્યાં ગયા છોડી તારા બાપા ?\"\n\nમંજુ : \"એ ખેતરે છે, હું બોલાવી લાવું તમે બેસો કાકા.\"\n\nવિષ્ણુભાઈ : \"ભલે. ઝટ જા, અને કે જે વિષ્ણુકાકા આવ્યા છે.\"\n\nમંજુ દોડતી ખેતરમાં ગઈ અને ધનજીને સમાચાર આપ્યા, ધનજી પણ હરખાતો હરખાતો ઘરે આવવા નીકળ્યો. કમળા અને મંજુ પણ પાછળ પાછળ આવવા લાગ્યા.\n\nધનજી : \"આવ આવ વિષ્ણુ, અમે તારી જ કેટલાય દિવસથી રાહ જોતા હતાં.\"\n\nવિષ્ણુ : \"હા, મેં તને કહ્યું હતું ને કે હું સારું ઘર શોધીને જલ્દી આવીશ. મેં મંજુ માટે એક સારું ઘર શોધી લીધું છે. અમારી બાજુનું જ ગામ રામનગર. વિસ વીંઘા જમીન અને એકનો એક છોકરો છે. વળી પોતાનો કૂવો અને ટ્રેકટર પણ પોતાનું છે. મારી બાજુવાળાના માસીનું ઘર જ છે. મેં મંજુની વાત તારા ભાભીને કરી અને તારા ભાભીએ બાજુના ઘરે વાત કરી તો એમને સામે ચાલી ને કહ્યું, હું અને તારા ભાભી એમનું ઘર જોઈ આવ્યા. અમને તો બહુ ગમ્યું, છોકરો પણ સારો છે, મંજુ અને એ છોકરાની જોડી જામશે.\"\n\nધનજી : \"આનાથી રૂડું શું જોઈએ આપણે. મારી મંજુ સુખેથી રહે એવી જ મારી ઈચ્છા છે.\"\n\nવિષ્ણુ : \"તું કહું ત્યારે આપણે જઈ અને જોઈ આવીએ.સાકરના કરી અને સાવ રૂપિયો પણ આપી દઈશું તને ગમશે તો.\"\n\nધનજી : \"તે જોયું છે તો ખોટું તો ના જ હોય, તું કહું ત્યારે આપણે જઈ અને નક્કી કરી આવીશું.\"\n\nવિષ્ણુ :\"મને તો બધી રીતે સારું લાગે છે. મોડું કરવામાં કદાચ આ છોકરો નીકળી ના જાય એનું પણ ધ્યાન રાખવું પડશે. એટલે જેમ બને તેમ જલ્દી જઈએ એજ સારું. તું કહું તો આજે જ જઈ આવીએ.\"\n\nધનજી :\"હા, ચાલો મારે કઈ કામ નથી, તો આજે જ જઈ આવીએ.\"\n\nકમળા પણ દરવાજા પાસે ઉભી રહી બધી વાત સાંભળી હાશકારો લઈ રહી હતી. ધનજી વિષ્ણુની મોટરસાઇકલ ઉપર રામનગર જવા નીકળ્યા, છોકરાનું ઘર અને છોકરો જોયો, ધનજીને લાગ્યું કે અહીંયા મંજુને કોઈ તકલીફ નહીં થાય. એટલે એને ત્યાં હા કહી, અને છોકરા વાળાને પોતાના ઘરે આવી મંજુને જોવા આમંત્રણ આપ્યું. એ લોકોએ પણ બીજા જ દિવસે આવવાની વાત કરી. પાછા ઘરે આવી ધનજીએ વિષ્ણુનો આભાર માન્યો, અને કાલે છોકરા વાળા આવે ત્યારે આવવા માટે કહ્યું.\n\nકમળા અને ધનજી મંજુને સારું ઘર મળ્યું છે એ વિચારી મનોમન ખુશ હતા. બીજા દિવસે છોકરાવાળા આવ્યા, એમને પણ મંજુ ગમી, એમના તરફથી પણ હા આવી. એ લોકો એ બધું નક્કી કરી વિદાય લીધી.\n\nથોડા દિવસોમાં લગનની તારીખ પણ નક્કી કરવામાં આવી. ધનજીએ લગ્નનો હિસાબ કર્યો અને અંદાજે ચાર લાખ જેવા ખર્ચની ગણતરી થઈ. મનહર માસ્તરના ઘરે ગયો અને તેને માસ્તરને પાંચ લાખ માટે કહ્યું, માસ્તરે ધનજીને નકલ લઈ અને બે દિવસ પછી વકીલને ત્યાં આવવા કહ્યું, ધનજી કાગળિયા લઈ અને વકીલની ઓફિસે પહોંચી ગયો. વકીલે તેને સ્ટેમ્પ ઉપર લખેલી વિગતો વાંચી ને સંભળાવી, અને ત્યારબાદ ધનજી એ શરતોને માન્ય રાખી પોતાનો અંગુઠો લગાવ્યો. બે ટકા લેખે છ મહિનાનું સાહિઠ હજાર વ્યાજ પહેલા જ કાપી લેવામાં આવ્યું.\n\nએક જ મહિનામાં ધનજીએ ધામ ધૂમથી દીકરીની વિદાય કરી, વિદાય સમયે ધનજી અને કમળા ખૂબ રડ્યા. જમણવારમાં પણ આખા ગામમાં વાહ વાહ થઈ. દીકરીને ઘરવખરીના સામાનમાં ઘણું બધું આપ્યું, સાથે જમાઈને મોટરસાઇકલ અને વીંટી પણ કરવી આપી.\n\nલગ્ન પૂરું થતા ધનજી પાસે માંડ ત્રીસ હજાર જેવા બચ્યા હતા. વિષ્ણુભાઈએ પણ ધનજીને આશ્વાસન આપ્યું કે બધું થઈ જશે.\n\nદીકરીના લગ્નમાં ખર્ચ કર્યા બાદ હવે ધનજી પાસે ના તો જમીન રહી હતી ના કોઈ આવકનું સાધન. એટલે કમળા અને ધનજી બંને મજૂરીએ જતાં. અને એમનું ગુજરાન ચલાવતા, વ્યાજના ઘોડા માથે ચઢી રહ્યાં હતાં. મનહર માસ્તર પાસે જમીન ગીરવે હતી એટલે એમને કોઈ પ્રશ્ન ન હતો કરજ તો ધનજીના માથે જ આવતું હતું. મંજુ એના સાસરે સુખી હતી એમને એમ સમય વીતતો ગયો. મંજૂને સારા દિવસો પણ શરૂ થયા, અને એની સુવાવડ માટે કમળા અને ધનજી એને પોતાના ઘરે લઈ આવ્યા. ત્યાં એને દેખરેખમાં ખર્ચો વધ્યો, અને ધનજી બીજા પચાસ હજાર મનહર માસ્તર પાસેથી લઈ આવ્યો.\n\nમંજુએ દીકરાને જન્મ આપ્યો એની ખુશી પરિવારમાં હતી, મંજૂના સાસરીવાળા પણ અવાર નવાર મંજુની ખબર કાઢવા માટે ધનજીના ઘરે આવતા, અને એમને ખાલી હાથે તો જવા ના દેવાય એ માટે ધનજી દર વખતે એમને કઈ ને કઈ આપતો. મંજૂના આણું કરવાના સમયે પણ ધનજી માસ્તર પાસેથી એક લાખ લઈ આવ્યો, અને ધામધૂમથી આણું પણ કર્યું.\n\nધનજી પાસે દૂરદૂર સુધી જમીન પાછી મેળવવાની કોઈ આશા હતી નહિ. સમય પણ વધુ વીતી ગયો હોવાના કારણે મનહર માસ્તર પણ હવે વારેવારે ધનજીને ઠપકો આપી રહ્યાં હતાં, બે વર્ષ.. ત્રણ વર્ષ એમને એમ વીતતા ગયા. વ્યાજની રકમ મૂડીની બરાબરી કરવા જઈ રહી હતી. પણ હવે કઈ થઈ શકે એમ નહોતું. મનહર માસ્તરે એકવાર ધનજીને ગામ વચ્ચે ખખડાવીને કહી દીધું, કે \"બે મહિનામાં મારા પૈસા વ્યાજ સાથે પાછા જોઈએ નહીં તો તારું ઘર પણ તારે મારા નામે કરી દેવું પડશે.\"\n\nએ રાત્રે ધનજી અને કમળા ખૂબ જ રડ્યા, પણ બીજું કંઈ થઈ શકે એમ નહોતું, જમીન વેચવા છતાં પણ મનહર માસ્તરની રકમ પુરી થાય એમ નહોતું, દીકરીના લગ્ન કરવા માટે લીધેલ કરજ આજે માથા ઉપર આવીને ઊભું હતું.ઘર પણ ખોવાનો વખત આવે એમ થઈ રહ્યું હતું, એ રાત્રે કમળા એ કહ્યું :\n\n\"આપણે આખું જીવન મજૂરી કરી અને કાઢી નાખીશું. આ ઘર જમીન કઈ નહીં રહે તો પણ વાંધો નથી. આપણા બે માણહ ને વળી જોઈએ કેટલું ? પણ કાલ ઉઠીને મંજૂના ઘરે કોઈ પ્રસંગ આવે, તો એમ જ થોડી ચાલ્યું જવાય ?\"\n\nધનજી : \"હા, મને એજ ચિંતા કોરી ખાય છે. શું કરવું એ કઈ ખબર નથી પડતી, કેટલીકવાર તો એમ થાય છે કે મારો જીવ આપી દઉં, પણ મને તારો વિચાર આવે છે કમળા એટલે હું રોકાઈ જાવ છું.\"\n\nકમળા : \"હું પણ સમજુ છું તમારી હાલત, તમે કેવા હતાં અને કેવા થઈ ગયા, ભગવાન પણ બીજો કોઈ રસ્તો દેખાડતું નથી.\"\n\nએ રાત્રે મોડા સુધી કમળા અને ધનજી રડતાં રહ્યાં, માસ્તરને શું જવાબ આપવો ? પૈસા ક્યાંથી લાવવા ? એનો કોઈ રસ્તો મળી રહ્યો નહોતો, અંતે કમળા અને ધનજીએ ભેગા મળી મોતને વહાલું કરવાનું નક્કી કર્યું, પશા પટેલના ખેતરમાં દવા નાખવા માટે પટેલ સાંજે જ દવા આપી ગયા હતા, એ બોટલ ઘરમાં જ હતી, બંને એ દવા પી અને એક બીજાને આલિંગન આપી ક્યારેય ના ઊઠી શકાય એવી ઊંઘમાં સુઈ ગયા.",
      "duration": "13 mins",
      "category": "Abstract"
    },
    {
      "id": 26,
      "title": "અડગ મનનો માનવી",
      "story_name": "આ કહાની છે આદિવાસી સમાજના એક અડગ મનના માનવીની. ૯ જાન્યુઆરી ૧૯૫૫ના રોજ જેતપુર પાવી તાલુકાના જાંબુવા ગામના એક નાનકડા ચોકી ફળીયામાં તેદલીબેન અને નાનજીભાઈને પુત્રરત્ન થયો હતો. તેદલીબેન જયારે આ પુત્રને ખોળામાં રમાડતા હતા ત્યારે તેઓને શું ખબર કે આગળ જતા તેમના નવ પુત્રોમાંનો આ સાતમો પુત્ર તેમનું નામ ઉજાળવાનો હતો. આ પુત્રનું નામ હતું રાયસિંગભાઈ નાનજીભાઈ રાઠવા.\n\nઆજથી ૬૭ વર્ષ પહેલા તેઓ જે ગામમાં રહેતા હતા ત્યાં સુખસુવિધાઓ જેવું કશું નહોતું. આદિવાસીઓનું આ ગામ સ્કૂલ, શાળા, હોસ્પિટલ કે બેંક જેવી પાયાની સગવડોથી વંચિત હતું. અંતરિયાળ અને પછાત એવા આ વિસ્તારમાં વસતા લોકોનો વિકાસ રૂંધાયેલો હતો. જોકે પ્રકૃતિની બાબતે જાંબુવા ગામ ખૂબ સમૃદ્ધ હતું.\n\nરાયસિંગભાઈ નાનપણમાં ખૂબ તોફાની હતા. કુદરતના ખોળામાં રમવું તેમને ઘણું ગમતું. ગામના પાદરે આવેલા પીપળાના ઝાડ પાસે તેઓ આંબળી પીપળી, ગીલ્લીદંડો જેવી રમતો રમતા. ગામની નદીમાં ભૂસકો મારી પલકારામાં સામે કાંઠે પહોંચી જતા. ગામની દેશી રમતો રમીને તેઓનું શારીરિક સ્વાસ્થ્ય ઘણું સારું થઈ ગયું હતું. તેઓ પિતાજીને સાથે ખેતરમાં કામ કરવા જતા હોવાથી તેઓને બાગાયતી કામની ઊંડી સમજ આવી ગઈ હતી.\n\nરાયસિંગભાઈ જેમ જેમ મોટા થતા ગયા તેમતેમ ગામની અસુવિધાઓ તેઓને ખૂંચવા લાગી. સગવડના અભાવે પડતી અગવડ તેમને અકળામણ અપાવવા લાગી. તેમના બીજા મિત્રો જયારે મેળામાં ફરવા જતા ત્યારે તેઓ કોઈક ટ્રેન પકડીને શહેરમાં ફરવા આવતા. શહેરનું જીવન તેમને ખૂબ આકર્ષતું. શહેરીજનોનું સાફસુથરું જીવન તેમને મોહી ગયું હતું.\n\nએક દિવસ વાળુ કરતી વેળાએ નાનકડા રાયસિંગે તેના પિતાજીને પૂછ્યું કે, “બા, એક વાત પૂસુ ?”\n\nજાંબુવા ગામમાં રહેતા આદિવાસી તેમના પિતાને બા અને માતાને અય્યાડી કહીને સંબોધતા.\n\n“હા દીક્કા,”\n\n“બા, આપણ સેરી લોકોની માફક સુખ સુવિધામાં કમ રહેતા નથી.”\n\nનાનકડા રાયસિંગની વાત સાંભળીને તેમના પિતા બોલ્યા, \"દીક્કા, હમથો દોકડીનો ખેલ સે. સેરના લોકો પાહે પૈહો સે એટલે તેઓ વૈભવમાં જીવી જાણે સે.”\n\n\"બા, તો પહી આપણ હોઉં સેરમાં રેવા જઈએ તો ?”\n\n\"દીક્કા, આપણી ગોમમાં ખેતીવાડી સે. ઈ હમથી સોડી સેરમાં રહેવા શીદને જવું ?”\n\nજોકે પિતાજીની વાત નાનકડા રાયસિંગના ગળે ઉતરી નહોતી. શહેરના બાળકોને સ્કૂલે જતા જોઈ તેમનું મન પણ ભણવા માટે લલચાતું. તેઓની ઈચ્છા ભણીગણીને મોટા માણસ થવાની હતી. પરંતુ આદિવાસીઓના એ ગામમાં સ્કૂલની વ્યવસ્થા ન હોવાથી તેઓની ભણવાની મહેચ્છા પર પૂર્ણવિરામ મૂકાઈ ગયું હતું.\n\nરાયસિંગભાઈ ફુરસદના સમયે વિચારતા કે, ‘આપણું આ જીવન તે કંઈ જીવન છે ? ન તો અહીં કોઈ સુખ છે કે ન તો કોઈ સુવિધા. પિતાજી ગામ છોડવા માંગતા નથી એટલે મારે પણ ન છૂટકે અહીંયા જ રહેવું પડે છે. તો પછી શું અમારી આખી પેઢી આવું જ વૈતરું કરતી રહેશે ?”\n\nનાનકડા રાયસિંગને તેની આવનારી પેઢીની ચિંતા થઈ આવી. પોતાનું બાળપણ ભલે હાલાકીમાં ગયું પરંતુ તેઓ આવનરી પેઢીને સોનેરી ભવિષ્ય આપવા માંગતા હતા.\n\n“શું અમારી સઘળી પેઢી આ અંતરિયાળ ગામડામાં જ વેઠ કરતી રહેશે ? ના... ના... હું આમ કદાપી થવા નહીં દઉં. જે ભૂલ મારા પિતાજીએ કરી છે. તે હું હરગીજ નહીં કરું.\"\n\nરાયસિંગભાઈની દ્રઢ માન્યતા હતી કે, ઈશ્વરે મનુષ્યને આ જીવન વેઠ કરવા તો નથી જ આપ્યું.\n\nતેઓ જાણી ગયા હતા કે જાંબુવા ગામમાં અભાવના પ્રભાવમાં નિભાવ કરવો મુશ્કેલ હતો. તેમની પાસે નાનકડી જમીન હતી પરંતુ તેના દ્વારા ખૂબ નાનકડી આવક ઊભી થતી હતી. તેઓએ હવે શહેરમાં આવીને વસવાનું નક્કી કર્યું. પરંતુ આ પહેલા તેઓ શહેરી જીવનનો અભ્યાસ કરવા માંગતા હતા.\n\nહવે તેઓએ તેમના મિત્રોને તેમની સાથે શહેરમાં આવવા તૈયાર કર્યા. હવે તેમના ગામથી સૌથી નજીક અને સુવિકસિત કોઈ શહેર હોય તો તે વડોદરા હતું. વળી અહીં કામ મળવાની તક ઘણી હતી. તે બધા મિત્રોએ સર્વ સમંતિથી વડોદરા જઈને છૂટક મજૂરી કરવાનું નક્કી કર્યું. પરંતુ સૌથી મોટો પ્રશ્ન એ હતો કે વડોદરા જવા માટેનું ટ્રેનનું ભાડું લાવવું ક્યાંથી ?\n\nમિત્રોની આ મૂંઝવણ પણ રાયસિંગભાઈએ દૂર કરી આપી. ખરેખર તો તેઓ શહેરમાં આવવા માટેની ઘણા સમયથી તૈયારીઓ કરી રહ્યા હતા. તેઓએ તપાસ લગાવતા તેમને જાણવા મળ્યું કે, પાણીમાઈન્સથી હાલોલ તરફ જતી ટ્રેન તેમના ગામ નજીકથી પસાર થતી હતી. જેનું હાલોલ જવાનું ભાડું માત્ર ૦.૭૫ પૈસા હતું. અંગ્રેજોના સમયે નદીને પેલે પાર આવેલા ડુંગરોમાં માઈનીંગ કામ ચાલતું. હવે અહીંથી જે ખનીજ નીકળે તેને ટ્રેન દ્વારા ઔધોગિક ક્ષેત્રોમાં પહોંચાડવામાં આવતું. હવે નદીના પાણી નજીક ચાલતા માઈનીંગ કામને લીધે આ જગ્યાનું નામ લોકબોલીમાં પાણી માઈન્સ પડી ગયું હતું. રાયસિંગભાઈએ લગાવેલી તપાસ મુજબ હાલોલ સ્ટેશને ઉતર્યા બાદ થોડુંક ચાલીને રસ્તા પર આવીએ તો પાવાગઢથી રેતી ભરીને વડોદરા તરફ જતી કોઈકને કોઈક ટ્રક જરૂર મળી આવતી. આ ટ્રકવાળાઓ ૦.૫૦ પૈસામાં વડોદરા પહોંચાડી દેતા હતા.\n\nએક દિવસ મોકો જોઈને તેર વર્ષની કાચી વયના રાયસિંગભાઈ આંખમાં સોનેરી સપના લઈને વડોદરા આવવા નીકળ્યા. ઈ.સ. ૧૯૬૮ના રોજ પાણીમાઈન્સથી નીકળતી ટ્રેનમાં બેસી તેઓ હાલોલ સ્ટેશને ઉતર્યા. આ માટે તેઓએ ૦.૭૫ પૈસાનું ભાડું ચુકવ્યું હતું. જોકે એ સમયે આ પૈસા કાઢવામાં પણ તેઓની આંખમાંથી આંસુ આવી ગયા હતા. હાલોલ સ્ટેશનેથી નક્કી કર્યા પ્રમાણે તેઓ ચાલીને રસ્તા પર આવ્યા. અને અહીંથી એક ટ્રકમાં બેસીને તેઓ વડોદરા આવવા નીકળ્યા. હજુ તેઓ અડધે રસ્તે માંડ પહોંચ્યા હશે ત્યાં માર્ગમાં મુશળધાર વરસાદ શરૂ થઈ ગયો. વરસાદથી રેતી પલળે નહીં એટલે ડ્રાઈવરે જે તાડપત્રી બાંધી હતી તેની આડશમાં રાયસિંગે તેમના મિત્રોને ઊભા રાખ્યા. જોકે આમ કરવા જતા તેઓ ખૂદ વરસાદમાં પલળી રહ્યા. પરંતુ આ વાતનો તેમને કોઈ ફરક પડતો નહોતો. મિત્રોને સાથે લીધા છે તો તેમને સંભાળવાની જવાબદારી પણ ખુદની છે. આ નૈતિકતાએ બાળમાનસમાં ત્યારે પણ હતી.\n\nમુશળધાર વરસતા વરસાદને જોઈને તેના એક મિત્રે કહ્યું, “રાયસિંગ, હવે આપણે શું કરીશું ?”\n\n“શું કરીશું એટલે ! અરે ! વડોદરા જઈશું અને ખૂબ કમાવીશું. આગળનું જીવન સ્વમાનભેર અને ઉન્નત મસ્તકે જીવીશું. આદિવાસી ધારે તો દુનિયા જીતી શકે છે એ વાત દુનિયાને દેખાડીશું.”\n\nનીડર એ બાળકની વાત સાંભળીને જાણે તાળીઓનો ગડગડાટ કરતા હોય તેમ વાદળા પણ ગરજી ઉઠ્યા.\n\nઆખરે બધા મિત્રો રાયસિંગભાઈની સુઝબુઝથી માત્ર સવા રૂપિયામાં જાંબુવા ગામથી વડોદરા આવી પહોંચ્યા હતા. અહીં રહીને તેઓએ છૂટક મજુરી કામ કરવાનું શરૂ કર્યું. નાનકડા એ હાથ ક્યારેક ઈંટ નીચે કચડાતા તો ક્યારેક સિમેન્ટથી છોલાતા. જે ઉંમરમાં બીજા બાળકો રમકડા સાથે રમતા હતા તે ઉંમરે આ બાળક ઈંટ અને પથ્થર સાથે બાથ ભીડતો હતો. જે ઉંમરમાં બીજા બાળકોના માથા પર માતાપિતાનો સાંત્વનાભર્યો હાથ હોય એ ઉંમરે આ બાળક માથા પર મણ મણનો ભાર ઉઠાવીને ચાલી રહ્યો હતો. પણ મુખમાંથી ફરિયાદનો એક હરફ નહીં.\n\nબીજા બાળકો જયારે રાતના સમયે કેમ્પ ફાયરનો આનંદ લેતા હોય ત્યારે આ બાળકો ચુલા પર રસોઈ બનાવતા હતા. આખો દી મહેનત બાદ ચટણી સાથે મકાઈનો રોટલા ખાવામાં એક અનેરી મજા તેમને આવતી. વાળું પતાવ્યા બાદ રાતે કોઈ ફૂટપાથ પર આશરો શોધી તેઓ લંબાવી દેતા. થાકીને લોથપોથ થયેલા એ શરીર જાણે નરમ ગાદલા મળ્યા હોય તેમ ગાઢ નિંદ્રામાં સરી જતા.\n\nસવારે ઊઠીને રાતનો વધેલો મકાઈનો રોટલો ચામાં બોળી તેઓ પોતાની ભૂખ સંતોષી લેતા. આમ પખવાડિયું સખત મજુરી કરી તેઓ જે પૈસા મળતા તે લઈને પાછા પોતાના વતને જતા રહેતા. અહીં વતનમાં પખવાડિયું રહીને તેઓ ખેતીની સાર સંભાળ લેતા. આમ પંદર પંદર દિવસના અંતરાળે તેઓએ વડોદરા આવવાનું શરૂ કર્યું. આનાથી તેઓની ગામડાની ખેતી પણ સચવાઈ જતી અને શહેરમાં આવીને થોડી રોકડી પણ થઈ જતી. હવે રાયસિંગભાઈ સાથે ગામના બીજા યુવાનોએ પણ વડોદરા આવવાનું શરૂ કર્યું હતું. બધા મિત્રો વડોદરામાં આવીને મળતી આવકથી સંતુષ્ટ હતા. પરંતુ રાયસિંગભાઈને આમાં સંતોષ નહોતો. તેમના મનમાં તો કંઈક જુદું જ રંધાઈ રહ્યું હતું. તેમને વડોદરામાં જ સ્થાયી થવાનું હતું. ગામડેથી વડોદરા અને વડોદરાથી ગામડે અપડાઉન કરવામાં તેમને પોતાનું ભવિષ્ય ડાઉન થતું દેખાતું હતું. અને આ માટે જ રાયસિંગભાઈએ છૂટક મજુરીની સાથોસાથ વડોદરામાં ઓળખાણો બનાવવાનું પણ શરૂ કર્યું.\n\n  આખરે ઈ.સ. ૧૯૭૦માં તેમની મહેનત રંગ લાવી. તેમને વડોદરાના એક પટેલના બાગમાં બાગાયતી કામની નોકરી મળી ગઈ. હવે બાગાયતી કામ એ તો રાયસિંગભાઈનો પસંદીદા વિષય હતો. નાનપણથી તેમને આ કામમાં ફાવટ હતી. બસ પછી શું ? રાયસિંગભાઈએ દિલ લગાવીને પટેલના બાગમાં કામ કરવાનું શરૂ કર્યું. થોડાક જ મહિનામાં રાયસિંગભાઈની મહેનત અને અનુભવની અસર પટેલના બાગ પર દેખાવા લાગી. જોતજોતામાં પટેલનો બાગ ધરતી પરના સ્વર્ગ સમો ભાસવા લાગ્યો હતો. રાયસિંગભાઈની મહેનતથી પટેલ ખૂબ ખુશ થયા. તેઓએ રાયસિંગભાઈને રહેવા માટે બાગમાં જ એક નાનકડી ઝૂંપડી બાંધી આપી. બસ પછી શું ? રાયસિંગભાઈને વડોદરામાં આશરો મળી ગયો હતો. હવે તેઓએ પોતાના માદરે વતન જવાનું ક્યારેય વિચાર્યું નહીં. તેમની માતા કાયમ તેમને સલાહ આપતા કહેતી કે, બેટા, જીવનમાં આગળ વધવું હોય તો ક્યારેય પાછું વળીને ન જોઈશ.”\n\nબાગમાં કામ મળ્યા બાદ રાયસિંગભાઈ માત્ર એકવાર વતન ગયા હતા અને તે પણ લગ્ન કરવા માટે. રાયસિંગભાઈનું સુખીબેન સાથે લગ્ન થતા તેમના જીવનને જાણે વેગ મળ્યો. સુખીબેન ખૂબ મહેનતુ અને સંસ્કારી હતા. તેમનો સાથ મળતા રાયસિંગભાઈની ગાડી પુરપાટ ઝડપે દોડવા લાગી. હવે પટેલભાઈના બગીચાની સાથોસાથ તેઓ બીજા બે ત્રણ ખેતરોમાં પણ કામ કરવાનું શરૂ કર્યું હતું. આ ખેતરોમાં પટેલકાકાએ જ તેમને કામ અપાવ્યું હતું. સુખીબેન બાગ સંભળાતા ત્યારે તેઓ હવે ખેતરો જોવા લાગ્યા. બંને પતિપત્ની એકબીજાને દિલોજાનથી ચાહતા હતા. તેઓ એકબીજાની તકલીફને પોતાની સમજતા હતા. અને આ જ તો તેમની સૌથી મોટી તાકાત હતી. જેના થકી તેઓએ દુનિયા સામે બાથ ભીડવાની હિંમત કરી હતી. રાયસિંગભાઈનું સૌથી મોટું જમા પાસું કોઈ હોય તો તે એ હતું કે તેઓ પોતાની કોઈ પરિસ્થિતિથી સંતુષ્ટ રહેતા નહોતા. તેઓ હંમેશા પોતાના જીવનને હજુ બહેતર બનાવવાની કોશિશ કરતા રહેતા.\n\nએક દિવસ સુખીબેને તેમને પૂછ્યું કે, ‘હવે તો તમે તમારા જીવનથી સંતુષ્ટ છો ને ?’\n\nસુખીબેનને રાયસિંગભાઈથી ત્યારે જવાબ મળ્યો હતો કે, ‘ના. મારું બચપનથી સ્વપ્ન રહ્યું છે કે, હું ભણીગણીને કાબેલ વ્યક્તિ બનું. પરંતુ અમારા ગામમાં શાળા ન હોવાથી હું અગુઠાંછાપ જ રહ્યો. જોકે હું મારા સંતાનોને અનપઢ રહેવા નહીં દઉં. મારું સપનું છે કે મારા સંતાનો પણ ભણીગણીને કાબેલ વ્યક્તિ બને. બસ પ્રભુ મારી આ એક ઈચ્છા પૂરી કરી દે એટલે મારું જીવન સફળ થયું.’\n\nસુખીબેને સાંત્વના આપતા કહ્યું, “પ્રભુ, તમારી ઈચ્છા જરૂર પૂર્ણ કરશે.”\n\nઈ.સ. ૧૯૭૨ની આસપાસ તેઓએ બરોડા ડેરીમાં નોકરી મેળવી લીધી. તેઓ અશિક્ષિત હતા એટલે બરોડા ડેરીમાં તેમને બાગાયતી કામમાં રોકવામાં આવ્યા. અહીં તેઓએ ખૂબ ખંત અને પ્રમાણિકતાથી કામ કર્યું. સુખીબેને આ દરમિયાન દિનેશ, ઉર્મિલા, રમીલા અને હરેશ આ ચાર બાળકોને જન્મ આપ્યો.\n\nરાયસિંગભાઈનું સમગ્ર ધ્યાન હવે તેમના સંતાનોની કારકિર્દી ઘડવા પાછળ હતું. જેમના સોનેરી ભવિષ્ય માટે તેઓએ માદરે વતન છોડ્યું હતું. હવે તેમના માટે કંઈક કરવાની ઘડી આવી ગઈ હતી. તેઓએ પોતાના સંતાનોના ભણતર પાછળ કોઈ કચાશ રાખી નહીં. બાળકોને સારી સ્કૂલમાં દાખલો અપાવ્યો. તેમને કોઈ વસ્તુની કમી રહી ન જાય તેનું પુરતું ધ્યાન રાખ્યું. બાળકોના શિક્ષણ પર યોગ્ય ધ્યાન આપી શકાય એ માટે તેઓએ પોતે પ્રોઢ શિક્ષણ મેળવ્યું. હવે તેઓ જાતે બાળકોને ભણાવવા લાગ્યા. સાથે સાથે બાળકોને અભ્યાસ માટે પ્રોત્સાહન પણ આપતા રહેતા. વર્તમાનપત્રમાંથી અવનવી માહિતી વાંચી તેઓ બાળકોને દુનિયામાં ચાલતી પરિસ્થિતિથી વાકેફ કરાવતા.\n\nઆખરે જાંબુવા જેવા નાનકડા ગામના આદિવાસી સમાજમાંથી વડોદરા આવેલા રાયસિંગભાઈએ પોતાની જિદ પૂરી કરી. પોતે તો પગભર થયા પણ સાથોસાથ તેમના સંતાનોનું ભવિષ્ય પણ ઉજ્જવળ બનાવ્યું. ગામમાં રહીને આદિવાસી જીવન જીવવાને બદલે તેઓએ તેમના સંતાનોને ઉજ્જવળ ભવિષ્ય અપાવવાનું પોતાનું સપનું પૂરું કર્યું.\n\n  આજે વડોદરામાં તેઓ સારા મકાનમાં રહે છે. તેમની મોટી દીકરી રમીલા ભણીગણીને વકીલ બની. બીજો દીકરો હરેશ સ્ટેટ બેંક ઓફ ઈન્ડિયામાં મેનેજરની જવાબદારી નિભાવી રહ્યો છે. ઉર્મિલાબેને સ્નાતક સુધીનો અભ્યાસ કર્યો છે. અને સૌથી નાનો દીકરો દિનેશ પણ પગભર છે.\n\nકહેવાય છે કે, આ ધરતી પર પ્રત્યેક જીવને કોઈ ખાસ હેતુથી જ ઈશ્વર મોકલતા હોય છે. જીવનો જન્મ લેવાનો હેતુ સર થતા ઈશ્વરે પાછો પોતાની પાસે દેવલોકમાં બોલાવી લે છે. આ વાતનું સર્વશ્રેષ્ઠ કોઈ ઉદાહરણ હોય તો તે છે રમીલા.\n\nરાયસિંગભાઈની સંતાનોને ભણાવી ગણાવીને કાબેલ બનાવવાની તડપ જોઈને જ ઈશ્વરે રમીલાને આ ધરતી પર મોકલી હતી. રમીલાનો જન્મ લેવાનો હેતુ માત્રને માત્ર રાયસિંગભાઈનું સ્વપ્ન પૂર્ણ કરવાનું જ હતું. જે રમીલાએ સુપેરે પાર પાડ્યું. રમીલાએ વકીલ બની રાયસિંગભાઈની સાથોસાથ સમસ્ત આદિવાસી સમાજનું મસ્તક ગર્વથી ઉન્નત કરી દીધું.\n\nરમીલાનો હેતુસર થતા ઈશ્વરે તેને દેવલોકમાં પરત બોલાવી લીધી. એક નાનકડી બીમારીથી રમીલાનું અકાળે અવસાન થયું.\n\nરાયસિંગભાઈ નોકરી પરથી હવે રીટાયર થયા છે. પરંતુ સામાજિક પ્રવૃત્તિઓથી નહીં. આજે પણ આદિવાસી સમાજને આગળ આવવાની સતત પ્રેરણા આપતો રહે છે એ અડગ મનનો માનવી.",
      "duration": "9 mins",
      "category": "Abstract"
    },
    {
      "id": 27,
      "title": "વિજેતા - એક શૌર્યગાથા",
      "story_name": "હું એટલે કે વિર પ્રતાપ સિંહ, આજે એક એવી વાત કહેવા જઈ રહ્યો છું, જે ઈતિહાસના પાને કાયમ માટે દફન થઈ ગઈ, એક સાઈલન્ટ ઓપરેશનના નામે દુનિયાની ભીડમાં ક્યાંય ખોવાઈ ગઈ... આ રચના એવા શહીદોને સમર્પિત કે જેમણે માતૃભૂમિ માટે પોતાનું સર્વસ્વ ન્યોછાવર કરી દીધું.\n\nઆજે મારા દીકરાને ગાર્ડનમાં રાષ્ટ્રધ્વજ લઈને તેના સાથી મિત્રો સાથે રમતો જોઈને મને પણ મારું બાળપણ યાદ આવી ગયું. આજે મને પણ મારા મિત્રોની યાદ આવતા આંખ ભરાઈ ગઈ. એમ થયું કે કાશ મારા મિત્રો પણ મારી સાથે હોત તો કેટલું સારું થાત.\n\nઅમે છ મિત્રો હતા. હું એટલે કે વિર પ્રતાપ સિંહ, ઈમ્તિયાઝ અલી, જગદીશ મિશ્રા, એઝાઝ ખાન, ત્રિદેવ મહેરા અને અમર સક્સેના. શરૂઆતથી જ જાણે એકબીજા વગર દિવસની શરૂઆત જ ના થાય. એક બીમાર પડે તો તાવ ૬ એ જણને આવી જાય એવી હતી અમારી મિત્રતા. સ્કૂલેથી છૂટીને જ્યારે ઘરે જતા હોઈએ ત્યારે જો આકાશમાંથી વિમાન જતું દેખાય તો ખુશ ખુશ થઈ જતાં અને અમે પણ વિચારતા કે અમને ક્યારે વિમાન ચલાવવા મળશે. \n\nઆમ ને આમ અમારું સ્કૂલનું શિક્ષણ હસતા રમતા પૂરું થઈ ગયું. અમે કોલેજ પણ સાથે જ કરી અને કોલેજ કરતાં કરતા એરફોર્સ ની તૈયારી પણ ચાલુ કરી દીધી. વિમાન ચલાવવાનું ભૂત તો અમારી માથે એવું સવાર હતું કે અમે ૬ એ જણ ગાંડાની માફક એરફોર્સની તૈયારીમાં લાગી ગયા. ૨ વર્ષની સખત મહેનત આખરે રંગ લાવી. અહીંયા પણ અમે અમારી ભાઈબંધી ના છોડી. એક સાથે જ અમે સિલેક્ટ થઈ ગયા. બીજા દિવસે અમને નિમણુક પત્ર આપવામાં આવ્યા જેમાં અમારી ટ્રેનિંગની જગ્યા અને ક્યારે હાજર થવાનું તે લખેલું હતું. અમને ૬ જણને બે અલગ અલગ ટ્રેનિંગ સેન્ટર પર મોકલવામાં આવ્યા હતા. હું, ઈમ્તિયાઝ અને અમર કોચીન સેન્ટર પર જ્યારે જગદીશ, એઝાઝ અને ત્રિદેવ ને કલકત્તા સેન્ટર પર મોકલવામાં આવ્યા હતા.\n\nઅમારા બધા માટે ખુબજ મુશ્કેલી ભરી વાત એ હતી કે અત્યાર સુધી સાથે ઉછરેલા છોડ હવે વૃક્ષ બનવા માટે અલગ પડવાના હતા. ભારે હૈયે એકબીજાને મળતા રહેવાનું અને કઈ નહિ તો દિવસમાં એક વાર અચૂકપણે ફોનથી જોડાયેલા રહેવાનું વચન આપી અમે છૂટા પડ્યા.\n\nબીજા દિવસથી અમારી ટ્રેનિંગ શરૂ થઈ. અમે બધા જ વિમાન ને જોવા માટે ખૂબ જ ઉત્સાહી હતા. ફટાફટ થિયરીનો ક્લાસ પૂર્ણ કરી અને હું, ઈમ્તિયાઝ અને અમર વિમાન જોવા માટે વર્કશોપમાં ગયા. ત્યાં ગયા તો અમારી આંખો ખુલી ને ખુલી જ રહી ગઈ.... બાપ રે... આટલું મોટું વિમાન... આજ પહેલા અડવાનું તો શું, આટલા નજીકથી જોવાનું પણ નસીબમાં ન હતું. મન ભરીને નિહાળી લીધા પછી અમે ત્રણે ભાઈબંધો એ નક્કી કર્યું કે કોઈ પણ ભોગે આ વિમાન ને રમકડાંની જેમ ઉડાડતા શીખવું છે. સાંજે રૂમ પર આવીને જગદીશ, એઝાઝ અને ત્રિદેવ ને કોલ કરીને તેમનો અનુભવ પણ જાણી લીધો અને પોતાનો વર્ણવી પણ દીધો. એ દિવસે અમે ૬ એ જણાએ ખુદને એક વચન આપ્યું કે કોઈ પણ ભોગે ભારત ના શ્રેષ્ઠ પાઈલટ બની ને બતાવવું છે. પછી થાય શું ? શરૂ થઈ સ્કૂલમાં ચાલતી હતી એવી જ હરીફાઈ....\n\nબીજા જ દિવસથી અઘરામાં અઘરી ટ્રેનિંગ અને બને તેટલો સમય ફિલ્ડ માં વિતાવવાનું શરૂ કરી દીધું. જ્યાં બીજા પાઈલોટ ૩ અથવા ૪ કલાક હવામાં પસાર કરતા ત્યાં અમે ૭-૭ ને ૮-૮ કલાક પસાર કરવાનું શરૂ કરી દીધું. સતત field માં રહેવાના કારણે અને પોતાની જાતને વધુમાં વધુ સમય વિમાન સાથે આપવાના કારણે ૨વર્ષની ટ્રેનીંગ જાણે ૨ મહિનામાં પૂરી થઈ ગઈ હોય એવું લાગ્યું. ૨૬ જાન્યુઆરી એ અમારા ટ્રેનીંગ સેન્ટર નો છેલ્લો દિવસ હતો. અમારા બધાની અંદર ખૂબ જ ઉત્સાહ હતો કેમ કે ૨વર્ષ પછી અમે ૬ મિત્રો આજે મળવાના હતા. હું, ઈમ્તિયાઝ ને અમર, અમારો સાથ આપવાના હતા જગદીશ, એઝાઝ ને ત્રિદેવ. આજે અમારી આકાશી કરતબ કરવાની વારી હતી અને ૬ મિત્રો સાથે હોય પછી પુછવું જ શું ? એવા તો કરતબ કર્યા કે જોવા વાળાને પણ મજ્જા આવી ગઈ. રાતનું જમવાનું પૂર્ણ કરી અમે ઘરે આવવા રવાના થયા.\n\nવહેલી સવારે અમે અમારા ગામ આવી પહોંચ્યા અને જોયું તો ઓ..હો...હો...હો.... આખું ગામ જાણે અમારા સ્વાગત માટે ઉમટી પડ્યું હતું. ખરેખર આજે એહસાસ થયો કે ભારતમાતાના રક્ષક હોવું એ કેટલી ગર્વ લેવા જેવી બાબત હોય છે.\n\nઘણી બધી અલગ અલગ જગ્યાએ અમે ફરજ નિભાવી, ઘણા નાના મોટા ઓપરેશન પાર પાડ્યા અને ઘણા ઉતાર ચઢાવ પણ જોયા. ઘણી નાની મોટી લડાઈઓમાં પણ અમે ભાગ લીધો અને વિજયી પણ રહ્યા. આટલો બહોળો અનુભવ અને અમારી ધગશ ના કારણે અમે વિમાની કરતબો ને આત્મસાત તો કરી લીધા પરંતુ જ્યાં સુધી વિદ્યા યોગ્ય જગ્યાએ કામ ના આવે ત્યાં સુધી શું કામની ? એટલે અમે ૬ મિત્રોએ સરકાર ને એક અપીલ કરી કે અમને એક અલગ ટીમ બનાવવા દેવામાં આવે જે દરેક સમસ્યા માટે સજ્જ રહેશે. જ્યારે ખૂબ જ ક્રિટીકલ પરિસ્થિતિ આવશે ત્યારે જ આ ટીમ એક યુનિટ તરીકે કામ કરશે અને કામ પૂર્ણ કર્યા વગર ક્યારેય પરત નહીં ફરે. ઘણી મહેનત અને થોડી લાગવગના કારણે અમને ટીમ બનાવવાની પરવાનગી મળી ગઈ. અમને જાણે આખું આસમાન સોંપી દીધું હોય તેટલી ખુશી થઈ હતી.\n\nઆ ટીમ ને કેટલાક નીતિ નિયમો પણ આપવામાં આવ્યા, જેમ કે; આ ટીમ ફક્ત પ્રધાનમંત્રી ના આદેશ થી જ કાર્યરત થશે, ત્યાં સુધી દરેક વ્યક્તિ પોતાની નિર્ધારિત જગ્યા પર જ સેવા બજાવશે. આ ટીમ કોઈને પણ કોઈ પણ જવાબ આપવા માટે ક્યારેય બંધાયેલી નથી. જ્યારે ટીમ તેના કોઈ પર્સનલ મિશન પર હોય તો તેની જાણકારી ફક્ત પ્રધાનમંત્રી ને જ હશે, ટીમ ના પારિવારિક સભ્યોને પણ કોઈ જાણ ના હોવી જોઈએ, અને જો કોઈ મિશન દરમિયાન કોઈ દુર્ઘટના થાય તો ટીમ ના કોઈ પણ સદસ્ય ને ભારત સરકાર સ્વીકારશે પણ નહિ. આ દરેક શરત પર અમે ૬ મિત્રોએ સહી કરી અને ટીમને નામ આપવામાં આવ્યું \"VIJETA\". V = વિર પ્રતાપ સિંહ, I = ઈમ્તિયાઝ અલી, J = જગદીશ મિશ્રા, E = એઝાઝ ખાન, T = ત્રિદેવ મહેરા અને A = અમર સક્સેના.\n\nછેલ્લા ૫ વર્ષમાં કારગીલ થી લઈને કન્યાકુમારી સુધી કોઈ જ પટ્ટો એવો બાકી નહી હોય કે જ્યાં VIJETA એ કોઈ મિશન ના કર્યું હોય અને વિજયી ના બની હોય. જોત જોતામાં અમે ફિલ્મસ્ટાર્સ કરતા પણ આગળ નીકળી ગયા. અવાર નવાર ચર્ચામાં રહેવા લાગ્યા. આ દરમિયાનમાં દુશ્મન પણ ઘણા શાંત થઈ ગયા હોય એવું લાગ્યું એટલે અમે રજા લઈ અને ઘરે થોડા દિવસ રોકવા આવ્યા. એ અરસામાં અમારા મા બાપ એ અમારા માટે જાણે છોકરીઓ શોધી જ રાખી હોય તેમ ફટાફટ લગ્ન કરાવી દીધા. લગ્ન પછી અમે હનીમૂન માટે કુલું મનાલી જવાનું નક્કી કર્યું અને એક સરસ પ્લાન બનાવી ને બધા ફરવા ગયા.\n\nકુલુ મનાલીમાં પહેલા ૨-૩ દિવસ તો સારું લાગ્યું, પરંતુ થોડા દિવસ પછી અમને થોડું અજીબ લાગવા લાગ્યું. એવું લાગવા લાગ્યું જાણે કોઈ અમારો પીછો કરી રહ્યું હોય અને સતત અમારી પર નજર રાખી રહ્યું હોય....\n\nઅમે પણ અમારી રીતે તપાસ ચાલુ કરી. અમારી પત્નીઓને ખબર ના પડે તે રીતે અમે વચ્ચે વચ્ચે થોડો સમય ગાયબ થઈ જતાં અને અમારી રીતે અમારા પર કોણ નજર રાખી રહ્યું છે તેની તપાસ હાથ ધરી. તપાસ કરતા જે ખબર પડી તે વાત ખૂબ જ ચોંકાવનારી હતી. રશિયાની કોઈ સ્પાય એજન્સી ને અમારા પર નજર રાખવા માટે કોન્ટ્રાક્ટ આપવામાં આવ્યો હતો. અમે ક્યાં જઈએ છીએ, શું ખાઈએ છીએ, અમારી પસંદ - નાપસંદ દરેક નાનીથી લઈને મોટી વાતની જાણકારી આ લોકો જોડે હતી. એટલે અમે અમારી તપાસ થોડી ઊંડે સુધી કરવાનું વિચાર્યું કે રશિયા ને ભારતથી કઈ વાતનો ખતરો છે. તપાસ કરતા ખબર પડી કે રશિયા તો માત્ર કામ કરે છે, પણ એ કામ ચીને રશિયા ને સોંપ્યું છે, એટલે અમે છેક ચીન સુધી અમારી તપાસ લંબાવી. \n\nવાત કઈક અલગ લાગી એટલે અમે જાતે જ તપાસ કરવાનું વિચાર્યું. ઈમ્તિયાઝ, એઝાઝ અને જગદીશ ને ચીન જવાનું કીધું અને હું, ત્રિદેવ ને અમર અમે અહીંયા ભારતમાં રહીને તપાસ કરવાનું અને જરૂર પડ્યે ચીન સુધી કોઈ સપોર્ટ મોકલવો હોય તો તેના માટે અમે અહીંયા જ રહ્યા.\n\nબીજા જ દિવસે ઈમ્તિયાઝ, એઝાઝ અને જગદીશ ચીન જવા રવાના થયા, કેમ કે વાત ધાર્યા કરતા વધારે સિરિયસ હતી અને ભારતમાતા પર કોઈ પણ ખતરો લેવાના મૂડમાં અમે ક્યારેય પણ ન હતા. ત્યાં પહોંચી ને તેમણે તેમની રીતે તપાસ હાથ ધરી દીધી. અહીંયા અમે પણ તેમની સુરક્ષા પર અને અહીંની ગતિવિધિ પર પણ નજર રાખી રહ્યા હતા. ચીનમાં લગભગ એક અઠવાડિયા જેટલો સમય થઈ ગયો પરંતુ કઈ જ હાથ લાગ્યું નહિ. એક દિવસ અચાનક ઈમ્તિયાઝ અને એઝાઝ ને એક પાકિસ્તાની છોકરી શબનમ નો કોન્ટેક્ટ થયો. જગદીશ ને કીધા વગર જ ઈમ્તિયાઝ ને એઝાઝ શબનમ ને મળવા જતા રહ્યા. તેમણે જે મેસેજ અમને મોકલ્યો તે જાણીને અમારા પગ નીચેથી જમીન સરકી ગઈ... \n\nતેમના કહેવા પ્રમાણે પાકિસ્તાન ભારત પર ખૂબ મોટા પ્રમાણમાં એટેક પ્લાન કરી રહ્યું છે, જેમાં ભારતની આર્મી, નેવી અને એરફોર્સ ના ખૂબ મોટા હોદ્દેદારો પણ શામેલ છે. હવે અહીંયા અમારી ચિંતા વધી ગઈ કે આ વાત કરવી તો કોને કરવી ? કોને કહેવું ? કોના પર ભરોસો કરવો ? ઈમ્તિયાઝ ને એઝાઝ ને મે શબનમ સાથે કોન્ટેક્ટ બનાવી રાખવા માટે કહ્યું અને અહીંયા મારે કોને આ વાત કરવી તેની અસમંજસમાં હું મુકાઈ ગયો.\n\nએક દિવસ જગદીશે મને કીધું કે ઈમ્તિયાઝ અને એઝાઝ ની હરકત કંઈક બદલાયેલી હોય તેવું લાગે છે. મે તેનું કારણ પૂછ્યું તો જગદીશ મને કે એ બંને જણ શબનમ સાથે મળી ગયા હોય તેવું લાગે છે. શબનમ સાથે મળીને તે લોકો ભારતમાં કંઈક કરવાનું વિચારી રહ્યા છે. મને ત્યારે જગદીશ પર ખૂબ જ ગુસ્સો આવ્યો કે તું આપણા લંગોટિયા યાર પર શક કરે છે, તો મને કે, વાત આપણા મિત્રોની નથી, અહીંયા વાત છે ભારતમાતાની, વાત છે એ સવા સો કરોડ ભારતીયો ની, ને એમની જિંદગી સાથે હું કોઈ પણ જાતનું રિસ્ક ના લઈ શકું.મને અત્યારે એવું લાગ્યું કે જગદીશ પર આ ભૂત એટલું સવાર થઈ ગયું છે કે અત્યારે તેને કઈ દેખાશે નહિ. તેને કોમવાદ ના વિચારો ઘેરી વળ્યા હતા અને અમારી બધાની મિત્રતા અત્યારે એક નાજુક સમયમાંથી પસાર થઈ રહી હતી. એટલે મેં મારા બીજા સોર્સ દ્વારા જાણકારી મેળવવાનું નક્કી કર્યું.\n\nએક અઠવાડિયાની અંદર જે જાણકારી મળી તે ખૂબ જ ચોંકાવનારી હતી. તેમના કહ્યા મુજબ એઝાઝ અને ઈમ્તિયાઝ બંને શબનમ અને તેની મિત્ર નિલોફર ના પ્રેમમાં પાગલ બની ગયા હતા. તેમને ભારતમાતા કરતાં વધારે અગત્યનું તે લાગવા લાગ્યું હતું. અને શબનમ અને નિલોફર વિશે માહિતી મેળવી તો ખબર પડી કે તે બંને ISI ની એજન્ટ છે, અને ઈમ્તિયાઝ અને એઝાઝ સાથે મળીને તે લોકો ભારત પર ખૂબ મોટો એટેક કરવાનું પ્લાન કરી રહ્યા છે, જેની મુખ્ય સૂત્રધાર શબનમ છે. હું જગદીશને કોઈપણ ભોગે ખોવા ન હતો માંગતો, એટલે મે તેને તરત જ ખાલી એટેક ની જગ્યા જાણી અને પરત આવતા રહેવાની સૂચના આપી. ખૂબ જ સમજાવ્યા પછી તે માની ગયો અને તેણે પાછા આવી અને મને જણાવ્યું કે એ લોકો ગુજરાતમાં એટેક કરવાનું પ્લાન કરી રહ્યા છે. તેણે મને ઈમ્તિયાઝ અને શબનમ તેમજ એઝાઝ અને નિલોફર ના ફોટા બતાવ્યા, જેના પરથી એક વાત તો સ્પષ્ટ હતી કે ઈમ્તિયાઝ અને એઝાઝ હવે પૂરેપૂરા શબનમ અને નિલોફર ના વશમાં હતા. જગદીશ એ પણ જાણી લાવ્યો હતો કે એ લોકો ગુજરાતના કયા શહેરને ટાર્ગેટ કરવાનાં હતા અને કેવી રીતે. હવે નક્કી એ કરવાનું હતું કે મિત્રતા મોટી કે દેશપ્રેમ. કેમ કે ખબર જ હતી કે કાલે ઊઠીને આ જ મિત્રો સામે હથિયાર ચલાવવા પડશે જેની સાથે બેસીને ક્યારેક એક જ થાળીમાં જમ્યા હતા.\n\nઅંતે તે ઘડી આવી ગઈ. ઈમ્તિયાઝ, એઝાઝ, શબનમ અને નિલોફર, ચારે જણાં અમદાવાદમાં ભાડેથી રૂમ રાખી અને પતિ પત્ની તરીકે રહેવા લાગ્યા. એક અઠવાડિયા પછી બ્લાસ્ટનો પ્લાન પણ નક્કી થઈ ગયો. મે અને મારી આખી ટીમે તેમના પર નજર રાખવાનું શરૂ કરી દીધું. તેમની દરેક ગતિવિધિ પર અમારી નજર રહેતી. તે લોકો ક્યાં જાય છે, કોને મળે છે, શું કરે છે, દરેક નાની નાની બાબતની પણ માહિતી મેળવતા રહ્યા. અંતે નિર્ધારિત સમય પ્રમાણે બ્લાસ્ટનો દિવસ આવી ગયો, અને સવારથી આ ચારે લોકો અચાનક ગાયબ થઈ ગયા. અમારી આખી ટીમ, SOG ની ટીમ તેમજ કમાન્ડો ટીમ, બધા જ કામ પર લાગી ગયા, પરંતુ કોઈના હાથ કંઈ જ લાગ્યું નહિ. મને ખુદ પર એટલો બધો ગુસ્સો આવવા લાગ્યો કે કંઈ જ સમજાતું ન હતું કે શું કરવું. એક સમય માટે તો એવું લાગવા લાગ્યું કે એ લોકો આવ્યા તે જ દિવસે તેમને શૂટ કરી દેવા જોઈતા હતા. પરંતુ હવે હાથમાં કઈ જ ન હતું.\n\nબીજા દિવસે સમાચારમાં જાણવા મળ્યું કે ISI ની એક ટીમે ગુજરાતની કચ્છ બેઝ ન્યુક્લિયર લેબ ઉડાવી દીધી અને ભારતનું પરમાણુ બનાવવાનું સપનું કાયમ માટે રોળી નાખ્યું. આ નુકશાનથી ભારત દુનિયા ના બીજા દેશ કરતા લગભગ ૫૦ વર્ષ પાછળ જતું રહ્યું. મારા પગ નીચે થી જાણે જમીન સરકી ગઈ. હું અહીંયા અમદાવાદમાં શોધતો હતો ને એ લોકો કચ્છમાં બ્લાસ્ટ કરીને પાછા પાકિસ્તાન જતાં પણ રહ્યા. મે ત્યાર પછી ખૂબ મહેનત કરી પણ આજદિન સુધી એ લોકો નો કોઈ જ પત્તો લાગ્યો નથી. કોણ ક્યાં છે, શું કરે છે કોઈ જ ખબર નથી.\n\nઆજે એ વાતને ૩૦ વર્ષ થઈ ગયા. આજે પણ મને એમ થાય છે કે ઈમ્તિયાઝ અને એઝાઝ એ આવું શું કામ કર્યું ?? મે તેમના ઘરે પણ તપાસ કરી હતી, તેમની પત્ની અને છોકરાઓ ને પણ લોકો દેશદ્રોહી મને છે. તે લોકો પણ ખૂબ જ નર્કની જિંદગી જીવી રહ્યા છે અહીંયા ભારતમાં. મે તેમને મારાથી થતી મદદ પણ કરી અને તેમને પાછા પાકિસ્તાન જતાં રહેવા પણ જણાવ્યું, પરંતુ તેમનું કહેવું છે કે ભારત જ અમારો મુલ્ક છે ને કાયમ માટે રહેશે. મને ત્યારે એવું થઈ આવ્યું કે આટલી વાત ઈમ્તિયાઝ અને એઝાઝ કેમ ના સમજી શક્યા ?\n\nહું મારી નાકામિયાબી પર અને મિત્રોના દગા પર વિચાર કરતો અને ખુદ ને કોસતો મારી જિંદગી પસાર કરવા લાગ્યો હતો. હવે ના કોઈ મકસદ હતું કે ના કોઈ મંજિલ. બસ જિંદગી પૂરી કરવાની હતી. હવે તો મે બનાવેલી મારી જ ટીમ \"VIJETA\" પર પણ ધિક્કાર થતો હતો. કે ભારતની સામે કોઈ નજર પણ ના નાખી શકે એ ઈરાદાથી મે જે ટીમ બનાવી હતી તે જ ટીમના સભ્યોએ ભારતને આટલો મોટો ફટકો આપ્યો હતો.\n\nરોજ સવાર થતું ને સાંજ ની રાહ જોતો, સાંજ પડતી ને સવાર ની રાહ.... બસ આમ જ જિંદગી પસાર કરવાની હતી. એક સાંજે હું એ જ રીતે બાલ્કની માં બેઠો હતો, જૂના ગીત ચાલતા હતા અને કુરિયર આવ્યું. મારી પત્ની એ કુરિયર છોડાવ્યું, તેમાં લખ્યું હતું કે, \" For squaden leader only\". હું જાણે ફરીથી ૩૦ વર્ષ પાછળ જતો રહ્યો. આ નામ અત્યારે કોણ લે ??? અને કોઈ ને ખબર પણ નથી કે આવી કોઈ squade હતી તો પછી આ મોકલ્યું કોણે હશે ?? મે કોઈ પણ જાતના વિલંબ વિના તે કવર ખોલ્યું તો તેમાં એક સીડી હતી. મે લેપટોપ ઓન કર્યું અને સીડી નાખી પણ તેમાં પાસવર્ડ હતો. મે ખૂબ પ્રયત્ન કર્યો પણ સીડી ઓપન ના થઈ. અચાનક મને યાદ આવ્યું કે સીડી મોકલનાર ને એ ખબર છે કે હું કોઈ ટીમનો લીડર હતો તો કદાચ પાસવર્ડ પણ એ જ હોય. મે VIJETA લખ્યું અને સીડી ખુલી ગઈ.\n\nએક પછી એક ફોટા જોયા, વિડિયો જોયા, ઓડિયો ક્લિપ સંભાળી, અને ડોક્યુમેન્ટ પણ જોયા. ખરેખર આંખો પર વિશ્વાસ કરવો પણ અઘરો હતો. પરંતુ સમય સાથે તાલમેલ સાધી જોયો તો ખબર પડી કે બધી જ વાત સત્ય હતી. આ સીડી મોકલવા વાળી વ્યક્તિ હતી મોહમ્મદ અલી અને બરકત ખાન. મોહમ્મદ અલી એટલે પાકિસ્તાની એર ફોર્સ ના વડા, અને બરકત ખાન એટલે પાકિસ્તાની આર્મી ચીફ. તેમણે મને આ સીડી મોકલાવી અને લખ્યું હતું કે વિશ્વાસ ના આવે અમારી વાત પર તો છેલ્લા ૩૦ વર્ષનો ઈતિહાસ તપાસી લેવો. પાકિસ્તાન એક પણ વાર ભારત પર એટેક કરવામાં સફળ નથી રહ્યું, અને તેનું કારણ છે, \"વિજેતા\". મેં ધ્યાન થી મોહમ્મદ અલી અને બરકત ખાન ના ફોટા જોયા, તેને સોફ્ટવેર માં નાખી એડિટ કરી જોયા, ને હું ચોધાર આંસુએ રડી પડ્યો. \n\nહું અહીંયા મારા ફેમિલી સાથે શાંતિથી નિવૃત્ત જિંદગી પસાર કરી રહ્યો હતો ને મારા બે મિત્રો, ઈમ્તિયાઝ અલી (મોહમ્મદ અલી) અને એઝાઝ ખાન (બરકત ખાન) પાકિસ્તાની એરફોર્સ અને આર્મી ને લીડ કરી ભારત ને ઈનપુટ આપતા રહ્યા છે અને પોતાના પરિવાર, મિત્રો એટલે સુધી કે પોતાની ઓળખાણ પણ ભૂસવી દઈને ભારતમાતાની રક્ષા કરી રહ્યા છે.\n\nતેમણે જે કચ્છ બેસ પર એટેક કર્યો હતો તે માત્ર નાટક હતું, એટેક ની આગલી રાત્રે જ આખી લેબ ખાલી કરાવી દીધી હતી અને ગુજરાત બહાર બીજી જગ્યા એ પરમાણુ પરીક્ષણ કરવા માટે બધું જ શિફ્ટ કરી દીધું હતું. બ્લાસ્ટ માત્ર પાકિસ્તાનની નજરમાં સારા દેખાવા માટે અને તેમની આર્મીમાં જગ્યા મેળવવા માટે ઈમ્તિયાઝ અને એઝાઝ એ રચેલો પ્લાન હતો અને તેમાં શબનમ અને નિલોફર નામની બે ISI એજન્ટ ખૂબ સહેલાઈથી ફસાઈ ગઈ. મારા તે બે મિત્રોએ આ વાતની ખબર કોઈ ને પણ ના પડવા દીધી અને આજે પણ તે ભારતમાતાનું ઋણ ચૂકવી રહ્યા છે. \n\nઆજે પણ \"વિજેતા\" એટલી જ આન, બાન અને શાન થી ભારતમાતાની રક્ષા કરી રહ્યું છે. ધન્ય છે આવા વિર પુત્રોને જે ઈતિહાસના પાનામાં ક્યાંય દફન થઈ ગયા, પરંતુ ભારત માતા પર એક આંચ ના આવવા દીધી.\n\nજય હિન્દ.... જય ભારત.",
      "duration": "12 mins",
      "category": "Abstract"
    },
    {
      "id": 28,
      "title": "શૈશવ’ નાં સંભારણાં",
      "story_name": "બહેનશ્રી પ્રવિણાબહેન,\nઆપના પત્ર અને તેની સાથે મોકલાવેલ લેખ માટે આભાર. આ સાથે Proofreading (PR) મોકલું છું. લેખ રસપ્રદ તો છે જ, અને તેનો પ્રવાહ આપના હૃદયનાં ઝરણાંની જેમ ખળખળ કરતો રહે તે માટે તેનું નજીવું સંપાદન કર્યું છે જે આપની મંજુરી માટે મોકલું છું. મને લાગે છે કે આપના લેખનો બીજો ભાગ મળે તેને આની સાથે સંલગ્ન કરી એક સળંગ લેખ તરીકે પ્રકાશિત કરવાથી આપના કથનનું સાતત્ય અને વાચકોનો રસ જળવાશે. આપની કુંભારવાડાની મુલાકાતનો બાકીનો અંશ મોકલવા વિનંતી.\n\nએક વાત પૂછી શકું? ભાવનગરના બંગલાની ચાવી આપને મુ. શ્રી. મહેશભાઈ વસાવડાએ આપી હતી? ખાસ એટલા માટે પૂછવાનું કે શ્રી. મહેશભાઈ ઉત્તમ માનવ હોવા ઉપરાંત અગ્રગણ્ય શિક્ષણશાસ્ત્રી અને ભાવનગરની ઘરશાળાના લાંબા સમયથી પ્રિન્સીપલ હતા. તેમના હાથ નીચે શિક્ષણ પામેલા સેંકડો વિદ્યાર્થીઓ વિશ્વભરમાં ફેલાયા છે અને તેમણે સૌએ વિજ્ઞાન, વાણિજ્ય અને કળાના ક્ષેત્રમાં વિપુલ નામના મેળવી છે. મહેશભાઈનું નામ સાંભળતાં જ સૌ નતમસ્તક થઈ જાય એવા મહાન પણ અતિ નમ્ર વ્યક્તિ છે. હું પોતે મૂળ ભાવનગરનો છું તેથી અા પૃચ્છા કરી છે.\n\nનરેનના સાદર નમસ્કાર!\n\n***\n\nજીંદગીમાં પહેલીવાર ભાવનગર ગઈ. ‘કાગનું બેસવું ને ડાળનું પડવું’. મિત્રને ત્યાં ભેગા થયા હતા. તેમને ત્યાં ભાવનગરથી મળવા લાયક મિત્ર આવ્યા હતા. ભલું થજો ગઈ. અમેરિકાની ધરતી પર ૩૮ વર્ષ થયા. માતૃભૂમિ તરફનું ખેંચાણ રતિભર કમ થયું નથી. દંપતિનું નામ હતું, પારૂલ અને ફાલ્ગુન શેઠ. તેઓ ભાવનગરમાં “શૈશવ” નામની સંસ્થા ચલાવે છે.\n\nશૈશવ એટલે “બાળપણ” જો કે. શબ્દ અર્થ માટે પૂરતો છે. મને ખૂબ રસ પડ્યો. આ સંસ્થા ‘બાળ મજૂરી’ દૂર કરવાની અને નાના નિર્દોષ બાળકોને ‘શિક્ષણ’ મળે તે માટે ઉમદા પ્રવૃત્તિ આદરી રહી છે. આપણા દેશના બાળકોને તેમના મૂળભૂત અધિકાર મળે તે વિશે ખૂબ સુંદર કાર્ય કરી રહી છે. નિર્દોષ બાળકો તેમના સ્વપના પૂરા કરે તે માટે તેમને સુંદર પ્રોત્સાહન પુરું પાડે છે.\n\nજીવનમાં ઈશ્વરકૃપાથી એવા મુકામે આવી છું કે કોઈ પણ કાર્ય કરવામાં અડચણ પડતી નથી. ‘શૈશવ’ની પ્રવૃત્તિ મારા અંતરને સ્પર્શી ગઈ. પૂછી બેઠી, “શું હું તમારા કાર્યમાં શામિલ થઈ આપની પ્રવૃત્તિઓ વિશે વધુ જાણી શકું”. તેઓ આવા સવાલ માટે કદાચ તૈયાર ન હતા. વિચારીને જવાબ ‘હા’માં આપ્યો.\n\nહવે ભાવનગર કોઈપણ દિવસ ગઈ ન હતી. ત્યાં રહેવાનું અને ખાવાનું શું? સાદાઈની જીંદગી મને પસંદ છે. જો મન હોય તો માળવે જવાય. અંહી હ્યુસ્ટનમાં મિત્ર મંડળને ખબર પડે એ સ્વાભાવિક છે. એક મિત્રની સખી ત્યાં રહેતી હતી. તેના પૂજ્ય સસરાજીએ તેમના બંગલાની ચાવી મને મોકલાવી. ‘પ્રવિણાબહેન તમે ત્યાં રહેશો તો મને વાંધો નથી.’ એમાં હું તેમને ઓળખતી પણ ન હતી.’ એક કે બાદ એક બધું ગોઠવાતું ગયું.\n\nઆ ઉનાળાની રજામાં આપણે દેશ ભારત જઈ આવી. ત્યાં ઝુંપડપટ્ટીમાં વસતા બાળકોને, તેમના પરિવારને મળી આવી. પ્રભુની દયાથી આખી જીંદગી સાધનની અછત વરતાઈ નથી. સંતોષ ધન પામી જીવન સુવિધામાં વિતાવ્યું છે. ચાલો ત્યારે તમારી સમક્ષ રજૂ કરું છું મારા ભારતના પ્રવાસ દરમ્યાન ના અનુભવ.\n\nજૂનની ૨૦ તારીખે હું આણંદથી બસમાં બેસી ભાવનગર પહોંચી. ઈશ્વરની કૃપાથી રહેવાની સગવડ થઈ ગઈ હતી. વડીલ મહેશભાઈ વસાવડાનૉ આભાર. ઘણા બધાને ભારતમાં રહેવું મુશ્કેલ લાગે છે. તમે માનશો, પહેલા દિવસે હાથગા્ડીવાળો શાકભાજી અને ફળફળાદી વેચતો હતો તેની પાસેથી ખરીદ્યા. ઘરમાં રહેવાની જરૂરિયાત મોજૂદ હતી. આપણા ભારતની એક વસ્તુ ઉડીને આંખે વળગે તેવી છે. અતિથિની સાથે પ્રેમ પૂર્વકનો વ્યવહાર. જમવાના ટિફીનની વ્યવસ્થા થઈ ગઈ. કામવાળી પાડોશીની મળી ગઈ. દૂધવાળો, છાપાવાળો, શાકવાળી અને ફળવાળો બધુંજ ઘર આંગણે. અમેરિકામાં લાંબા સહવાસ પછી આ તો જાણે સપનુ હકીકતમાં પરિણમ્યું હોય તેવું ભાસે. આવી બાદશાહી સગવડની તો કલ્પના પણ ન થઈ શકે!\n\nખેર આતો જીવન જરૂરિયાતની વાતો થઈ. ઇરાદો તો અલગ હતો. પહલે દિવસે ઓફિસમાં ગઈ. દરેક કાર્યકર્તાઓ જોડે ઓળખ વિધિ પતાવ્યા. તેજ સાંજે બાળકોને બસમાં બેસાડી બગીચામાં ફરવા લઈ જવાના હતા. બસ દેખાવમાં સાદી લાગે કિંતુ અનેક સાધનોથી ભરેલી હતી. ઝુંપડપટ્ટીના છોકરાઓ ખૂબજ ઉત્સાહમાં હતા. તેમને આગળથી ખબર હતી આજે બગીચામાં જવાનું છે. ખાવાના નાસ્તાનું પડીકું સાથે લઈને આવ્યા હતા. પક્ષીઘર જોયું, હિંચકે ઝુલ્યા. લસરણીમાં સરક્યા. ભૂખ્યા થયા એટલે ઉજાણી માણવા બેઠાં.\n\nમને તો એ બધાને જોવાની મઝા પડી ગઈ. સાદા અને સરળ બાળકો. મોઢાં પર નિર્દોષતા તરવરતી હોય. મને તો જાણે બીજા ગ્રહમાંથી આવી હોઉં એમ નિહાળતા હતા. મારે એમના દિલ જીતવા હતા. ગરમીના દિવસો હતા. રમીને થાકેલાં બાળકો બસની રાહ જોતા ઉભા હતા. મારા મગજમાં વિજળી વેગે વિચાર સ્ફૂર્યો. સામે જ આઈસક્રીમ વાળાની દુકાન હતી. ૨૫ જણા માટે આઈસક્રીમ લીધો. બસ પછીના આનંદના વર્ણન કરવાની મારામાં શક્તિ નથી. તેમના કરતાં મારા અંતરના આનંદની શું વાત કરું? જેને કારણે બાળકોમાં ચાહતના બીજ વવાયા.\n\nબાળકો સાથેની, તેમની શાળાની, તેમજ તેમના ઘરની મુલાકાત,’કુભારવાડામાં’ હવે પછી જણાવીશ.\n\nહાલ વિરમું છું.\n\n**********************************************************\n\nદિપક ચોક\n\nભાવનગરમાં ઝુંપડપટ્ટીનાં બાળકોને તેમના કુટુંબીજનોને મળવાનો અવસર પ્રાપ્ત થયો. આજે શાળાનું નવું સત્ર ચાલું થવાનું હતું. નવા બાળકોને શાળામાં પ્રવેશ મેળવવાનો હતો. વાલીઓ કરતાં બાળકો ખૂબ ખુશ જણાયા. આ કાર્ય ધરીએ તેટલું સહેલું ન હતું. બાળકના વાલીઓ નોકરી પરથી રજા પાડીને આવ્યા હતા. તેનો અર્થ તમને સમજાવું. નોકરી પર ન જાવ એટલે સાંજે હાથમાં પગાર ન આવે. વિચાર કરી લેજો રાતના ભોજન શું પામ્યા હશે?\n\nખેર, વાસ્તવિકતા જોઈને આવી છું તેથી લખ્યા વગર રહી શક્તી નથી. છતાંય બાળકોના શાળા પ્રવેશના અનોખા આનંદનો અનુભવ કર્યો, આંખોએ સુહાના દ્રશ્યો માણ્યા. ગયા વર્ષના ઉત્તમ વિદ્યાર્થિઓને પારિતોષક મળ્યા. કોઈ દાતાએ ચોપડીઓ, પેન્સીલ, રબર, પાટી, લખવાની નોટબુક બાળકોને મફતમાં આપી ગૌરવ અનુભવ્યું. એક વાત લખ્યા વગર નથી રહી શક્તી. ભૂખ્યા તરસ્યા બાળકો તાપ માં શેકાઈ રહ્યાં હતા. છતાં ઘણા શિસ્તપૂર્વક બેઠાં હતા. માંડવો બાંધ્યો હતો. જરૂરિયાત કરતાં અડધા કદનો. ત્યાં બેઠાં બેઠાં મને મારું બાળપણ અને શાળા પ્રવેશ યાદ આવ્યા. જેની ઝાંખી ઝાંખી યાદી મારા મનમાં ધરબાયેલી પડી હતી. ઝાંખી એટલે કહું છું, કારણ આજે મારા પૌત્રો બાળમંદિરમાં છે.\n\nજે બાળકો શાળામાં પ્રવેશ મેળવી રહ્યાં હતા તેમના વાલીઓની હાડમારીનો પાર ન હતો. તેમને સરખા જવાબ મળતા ન હતા. ‘શૈશવ’ના કાર્યકરો બધીજ રીતે તેમને મદદ કરતા હતા. ‘શૈશવ’ ખરેખર અંતર શાતા પામે તેવા કાર્ય કરે છે. તેમના દરેક કાર્યકરમાં કામ પ્રત્યેની ઉત્કટ ભાવના, બાળકો તરફ પ્રેમ અને સહાયભૂત થવાની તમન્ના જણાતી હતી.\n\nબાળકો શિક્ષણ મેળવે તે ઝુંબેશ ખૂબ આવકાર્ય છે. જે નજરે નિહાળવાનું સૌભાગ્ય પ્રાપ્ત થયું. સરસ્વતિ દેવીની ઉપાસના, દીપનું પ્રાક્ટ્ય, સ્વાગત વિધિ વિ. નિહાળી હ્રદય પુલકિત થઈ ઉઠ્યું. બાળકોએ સમુહમાં પ્રતિજ્ઞા લીધી. ભણવાનો સંકલ્પ કર્યો. લગભગ ત્રણ કલાક બાળકોને સંયમમા રાખ્યા હતા.\n\nજય ભારત- જય ગરવી ગુજરાત કહી સમારંભ પૂરો થયો.\n\n\n\nકૃષ્ણા સાથે મુલાકાત\n\nઆજે પ્રથમ વાર ઝુંપડપટ્ટીમાં જવાનો અનુભવ લેવાનો હતો. ખૂબ જ સાદા કપડામા હતી. ત્યાં મારે પ્રેમથી બધાને મળવું હતું. તેમને જરા પણ એમ ન લાગવું જોઈએ કે હું તેમનામાની નથી. સાંજના ચાર વાગે કોમલબેન સાથે જવાનું નક્કી થયું. ‘શૈશવ’માંથી અંકીતભાઈ આવીને મને લઈ ગયા. ભાવનગરમાં જીંદગીમાં પહલીવાર આવી હતી. કોમલબેન તૈયાર હતા. ભાવનગરના વસવાટ દરમ્યાન બધો વખત સ્કૂટર પર ફરી. (આ વાત ખાનગી રાખજો.)અમેરિકામા આપણે બધા કેવી રીતે ફરવાને ટેવાયેલાં છીએ એ જગજાહેર છે. ખેર, હવે આ વાતનો ઉલ્લેખ બીજીવાર નહી થાય તેની ખાત્રી આપુ છું. કોમલબેન સાથે કૃષ્ણાને ત્યાં કુભારવાડામાં આવી પહોંચી. વરસાદની ઋતુ જ્યાં ત્યાં પાણીના ખાબોચિયા.ઘરમા ગયા એટલે ખાટલો ઢાળી આપ્યો.\n\nખાટલા પર બેઠી અને કોમલબેને ઓળખાણ કરાવી. કૃષ્ણા શાળાએથી આવી ન હતી. તેર વર્ષની કૃષ્ણાને જોવા હું આતુર હતી. મારા માટે સોડા મંગાવ્યા, મેં ખૂબ ના પાડી પણ કોઈએ સાંભળ્યું નહી. મારે પ્રેમથી કહેવું પડ્યું, આખો ગ્લાસ નહીં પિવાય. અડધો કર્યો, મને ભાવ્યો નહીં તેથી ન પી શકી. તેનો એક ફાયદો એ થયો કે ફરી કોઈને પણ ઘરે સોડા ન મંગાવ્યા. કોમલબેન મારી વહારે ધાતા, કહે સોડા નહી પીએ ચા ચાલશે. સામાન્ય વાતચીત ચાલતી હતી ત્યાં કૃષ્ણા આવી પહોંચી. કોમલબેનને પ્રેમથી વળગી તેથી હું સમજી ગઈ ‘આ જ કૃષ્ણા છે.’ ખૂબ સામન્ય છતા અસામન્ય દેખાતી કૃષ્ણા આંખોને ઉડીને વળગે તેવી હતી. તેનું આકર્ષક સ્મિત અને આંખોના હાવભાવ, તેમાંથી ડોકિયા કરતો પ્રેમ મારા હૈયાને સ્પર્શી ગયા.\n\nવાતનો દોર સંભાળતા મેં તેની સાથે સામાન્ય વાત ચાલુ કરી. શાળામાં દિવસ કેવો હતો. શું થાકી ગઈ છે કે વાત કરવા ઉત્સુક છે. તે તરવરાટથી છલકાતી હતી. હું તો ચીંથરે વિંટ્યુ રતન નિરખી રહી હતી. વાતમાં ને વાતમાં જાણવા મળ્યું કે ગયે વર્ષે શૈશવની પાંચ બાળાઓ અમેરિકા આવી હતી. તેમાં કૃષ્ણા પણ હ્તી. ભણવામાં હોંશિયાર, પોતાના અધિકારથી પરિચિત કૃષણા મારા મન ઉપર સુંદર છાપ અંકિત કરી ગઈ. તેને ખૂબ ભણવું છે. મોટા થઈને પાયલટ બનવું છે. મને આશ્ચર્ય થયું! મેં પૂછ્યું પાયલટ શામાટે. તો કહે\n\nહું મારા બધા મિત્રોને વિમાનમાં બેસાડવા ઈચ્છું છું. કેવી સુંદર ભાવના! તેને મન વિમાનની મુસાફરી સ્વપના સમાન હતી. તેની વાતમાંથી આનંદ ટપકતો હતો શૈશવને લીધે તેણે જે પ્રગતિ સાધી છે તે ઉલ્લાસ સ્પષ્ટ જણાતો હતો. શૈશવ સંસ્થા અતિ સુંદર કાર્ય ભાવનગરમાં કરી રહી છે તેની સ્પષ્ટ છાપ મારા હ્રદયે અંકિત થઈ.\n\nકૃષ્ણા સાથે વાત કરતાં સમય ક્યાં પસાર થઈ ગયો તેનું ભાન ન રહ્યું. બેન તમે મારે આંગણે આવ્યા કહી તેણે પોતાના ભાવને વાચા આપી. મને તો ખ્યાલ જ ન રહ્યોકે હું કુંભારવાડા વિસ્તારમાં છું. પ્રેમ અને ઓખલાસ ભર્યા વાતાવરણમાં ડૂબી ગઈ હતી. કૃષણાના માતાપિતા તેની પ્રગતિથી પ્રભાવિત હતા. તેનામાં રહેલી આકાંક્ષા જાગૃત થઈ હતી. જીવનમાં જો તક મળે તો ઘણું બધું મેળવી શ્કાય તેની તેને બરાબર જાણ હતી. અંતરાત્મા જાગી ચૂક્યો હતો. શિક્ષણ અનિવાર્ય છે તે સમજાઈ ચૂક્યું હતું. કૃષ્ણા વિશે ઘણું બધું લખવું છે પણ મારા વાચક મિત્રો એકની એકની એક વાત વારંવાર લખવી તેનાં કરતાં જે લખી ચૂકી છું તેના પરથી તમને અંદાઝ આવી ગયો હશે. નિકળતી વખતે તેના હાથમાં ગ્લુકોઝ બિસ્કિટનું પેકેટ અને પીપર આપી તો ખુશખુશાલ હાસ્ય મારા મનને ભાવ્યું.\n\nવાંચવાનું ચાલુ રાખજો, મિત્રો હજી પણ હું મારા ભાવનગરના અનુભવો પ્રેમથી વાગોળું છું.\n\n\n\nઅતિ સામાન્ય વિશાલ ચૌહાણ\n\nકૃષ્ણાને મળી મનમાં થયું કાદવમાં કમળ ઉગતા જોયા છે. આજે ઝુંપડપટ્ટીમાં આવી સુંદરબાળાને મળી મન પ્રફ્ફુલિત થઈ ઉઠ્યું. કોમલબેન સાથે ઘરે જતા મારા મનનો કબ્જો કૃષણાએ લીધો હતો. તેના વિચારમાં મગ્ન ક્યારે ઉંઘ આવી ગઈ ખબર પણ ન પડી..\n\nઆજે વિશાલ ચૌહાણને મળવાનું હતું. નાનો ૧૧ વર્ષનો બાળક એમાં એવું તો શું અદભૂત હશે એ વિચારોમાં ખોવાયેલીને ક્યારે તેનું ઘર આવી ગયું ખબર પણ ન પડી. વિશાલના મા ઘરમાં હતા. ધોમ ધખતો તડકો હતો. અરે તમે બે મિનિટ મોડા પડ્યા, વિશાલ કામ પર જવા નિકળી ગયો. મને મારા કાન પર વિશ્વાસ ન આવ્યો. શું મેં સાચું સાંભળ્યું કે વિશાલ નોકરીએ ગયો? હા,..\n\nકોમલબેનને ખબર હતી કે તે ક્યાં અને કેવી નોકરી કરે છે. ભર તડકામાં ત્યાં ચાલીને પહોંચ્યા. પ્લાસ્ટીકના દોરડા વણાવાનો ત્યા ઉદ્યોગ ચાલતો હતો. બૈરાઓ હાથમાં પ્લાસ્ટિકના તારના ફિરકી જેવા પીંડા લઈ ચલતા હતા. મારી આંખો વિશાલને શોધતી હતી. એટલામાં નાનો કાળો છોકરો કોમાલબેન પાસે આવીને કેમ છો કહેવા લાગ્યો. મને ખ્યાલ આવી ગયો કે આ વિશાલ છે. ભલે એ દેખાવમા સાધારણ હતો, પસીનાથી રેબઝેબ હતો પણ મોઢા ઊપર હાસ્ય રેલાયેલું હતું. કોમલબેને મારી ઓળખ આપી. અમે બંને વાતોએ વળગ્યા. શૈશવ પ્રત્યે તેને ખૂબ લગણી જણાઈ. સર્કલ પોંઈટ પર તે હંમેશ જતો. કેંપમાં જવાનું તેને ગમતું. શાળાએથી આવ્યા પછી નોકરીએ આવવાનો તેને કંટાળો ન હતો. લગભગ ચાર ફૂટના વ્યાસ વાળું પૈડું તે હાથો પકડીને ફેરવતો હતો જેનાથી તૈયાર દોરી થતી. લગભગ ૬ કલાક કામ કરે ત્યારે તેને ૧૦ રૂ. મળતા. આ આંકડો સાંભળીને હું તો પાગલ થઈ ગઈ. આટલું બધું મહેનતનું કામ અને મળે માત્ર ૧૦રૂ.\n\nમને કહે “બહેન તમે ચલાવો “. માંડ એક મિનિટ હું કરી શકી. આંખમાં આંસુ આવતા માડ માડ ખાળી શકી. બાળ મજૂરોનો કેવો ભોગ લઈ રહ્યા છે. તેમના જીવનના પાયામાં શેનું સિંચન થઇ રહ્યું છે? આ વાંચતા તમને, આ લખતા મને, અને આ ભોગવી રહેલાં બાળકોના માનસની કલ્પના કરવી કરૂણા જનક છે.\n\nવિરમું છું.\n\n\n\nસોહામણી દેવાંગી\n\nકોમલબેન મારી રાહ જોઈને ઉભા હતા. વરસાદ માંડ થંભ્યો હતો. કૃષ્ણાના અનુભવ ઉપરથી મને હતું આજે જેને મળવા જવાનું છે તેનામાં પણ કંઈક અદભૂત હશે. માનશો મારી આંખો દેવાંગીને જોઈ ઠરી. ખૂબ જ સોહામણી, નાજુક અને મિતભાષી દેવાંગીએ મારું મન અને દિલ બંને જીતી લીધાં. એક નાની બહેન અને ભાઈ. સુંદર કુટુંબ જણાયું. ‘શૈશવ’માંથી આવી છું જાણી ખૂબ ખુશ થઈ. એમાંય અમેરીકાનું નામ સાંભળીને તે નિખરી ઉઠી. તેને અહીં આવવાનો મોકો મળ્યો હતો પણ ઘરના વડીલોને નારાજ કરવા તૈયાર ન હ્તી.\n\nદેવાંગીનાં નામ પ્રમાણે ગુણ અને રૂપ હતા. શૈશવના અનુભવો ખુલ્લા દિલે વર્ણવતી હતી. શૈશવ દ્વારા તેને પોતાના પર સંપૂર્ણ વિશ્વાસ હતો. તેને પોતાના અધિકારો વિશે ભાન હતું. શોષણ વિશે તેને ખબર હતી. છોકરીઓને ભણવાનો તથા પ્રગતિ કરવાનો અધિકાર છે. બાળ લગ્નની વિરૂધ્ધ પોતાનું મંતવ્ય વિના સંકોચે જણાવ્યું. વેન લીડોની તાલિમે તેને નિર્ભયતા પ્રદાન કરી હતી. તે ટીમની કેપ્ટન રહી ચૂકી હતી. મન મૂકીને શૈશવની પ્રવૃત્તિમાં સક્રિય ભાગ ભજવતી દેવાંગીની વાતો સાંભળવાની મઝા માણી.\n\nમનમાં ગડમથલ ચાલતી હતી ‘આ ઉંમરે હું મુંબઈમાં જન્મેલી તથા ઉછરેલી આટલી બહાદૂર ન હતી’. વાત પરથી વાત નિકળતાં શાળાની વાત નીકળી તો કહે બહેન મને બીજગણીત ફાવતું નથી. મારું બીજગણીત આજની તારીખમાં પણ સારુ હોવાથી મેં કહ્યું કાલથી મારે ઘરે આવજો. દેવાંગી અને તેનો ભાઈ સવારે સાડા સાત વાગે આવતા અને નવ વાગે ઘરે જતા.દેવાંગીની મહેચ્છા છે કે તે ડોક્ટર બને. તેના મોઢા પરની દ્રઢતા તેને જરૂર મદદ કરશે. તેના માતા પિતાની સહાય અને શૈશવનું પીઠબળ તેને જરૂરથી મંઝિલ પર પહોંચાડશે.\n\n\n\nમાયાની માયાજાળ\n\nદેવાંગી અને મેહુલ તેનો નાનો ભઈ રોજ સવારે બીજગણિત શીખવા આવતા. સવારના પહોરમાં ચા અને ગ્લુકોઝ બિસ્કિટ ખાઈ કાયક્રમ શરૂ થતો. તેમના ગયા પછી પ્રાતઃકર્મ પતાવી ઈશ્વરનું સ્મરણ કરી તૈયાર થઈ જાંઉ ત્યાં સુધીમા અલ્પેશ યા અંકિતભાઈ લેવા આવી ગયા હોય. પારૂલબેન અને ફાલ્ગુનભાઈ નું કામ ખૂબજ પ્રશંશાને પાત્ર છે. માયા, આજે આપણે તેને મળીશું. કોમલબેન બોલ્યા. તમે નોંધ લીધી હશે. જે જે બાળકોને મળી સર્વેના નામ પણ કેટલા સુંદર છે. માયા ને જોઈ, ભણવાની તીવ્ર ઉત્કંઠા હતી. શૈશવની વાતો ખૂબ આનંદ પૂર્વક જણાવી રહી હતી. બે મોટી બહેન પરણવાની ઉંમરે પહોંચી હતી. હજુ પણ આપણે ત્યાં દીકરીના લગ્ન એટલે ‘દહેજ’ તો હોય જ. ખબર નહીં દહેજ શબ્દ મને દઝાડે છે. મોટી બંને બહેનો હીરા ઘસવા જતી હતી. ભાવનગરમાં હીરા ઘસવાનો ગૃહઉદ્યોગ અને પ્લસ્ટીકના દોરડા બનાવવાનો ધંધો ચાલે છે જેમાં બાળ મજૂરો અને સ્ત્રીઓ કામ કરે છે. બંને ઉદ્યોગ મારી દ્રષ્ટિએ જીવ જાનના જોખમ વધારે તેવા છે.\n\nખેર, માયા ખુબ આકર્ષક, ભણવાનું છોડ્યું, મનગમતી શૈશવની પ્રવૃત્તિઓ ને તિલાંજલી આપી ડોક્ટરને ત્યાં નોકરીએ વળગી. પોતાને વિશે ખૂબ જાગ્રત હતી. નીડરતાથી ભરેલી અને નોકરી કરી પૈસા રળતી તેનો તેને સંતોષ જણાતો હતો. શૈશવની બધીજ પ્રવૃત્તિઓમાં ગળાડૂબ રહેતી હતી. ઘરની પરિસ્થિતિને ખાતર બધું છોડી દીધું. તેનો રજમાત્ર અફસોસ નહીં. એક વસ્તુ જણાઈ દરેક માબાપને દીકરાઓ ભણે તેવી ઈચ્છા. કિંતુ તેમને ભણવામાં રસ નહીં. દિકરીઓને લગ્ન કરી વળાવવાની ઉતાવળ. તેને માટે દહેજ ભેગું કરવાનું તેથી નોકરી કરે. આપણા દેશમાં જ્યાં લગી આ વિષચક્ર ચાલું રહેશે ત્યાં સુધી સુંદર, નીડર\n\nહોંશિયાર બાળાઓ પોતાના ભાવી હોડમાં મૂકતી રહેશે. જીંદગીના આ અનુભવે ઘણું જોવા તથા જાણવા મળ્યું. ભારતથી આવ્યા પછી પણ આ બધા દ્ર્શ્યો નજર સમક્ષથી ખસતાં નથી. જીવનમાં એક ભૂચાલ આવ્યો છે.\n\nમાયા સાઈકલ ઉપર નોકરિએ જાય. ડોક્ટર સાહેબને બે દવાખાનાં છે. જો કે બહુ દૂર નથી તેનો માયાને સંતોષ છે. અઠવાડિયાના સાડા છ દિવસ કામ કરવાનું. ભલું થજો એ ડોક્ટરનું કે મયાને તે કામ ગમે છે. દર્દીઓના નામઠામ લખવાનાં, પૂછપરછ કરીને માહિતી તૈયાર કરવાની. આઠમી સુધી ભણેલી માયા કામ સુંદર રીતે કરતી. તેને મહિને ૧૦૦૦.૦૦ રૂ નો પગાર હતો. તેના પિતાજીના હાથમાં કડકડતી ૧૦ નોટો આવતી. ‘તે’ તેમની ખુશીનું કારણ હતું. પણ શેના ભોગે તે વિચારવાની શક્તિ તેમનામાં ન હતી. યા તો વિચાર કરવા તે માગતા પણ ન હતા.\n\nદીકરીઓએ કમાવા જવાનું અને દીકરાઓ ને ભણવું ન હોય. શૈશવની બાળ સેનાની પ્રવૃત્તિઓ, કન્યામાં જાગ્રતતા લાવવા સફળ થઈ. પોતાના વિચારોને નિર્ભય પણે રજૂ કરતાં જરાય સંકોચ ન જણાતો. મને જીવવાનો અધિકાર છે. શોષણ સામે અવાજ ઉઠાવવામાં તેઓ પાછા ન પડતા. લીડરશીપ લેવા હંમેશા તત્પર જણાયા. બાળમેળા કરતા. પોતાનાથી નાના બાળકોનું સંચાલન ખૂબ જતન અને પ્યારથી કરતાં. બાળકોને વાર્તા કહેવી, રમાડવા એ બધી કળા તેમનામાં પાંગરેલી જોવામાં આવી. શૈશવની બધી જ પ્રવૃત્તિઓ સુંદર અને વ્યવસ્થિત રાખવાના કાર્યમાં તેમના જે સહકાર્યકરો છે તેઓ અભિનંદનના ખરા હક્કદાર છે. નિલમબેન સાથે ફરતાં અને બાળકો તેમને જે પ્યારથી બોલાવતા તે ખરેખર અવર્ણનીય છે.છેલ્લાં બાર વર્ષથી આવું સુંદર કાર્ય કરી રહેલી સંસ્થા સાથે મારો પરિચય થયો એ પણ એક લહાવો છે. માયા ખુશીથી પોતાનું કાર્ય કરેછે, દર મહિને પિતાના હાથમાં દસ નોટો મૂકે છે.\n\n\n\nદિપક ની તેજસ્વિતા\n\nઆવો આજે આપણે મળીશું દિપક ચૌહાણને. નિલમબેને મને કહ્યું. પાંચમા ધોરણથી શૈશવ સાથે સંકળાયેલ દિપક નું વ્યક્તિત્વ સામાન્ય હતું પણ જ્યારે મોઢૂં ખૂલ્યું ત્યારે જાણવા મળ્યુંકે દિલમાં કેટલા ઉમંગ અને ઉત્સાહ ભર્યા છે. ૧૨મું ધોરણ અતિ કઠીન ગણાય પણ સહજ વાત કરવાની રીત મનને સ્પર્શી ગઈ. શૈશવની બધી પ્રવૃત્તિમાં ભાગ લેવો એ તેને મન મોટો લહાવો છે.\n\nનાના બાળકોને તાલિમ આપવી, કાગળકામમાં પારંગતતા, સર્કલ પોઈંટની જવાબદારી ઉપાડવી, વેકેશન કેંપનું સંચાલન કરવું અને ‘વેસ્ટમાંથી બેસ્ટ’ સર્જવું. કોઇ પણ કાર્ય એ તેને માટે ડાબા હાથનું કામ. સાદગીમાં પ્રભુતા એટલે દિપક. રામદેવ પીરમાં ખૂબ શ્રદ્ધા ધરાવે છે. પોતાના દોરેલા ચિત્રો જ્યારે બતાવ્યા ત્યારે ખૂબ પ્રભાવિત થઈ. કોઈ પણ જાતના ચિત્રકામના વર્ગો તેણે ભર્યા ન હતા. અંતર સ્ફુરણાથી તે ચિત્રો બનાવે છે. બાળ અધિકારની તાલિમ લેવા છેક દિલ્હી ગયો હતો. યાદ હશે ‘ગોધરાકાંડ’ થયા પછી પોતાના વિસ્તારમાં ‘સર્કલ પોઈંટ’ શરૂ કરવાનો ફાળો દિપકને શિરે જાય છે. ૬૦ થી ૭૦ બાળકો ભેગા કરી નિયમિત પ્રવૃત્તિ ચલાવે છે.\n\nબારમી ભણે છે છતાંય ‘શૈશવની” પ્રવૃત્તિમાં ક્યાંય ઓટ નથી આવવા દેતો. ખૂબ ભણવું છે. ઝુંપડ પટ્ટીના બાળકોમાં પ્રવૃત્ત રહેવું છે. નવી તાલિમ લેવી છે અને પછી બાળકોને આપવી છે. મોટા મોટા કાર્યોના આયોજન સફળતા પૂર્વક કરી યશના હકદાર બને છે. ‘સભાઓમાં ભાષણ સાંભળવા સામે અણગમો વ્યકત કર્યો ત્યારે મારાથી હસી પડાયું.’ તમે પણ તેમાં સહમત થશો કોઈને એમાં રસ નથી હોતો. નિકળતી વખતે વાતવાતમાં કહેવાઈ ગયું ‘બહેન મને દુહા ગાવા બહુ ગમે છે.’ બસ થઈ રહ્યું મેં નિલમ બહેનને કહ્યું. આજે બીજી મુલાકાતો માટે નથી જવું આપણે દિપકભાઈના દુહા સાંભળીએ. અમે તો જામી ગયા દુહાની ને રાસની રમઝટ માણી કાન તૃપ્ત થયા.\n\nચાલો ત્યારે વિરમું છું આશા છે તમને આ બધી વાતો વાંચવી ગમતી હશે.\n\n\n\nરિયાઝ નો અવાજ\n\nબાળ મજૂરી કદીય નહીં કરું. કુલ મળીને ૧૦ ભાઈ બહેન ઘરમાં છે. રિયાઝ એકલો જ છે જેને ભણવું છે. સવારે ૮ થી ૧૧ ‘શૈશવ’ની સંસ્થામાં સેવા આપે છે. ઘરના વડીલ વર્ગને ભારે ન પડે તેથી આ મધ્યમ માર્ગ અપનાવ્યો. ૧૮ વર્ષની ઉંમરે બારમીનો અભ્યાસ દિલ દઈને કરતા રિયાઝનો શિક્ષણ પ્રત્યેનો પ્રેમ ઝળકી ઉઠ્યો. તમે નહીં માનો, મારા ઝુંપડપટ્ટીના અનુભવોમાં એક વાત મારી આંખે ઉડીને વળગી, તેમનામાં રહેલી કુટુંબ પ્રત્યેની પ્રેમ ભાવના.’ ભલે ઘરમાં હાંલ્લા કુસ્તી કરતાં હોય પણ પોતાના ભાઈ બહેન કે માતા પિતાની વાત આવે ત્યારે સ્વાર્થ મૂકી તેમની લાગણી પ્રદર્શિત થાય.’\n\nરિયાઝના પિતાજી અલ્લારખાં ઈલેક્ટીકનું કામ કરે. મા ગૃહસ્થી સંભાળે. મોટાભાઈઓ કડિયાકામ કરે અને નાની બેન બીજીમાં છે. દરરોજ સુનિલભાઈ રિયાઝના અભ્યાસનો ખ્યાલ રાખે અને પડતી મુશ્કેલી સુલઝાવવા મદદ કરે. રિયાઝ આત્મવિશ્વાસથી ભરપૂર તરવરાટવાળા યુવાનને મળી મને ખૂબ આનંદ થયો. એને દરેક કાર્ય કરવાની એક પધ્ધ્તિ અપનાવી હતી. જો કોઈ કામ અઘરું હોય તો કેવી રીતે સરળ બનાવવું તેની આવડત તેનામાં હતી. પંચાયતમાંથી જઈને માહિતિ મેળવવી, બેંકમાં જઈને ડી.ડી. કઢાવવું. સિદસર ગામમાં જઈને આખા ગામની સિકલ ફેરવી દીધી. માત્ર ૧૮ વર્ષની ઉંમરે એને કોઈ પણ કાર્ય કરી શકવાની કળા વરી હતી.\n\nઅમદાવાદ જઈ અધિકાર પ્રત્યેની જાગ્રતાની તાલિમ મેળવી. ભણવાથી વિકાસ થાય છે તે સત્ય સમજાયું. સારા સંસ્કાર શૈશવના સંગથી પામ્યો તેનો તેને ગર્વ છે. મને કહે ‘બહેન તમે એટલેતો મને મળવા અવ્યા.’ કલેક્ટર થવાનાં સ્વપના સેવતો રિયાઝ કોઈની પણ આગળ નિડરતાથી પોતાના વિચાર જણાવી શકે છે. કેંન્દ્રનું કાર્ય અને સંચાલન સંપૂર્ણ જવાબદારીથી કરી શકવાની તેનામાં ક્ષમતા છે. મોતી તળાવ પાસે કેંદ્ર ૧૫ દિવસ સફળતા પૂર્વક ચલાવ્યું. સિધ્ધપુર ગામે જઈને બાળકોને શાળાનું મહત્વ સમજાવી શાળામાં જતા કર્યા. કાગળ કામમાં મેળવેલી પ્રવિણતાથી તેમનામાં ઉત્સાહ વધાર્યો. પાલનપુરના ગરીબ વિસ્તારમાં જઈ બાળકોને રમતો રમાડી, ગાયનો ગવડાવી, કાગળ કામની કરામતોથી ખુશ કરી શાળા માટે પ્રેમ કેળવ્યો. તેના ફાયદા બતાવી શાળામાં દાખલા અપાવ્યા. ઉમર માત્ર ૧૮ વર્ષ.\n\nખરેખર ભાવનગરની મારી યાત્રા ધાર્યા કરતાં વધારે સફળતાથી આગળ ધપી રહી હતી.\n\n\n\nઝીંદાદિલ જીતુ\n\nકોમલ બહેન સવારના સ્કૂટી લઈને આવી ગયા. તેઓ પોતે પણ કુંભારવાડા માં રહે છે. ત્યાંની ગલી ગલીથી માહિતગાર ખૂબ સિફતથી સાચવીને બધે લઈ જાય છે. તેમને\n\nખ્યાલ છે કે મારી આ રોજનીઆદત નથી. એક વાત કહ્યા વગર રહી શક્તી નથી, કોમલ બહેનને બાળકો ખૂબ પ્રેમ કરે છે અને માન ભરી નજરે નિહાળે છે.\n\nઆજે આપણે જીતુને મળવા જવાનું છે. ૧૮ વર્ષનો તરવરાટવાળો જુવાન જીતુ પહેલી નજરે આંખોને ભાવે તેવું સુંદર વ્યક્તિત્વ ધરાવતો હતો. ઝુંપડપટ્ટીમાં આવા સુંદર બાળકોની મને આશા ન હતી. સારું થયું મારી કલ્પના કરતાં બાળકો વધુ સુંદર અને વધુ હોંશિયાર અને તેજસ્વી નિકળ્યાં. આનો યશ’ શૈશવ’ને ફાળે જાય છે. ચાલો ત્યારે જીતુને મળીએ. જીતુ હીરા ઘસવા જાય છે. આટલી નાની ઉંમરમાં સારા પૈસા કમાય છે. ભણવામાં ખૂબ જ કુશળ વિદ્યાર્થિ ઘરની પરિસ્થિતિને કારણે અભ્યાસ છોડી હીરા ઘસવા બેઠો. પિતાજી રંગકામ કરીને ઘર ગૃહસ્થી ચલાવતા હતાં પણ એક દિવસ તેઓ બહારથી મકાન રંગતા હતા ત્યારે સીડી ઉપરથી પડ્યા અને પગ ભાંગ્યો. જેથી તેઓ આજે ખાટલા વશ છે. જીતુ એકનો એક દીકરો, શાળા છોડી કામે વળગ્યો.\n\nજે કામ કરે તેમાં પ્રવીણતા મેળવવી તે તેનો સ્વભાવ. શાળા છોડવી પડી તેનો અફસોસ ન હતો. વાતવાતમાં ‘શૈશવ’ વિશે તેનો ઘણો ઉંચો અભિપ્રાય જાણવા મળ્યો. તેની બધીજ પ્રવૃત્તિમાં આગળ પડતો ભાગ ભજવતો હતો. શૈશવે તેની જીંદગીનો પાયો ખૂબ મજબુત બનાવ્યો હતો. તેના પિતાજીને દારૂની બૂરી લત હતી. તેને દારૂ પ્રત્યે ખૂબ સૂગ જણાઈ તેની નાની બહેન ભણે તે તેની મહેચ્છા હતી. માતા નોકરી કરે તે તેને પસંદ ન હતું. માતા પિતા પ્રેમની ભાવના જોઈ મારુ દિલ તેને માટે માનથી ઉભરાઈ ગયું. શું તેની સુંદર ભાવના.\n\nપૈસાદારના નબીરાઓ જોયા છે. માતા પિતા ગમે તેટલું કરે તો પણ કદર હોતી નથી. જ્યારે આ જુવાન જીતુ, જેના મોઢા ઉપર માંડ મુછનો દોરો ફૂટ્યો હતો. ગરીબી અને તે પણ ઝુંપડ પટ્ટીમાં આ અનુભવે મને હચમચાવી મૂકી.\n\n\n\nસોહિલને સી.એ. થવું છે.\n\nઆજે આપણે એવા ભાઈની વાત સાંભળીશુ જેમનું નામ છે સોહિલ. ખૂબ મળતાવડા સ્વભાવના. મુખ પર સદાય હાસ્ય. કંઈક કરી છૂટવાની તમન્નાની જીવતી જાગતી તસ્વીર. કોલેજના બીજા વર્ષમાં અભ્યાસ કરે. ઉંમર માત્ર ૨૧ વર્ષ અને શાદી શુદા. ખૂબ સમજાવવાંમા આવ્યું પણ સાંભળ્યું નહી અને ૧૯ વર્ષની કુમળી વયે લગ્ન કર્યા. શૈશવની બધી પ્રવર્ત્તિમાં ઉમળકાભેર ભાગ લેતા. બાળમેળાનું સંચાલન ક્ર્યું. સેંટર ચલાવ્યા. બારમી સફળતા પૂર્વક પાસ કરી. કોલેજમાં દાખલો મેળવ્યો. મને કહે બહેન મારે સી.એ. સુધી ભણવું છે. મેં સોહિલને કહ્યું આટલું બધુ ભણવું હતું તો લગ્ન શામાટે નાની ઉંમરમાં કર્યા. તો કહે મારી મા ખાતર. મારી મા કહે મારાથી ઘરકામ થતું નથી, ‘ તારી વહુ આવશે તો મને રાહત થશે.’\n\nતમે માનશો નહી, આજે સોહિલ પત્ની સાથે જુદો રહે છે. તેની પત્ની બધો જ ભોગ આપવા તૈયાર છે પણ સાથે રહેવા નહીં. હવે ખરી પરીક્ષા સોહિલ જીંદગીની આપી રહ્યો છે. પત્નીના હાથમાં પગાર આપી ને કહે છે આમાંથી તારે ઘર ચલાવવાનું. બધા મિત્રો તથા સલાહકારનું, શુભચિંતકોનું ન સાંભળી લગ્ન કર્યા પણ હવે. આશા છે પોતાની જિંદગીની મુકામે પહોંચે. મારા માનવામાં નથી આવતું સદીઓથી રૂઢીઓમાં સપડાયેલો સમાજ ક્યારે જાગશે?\n\n૨૧મી સદીની શરૂઆત થઈ ગઈ છે. આપણા ભારતમાં ક્યારે સોનેરી પ્રભાત ઉગશે? ક્યારે આપણે નવા પ્રગતિશીલ વિચારોનું પાલન કરીશું? આપણે આઝાદ થયે ૬૦ વર્ષના વહાણા વહી ગયા. ક્યારે આપણું યૌવન ધન પોતાની મરજી મુજબનું જીવન જીવી શકશે? ક્યારે આપણી અભણ પ્રજા દીકરીને લક્ષ્મી તરીકે વધાવશે નહીં કે ‘સાપનો ભારો.’ તમે નહી માનો, આપણા ભારતમાં આ બધું હજુ પ્રવર્તિ રહ્યું છે. જાતે જોઈને આવી, જરા પણ અતિશયોક્તિ નથી. ભારતનું ભાવી આપણું, યૌવન ધન ખૂબ મુંઝવણ અનુભવી રહ્યું છે. તેમને માર્ગદર્શનની તાતી જરૂર છે. મારા મગજમાં ઘુમરાતા પ્રશ્નો આખરે તમારી સમક્ષ મૂકી હું હૈયે થોડી રાહત અનુભવું છું. આશા છે તમે કોઈ ઉપાય શોધવામાં સહાય કરશો. વિરમું છું.",
      "duration": "17 mins",
      "category": "Abstract"
    },
    {
      "id": 29,
      "title": "'ડાયરી ' એક કડવી વાસ્તવિકતા",
      "story_name": "રાત્રિનો સમય હતો મને ઘરે પહોંચ્યાને થોડા જ કલાકોનો સમય પસાર થયો હતો. એક અજાણી બેચેનીથી મારું મન આકુળ - વ્યાકુળ હતું. આ રાત્રિનો ભાર મારાથી સહન થશે નહીં એમ લાગી રહ્યું હતું અને કેમ કરીને આ રાત્રિ પસાર થઈ જાય એની રાહ જોતી રહી. \n\nજેવી સવાર થઈ કે હું નિત્યક્રમ પતાવીને મારા પતિ સાથે મારા પપ્પાને ઘરે પહોંચી. ઘરની સામે જ જેવી ગાડી સ્ટોપ કરી અને મેં બહાર પગ મૂક્યો કે મને ઘરમાંથી બાળકોના મસ્તી તોફાનના અવાજ આવવા લાગ્યાં સાથે ટી. વી. સિરિયલનો પણ જોર - જોરથી અવાજ આવી રહ્યો હતો. મેં ડોરબેલ વગાડ્યો એટેલ મોટાભાભીએ દરવાજો ખોલ્યો મને જોઈને જાણે છોભીલા પડી ગયા, જાણે કોઈ ચોરી પકડાઈ ગઈ હોય એવા એમના ચહેરાના ભાવ હું કળી શકતી હતી. એ સ્તબ્ધ થઈને મને જોઈ રહ્યા અને હું એમને એટલામાં જ ત્રણે બાળકો આવીને મને વીંટાઈ ગયા. એ મને ઘરમાં ખેંચી ગયા.\n\nભાભીએ ખબર - અંતર પૂછ્યા પણ મારી આંખો મારા પપ્પાને શોધી રહી હતી. \"પીન્કી દાદાજી ક્યાં છે ?\" મેં મારા નાના ભાઈની દીકરીને પૂછ્યું.\n\nઅરે બેન તમે હમણાં જ આવ્યા છો બેસોને શાંતિથી હું તમારા અને વિજયભાઈ માટે ચા લઈ આવું.\" એમ કહીને ભાભી એ જાણે આખી વાત પલટી નાંખી. \n\n\"ના મારે ચા નથી પીવી મારે પપ્પાને મળવું છે છેલ્લા ઘણાં લાંબા સમયથી જ્યારે પણ હું ફોન કરું મારી વાત જ નથી થતી એમની સાથે.\" એમ કેહતા મારી આંખો ભરાઈ આવી. \n\n\"ફઇ! દાદાજી તો 'મારો આશ્રય'માં છે પપ્પાઅને મમ્મીને આવી વાત કરતા મેં સાંભળેલાં.\" મારા મોટાભાઈનો દીકરો બોલ્યો. \n\nઆ સાંભળીને મને કંઈ સમજાયું નહીં હું વિચારમાં પડી ગઈ \"આ પાછું શું હશે ? આવું તો કોઈ સ્થાન નથી.\"\n\nત્યાં જ મારા પતિ વિજય ગુસ્સામાં ઊભાં થઈ જાય છે \"તમને લોકોને કંઈ સમજાય છે એમની આટલી ઉંમરમાં તમે એમને........\" એ આટલું કહીને વાક્ય અધૂરું મૂકે છે અને ગુસ્સામાં ઘરની બહાર નીકળી જાય છે. \n\nમને કંઈ સમજાતું નથી કે હું શું કરું હું ઝડપથી એમની પાછળ બહાર ગઈ. \"એવું તો શું થયું છે કે તમે આટલા ગુસ્સે થઈ ગયા મને તો જણાવો !\" હું આતુરતાથી એમની સામે જોઈ રહી. \n\n\"અરે લીના! આ 'મારો આશ્રય' એ એક વૃધ્ધાશ્રમનું નામ છે.\" કહેતા મારા પતિ ગાડીમાં બેસી ગયા. \n\nઆ સાંભળીને મારા પગતળેથી તો ક્ષણભર માટે જાણે જમીન સરી પડી હોય એમ લાગ્યું, મારું મગજ વિચારહીન બન્યું. મારી આંખોમાંથી આંસુ વહેવા લાગ્યા. \n\n\"હવે અહીં જ ઊભી રહીશ તું ?\" મારા પતિ ગુસ્સે થઈને બોલ્યા એ કાયમ જ ક્યાંનો ગુસ્સો ક્યાં ઉતારે કંઈ નક્કી ન સમજાય. \n\nહું ગાડીમાં બેઠી મારા મારા પતિએ ગાડી વૃદ્ધાશ્રમ તરફ વાળી. મારૂ મન અનેક વિચારો અને પ્રશ્નોમાં ખુંપી ગયું. જેવા અમે વૃધ્ધાશ્રમ પહોંચ્યા કે, મારા હૃદયના ધબકારા તેજ થઇ ગયા, મારા વિચારો સુન્ન મારી ગયા, મારા પગમાં જાણે એક ડગલું ભરવાની હિંમત નહોતી જે પિતાને મળવા અને એમનો અવાજ સાંભળવા માટે હું વલખાં મારતી હતી અત્યારે એમની સામે જોવાની હિંમત પણ મારામાં નહોતી.\n\n\"ભલે દીકરી પણ મારી હયાતીમાં મારા પિતાના ભાગ્યમાં આ દુઃખ ?\" આ પ્રશ્નથી મારું હૈયું વલોવાઈ ગયું. \n\n\"સાકેતભાઈ અહીં ક્યાં મળશે ?\" મારા પતિએ એક કાકાને મારા પપ્પા વિશે પૂછ્યું. આ સાંભળીને મારુ ધ્યાન એ તરફ ગયું. \n\n\"અરે સાકેત ભાઈ જે એક નિવૃત્ત પોસ્ટ કર્મચારી હતા ?\" એ કાકાએ વિસ્મય સાથે પ્રશ્ન કર્યો. \n\n'હતા' શબ્દ સાંભળીને કંઈ ન થવાનું થયાના અણસાર મને આવી ગયા. મારી થોડી બચેલી ધીરજ પણ હવે ખૂંટી પડી હું મારી આંખો સામે ઝળઝળિયાં આવી ગયા. મારા પતિએ મને પડતા - પડતા સંભાળી લીધી. \n\nએ કાકા અમેને વૃદ્ધાશ્રમની ઓફિસમાં લઇ ગયા. ત્યાં અમને બેસવા માટે કહ્યું. \"તમે એમના શું થાવ ?\" એ પ્રશ્ન સાથે વૃધ્ધાશ્રમના સંચાલક અમારી સામે જોઈ રહ્યાં એ સાથે પેલાં કાકા પણ એ જાણવા માટે આતુર હતા.\n\n\"આ એમની દીકરી, મારી પત્નિ લીના અમે ગઈ કાલે જ આવ્યા કેનેડાથી અમે ઘણાં વર્ષોથી ત્યાં જ રહીએ છે.\" મારા પતિ બોલ્યાં. \n\n\"એ તો બે મહિના પેહલાં જ અવસાન પામ્યા.\" સંચાલક બોલ્યાં. \n\n\"હા એ ઘણીવાર દીકરી લીનાને યાદ કરતા અને એમની આંખો ભરાઈ આવતી હું કેહતો એમને કે ફોન કરી લો પણ એ ના પાડતા. કહેતાં કે એના સુખી સંસારમાં તણાવ શા માટે લાવવો ? હવે હું કેટલાં વર્ષ જીવવાનો ? હા એ રાત્રે ડાયરી લખતા અને એમાં જ એમના પૌત્ર - પૌત્રીના અને દીકરીનો ફોટો રાખતા રોજ જોતા ને યાદ કરતા. \n\nઆ સાંભળીને હું મનોમન પોતાની જાતને કોસવા લાગી કે \"મારા હોવા છતાં મારા પિતાને આ યાતનામાંથી પસાર થવું પડ્યું. \n\n\"હું એ ડાયરી જોઈ શકું?\" રડતાં અવાજે મેં કહ્યું. \n\nસંચાલકે હા પાડી અને ડાયરી મંગાવીને મારા હાથમાં મૂકી. \n\n\"તમારો ઘણો આભાર\" એમ કહીને મારા પતિએ રજા લીધી. મારા પતિએ એમનો હાથ આશ્વાસન રૂપે મારા ખભે મુક્યો. અમે ગાડીમાં બેઠાં. વિજયે ગાડી ઘર અમારા ઘર તરફ હંકારી હું ડાયરી વાંચવા માટે આતુર હતી. મારાથી રાહ ન જોવાઇ મેં ડાયરિના પાના ઉથલાવવા માંડી ને મને એમાંથી એક સહપરિવારનો અને મમ્મીનો ફોટો મળ્યાં. મારી આંખો છલકાઈ ગઈ. \n\n\"હમણાં રેહવા દે ઘરે જઈને વાંચજે. એ જ બરાબર રેહશે.\" વિજયની આ વાત સાંભળીને મેં ડાયરીને બંધ કરી લીધી. \n\n\"મારે બંને ભાઈઓને મળવું છે તો તું ગાડી એ તરફ લે.\" મેં ગુસ્સે થઈને કહ્યું. \n\n એણે કંઈપણ બોલ્યા વગર ગાડી પપ્પાના ઘર તરફ લીધી. જેવા અમે પહોંચ્યા કે ખૂબ ગુસ્સામાં હું હાથમાં ડાયરી સાથે ઘર તરફ ગઈ. દરવાજો ખુલ્લો જ હતો બંને ભાઈઓ ભેગા મળીને ન્યૂઝ જોઈ રહ્યા હતા. એમને જોઈને મારામાં જાણે અગ્નિની જ્વાળાઓ ફરી વળી. હું ગુસ્સામાં એમને જોઈ રહી. એ બંને મને જોઈને દંગ રહી ગયા. \n\n\"અરે લીના તું ક્યારે આવી?\" મોટાભાઈએ પૂછ્યું. \n\nહું સમજી ગઈ કે હું અહીં આવીને ગઈ એ પણ એને જણાવવામાં આવ્યું નથી. \"પપ્પા ક્યાં છે ભાઈ !\" મેં પૂછ્યું.\n\n\"પપ્પા ? પપ્પા....... તો...\" એ કંઈ જવાબ આપી શક્યો નહિ. \n\n\"અરે લીના તમે બની શાંતિથી બેસો પછી વાત કરીએ.\" નાનો ભાઈ બોલ્યો.\n\nવિજયે મને બેસવા ઈશારો કર્યો એટલે હું સોફામાં બેઠી.\n\n\"હવે જણાવો ભાઈ ! પપ્પા ક્યાં છે ?\" મેં પૂછ્યું. \n\nએ કંઈ બોલી ન શક્યા એમણે આંખો નીચી કરી લીધી \"હું જણાવું ? કે પપ્પા ક્યાં છે ?\" એમ કહીને મેં ડાયરીમાંથી ફોટો કાઢીને એમની સામે ટેબલ પર મૂક્યા. આ પપ્પાની ડાયરી છે હું વાંચું એટલે તમને સમજાશે કે તમે શું કર્યું. એમ કહીને મેં ડાયરીનું પહેલું પાનું ઊથલાવ્યું. \n\n\"પ્રિય કુસુમ ! તારા ગયા પછી હું સાવ એકલો પડી ગયો. આપણાં લગ્ન થયા એ દિવસે રાત્રે તેં મને કહેલું કે હું તમારી બધી તકલીફમાં સાથ આપીશ અને કાયમ તમારી સાથે રહીશ, તમારી હિંમત બનીને, હું ક્યારેય તમારી કમજોરી નહિ બનું તો તું મને જણાવ કુસુમ ! તેં કેમ તારૂ વચન તોડ્યું ? તું કેમ મને એકલો મૂકીને જતી રહી ?\n\nજીવનના ઘણાંખરાં વર્ષો પોસ્ટમાં નોકરી કરવામાં અને બાળકોની જવાબદારીઓમાં જ પસાર થઈ ગયા. જ્યારે વિચાર્યું કે હવે આપણે બંને આપણાં પૌત્ર - પૌત્રી સાથે સુખેથી હસતાં - રમતાં બાકી રહેલાં વર્ષો જીવીશું પણ તું મને એકલો મૂકીને લાંબી યાત્રાએ નિકળી પડી જે ક્યારેય પુરી થવાની નહોતી. હું સાવ તૂટી ગયો હતો. તો પણ દીકરા, વહુઓ અને બંને પૌત્રો અને પૌત્રીને જોઈને જીવવાની થોડી આશ જાગી. આમ સમય પસાર થવા લાગ્યો. ધીરે - ધીરે વહુઓનું મારા તરફના વર્તનમાં અને વલણમાં પરિવર્તન આવવા લાગ્યું. એવામાં તારા સ્વર્ગવાસને પણ બે વર્ષ થઈ ગયા. \n\nદીકરાઓને પણ હવે તો હું જાણે આંખના કણાની જેમ ખૂંચવા લાગ્યો. એ લોકો માટે હું પરાયો બની ગયો હોય એવું વલણ રાખવા માંડ્યા. બાળકોને પણ ધીરે - ધીરે મારાથી દુર રાખવા લાગ્યા. એટલે મારી એકલતા બેવડાઈ ગઈ હું ક્યારેક રાતના અંધરામાં મારી ભીની આંખો કોરી કરી લેતો એવી કેટલીય રાતો હતી જેમાં મને નીંદર જ આવી બસ તારી જ યાદ આવી. મને થતું 'એવા તે ક્યાં પાપ કર્યા હશે કે સંતાન રૂપે આવા દીકરા મળ્યાં ?' આ પ્રશ્ન પછી મારો અંતરાત્મા પાછો મને વળતો જવાબ આપતો કે 'આના કરતાં તો નિઃસંતાન હોવું બરાબર છે.' હું એક પક્ષે વાત નથી કરતો ઘણીવાર માતા - પિતા પણ એવા હોય છે કે વહુને દીકરી તરીકે સ્વીકારી નથી શકતા અને પોતાનું જ વિચારે છે પણ આપણે એવું ક્યારેય નથી કર્યું. તારા ગયા પછી પણ મેં એમની ઈચ્છાઓનું માન રાખ્યું છે. છતાં ખબર નહીં કેમ મારી સાથે આવું થયું.\n\nઆજે લીના અહીં હોત તો એ મને આવી યાતનામાથી પસાર ન જ થવા દેત એની મને ખાતરી છે પણ એ એની જવાબદારીઓ અને પરિવાર સાથે જોડાયેલી છે અને સુખી છે એને ક્યાં દોડદાડ કરાવવી અને હવે મારે એમ પણ કેટલાં વર્ષ જીવવાનું પછી ખોટું એને હેરાન કરવી પણ મને એની ઘણી યાદ આવે એ મારી લાડલી રહી છે કાયમ. \n\nકુસુમ તને શું જણાવું આપણાં બંને દીકરાઓ વિશે પછી એમણે જે કર્યું એ આપણાં સંસ્કાર તો નહોતા જ ને આપણે ક્યારેય આપણાં માતા - પિતા સાથે આવું નથી કર્યું તો ક્યાંથી શીખ્યા ? આ પ્રશ્નનો જવાબ શોધવામાં જ મારા દિવસો નીકળી રહ્યા છે. એકદિવસ અચાનક આપણાં બંને દિકરાઓના વર્તનમાં પરિવર્તન આવ્યું એ બંને બધું સારું - સારું રાખવા લાગ્યા. મીઠો વ્યવહાર કરવા લાગ્યા પણ મને શું ખબર કે એમના આ મીઠાં વ્યવહારમાં તુચ્છ વિચારોનું ઝેર ધોળાયેલું છે. એ લોકોએ થોડો સમય સારું રાખીને મને વિશ્વાસમાં લીધો અને આપણને આપણાં બાળકોની ખુશીઓ સિવાય શું વહાલું હોય ? માટે એમણે કહ્યું ને મેં થોડી જમાપૂંજી અને ઘર પણ એ બંનેને સોંપી દીધું પછી તરત એ પાછા પોતાના અસલી રંગમાં આવી ગયા અને મને તકલીફો આપવાની શરૂ કરી અને હવે મારાથી સહન નહોતું થતું માટે મેં વૃધ્ધાશ્રમનો સહારો લીધો. \n\nમને હૈયામાં મોટી ફાળ તો ત્યારે પડી જ્યારે હું વૃદ્ધાશ્રમમાં આવ્યો તો પણ બંને દીકરાઓમાંથી કે વહુઓમાંથી કોઈએ રોક્યો નહીં. હા આપણી પૌત્રી પીન્કી અને પૌત્રો મને પૂછતાં \"ક્યારે પાછા આવશો દાદાજી ?\" હું કંઇપણ બોલ્યાં વગર મૂંગે મોંઢે નીકળી ગયો. કુસુમ હવે તારી પાસે આવવાનો સમય નજીક છે એમ લાગે છે. હવે તબિયત બરાબર રેહતી નથી, મને લીનાની ઘણી યાદ આવે છે પણ મનને મનાવી લઉ છું જેથી એને આ કડવી વાસ્તવિકતાની વેદનાની જાણ ન થાય. \n\nમારા હૈયામાંથી તો આપણા બધા બાળકો માટે સારા આશીર્વાદ જ નીકળે છે. હું તો પ્રભુને એટલી જ પ્રાર્થના કરું કે જે દિવસો મેં જોયા એ એમને ન જોવા પડે કેમ કે હું જ જાણું એ વ્યથા કેવી છે એ નહીં સહી શકે. હવે હું આ ડાયરી કદાચ નહી લખી શકું કયારેય હવે મને મારો અંત સમીપ દેખાય દેખાય છે અને તબિયત ઘણી ખરાબ રહે છે. \n\nકુસુમ ! હું તો એટલું જ ઇચ્છું કે આપણાં બાળકો અને પૌત્ર - પૌત્રી ખુશ રહે ને સમય આવ્યે એમને એમની ભૂલ સમજાય અને કદાચ કોઈક સાથે આવો અન્યાય થતો હોય તો એ એને અટકાવે. \n\nડાયરી પુરી કરી હું મારી આંખોમાં આંસુ સાથે હું મારા ભાઈઓ સામેં જોઈ રહી અને \"હું તમને આની સજા ચોક્કસ અપાવીશ મારી પાસે સાબિતી તરીકે આ ડાયરી પણ છે જ.\"\n\nએમ કહેતા એકક્ષણની પણ રાહ જોયાં વગર ત્યાંથી ઉભી થઇ ગઇ. \n\n\"લીનાબેન અમને માફ કરી દો, અમારી ભૂલ થઈ ગઈ, તમે આવો કપરો નિર્ણય લેશો તો અમારા બાળકોનું શું થશે ? એમનું તો વિચારો.\" એમ કહીને મોટાભાભી મારી સામે કરગરવા લાગ્યા. \n\n\"માફ કરી દે!\" અમને એમ કહેતા બંને ભાઈઓ પણ આજીજી કરવા લાગ્યા.\n\nમારા પતિ વિજય મારા ખભે હાથ મૂકીને મને આશ્વસ્થ કરી અને કહ્યું \"માફ કર.\" \n\n\"ઠીક છે હું એવું કોઈ પગલું નહીં ભરુ જેની સજા તમારા બાળકોને મળે પણ હું તમને માફ નહીં કરી શકું કેમ મારા પપ્પા હવે પાછા નહીં આવી શકે સારું કે સુખી જીવન જીવવા, પરિવારનું સુખ જોવા કે જીવવા.\" એમ કહીને હું અને વિજય ઘરમાંથી બહાર નીકળી ગયા. \n\nઆ એક વાસ્તવિકત ઘટનાને વાચા આપવાનો નાનકડો પ્રયાસ છે.  ",
      "duration": "8 mins",
      "category": "Abstract"
    },
    {
      "id": 30,
      "title": "કળિયુગમાં પૈસો કરાવે ખેલ",
      "story_name": "\" પૂજાયો પૈસો જગત મહીં, ઘટ્યાં સ્નેહીનાં માન સન્માન \n\nરાતા પાણીએ રોતા મા બાપ, ઘોર કળિયુગના ઍંધાણ.\"\n\nસોમનાથના દરિયાકિનારાનાં એક ગામડામાં રહેતા ગંગાબા ઘરના ઓટલે બેસી બાજુના જુવાનિયાઓ પાસે પોતાનાં પુત્રને મોબાઈલ કરાવે છે પુત્રનાં ખબર અંતર પૂછવા પણ પુત્ર મોબાઈલ ઉપાડીને બોલે, \"હું કામમાં છું પછી નિરાંતે ફોન કરું.\"\n\nગામના જુવાનિયાઓ પણ હવે થાકીને કહે છે કે, \"ગંગાબા અમે તમારા દીકરા જ છીએ ને. કોઈ કામ હોય તો અમને કહો. આ રઘુભાઈ મોટા શેઠ બની ગયા છે એટલે હવે તેમને નવરાશ ના મળે.\"\n\n ગંગાબા નિરાશ વદને ભૂતકાળની યાદોમાં સરી પડ્યા.\n\n તેમન સાત ખોટનો દીકરા રઘુવીરને ખુબ લાડકોડથી ઉછેર્યો હતો અને પિતાની આવક વહાણોનાં વ્યાપારમાં સારી હોવાથી શહેરની સારી કોલેજમાં ભણાવ્યો હતો. કોલેજમાં મોટા શહેરની એક યુવતી મનોરમા સાથે પ્રેમસંબન્ધ બંધાતા રઘુવીરના પિતા ગૌતમભાઈએ સમાજનો વિરોધ છતાં પણ રઘુવીરને મનોરમા સાથે ધામધૂમથી પરણાવી દીધો. નવી વહુ પહેલા તો કમને મર્યાદા જાળવી રહેવા લાગી પણ રઘુવીરને વશમાં કરી પોતાની સાથે શહેરમાં પિતા જોડે રહેવા લઈ જવા પ્રયત્નો ખાનગીમાં કરી રહી હતી.\n\nમા ગંગાબા તો પુત્રપ્રેમનાં કારણે વહુને ખુબ જ સાચવી રહ્યા હતા. પતિ ગૌતમભાઈ અચાનક ગંભીર બિમાઈમાં સપડાતા રઘુવીર વેપાર સાંભળવા લાગ્યો પણ તેનું મન વેપારમાં ન લાગતું હોવાથી નુકશાન થવા લાગ્યું. આ તરફ દવાઓનો ખર્ચ વધતા ઘરમાં પૈસાની ખેંચ ઉભી થવા લાગી હતી.\n\n આ જોઈને મનોરમાને હવે બોલવાનો મોકો મળી રહ્યો હતો. તે ધીરે ધીરે ગંગાબાને સામું બોલવા લાગી પણ ગંગાબા સહનશીલ હોવાથી સહન કરતા રહેતા હતા. જીવનનાં આખરી સમયે વહુનાં લક્ષણ પારખી ગૌતમભાઈએ પત્ની ગંગાને બોલાવીને કહેલું, \n\n \"વ્હાલી ગંગા તે જીવનભર મને સાથ આપી આખરી સમયે મારી સેવા કરી છે પણ મારી પાસે સમય ઓછો છે અને આ રઘુ અને વહુ તને સાચવે તેવા મને લગતા નહીં.\"\n\n\"ના ના. મારો રઘુ એવો નથી હો રઘુના બાપુ. તમે જરાય ચિંતા ન કરો તમને કાંઈ જ થવાનું નથી. હું બેઠી છું સેવા માટે.\" ગંગાબા હિંમત આપતાં બોલ્યાં.\n\nગૌતમભાઈ ગંગાબાને એક નાનકડી પેટી આપતાં બોલ્યાં,\n\n\"તો લે આ પેટી રાખ તારી પાસે અને જો મારી વાત સાચી પડે અને તું સાવ એકલી પડી જાય એટલે જ આ પેટી ખોલજે. મારો પ્રેમ ભરેલો છે એમાં જે તને રાહત આપશે.\"\n\n\"પેટી ખોલવાની જરૂર જ નહીં પડે. આ તમે કહો છો એટલે સાચવીને મૂકી દઉં.\" કહેતાંક ગંગાબાએ પેટી મૂકી દીધી.\n\n થોડા સમય બાદ પતિ ગૌતમભાઈનું હોસ્પિટલમાં જ અવસાન થયું. ગંગાબા એકલા પડી ગયા. દૂર ઘૂઘવતો સાગર રાત્રે ગંગાબાના હૈયામાં પતિની યાદો રોજ તાજી કરાવતો હતો.\n\nથોડા સમતમાં જ પુત્રવધૂ હવે સાચા રંગ બતાવવા લાગી. ગંગાબાની કિંમત કોડીની કરી નાખી. પલંગમાં બેસી બધું કામ સાસુમાને બતાવતી. અકારણ ઝગડા કરતી રહેતી. રઘુને નુકશાન વધુ થતું હોવાથી તે પણ ખુબ વ્યાકુળ રહેતો હતો. \n\nએકવાર મનોરમાના પિતા પધાર્યા અને જમાઈની દુબળી હાલત જોઈ શહેરમાં આવી પોતાનો બિઝનેસ સાંભળવાની વાત કરી. મનોરમા તો ખુશીમાં હા પણ પાડી દીધી પણ રાધુનું મન માનતું ન હતું માને એકલી મેલીને જવા માટે. મનોરમાએ સાસુ જોડે ઝગડો કરતા કહ્યું,\n\n \"હવે તમે ડોશી થયાં તોય તમારો માવડિયો દીકરો તમારો મોહ છોડતો નહીં અને તેની જિંદગી બરબાદ થઈ રહી છે. તમે કહેશો તો જ મારી સાથે આવશે.\"\n\nગંગાબાએ દીકરાના ઉજ્જવળ ભવિષ્ય માટે જવાની રજા આપી. પતિને વેપાર સાથે સરકારી નોકરી હોવાથી થોડું પેંશન મળતું હોવાથી રઘુવીરે પિતાના જુના વહાણો વેચી એ પૈસા લઈને સસરા જોડે ભાગીદારીમાં શહેરમાં બિઝનેશ શરૂ કર્યો. ગંગાબા ગામડે એકલા રહી ગયા પણ પડોશમાં રહેતો એક જુવાન દીકરો અનિલ તેમને ખુબ જ સાચવતો હતો.\n\nઆ તરફ મનોરમાને પતિ રઘુ ગામડે જાય તે બિલકુલ પસંદ ન હતું. તે વારંવાર ઝગડા કરતી હોવથી રઘુએ ગામડે મા પાસે જવાનું સાવ બંધ કરી દીધું. પૈસા વધુ મળતા હોવાથી લોભમાં રઘુ માને પણ ભૂલવા લાગ્યો હતો. ફોન પણ હવે ઉપાડતો ન હતો.\n\n ગંગાબા ભૂતકાળના સંસ્મરણોમાં ખોવાયેલાં હતા તેવામાં બાજુમાંથી અનિલ આવીને મા નાં ખોળામાં સુઈ જતા બોલ્યો,\n\n\"ગંગામાં તમે તો જાગતા સપનું જોતા હોય એવું લાગે છે.?\" પોતાને ખુબ જ વ્હાલો લાગતો આ અનિલને જોતા જ માનાં પુત્ર વિરહી હદયને રાહત અનુભવાઈ. તે અનિલના માથામાં હાથ ફેરવતા બોલ્યાં,\n\n\"બેટા રઘુની ખુબ યાદ આવે છે.\"\n\nમાનો દર્દભર્યો સ્વર પારખી અનિલ બોલ્યો,\n\n\"મા મને જ તમારો દીકરો કેમ નથી માની લેતા.? રઘુભાઈ હવે મોટા માણહ બની ગયા છે. તેવું ગામમાં સહુ કહે છે. કોઈને મળે તો સામું પણ જોતા નહીં કે મા નાં સમાચાર પણ પૂછતાં નહીં. ઘણાં તો તેમને હવે 'જોરૂ કે ગુલામ ' કહે છે.\"\n\n\"એ એવું ન બોલાય. મારો તો દીકરો છે ને. ?\"\n\n\"હા પણ મા રાઘુભાઈને ગામડાની વિધવા મા હવે ગમતી નહીં હોય પણ મને તો આ ગંગામાં ખુબ જ ગમે છે.\" કહીને અનિલ ગંગામાને વ્હાલથી ભેટી પડ્યો. ગંગામાં તેને લાડ કરતા બોલ્યાં,\n\n\"બેટા અનિલ એકવાર મને મારા રઘુનો અવાજ તો સંભળાવી દે. તને હાથ જોડી વિનંતી કરું છું.\"\n\nગંગામાની વિનંતી જોઈ રોજ ફોન લગાવીને થાકેલા અનિલનું હદય માની પુત્ર વિરહની વેદના દ્રવી ઉઠ્યું અને તેણે ફોન લગાવીને કહ્યું,\"લ્યો માં તમે જ વાત કરો મારા પર તો રઘુભાઇ ગુસ્સે થાય છે.\"\n\nમોબાઈલ ઉપાડતા જ રઘુ બોલ્યો,\n\n \"એય હજી તો ગામડાનો ગંવાર જ રહ્યો અનિલ. કેટલીવાર કહ્યું કે મને ડિસ્ટર્બ ન કરીશ. મારે વાત કરવાની નવરાશ નહીં હોતી. મા તો નવરા બેઠા છે એટલે કહે ફોન કરવાનું. તારામાં બુદ્ધિ નહીં.\"\n\nમા કટુ વચનો સાંભળીને બોલ્યાં,\n\n \"બેટા તારી મા નવરા નથી પણ નવ મહિના પેટમાં પાળેલા પુત્રની યાદો તારી માને બેચેન કરે છે. હું તો બસ તારો અવાજ સાંભળવા માટે તડપતી હોઉં છું. \" માનો અવાજ સાંભળી બાજુમાં બેઠેલી પત્ની મનોરમા બોલી,\n\n\"રઘુ પાછો માવડિયો બની ગયો કે શું.? પત્નીની સામું જોતા અનિલ બોલ્યો,\n\n\"મા હું અત્યારે બહુ કામમાં હોઉં છું. નવરો પડીશ એટલે વાત કરીશ.\"\n\n\"ના બેટા મેં વહુનો અવાજ સાંભળી લીધો અને સમજી પણ ગઈ. હવે ફોન નહીં કરે તો ચાલશે અને હવે હું પણ ફોન કરી તને હેરાન નહીં કરું. સુખી રહે દીકરા સદાય.\" \n\nકહેતા ગંગાબાએ ફોન અનિલને આપી દીધો. બધું સાંભળતો અનિલ ગુસ્સામાં બોલ્યો,\n\n \"જોરૂ કે ગુલામ. મારી માનુ હદય દુભાવ્યું છે તમે. ભગવાન જોઈ રહ્યો છે બધું.\" કહીને ફોન કાપી નાખ્યો અને ગંગામાં અનિલને છાતીએ લગાડી ચોધાર આંસુએ રડતા બોલ્યાં,\n\n\"આજથી તું જ મારો દીકરો છે.\"\n\nઅનિલની સગી મા બધું જોતી હતી તે આવીને બોલી, \n\n \"હા ગંગામાં મારે ત્રણ દીકરા છે તેમાંથી આ અનિલ હવે તમને સોંપ્યુ છું. કોઈ જાતની ચિંતા ન કરો. પુત્ર કપાતર પાકે પણ માવતર નહીં.\"\n\n ગંગામાં થોડા સમય પછી ઘરમાં ગયા અને પતિના શબ્દો યાદ આવ્યા,\n\n\"ગંગા મારી વાત સાચી પડે અને તું સાવ એકલી પડે તો આ પેટી ખોલજે. મારો પ્રેમ છે આ પેરીમાં તને રાહત આપશે.\"\n\n પતિના ફોટો સામે જૂની યાદગીરી એવી પેટી લાવી ગંગાબાએ ખોલીને જોયું તો એક ચાવી અને એક ચિઠ્ઠી નીકળી. ચાવીને મૂકીને ચિઠ્ઠી મેટ્રિક પાસ ગંગાબા આંસુ સારતા વાંચવા લાગ્યાં,\n\n\"વ્હાલી ગંગા આ ચાવી નીચે ભોંયરામાં ડાબી બાજુ ખોદતાં એક ચોકડીમાં ખજાનો તારા માટે સાચવ્યો છે. પુત્રને આપવાનો હતો પણ વહુના લક્ષણ જોતા વિચાર માંડી વાળ્યો. હવે તને સમજાઈ ગયું હશે કે, પૈસો કેવા ખેલ કરાવે છે. પુત્ર માને ભટકાવે છે.\"\n\nઆ ધન દૌલતને મારો પ્રેમ સમજીને પોતાનાં માટે જ વાપરજે અને જે તને આ સમયે સાથ આપતો હોય તેને જ આપજે.\"\n\nચિઠ્ઠી વાંચી રાત્રે ગંગાબાએ અનિલને બોલાવ્યો અને બને મળી ભોંયરામાં ડાબી બાજુ ખોદતાં નીચે એક ચોકડીમાં હીરા, માણેક, સોનુ, સાચા મોતી અને ઢગલો રૂપિયા પણ મળ્યા. અનિલ જોઈને બોલ્યો,\n\n\"મા ગૌતમ બાપુનો પ્રેમ તો વરસાદ બનીને વરસી ગયો જુવો તમારા પર.\"\n\n\"હા બેટા ફક્ત મારા પર નહીં મારો પ્રેમ તારા પર પણ વરસી જ ગયો છે.\"\n\nગંગાબાના સુખના દિવસો શરૂ થયાં. ધન વડે પુત્ર અનિલ માટે ફરી પતિના મિત્રોની મદદથી વ્હાણનો ધંધો પોતાનાં માનેલા પુત્ર અનિલ માટે શરૂ કર્યો અને ગામડામાં મોટો બંગલો બનાવી બને મા દીકરો રહેવા લાગ્યાં. સમાજસેવાના કાર્યો પણ ગંગાબાએ શરૂ કર્યા દીકરીઓ માટે શિવણ ક્લાસ ખોલી પોતે મફત શીખવવા લાગ્યાં. તેમનું મન સેવાકાર્યોમાં અને ભક્તિમાં પરોવી દીધું. ગામમાં અને આજુબાજુ ગંગાબાની કીર્તિ ફેલાવા લાગી.\n\nઆ તરફ મનોરમા અને રઘુને માતાની હાય લાગી હોય તેમ નુકશાન વધવા લાગ્યું. સસરાએ અને મનોરમાના ભાઈઓએ ગુસ્સે થઈને પોતાનો બિઝનેસ અલગ કરી દીધો. રઘુભાઇ એકલા પડી ગયા સાવ. મનોરમાના શોખ વધી ગયા હોવાથી પૈસા માટે ઝગડો કરવા લાગી. એક દિવસ ગામડાનો એક ભાઈ આ બંનેને રસ્તામાં મળતા હસીને બોલ્યો,\n\n\"ઓહો તમે પગપાળા ચાલતા થઈ ગયા એમને.? ગંગાબાની હાય બરાબર લાગી છે. જુવો ગંગાબા મોટા બંગલામાં રહે છે અને આજે ગાડીઓમાં જ ફરે છે.\"\n\nરઘુ અને મનોરમાને ગુસ્સો પણ આવ્યો અને નવાઈ લાગી કે, \"મા એટલા બધા રૂપિયા લાવી ક્યાંથી.\"\n\n રઘુએ તપાસ કરી તો સાચે જ મા કરોડોપતિ બની ગયા હતા. ગરીબ બનેલી મનોરમાને આ સાંભળી મનમાં લડ્ડુ ફૂટ્યા તે બોલી, \"રઘુ તું જ પહેલા અને માને સમજાવીને મનાવી લે પછી મને પણ બોલાવજે. આખરે તો ડોશી મરે એટલે બધું તને જ મળવાનું છે ને.?\"\n\nકાંઈ છૂટકો ન હોવાથી પત્નીની વાત માની રઘુએ માને છેતરવા ફોન કરીને માએ ફોન ઉપાડતા બોલ્યો,\n\n\"મા રઘુ બોલું છું. તારી ખુબ જ યાદ આવી છે. સાંભળ્યું છે કે, તું ખુબ જ પૈસાવાળી બની ગઈ છે.? હું તારી જોડે આવું મા.?\"\n\n\"હા બેટા મા તો દીકરાને સદાય આવકારે જ છે અને પૈસાની મારે હવે ક્યાં કોઈ તકલીફ જ છે.?\" ગંગામાં સમજી જતા બોલ્યાં.\n\nરઘુ બીજા જ દિવસે આવી ગયો. માએ હેતથી આવકાર્યો. પોતાનો માનેલો દીકરો અનિલ હવે વેપારમાં પાવરધો બની ગયો હતો. રઘુએ માને પૂછીને પત્ની મનોરમાને પણ ગંગામાના વૈભવી બંગલામાં બોલાવી લીધી. મનોરમાએ ખોટી ખોટી માફી માંગી પણ સમજદાર ગંગામાં બોલ્યાં,\n\n\"હવે તમે અહીં સુખેથી રહો અને મજા કરો. \"\n\nબને ખુશ થઈ ગયા અને માના પૈસે જલસા કરવા લાગ્યાં પણ માનો બધો જ વેપાર પડોશીનો દીકરો અનિલ સાંભળતો જોઈને મનોરમાને ઈર્ષ્યા થવા લાગી. થોડા સમય બાદ મનોરમા બોલી પણ ખરી કે, \"સાસુમા આ પડોશીનાં દીકરાને બધો વેપાર સોંપી દીધો છે તો તમારા દીકરાને તો શીખવો.\" પણ સમજુ ગંગામાં વહુના હાથમાં રૂપિયાનું બંડલ પકડાવતા બોલ્યાં,\n\n\"મારા દીકરા રઘુને કે તેની વહુને ગામડાનાં વેપારમાં મન લાગતું નહીં તે હું જાણું છું એટલે તો અનિલને આ વેપાર સાંભળવા આપ્યો છે. તમે બને રહો ત્યાં સુધી મજા કરો કોઈ ચીજની જરૂર હોય તો કહેજો.\"\n\n આમ સમય વીતવા લાગ્યો. પૈસા જોઈએ તેટલા મળતા હોવાથી રઘુ અને મનોરમા ડોશી મરે તેની રાહ જોવા લાગ્યાં. એકવાર ગંગામાને એટેક આવતાં મનોરમા તો સાંભળીને ખુશીમાં નાચવા લાગી. રઘુ સાથે હોસ્પિટલ ગઈ તો અનિલ માની પાસે ગંગામાના માથે હાથ ફેરવતો આંસુ સારી રહ્યો હતો. ડોક્ટરોએ બચવાની આશા છોડી દીધી હતી. ગંગામાએ વકીલને બોલાવી પોતાની મિલ્કતની ગુપ્ત વીલ પણ બનાવી લીધુ હતું અને ગામના પંચને સાક્ષીમાં પણ રાખ્યા હતા. \n\nપુત્ર રઘુ અને મનોરમા સામું જોઈ મધુર સ્મિત કરીને ગંગામાએ રડી રહેલા અનિલના માથે અખરીવાર હાથ મૂકીને પોતાનાં પ્રાણ છોડી દીધા.\n\nગંગાબાની વિદાયથી ગામ આંખુ રડવા હીબકે ચડ્યું. અંતિમક્રિયા બાદ મનોરમાએ ઈશારો કરતા રઘુ બોલ્યો,\n\n\"અનિલ તે મારી માની બહુ સેવા કરી અને બદલામાં માએ તને ખુબ સાચવ્યો છે. હવે બધો વેપાર મને સોંપીને અને મિલ્કતની વિગતો આપીને હું તને થોડા રૂપિયા આપીશ તેનો તારો પોતાનો કોઈ નાનો મોટો વેપાર શરૂ કરજે. હવે તું તારી માની પણ આવી જ સેવા કરજે.\"\n\nદુઃખી અનિલ 'સારું ' કહેતાંક બિસ્તરા પોટલાં સમેટીને જેવો બંગલાની બહાર નીકળ્યો કે ગામ આખું પંચ અને વકીલ સાથે સામે જ ઉભું હતું. એક વડીલ બોલ્યાં,\n\n\"જોયું બધાએ મેં કહ્યું હતું તેવું જ આ પૈસાના પૂજારી જોરૂ કા ગુલામ રઘુએ કર્યું. ચાલો હવે તેને જરા તેની શહેરની ભાષામાં સમજાવીએ.\" કહેતાંક બધા અંદર ગયા તો અંદર ડી.જે જેટલું જોરથી મ્યુઝિક વગાડી રઘુ અને મનોરમા ખુશીમાં ડાન્સ કરી રહ્યા હતા. બધાને જોતા જ શરમાઈને રઘુ મ્યુઝિક બંધ કરીને સામે આવતાં જોનાર ગામની મહિલાઓ બોલી ઉઠી,\n\n\" હાય હાય કેવો કપાતર દીકરો પાક્યો છે.? દેવી સમાન ગંગામાને મરે બે દિવસ થયાં છે ને આ કપાતર વહુ સાથે નાચી રહ્યો છે.\"\n\n મનોરમા આ સાંભળીને બોલી,\n\n \"હવે સાસુમા તો ગુજરી ગયા અને અમારા બંગલામાં અમે ગમે તે કરીએ તમારે બધાને શું લેવાદેવા.?\"\n\n પંચના વડીલ બોલ્યાં, \"વહુ બેટા અમે વડીલો ગામડામાં પુરુષો જોડે જ વાતચીત કરીએ છીએ. તમે જરા શાંતિથી દૂર ઉભા રહીને સાંભળતાં શીખો.\"\n\nબીજો એક પહેલવાન વડીલ બોલ્યો,\n\n\" એય કપાતર રઘુડા તું અહીં આવ. હવે તો તે હદ કરી નાખી. તને સમજાવવો જ પડશે. લાજ શરમ નેવે મૂકી દીધી છે તે અને તારી બાયડીએ તો.\"\n\n \"ગેટ આઉટ.\" રઘુ ગુસ્સામાં બરાડ્યો. મારા બંગલામાં મને ધમકાવનાર તમે કોણ છો.? હમણાં જ પોલીસ બોલાવી બધાને જેલમાં પુરાવી દઈશ. મારી પાસે હવે પૈસાનો તોટો નથી અને મારે તમારી કોઈની જરૂર નથી.\"\n\n \"તારા ઘરમાં નહીં અનિલના બંગલામાં આ બધા તને ધમકાવી રહ્યા છે.\" વકીલ હવે આગળ આવતાં બોલ્યાં, \"જુવો આ પોલીસ પણ પહોંચી જ ગઈ છે.\"\n\n\"શું કહ્યું.?\" રઘુ અને મનોરમા એક સાથે બોલી ઉઠ્યા. અનિલનો બંગલો....!\"\n\nબધા ખડખડાટ હસી પડ્યા અને પોલીસ અનિલની સાથે લઈને આવી હતી. પોલીસ ઇન્સ્પેકટર બોલ્યાં,\n\n\"મિસ્ટર રઘુવીર ગંગાબાનો બંગલો અને બધી મિલ્કત તેમને અનિલના નામે કરી છે અને તમને માત્ર એક લાખ રૂપિયા આપવાનું કહ્યું છે. એ રૂપિયા લઈને એક કલાકમાં બંગલો ખાલી કરીને ચાલ્યા જાવો.\"\n\n \"અલ્યા અનિલ જલ્દી એક લાખ રૂપિયા આપી દે નહિતર બિચારા ખાશે શું શહેરમાં જઈને.? \" એક જુવાનિયો રઘુની મજાક ઉડાવતા બોલ્યો.\n\nઅનિલ એક લાખ રૂપિયા આપતાં બોલ્યો,\n\n \"આમ તો હું તમને બધું સોંપી દેત પણ મારી ગંગામાએ મને સૌગંધ આપ્યા છે એટલે હવે હું તમને નહીં રોકી શકું.\"\n\nરઘુભાઈની તો હવા નીકળી ગઈ. કાપો તો લોહી ન નીકળે એવી મનોરમા જોડે જઈને એક ગામની બાઈ બોલી, \n\n\"જોયું તું બધાને પૈસાના જોરે બીક બતાવતી હતી પણ અમે ગામલોકો તો પૈસાને નહીં માનવતાને જ હજી માનીએ છીએ. દેવી જેવા ગંગામાને તમે કેટલા દુઃખી કર્યા ઈ અમે સહુએ નજરે જોયું છે. જેવું કામ કરો એવું ફળ ભોગવવું પડે.\"\n\n બધા મજાક કરતા રહ્યા અને રઘુ અને મનોરમા બિસ્તરા પોટલાં અને માનો આખરી વરસતો પ્રેમ એક લાખ રૂપિયા લઈને પોતાની મોટી ભૂલને વાગોળતા શહેર તરફ નીકળી પડ્યા.\n\nપંચના વડીલ ગંગામાના હસતા ફોટો સામે જોઈ બોલી ઊઠ્યાં,\n\n\"ઘોર કળિયુગ આવ્યો જગમાં, જુવો પૈસાના ખેલ \n\nમાવતર મરતા ઝૂરીને, પૈસો કરાવે કેવા અવનવા ખેલ. \"\n\nઆજ રત્નાકર પણ હિલોળે ચડ્યો હતો આ કળિયુગનો પૈસાનો ખેલ અને હદયમાં સુકાયેલ પ્રેમ સરિતા જોઈને..",
      "duration": "10 mins",
      "category": "Abstract"
    },
    {
      "id": 31,
      "title": "મને માફ કરો બાપુ",
      "story_name": "“વૈષ્ણવજન તો તેને રે કહીયે, જે પીડ પરાઈ જાણે રે.”\n\nસાંજના સમયે ભજનના સુમધુર સૂર સાબરમતી નદીના કિનારે ગુંજી રહ્યા હતા. ક્ષિતિજની પાછળ સૂર્ય ધીમેધીમે અદ્રશ્ય થઈ રહ્યો હતો. મેં અવાજની દિશામાં પગ ઊપાડ્યા. હજુ થોડુંક જ અંતર ચાલ્યો હોઈશ ત્યાં મારી નજર એક દિવ્યપુરૂષ પર ગઈ. તેમને જોતા જ મારા મુખમાંથી આનંદમિશ્રિત આશ્ચર્યનો સૂર સરી પડ્યો, “ગાંધીજી...”\n\nમારો અવાજ સાંભળી મહાત્મા ગાંધીજીએ મારી તરફ જોયું. હું સ્તબ્ધ નજરે તેમને જોઈ રહ્યો. હજુ હું કંઈ સમજુ તે પહેલા તો ગાંધીજી લાકડીના ટેકે ઊભા થયા અને ત્યાંથી જવા માંડ્યા. હું તેમના આશીર્વાદ લેવાના ઈરાદે તેમની પાછળ દોડી પડ્યો. પરંતુ ગાંધીજી એ ગાંધીજી; તેમની ઝડપને કોણ આંબી શકે ? જોતજોતામાં સૂર્યની સાથોસાથ ગાંધીજી પણ મારી નજરોથી ઓઝલ થઈ ગયા. એ સાથે સર્વત્ર અંધકાર ફેલાઈ ગયું. નરી શૂન્યતા મને ખલી રહી. હું બેચેન બનીને અંધકારમાં ફાંફા મારી રહ્યો.\n\n“સાંભળો છો ?”\n\nમારી તંદ્રા તૂટી.\n\n“અહીં ક્યારના ઊભા રહીને શું વિચારી રહ્યા છો ?”\n\nમારી પત્ની દીપાએ પૂછેલા પ્રશ્નથી હું ભાનમાં આવ્યો. મેં ચોમેર નજર ફેરવી જોઈ તો હું અમદાવાદમાં આવેલ સાબરમતી આશ્રમની પિક્ચર ગેલેરીમાં ઊભો હતો. ગુજરાતના મહાપુરૂષ એવા મહાત્મા ગાંધીજીની યશોગાથા પ્રસ્તુત કરતી આઠ વિશાળ તસવીરો ત્યાં હતી. એ તસવીરોને નિહાળતા નિહાળતા મને જાણ જ નહોતી થઈ કે ક્યારે મારું અંતરમન સાબરમતી નદીના કિનારે વિહાર કરવા જતું રહ્યું હતું. જોકે આ થવું સ્વાભાવિક પણ હતું કારણ સાબરમતી આશ્રમના મગન નિવાસ, ઉપાસના મંદિર, હ્રદય કુંજ, વિનોબા-મીરા કુટિર, નંદીની, ઉદ્યોગ મંદિર, સોમનાથ છાત્રાલય, શિક્ષક નિવાસ વગેરેની મુલાકાત બાદ મારા દિલોદિમાગ પર બાપુ જ છવાઈ ગયા હતા.\n\n“શું થયું ? ચાલો હવે.” દીપા અચંબિત સ્વરે પૂછી રહી. “આપણે વ્રજેશભાઈના ઘેર જવું છે કે પછી અહીંયા જ રહેવાનું છે ?”\n\n“અહીંયા જ રહેવાનું છે.” નાનકડી વેદશ્રી બોલી પડી.\n\nમેં વહાલથી વેદશ્રીના માથે ટપલી મારતા એ ખીલખીલાટ હસી પડી.\n\nવ્રજેશ મારો નાનપણનો મિત્ર. અત્યારે ભલે તે મોટો વૈજ્ઞાનિક બની ગયો હોય પરંતુ મારા માટે તે માત્ર વ્રજેશ જ હતો. હું આજે તેના નિમંત્રણથી જ તેને મળવા અમદાવાદ આવ્યો હતો. પરંતુ માર્ગમાં સાબરમતી આશ્રમ જોઈ મારાથી કારની બ્રેક આપમેળે દબાઈ ગઈ હતી.\n\nમેં મારી કાંડા ઘડિયાળમાં જોયું. બપોરનો દોઢ વાગ્યો હતો. વ્રજેશ સાથે મારી ત્રણ વાગ્યાની એપોઈન્ટમેન્ટ હતી.\n\n“દીપા, હજુ આપણી પાસે ઘણો સમય છે. હવે ફકત પુસ્તકાલય વિભાગ જોવાનો બાકી છે.”\n\n“ચાલો આવ્યા છીએ તો એ પણ જોઈ લઈએ.”\n\nઅમે ત્રણે આનંદથી પુસ્તકાલય વિભાગ તરફ ચાલી નીકળ્યા.\n\nબરાબર પોણા ત્રણ વાગ્યે અમે વ્રજેશના ઘરે પહોંચ્યા. વ્રજેશના ઘેર અમારી સારી આગતાસ્વાગતા થઈ. દીપા અને વિભાવરીભાભી જાણે નાનપણની સખીઓ હોય તેમ વાતે વળગી ગઈ. વેદશ્રી ઓરડામાં મૂકેલી અજબ ગજબની વસ્તુઓને નિહાળી રહી.\n\nવ્રજેશે ઊભા થઈને કહ્યું, “તમે બંને વાતો કરો ત્યાંસુધી હું પ્રશાંતને મારી પ્રયોગશાળા દેખાડવા લઈ જાઉં છું. મારે તેની સાથે થોડી ચર્ચા પણ કરવાની છે એટલે અમને નીચે આવતા જરા વાર લાગશે.”\n\n“વાંધો નહીં તમે બંને નિરાંતે ચર્ચા કરો.” વિભાવરીભાભી આમ કહી પાછા દીપા સાથે વાતોએ વળગી ગયા.\n\nઅમે બંને ઊપરના માળે આવેલી પ્રયોગશાળામાં જવા ઝડપથી પગથીયા ચઢી ગયા. પ્રયોગશાળામાં પ્રવેશતા જ વ્રજેશે અંદરથી બારણું વાસી દીધું.\n\n“પ્રશાંત, મેં તને એક ખાસ વસ્તુ દેખાડવા અહીં બોલાવ્યો છે.”\n\nહું કુતુહલતાથી વ્રજેશ તરફ જોઈ રહ્યો. તેણે અલમારીમાંથી એક બોક્સ કાઢતા કહ્યું, “બે વર્ષ પૂર્વે હું ગીઝાના પિરામીડની મુલાકાતે ગયો હતો ત્યારે મને આ નાયાબ વસ્તુ મળી હતી. મને જયારે આ વસ્તુ મળી ત્યારે તે એકદમ ખસ્તા હાલતમાં હતી. તેને દુરુસ્ત કરવા મેં પૂરા બે વર્ષની અથાગ મહેનત કરી છે.”\n\nવ્રજેશે બોક્સમાંથી એક અજબ જેવું યંત્ર કાઢી મારી સામે મુક્યું.\n\n“શું છે આ ?”\n\n“ટાઈમ મશીન.”\n\n“ટાઈમ મશીનઽઽઽઽ”\n\n“શ... શ... શ... ધીમે બોલ. હજુસુધી આ મશીન વિષે મેં કોઈને જણાવ્યું નથી.”\n\nમેં ધીમા સ્વરે કહ્યું, “ટાઈમ મશીન ?”\n\n“હા.”\n\n“મતલબ આના દ્વારા આપણે ભૂતકાળમાં જઈ શકીએ છીએ ?”\n\n“માત્ર ભૂતકાળમાં નહીં પરંતુ ભવિષ્યકાળમાં પણ જઈ શકીએ છીએ.”\n\n“હું નથી માનતો.”\n\n“બોલ તારે ક્યાં કાળમાં ફરી આવવું છે ? ભૂતકાળમાં કે પછી ભવિષ્યકાળમાં ?”\n\n“તું મારી સાથે મજાક તો કરી રહ્યો નથી ને ?”\n\n“મજાક ! એટલે જસ્ટ મજાક કરવા મેં તને અમદાવાદ બોલાવ્યો છે એવું તારું કહેવું છે ?”\n\nમારે શો જવાબ આપવો તે સુઝી રહ્યું નહોતું.\n\n“પ્રશાંત, જલદી બોલ તારે ક્યાં કાળમાં જવું છે ?”\n\n“મને હજુપણ વિશ્વાસ થઈ રહ્યો નથી. ચાલ, હું ટાઈમ ટ્રાવેલ કરવા તૈયાર છું. પરંતુ આ મશીન બરાબર કામ કરે છે કે નહીં તેનો શો ભરોસો. મતલબ હું ભૂતકાળ કે ભવિષ્યકાળમાંથી પાછો વર્તમાનમાં આવ્યો નહીં તો ?”\n\nવ્રજેશ મારી તરફ જોઈ મુસ્કુરાયો અને તેણે ઝડપથી યંત્ર પરના બટનો દબાવ્યા. હું કંઈ સમજુ તે પહેલા મારી આંખો તીવ્ર પ્રકાશથી અંજાઈ ગઈ. અને જોતજોતામાં વ્રજેશ મારી આંખો સામેથી ઓઝલ થઈ ગયો. મેં મારી આંખો ચોળી જોઈ પરંતુ હું સ્વપ્ન જોઈ રહ્યો નહોતો. હું વ્રજેશની પાછા આવવાની રાહ જોવા લાગ્યો. પરંતુ દસ મિનિટ વીતી જવા છતાંયે જયારે વ્રજેશ પાછો આવ્યો નહીં ત્યારે મારો જીવ અધ્ધર થઈ ગયો.\n\n“આ વ્રજેશને પણ ખરા તુક્કા સુઝી આવે છે.”\n\n“હવે જો એ પાછો ન આવ્યો તો હું વિભાવરીભાભીને શો જવાબ આપીશ ?”\n\nમારા મગજમાં અસંખ્ય વિચારોના ઘોડા દોડી રહ્યા. એવામાં બોક્સ પરના રંગબેરંગી બટનો મને અકળામણ અપાવી રહ્યા. માનસિક તણાવને કારણે હું ચક્કર ખાઈને બેભાન થવાની અણીએ જ હતો ત્યાં ઓરડામાં ઝબકારો થયો. બીજી જ ક્ષણે મારી આંખો સામે વ્રજેશ મુસ્કુરાતો ઊભો હતો.\n\n“અરે! તું આમ અચાનક ક્યાં જતો રહ્યો હતો ?”\n\n“ભવિષ્યકાળમાં.”\n\n“ચલ જા હવે... ગાયબ આયા જેવા જાદુના ખેલ દેખાડી મને મૂરખ બનાવવાનો પ્રયત્ન કરીશ નહીં.”\n\nવ્રજેશે મુસ્કુરાઈને તેનો મોબાઈલ મારી સામે ધર્યો. તેની સ્ક્રીન પર એક વ્યક્તિ સાથે વ્રજેશે ખેંચેલી સેલ્ફી દેખાતી હતી.\n\n“તસવીરમાં તારી સાથે આ ઘરડો કોણ છે ?”\n\n“તું.”\n\n“વોટ રબીશ. હું!”\n\nમેં તસવીરને ધ્યાનથી જોયું. તેમાં દેખાતા વૃદ્ધ પુરૂષનો ચહેરો મહોરો મારા જેવો જ ભાસી રહ્યો હતો.\n\n“પ્રશાંત, હું ભવિષ્યકાળમાં જઈને તારી સાથે સેલ્ફી પડાવી આવ્યો છું. અને હજુપણ ખોટું લાગતું હોય તો તસવીરને જરા ઝૂમ કરીને જો.”\n\nમેં તસવીરને ઝૂમ કરીને જોયું.\n\n“તસવીરમાં આપણા બંનેની પાછળ આવેલા લેપટોપની સ્ક્રીન પર જરા નજર ફેરવી જો.”\n\nહું ધ્યાનથી નિરીક્ષણ કરી રહ્યો. અજબ જેવા દેખાતા લેપટોપની સ્ક્રીન પર સ્ટોરીમિરર એપ્લીકેશન ઓપન હતી. તેમાં એક ઈ-પુસ્તકનું મોશન કવર હાઈલાઈટ થઈ રહ્યું હતું. તેનું શીર્ષક ધ્યાનથી વાંચતા મારા હાથમાંનો મોબાઈલ છટકતા રહી ગયો. ઈ-પુસ્તકનું શીર્ષક હતું, “કિનારો છોડી શિખરો સુધી... સિઝન ૭”\n\n“કેમ તસવીર જોઈને ધક્કો લાગ્યો ને ?”\n\n“તસવીરને જોઈને નહીં પરંતુ આગળ જતા મારું સ્વપ્ન સાકાર થશે એ જાણીને મને આનંદનો ઝાટકો લાગ્યો.”\n\n“હવે તો ખાતરી થઈને કે આ યંત્ર ખરેખર ટાઈમ મશીન જ છે.”\n\nમેં હકારમાં માથું હલાવ્યું.\n\n“તો પછી તું ટાઈમ ટ્રાવેલનો આનંદ લેવા તૈયાર છું ?”\n\nમારું માથું ફરી એકવાર યંત્રવત હકારમાં હલી ગયું. આ જોઈ વ્રજેશે બોક્સના એક ખાનામાંથી બેલ્ટ કાઢી મારા હાથમાં મુકતા કહ્યું, “કાળમાંથી પાછા ફરવા માટે; બેલ્ટ પર લાગેલ આ ભૂરા રંગનું બટન તારે દબાવવાનું રહેશે.”\n\nમેં બેલ્ટને ધ્યાનથી જોઈ પૂછ્યું, “આ લાલ રંગનું બટન શા કામનું છે ?”\n\n“તેને દબાવવાથી તારી આસપાસ દસ ફૂટ વ્યાસનો અદ્રશ્ય ઘેરાવો બની જશે. એ પછી તેં જ્યાં ઊભા રહીને બટન દબાવ્યું હતું તેના દસ ફૂટના ઘેરાવામાં જ તું જે તે કાળમાં હાજર રહી શકીશ. બાકી ઘેરાવાની રેંજમાંથી બહાર નીકળતા જ તું વર્તમાનમાં પાછો આવી જઈશ.”\n\n“આવું બટન આ બેલ્ટ પર શું કામ રાખ્યું ?”\n\n“ક્યારેક કયારેક કાળમાં પ્રવેશતી વખતે આપણે ત્યાંની પરિસ્થિતિથી અજાણ હોઈએ છીએ. ખાસ કરીને આવું ભવિષ્યકાળની મુસાફરીમાં બનતું હોય છે. કેટલીકવાર ઓચિંતી મુસીબત આવી પડતા આપણને બટન દબાવવાનો પણ સમય મળતો નથી. આવા સમયે જો લાલ રંગનું બટન પહેલેથી દબાવી રાખ્યું હોય તો આપણને વર્તમાનમાં આવતા આસાની રહે છે.”\n\n“સરસ.”\n\n“બોલ તું ક્યાં કાળમાં જવા માંગે છે ?”\n\nગાંધીજી વિષે રિસર્ચ પેપર સબમિટ કરતી વેળાએ મહારાજા સયાજીરાવ યુનિવર્સીટીમાં મેં આપેલા વ્યક્તવના શબ્દો મારા મસ્તિષ્કમાં ગુંજી રહ્યા. “ગાંધીજીની હત્યાના પ્રસંગે એક અધિકારીએ કહ્યું હતું કે, ભારતમાં અમારા ખિલાફ માહોલ વધુ ન બગડે એ માટે જે ગાંધીને અમે આટલા વર્ષો સંભાળી રાખ્યા; એ ગાંધીને સ્વતંત્ર ભારતના ભારતવાસીઓ એક વર્ષ પણ સંભાળી શક્યા નહીં.”\n\nમેં ઊંડો શ્વાસ લઈને કહ્યું, “ભૂતકાળમાં”\n\nવ્રજેશે યંત્ર પરનું પાસ્ટનું બટન દબાવી પૂછ્યું, “કઈ સાલમાં ?”\n\n“૧૯૪૮”\n\nમશીન પર ૧, ૯, ૪, ૮ના આંકડા દબાવી વ્રજેશે પૂછ્યું, “સ્થાન ?”\n\n“બિરલા હાઉસ, ન્યુ દિલ્લી. પ્રાર્થના સભા મેદાન.”\n\nમશીનમાં લોકેશન ફિક્સ કરી વ્રજેશ આગળ બોલ્યો, “કોઈ ચોક્કસ સમય ?”\n\n“પાંચ વાગીને દસ મિનિટ.”\n\nસમય સાંભળી વ્રજેશ બટન દબાવતો અટકી ગયો. તેણે યંત્ર પરનું રીસેટ ઓલનું બટન દબાવતા કહ્યું, “પ્રશાંત, આ તો ગાંધીજીની હત્યા પહેલાની સાત મિનિટનો સમય છે ? અરે! હા તેમની હત્યા બિરલા હાઉસના પ્રાર્થના સભા સ્થાન પર જ થઈ હતીને! એક મિનિટ... એટલે એટલે તું ક્યાંક ભૂતકાળમાં જઈને તેમનો જીવ બચાવવા તો માંગતો નથી ને ?”\n\nમેં હકારમાં માથું હલાવતા કહ્યું, “ગોળી વિંધાશે ત્યારે હું બાપુને દૂર ધકેલી તેમનો જીવ બચાવવા માંગું છું.”\n\n“બેવકૂફ, તું ભૂતકાળમાં જઈને કોઈપણ વ્યક્તિને સ્પર્શી શકતો નથી. વળી ભૂતકાળને બદલવા જતા વર્તમાનમાં તેની ગંભીર અસરો પડી શકે છે. તું કદાચ બટરફ્લાય ઈફેક્ટથી વાકેફ જ હોઈશ.”\n\n“હા.”\n\n“છતાંયે તેં આવી મુર્ખામી કરવાનું કેવી રીતે વિચાર્યું ? ભૂતકાળમાં જઈને આપણે ઈતિહાસને બદલવાની નહીં પરંતુ તેને જાણવાની કોશિષ કરવી જોઈએ. ટાઈમ ટ્રાવેલથી ઈતિહાસના ગર્ભમાં છુપાયેલી ઘણી અજાણી માહિતીઓથી આપણે વાકેફ થઈ શકીએ છીએ.”\n\n“ઠીક છે બાબા હું ઈતિહાસને બદલવાની કોશિશ નહીં કરું બસ.” મેં કંઈક વિચારીને આગળ કહ્યું, “પરંતુ ભૂતકાળના કોઈ વ્યક્તિ સાથે દૂર ઊભા રહીને વાતો તો કરી શકાય ને ?”\n\n“જરૂર કરી શકાય. પરંતુ હવે મને તારા પર વિશ્વાસ નથી. તને ભૂતકાળમાં મોકલવામાં મને જોખમ દેખાઈ રહ્યું છે.”\n\nવ્રજેશની વાત સાંભળી હું ચોંક્યો. બાપુને મળવાની સોનેરી તક આમ હાથમાંથી સરી જતા જોઈ મેં કાલાવાલા કરતા કહ્યું,“દોસ્ત, કૃપા કરીને આમ ન કરીશ. હું બાપુની અંતિમ ઘડી પહેલા તેમના દર્શન કરવા માંગું છું.”\n\nમારી વિનવણીઓ સાંભળી વ્રજેશે કહ્યું, “ઠીક છે. હું તને ભૂતકાળમાં મોકલીશ ખરો પરંતુ એ માટે મારી કેટલીક શરતો હશે.”\n\n“કેવી શરતો ?”\n\n“સૌથી પહેલા મેં આપેલો બેલ્ટ તારે મને પાછો આપી દેવો પડશે.”\n\n“તો પછી ભૂતકાળમાંથી હું વર્તમાનમાં પાછો કેવી રીતે આવીશ ?”\n\n“તેની ચિંતા તું જરાયે કરીશ નહીં. હું તારા પાછા ફરવાનો ટાઈમ સેટ કરીને જ તને અહીંથી ભૂતકાળમાં મોકલીશ. વળી તું ભૂતકાળમાં પહોંચતા જ તારી આસપાસ દસ ફૂટનો ઘેરાવો આપમેળે બની જશે. તને ભૂતકાળમાં કોઈપણ જોખમ જણાય તો તું ઘેરાવામાંથી બહાર નીકળીને વર્તમાનમાં નિયત સમય કરતા વહેલો પાછો આવી શકીશ.”\n\nહું ભૂતકાળમાં જઈને કોઈ ચાલાકી કરી શકું નહીં એટલે વ્રજેશ વર્તમાનમાં મારી સાથે ચાલાકી કરી રહ્યો હતો.\n\n“બોલ તને મંજુર છે ?”\n\n“મંજુર છે.”\n\nવ્રજેશે ફરી એકવાર યંત્ર પરનું પાસ્ટનું બટન દબાવ્યું. હવે તેણે મશીન પરના ૧, ૯, ૪, ૮ના આંકડા દબાવ્યા. ત્યારબાદ લોકેશન ફિલ કર્યું, “બિરલા હાઉસ, ન્યુ દિલ્લી. બેઠક ખંડ.”\n\nઆ જોઈ હું થોડો નિરાશ થયો.\n\nવ્રજેશે મારી તરફ જોઈને કહ્યું, “ભૂતકાળમાં તને સમય જોવામાં તકલીફ ન પડે એટલે તારી કાંડા ઘડિયાળમાં પાંચ વાગ્યાનો સમય ગોઠવી દે. તું ભૂતકાળના પાંચ વાગે બિરલા હાઉસમાં બાપુ સામે ઊભો હોઈશ. ત્યારબાદ પાંચ વાગીને સત્તર મિનિટે તું આપમેળે વર્તમાનમાં પાછો આવી જઈશ. તું ભૂતકાળમાં પૂરી સત્તર મિનિટ સુધી હોઈશ. આ સત્તર મિનિટમાંથી દસ મિનિટ તું બાપુ જોડે હોઈશ. કારણ પાંચ વાગીને દસ મિનિટે બાપુ સાંજની પ્રાર્થના સભામાં જતા રહેશે. પરંતુ ઘેરાવાને કારણે તું તેમની પાછળ જઈ શકીશ નહીં.”\n\nમેં સહમતિમાં ડોકું ધુણાવ્યું.\n\nવ્રજેશે બટન દબાવ્યું.\n\nએ સાથે હું પ્રકાશપુંજમાં નહાઈ ઊઠ્યો.\n\nતેજ પ્રકાશને કારણે મારી આંખો અંજાઈ ગઈ હતી. હું મારી આંખો ખોલવાનો પ્રયત્ન કરતો જ હતો ત્યાં કોઈકનો ભરાવદાર અવાજ મારા કાને પડ્યો, “એ ભાઈ તું પૂછ્યા વગર અંદર કેવી રીતે આવ્યો ?”\n\nમેં ઝીણી આંખ કરીને જોયું તો સરદાર વલ્લભભાઈ પટેલ મારી તરફ અચરજભરી નજરે જોઈ રહ્યા હતા. મેં ડાબી બાજુ જોયું તો મને ગાંધી બાપુ દેખાયા. તેમની ડાબે જમણે મનુબેન અને આભાબેન બેઠા હતા.\n\n“અરે! બોલતા કેમ નથી ? આમ પૂતળાની માફક શું ઊભા છો ?”\n\nઆભાબેન કંઈક કહેવા માટે બાપુની નજીક સરક્યા. મેં મારી કાંડા ઘડિયાળમાં જોયું. પાંચ વાગીને એક મિનિટ થઈ હતી. હું જાણતો હતો કે બાપુનો પ્રાર્થનાનો સમય થઈ ગયો હતો. બાપુને પ્રાર્થનામાં મોડું થાય એ વાત સહેજે પસંદ નહોતી. આજદિન સુધી તેઓ નિયમિતપણે પાંચના ટકોરે પ્રાર્થના સભામાં પહોંચી જતા. પરંતુ આજે! મેં બાપુની કમર તરફ જોયું તો ત્યાં હંમેશા રહેતી કમર ઘડિયાળ ગેરહાજર હતી. આભાબેન બાપુને પ્રાર્થના વિષે જ કહેવા જતા હશે આ જોઈ હું તરત બોલ્યો, “બાપુ.”\n\nબધાએ મારી તરફ ચોંકીને જોયું. મેં ત્યાં હાજર સહુ મહાભુનવોના પગને ચરણ સ્પર્શ કરી મારી જાતને ધન્ય કરી.\n\n“યુવાન, તું અહિયાં કેમ આવ્યો છે ?” આ વખતે બાપુએ પૂછ્યું.\n\n“બાપુ, હું તમને એક વાત કહેવા આવ્યો છું.”\n\n“તો સંકોચ શેનો ?”\n\n“બાપુ, હું ફક્ત તમારી સાથે જ વાત કરવા માંગું છું.”\n\nબાપુએ મારા તરફ અપલક નજરે જોયું. ત્યારબાદ કંઈક વિચારી તેઓ પોતાની જગ્યાએથી ઊભા થતા બોલ્યા, “ઠીક છે ત્યારે અંદરના ઓરડામાં બેસી આપણે વાત કરીએ.”\n\nમેં જોયું તો હું જ્યાં ઊભો હતો તેનાથી વીસેક ફૂટના અંતરે અંદરનો એ ઓરડો આવ્યો હતો. હું ઘેરાવાના બંધનમાં બંધાયેલો હોવાથી અંદરના ઓરડામાં જઈ શકતો નહોતો. હવે કરવું શું ? મને વ્રજેશ પર ખૂબ ગુસ્સો આવી રહ્યો હતો. પરંતુ સદનસીબે મારી મનની મૂંઝવણને દૂર કરતા સરદાર વલ્લભભાઈ બોલ્યા, “તમે શાંતિથી વાતો કરો હું ઘરે જઉં છું.”\n\nસરદાર વલ્લભભાઈ આમ કહી પાછલા પ્રવેશદ્વારથી બહાર નીકળી ગયા. હવે આભાબેન અને મનુબેનની હાજરી મને ખલી રહી.\n\nઆ જોઈ બાપુ બોલ્યા, “આમની હાજરીની ચિંતા કરીશ નહીં.”\n\nમેં ચોમેર નજર ફેરવીને કહ્યું, “બાપુ, તમે આજે આ ઓરડામાંથી બહાર નીકળશો નહીં.”\n\n“કેમ ?”\n\n“આજે ઠીક પાંચ વાગીને સત્તર મિનિટે તમારી ગોળી વીંધીને હત્યા થવાની છે.”\n\nઆભાબેન અને મનુબેન ચોંક્યા.\n\nપરંતુ મારી વાત સાંભળી ગાંધીજીએ શાંત સ્વરે કહ્યું, “તો તારી શું ઈચ્છા છે કે, મૃત્યુના ભયથી હું આજની પ્રાર્થના છોડી દઉં! બેટા, જીવનમરણ તો ચાલતું જ રહે છે. મૃત્યુથી ઘબરાઈને આપણે કામોથી દૂર ભાગીશું તો આ દુનિયા આગળ કેવી રીતે વધશે ?”\n\n“પરંતુ બાપુ તમારી હત્યા થતી હું કેવી રીતે જોઈ શકું ?”\n\n“જેમ મારા આદર્શોની હત્યા થતી ચુપચાપ જોઈ રહ્યો તેમ.”\n\nહું અચરજથી બાપુને જોઈ રહ્યો.\n\nજાણે મારા મનની મૂંઝવણ જાણી ગયા હોય તેમ બાપુ આગળ બોલ્યા, “કદાચ તું ભૂલી ગયો કે આપણે આ અગાઉ સાબરમતી નદીના કાંઠે મળ્યા છીએ.”\n\nઆ સાંભળી મારા પગ નીચેની ધરતી સરકી ગઈ.\n\n“આજે સવારે ૩ વાગે મને અજબ સ્વપ્ન દેખાયું. દેશના ભવિષ્યની ચિંતામાં જાણે મારું અંતરમન ભવિષ્યમાં સરી ગયું ન હોય! પહેલા તો મને લાગ્યું કે મેં કોઈ સ્વપ્ન જ જોયું હતું પરંતુ તને જોઈ મને ખાતરી થઈ કે મેં સ્વપ્ન નહીં પણ દેશનું ભવિષ્ય જ જોયું હતું. એકબાજુ મને એ વાતનો આનંદ છે કે, તમે મારા સત્યાગ્રહ આશ્રમની ખૂબ સારી રીતે જાળવણી કરી છે. પરંતુ બીજી બાજુ દુઃખ એ વાતનું થઈ રહ્યું છે કે તમે મારા આદર્શો અને વિચારોને સાવ વિસરી ગયા છો. તમે રૂપિયાની નોટ પર મને સ્થાન આપવાને બદલે; મારા આદર્શો અને વિચારોને જીવનમાં સ્થાન આપ્યું હોત તો મને વધુ આનંદ થયો હોત. પરંતુ તમે એમ કર્યું નહીં. ઊલટાનું મારી તસવીરને રૂપિયાની નોટ પર છાપીને તમે મને વિસરી ગયા અને રૂપિયાને તમારા હ્રદયમાં સ્થાન આપી દીધું.” થોડુક અટકીને બાપુ આગળ બોલ્યા, “બાપુ જીવી જશે એ આશાએ મને બચાવવા વર્તમાનમાંથી ભૂતકાળમાં દોડી આવવાને બદલે; તારે વર્તમાનમાં બાપુ જેવું જીવી દેખાડવું હતું. મારા આદર્શો અને મુલ્યોનું પાલન કરી દેશને પ્રગતિના પંથે વાળવો જોઈએ. ‘બાપુ કેમ જીવ્યા નહીં’ તેના બદલે ‘આપણે બાપુની જેમ કેમ જીવ્યા નહીં’ એ વાતથી દુઃખી થવું જોઈએ.”\n\nમનુબેને કહ્યું, “બાપુ, ચાલો આજે પ્રાર્થના માટે આપણને ઘણું મોડું થઈ ગયું છે.”\n\n“કેટલા વાગ્યા ?”\n\n“પાંચ વાગીને નવ મિનિટ થઈ છે.”\n\n“હે પ્રભુ મને માફ કર.” આમ કહેતા બાપુ પોતાની જગ્યાએથી ઊભા થયા. મનુબેન અને આભાબેને તેમને ટેકો આપ્યો. ધીમે પગલે બારણા પાસે જઈ તેમણે પગરખા પહેર્યા. ઠંડી હોવાને કારણે આભાબેને તેમને ખભે શાલ ઓઢાઢી.”\n\nઓરડામાંથી બહાર નીકળતા પહેલા બાપુ બોલ્યા, “આજે સવારે જ મેં મનુને કહ્યું હતું કે, ‘જો બીમારીથી મારું મૃત્યુ થયું તો એમ સમજ જે કે હું મહાત્મા નહોતો. પરંતુ જો મારું મૃત્યુ બોમ્બમારીમાં કે ગોળીથી થયું અને જીવ છોડતી વેળા મારા મુખમાંથી પ્રભુનું નામ નીકળે તો સમજજે કે હું સાચો મહાત્મા હતો.”\n\nમેં અશ્રુભીની આંખે કહ્યું, “બાપુ રોકાઈ જાઓ. દેશને તમારી જરૂરત છે.”\n\nબાપુએ આગળ વધતા કહ્યું, “દેશને મારી નહીં પરંતુ મારા વિચારોની જરૂરત છે.”\n\nઆમ કહી બાપુ જતા રહ્યા.\n\nહું બેચેનીથી મારા દાયરામાં લટાર મારતો રહ્યો.\n\nબરાબર પાંચ વાગીને સત્તર મિનિટે ત્રણ ધડાકા થયા. એ સાથે મારા કાન પર અસ્પષ્ટ અને ધીમો અવાજ સંભળાયો, “હે રામ ! હે રામ ! હે રામ !”\n\nધીમેધીમે હું ભૂતકાળમાંથી વર્તમાનમાં સરી રહ્યો.\n\n“શું થયું ? મળી આવ્યો બાપુને ?” મારી સામે ઊભેલા વ્રજેશે મને પાછો આવેલો જોઈ પૂછ્યું.\n\n“હા.”\n\n“ઈતિહાસની કોઈ અજાણી માહિતિ તારા હાથે લાગી ?”\n\n“હા.” હું શૂન્યમનસ્કપણે બોલ્યો, “મેં જાણ્યું કે બાપુ એક એવા મહાત્મા હતા કે જેઓનું અવતરણ ભારતભૂમિ પર અમર થવા માટે થયું હતું. હકીકતમાં તેમની હત્યા ૩૦ જાન્યુઆરી ૧૯૪૮ના શુક્રવારના રોજ થઈ નહોતી. ના... જરાયે નહીં... પરંતુ તેમની સાચી હત્યા આપણે કરી છે. તેં કરી છે, મેં કરી છે. આપણે સહુએ મળીને કરી છે. રોજેરોજ જાણ્યે અજાણ્યે આપણે તેમની હત્યા કરતા આવ્યા છીએ. જો બાપુના આદર્શો અને વિચારોનું આપણે પાલન કર્યું હોત તો તેઓ આજે પણ આપણા સહુની અંદર જીવતા હોત. પરંતુ લોભ, લાલચ અને મોહના જાળમાં ફસાઈ આપણે તેવું કરી શક્યા નહીં. ગુજરાતના એ મહાપુરૂષની યશોગાથા માત્ર આપણે ગાઈ પરંતુ અફસોસ કે તેને જીવનમાં ઊતારી નહીં. આપણે બાપુને અમર બનાવી શક્યા હોત પરંતુ આપણે તેમ કરવાનો ક્યારે પ્રયત્ન જ કર્યો નહીં.”\n\nધ્રુસકે ધ્રુસકે રડતા હું બોલી રહ્યો.\n\n“મને માફ કરો બાપુ.”\n\n“મને માફ કરો બાપુ.”\n\n“મને માફ કરો બાપુ.”\n\n",
      "duration": "12 mins",
      "category": "Abstract"
    },
    {
      "id": 32,
      "title": "યુ ટર્ન",
      "story_name": "એ વહેલી સવારે ઊઠી. એના ચહેરા ઉપર હજી થાક હતો. આંખો બહુ ભારે હતી. આંખો નીચે ઘેરા કાળા કુંડાળા હતા. શરીર નિસ્તેજ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. વિખરાયેલા વાળ અને મૂંઝાયેલો ચહેરો નિહાળી એક નિસાસો બંધ શયનખંડની હવામાં ભળી ગયો. ભારે મન જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસાને અવગણતી રસોડામાં જતી રહી. પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે કશું ખાસ તૈયાર કરવાની ઈચ્છા ન થઈ. ફક્ત એક ચાની પ્યાલી ગટગટાવી ભેગા થયેલા વાસણો ધોવાની શરૂઆત કરી દીધી. \n\nથોડા સમય પછી નાસ્તો કરી પોતપોતાના કાર્યો અને ફરજો પાછળ ઉપડી ગયેલા પરિવારના સભ્યો વિનાના સૂના મકાનમાં એ એકલી પાછળ છૂટી ગઈ. એક નજર ભીંત પરની ઘડિયાળ પર ગઈ અને બજારની થેલી અને પર્સ ઉપાડી એ ઘરની બહાર ધસી ગઈ. ભીડભાડ ભર્યા બજાર વચ્ચે ધક્કા મુક્કી સહેતા એણે બન્ને સમયના જમણ માટે પૂરતી શાકભાજી અને ફળો ખરીદી લીધા. ભાવતાલ કરી પૈસાની બચત પણ કરી. બચત કરેલા પૈસા પર્સમાં સાચવતી એ દોડતા કદમે ઘરે પહોંચી. ફરી ભીંત પરની ઘડિયાળ પર નજર ગઈ. ચહેરા પરની નીરસતા પરસેવા જોડે ઓતપ્રોત થઈ ઊઠી. બજારથી લાવેલો સામાન વ્યવસ્થિત જગ્યા પર ગોઠવી એણે સાડીનો પાલવ કમર પર ભેરવ્યો અને રસોઈ બનાવવાની શરૂઆત કરી. ત્યાર પછીના ત્રણ કલાક રસોડામાં જ પસાર થયા. વચ્ચે વચ્ચે અન્ય નાના મોટા કાર્યો કરવા અન્ય ઓરડાઓના આંટા ફેરા પણ થયા. \n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવો યાંત્રિક માનવી જેવા સપાટ હતા. \n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ કોઈ ઢીંગલીની કૃત્રિમ કીકીઓ જેવી ભાસી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા આંગળીઓ મોબાઈલ પર સ્ક્રોલ થતી રહી. પરંતુ એની અંદર ફરી રહેલી માહિતીઓથી ટૂંકમાં જ જીવ ઉબકાઈ ગયો. આખરે મોબાઈલ એક ખૂણે ચાર્જ કરવા પટકતો મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા આંખોના ખૂણા ભીના થઈ ઊઠ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી. ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. થોડા સમય પછી રિક્ષા એક અત્યંત વ્યસ્ત વિસ્તારની ઊંચી ઈમારત આગળ આવી ઊભી રહી ગઈ. બહુમાળી બિલ્ડિંગની લિફ્ટ દ્વારા એ દસમા માળે પહોંચી. ખૂણાની અંદર આવેલી સાઈકિયાટ્રિસ્ટ કોમલ દીક્ષિતની કન્સલ્ટન્સીમાં એ પ્રવેશી ગઈ. લગભગ એક કલાક પછી એ બહાર નીકળી આવી. અંદર પ્રવેશતી સમયે ચહેરા ઉપર જે ગંભીરતા હતી એ બહાર નીકળતી વખતે પણ અકબંધ હતી. આંખોની પાંપણ હજી ભીની દેખાઈ રહી હતી. ભારે ડગલાં લિફ્ટની દિશામાં ઉપડ્યા. લિફ્ટ લઈ એ ગ્રાઉન્ડ ફ્લોર પર પહોંચી. ભીડભાડનો હિસ્સો બનતી રિક્ષાને સંકેત આપ્યો અને રિક્ષામાં ગોઠવાઈ ઘરની દિશામાં ઉપડી પડી. \n\nઘરે પહોંચી ફરીથી કપડા બદલ્યા. મોં હાથ ધોઈ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી કન્સલ્ટેશન દ્વારા મળેલી વિવિધ ટીકડીઓમાંથી રાત્રિનો નિયમિત ડોઝ ભેગો કરી પાણી જોડે ગટગટાવી લીધો. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\nબુધવાર ૨\n\nએ વહેલી સવારે ઊઠી. એના ચહેરા ઉપર હજી થાક હતો. આંખો બહુ ભારે હતી. આંખો નીચે ઘેરા કાળા કુંડાળા હતા. શરીર નિસ્તેજ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. વિખરાયેલા વાળ અને મૂંઝાયેલો ચહેરો નિહાળી એક નિસાસો બંધ શયનખંડની હવામાં ભળી ગયો. ભારે મન જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસાને અવગણતી રસોડામાં જતી રહી. પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે કશું ખાસ તૈયાર કરવાની ઈચ્છા ન થઈ. ફક્ત એક ચાની પ્યાલી ગટગટાવી ભેગા થયેલા વાસણો ધોવાની શરૂઆત કરી દીધી. \n\nથોડા સમય પછી નાસ્તો કરી પોતપોતાના કાર્યો અને ફરજો પાછળ ઉપડી ગયેલા પરિવારના સભ્યો વિનાના સૂના મકાનમાં એ એકલી પાછળ છૂટી ગઈ. એક નજર ભીંત પરની ઘડિયાળ પર ગઈ અને બજારની થેલી અને પર્સ ઉપાડી એ ઘરની બહાર ધસી ગઈ. ભીડભાડ ભર્યા બજાર વચ્ચે ધક્કા મુક્કી સહેતા એણે બન્ને સમયના જમણ માટે પૂરતી શાકભાજી અને ફળો ખરીદી લીધા. ભાવતાલ કરી પૈસાની બચત પણ કરી. બચત કરેલા પૈસા પર્સમાં સાચવતી એ દોડતા કદમે ઘરે પહોંચી. ફરી ભીંત પરની ઘડિયાળ પર નજર ગઈ. ચહેરા પરની નીરસતા પરસેવા જોડે ઓતપ્રોત થઈ ઊઠી. બજારથી લાવેલો સામાન વ્યવસ્થિત જગ્યા પર ગોઠવી એણે સાડીનો પાલવ કમર પર ભેરવ્યો અને રસોઈ બનાવવાની શરૂઆત કરી. ત્યાર પછીના ત્રણ કલાક રસોડામાં જ પસાર થયા. વચ્ચે વચ્ચે અન્ય નાના મોટા કાર્યો કરવા અન્ય ઓરડાઓના આંટા ફેરા પણ થયા. \n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવો યાંત્રિક માનવી જેવા સપાટ હતા. \n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ કોઈ ઢીંગલીની કૃત્રિમ કીકીઓ જેવી ભાસી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા આંગળીઓ મોબાઈલ પર સ્ક્રોલ થતી રહી. પરંતુ એની અંદર ફરી રહેલી માહિતીઓથી ટૂંકમાં જ જીવ ઉબકાઈ ગયો. આખરે મોબાઈલ એક ખૂણે ચાર્જ કરવા પટકતો મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા આંખોના ખૂણા ભીના થઈ ઊઠ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી. ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. થોડા સમય પછી રિક્ષા એક અત્યંત વ્યસ્ત વિસ્તારની ઊંચી ઈમારત આગળ આવી ઊભી રહી ગઈ. બહુમાળી બિલ્ડિંગની લિફ્ટ દ્વારા એ દસમા માળે પહોંચી. ખૂણાની અંદર આવેલી સાઈકિયાટ્રિસ્ટ કોમલ દીક્ષિતની કન્સલ્ટન્સીમાં એ પ્રવેશી ગઈ. લગભગ એક કલાક પછી એ બહાર નીકળી આવી. અંદર પ્રવેશતી સમયે ચહેરા ઉપર જે ગંભીરતા હતી એ બહાર નીકળતી વખતે પણ અકબંધ હતી. આંખોની પાંપણ હજી ભીની દેખાઈ રહી હતી. ભારે ડગલાં લિફ્ટની દિશામાં ઉપડ્યા. લિફ્ટ લઈ એ ગ્રાઉન્ડ ફ્લોર પર પહોંચી. ભીડભાડનો હિસ્સો બનતી રિક્ષાને સંકેત આપ્યો અને રિક્ષામાં ગોઠવાઈ ઘરની દિશામાં ઉપડી પડી. \n\nઘરે પહોંચી ફરીથી કપડા બદલ્યા. મોં હાથ ધોઈ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી કન્સલ્ટેશન દ્વારા મળેલી વિવિધ ટીકડીઓમાંથી રાત્રિનો નિયમિત ડોઝ ભેગો કરી પાણી જોડે ગટગટાવી લીધો. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\nબુધવાર ૩\n\nએ વહેલી સવારે ઊઠી. એના ચહેરા ઉપર હજી થાક હતો. આંખો બહુ ભારે હતી. આંખો નીચે ઘેરા કાળા કુંડાળા હતા. શરીર નિસ્તેજ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. વિખરાયેલા વાળ અને મૂંઝાયેલો ચહેરો નિહાળી એક નિસાસો બંધ શયનખંડની હવામાં ભળી ગયો. ભારે મન જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસાને અવગણતી રસોડામાં જતી રહી. પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે કશું ખાસ તૈયાર કરવાની ઈચ્છા ન થઈ. ફક્ત એક ચાની પ્યાલી ગટગટાવી ભેગા થયેલા વાસણો ધોવાની શરૂઆત કરી દીધી. \n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવો યાંત્રિક માનવી જેવા સપાટ હતા. \n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ કોઈ ઢીંગલીની કૃત્રિમ કીકીઓ જેવી ભાસી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા આંગળીઓ મોબાઈલ પર સ્ક્રોલ થતી રહી. પરંતુ એની અંદર ફરી રહેલી માહિતીઓથી ટૂંકમાં જ જીવ ઉબકાઈ ગયો. આખરે મોબાઈલ એક ખૂણે ચાર્જ કરવા પટકતો મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા આંખોના ખૂણા ભીના થઈ ઊઠ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી. ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. થોડા સમય પછી રિક્ષા એક અત્યંત વ્યસ્ત વિસ્તારની ઊંચી ઈમારત આગળ આવી ઊભી રહી ગઈ. બહુમાળી બિલ્ડિંગની લિફ્ટ દ્વારા એ દસમા માળે પહોંચી. ખૂણાની અંદર આવેલી સાઈકિયાટ્રિસ્ટ કોમલ દીક્ષિતની કન્સલ્ટન્સીમાં એ પ્રવેશી ગઈ. લગભગ એક કલાક પછી એ બહાર નીકળી આવી. અંદર પ્રવેશતી સમયે ચહેરા ઉપર જે ગંભીરતા હતી એ બહાર નીકળતી વખતે પણ અકબંધ હતી. આંખોની પાંપણ હજી ભીની દેખાઈ રહી હતી. ભારે ડગલાં લિફ્ટની દિશામાં ઉપડ્યા. લિફ્ટ લઈ એ ગ્રાઉન્ડ ફ્લોર પર પહોંચી. ભીડભાડનો હિસ્સો બનતી રિક્ષાને સંકેત આપ્યો અને રિક્ષામાં ગોઠવાઈ ઘરની દિશામાં ઉપડી પડી. \n\nઘરે પહોંચી ફરીથી કપડા બદલ્યા. મોં હાથ ધોઈ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી કન્સલ્ટેશન દ્વારા મળેલી વિવિધ ટીકડીઓમાંથી રાત્રિનો નિયમિત ડોઝ ભેગો કરી પાણી જોડે ગટગટાવી લીધો. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\nબુધવાર ૪\n\nએ વહેલી સવારે ઊઠી. એના ચહેરા ઉપર હજી થાક હતો. આંખો બહુ ભારે હતી. આંખો નીચે ઘેરા કાળા કુંડાળા હતા. શરીર નિસ્તેજ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. વિખરાયેલા વાળ અને મૂંઝાયેલો ચહેરો નિહાળી એક નિસાસો બંધ શયનખંડની હવામાં ભળી ગયો. ભારે મન જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસાને અવગણતી રસોડામાં જતી રહી. પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે કશું ખાસ તૈયાર કરવાની ઈચ્છા ન થઈ. ફક્ત એક ચાની પ્યાલી ગટગટાવી ભેગા થયેલા વાસણો ધોવાની શરૂઆત કરી દીધી. \n\nથોડા સમય પછી નાસ્તો કરી પોતપોતાના કાર્યો અને ફરજો પાછળ ઉપડી ગયેલા પરિવારના સભ્યો વિનાના સૂના મકાનમાં એ એકલી પાછળ છૂટી ગઈ. એક નજર ભીંત પરની ઘડિયાળ પર ગઈ અને બજારની થેલી અને પર્સ ઉપાડી એ ઘરની બહાર ધસી ગઈ. ભીડભાડ ભર્યા બજાર વચ્ચે ધક્કા મુક્કી સહેતા એણે બન્ને સમયના જમણ માટે પૂરતી શાકભાજી અને ફળો ખરીદી લીધા. ભાવતાલ કરી પૈસાની બચત પણ કરી. બચત કરેલા પૈસા પર્સમાં સાચવતી એ દોડતા કદમે ઘરે પહોંચી. ફરી ભીંત પરની ઘડિયાળ પર નજર ગઈ. ચહેરા પરની નીરસતા પરસેવા જોડે ઓતપ્રોત થઈ ઊઠી. બજારથી લાવેલો સામાન વ્યવસ્થિત જગ્યા પર ગોઠવી એણે સાડીનો પાલવ કમર પર ભેરવ્યો અને રસોઈ બનાવવાની શરૂઆત કરી. ત્યાર પછીના ત્રણ કલાક રસોડામાં જ પસાર થયા. વચ્ચે વચ્ચે અન્ય નાના મોટા કાર્યો કરવા અન્ય ઓરડાઓના આંટા ફેરા પણ થયા. \n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવો યાંત્રિક માનવી જેવા સપાટ હતા. \n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ કોઈ ઢીંગલીની કૃત્રિમ કીકીઓ જેવી ભાસી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા આંગળીઓ મોબાઈલ પર સ્ક્રોલ થતી રહી. પરંતુ એની અંદર ફરી રહેલી માહિતીઓથી ટૂંકમાં જ જીવ ઉબકાઈ ગયો. આખરે મોબાઈલ એક ખૂણે ચાર્જ કરવા પટકતો મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા આંખોના ખૂણા ભીના થઈ ઊઠ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી. ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. થોડા સમય પછી રિક્ષા એક અત્યંત વ્યસ્ત વિસ્તારની ઊંચી ઈમારત આગળ આવી ઊભી રહી ગઈ. બહુમાળી બિલ્ડિંગની લિફ્ટ દ્વારા એ દસમા માળે પહોંચી. ખૂણાની અંદર આવેલી સાઈકિયાટ્રિસ્ટ કોમલ દીક્ષિતની કન્સલ્ટન્સીમાં એ પ્રવેશી ગઈ. લગભગ એક કલાક પછી એ બહાર નીકળી આવી. અંદર પ્રવેશતી સમયે ચહેરા ઉપર જે ગંભીરતા હતી એ બહાર નીકળતી વખતે પણ અકબંધ હતી. આંખોની પાંપણ હજી ભીની દેખાઈ રહી હતી. ભારે ડગલાં લિફ્ટની દિશામાં ઉપડ્યા. લિફ્ટ લઈ એ ગ્રાઉન્ડ ફ્લોર પર પહોંચી. ભીડભાડનો હિસ્સો બનતી રિક્ષાને સંકેત આપ્યો અને રિક્ષામાં ગોઠવાઈ ઘરની દિશામાં ઉપડી પડી. \n\nઘરે પહોંચી ફરીથી કપડા બદલ્યા. મોં હાથ ધોઈ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી કન્સલ્ટેશન દ્વારા મળેલી વિવિધ ટીકડીઓમાંથી રાત્રિનો નિયમિત ડોઝ ભેગો કરી પાણી જોડે ગટગટાવી લીધો. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\nબુધવાર ૫\n\nએ વહેલી સવારે ઊઠી. એના ચહેરા ઉપર હજી થાક હતો. આંખો બહુ ભારે હતી. આંખો નીચે ઘેરા કાળા કુંડાળા હતા. શરીર નિસ્તેજ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. વિખરાયેલા વાળ અને મૂંઝાયેલો ચહેરો નિહાળી એક નિસાસો બંધ શયનખંડની હવામાં ભળી ગયો. ભારે મન જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસાને અવગણતી રસોડામાં જતી રહી. પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે કશું ખાસ તૈયાર કરવાની ઈચ્છા ન થઈ. ફક્ત એક ચાની પ્યાલી ગટગટાવી ભેગા થયેલા વાસણો ધોવાની શરૂઆત કરી દીધી. \n\nથોડા સમય પછી નાસ્તો કરી પોતપોતાના કાર્યો અને ફરજો પાછળ ઉપડી ગયેલા પરિવારના સભ્યો વિનાના સૂના મકાનમાં એ એકલી પાછળ છૂટી ગઈ. એક નજર ભીંત પરની ઘડિયાળ પર ગઈ અને બજારની થેલી અને પર્સ ઉપાડી એ ઘરની બહાર ધસી ગઈ. ભીડભાડ ભર્યા બજાર વચ્ચે ધક્કા મુક્કી સહેતા એણે બન્ને સમયના જમણ માટે પૂરતી શાકભાજી અને ફળો ખરીદી લીધા. ભાવતાલ કરી પૈસાની બચત પણ કરી. બચત કરેલા પૈસા પર્સમાં સાચવતી એ દોડતા કદમે ઘરે પહોંચી. ફરી ભીંત પરની ઘડિયાળ પર નજર ગઈ. ચહેરા પરની નીરસતા પરસેવા જોડે ઓતપ્રોત થઈ ઊઠી. બજારથી લાવેલો સામાન વ્યવસ્થિત જગ્યા પર ગોઠવી એણે સાડીનો પાલવ કમર પર ભેરવ્યો અને રસોઈ બનાવવાની શરૂઆત કરી. ત્યાર પછીના ત્રણ કલાક રસોડામાં જ પસાર થયા. વચ્ચે વચ્ચે અન્ય નાના મોટા કાર્યો કરવા અન્ય ઓરડાઓના આંટા ફેરા પણ થયા. \n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવો યાંત્રિક માનવી જેવા સપાટ હતા. \n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ કોઈ ઢીંગલીની કૃત્રિમ કીકીઓ જેવી ભાસી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા આંગળીઓ મોબાઈલ પર સ્ક્રોલ થતી રહી. પરંતુ એની અંદર ફરી રહેલી માહિતીઓથી ટૂંકમાં જ જીવ ઉબકાઈ ગયો. આખરે મોબાઈલ એક ખૂણે ચાર્જ કરવા પટકતો મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા આંખોના ખૂણા ભીના થઈ ઊઠ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી.ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. થોડા સમય પછી રિક્ષા એક અત્યંત વ્યસ્ત વિસ્તારની ઊંચી ઈમારત આગળ આવી ઊભી રહી ગઈ. બહુમાળી બિલ્ડિંગની લિફ્ટ દ્વારા એ દસમા માળે પહોંચી. ખૂણાની અંદર આવેલી સાઈકિયાટ્રિસ્ટ કોમલ દીક્ષિતની કન્સલ્ટન્સીમાં એ પ્રવેશી ગઈ. લગભગ એક કલાક પછી એ બહાર નીકળી આવી. અંદર પ્રવેશતી સમયે ચહેરા ઉપર જે ગંભીરતા હતી એ બહાર નીકળતી વખતે પણ અકબંધ હતી. આંખોની પાંપણ હજી ભીની દેખાઈ રહી હતી. ભારે ડગલાં લિફ્ટની દિશામાં ઉપડ્યા. લિફ્ટ લઈ એ ગ્રાઉન્ડ ફ્લોર પર પહોંચી. ભીડભાડનો હિસ્સો બનતી રિક્ષાને સંકેત આપ્યો અને રિક્ષામાં ગોઠવાઈ ઘરની દિશામાં ઉપડી પડી. \n\nઘરે પહોંચી ફરીથી કપડા બદલ્યા. મોં હાથ ધોઈ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી કન્સલ્ટેશન દ્વારા મળેલી વિવિધ ટીકડીઓમાંથી રાત્રિનો નિયમિત ડોઝ ભેગો કરી પાણી જોડે ગટગટાવી લીધો. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\nબુધવાર ૬\n\nએ વહેલી સવારે ઊઠી. એના ચહેરા ઉપર હજી થાક હતો. આંખો બહુ ભારે હતી. આંખો નીચે ઘેરા કાળા કુંડાળા હતા. શરીર નિસ્તેજ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. વિખરાયેલા વાળ અને મૂંઝાયેલો ચહેરો નિહાળી એક નિસાસો બંધ શયનખંડની હવામાં ભળી ગયો. ભારે મન જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસાને અવગણતી રસોડામાં જતી રહી. પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે કશું ખાસ તૈયાર કરવાની ઈચ્છા ન થઈ. ફક્ત એક ચાની પ્યાલી ગટગટાવી ભેગા થયેલા વાસણો ધોવાની શરૂઆત કરી દીધી. \n\nથોડા સમય પછી નાસ્તો કરી પોતપોતાના કાર્યો અને ફરજો પાછળ ઉપડી ગયેલા પરિવારના સભ્યો વિનાના સૂના મકાનમાં એ એકલી પાછળ છૂટી ગઈ. એક નજર ભીંત પરની ઘડિયાળ પર ગઈ અને બજારની થેલી અને પર્સ ઉપાડી એ ઘરની બહાર ધસી ગઈ. ભીડભાડ ભર્યા બજાર વચ્ચે ધક્કા મુક્કી સહેતા એણે બન્ને સમયના જમણ માટે પૂરતી શાકભાજી અને ફળો ખરીદી લીધા. ભાવતાલ કરી પૈસાની બચત પણ કરી. બચત કરેલા પૈસા પર્સમાં સાચવતી એ દોડતા કદમે ઘરે પહોંચી. ફરી ભીંત પરની ઘડિયાળ પર નજર ગઈ. ચહેરા પરની નીરસતા પરસેવા જોડે ઓતપ્રોત થઈ ઊઠી. બજારથી લાવેલો સામાન વ્યવસ્થિત જગ્યા પર ગોઠવી એણે સાડીનો પાલવ કમર પર ભેરવ્યો અને રસોઈ બનાવવાની શરૂઆત કરી. ત્યાર પછીના ત્રણ કલાક રસોડામાં જ પસાર થયા. વચ્ચે વચ્ચે અન્ય નાના મોટા કાર્યો કરવા અન્ય ઓરડાઓના આંટા ફેરા પણ થયા. \n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવો યાંત્રિક માનવી જેવા સપાટ હતા. \n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ કોઈ ઢીંગલીની કૃત્રિમ કીકીઓ જેવી ભાસી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા આંગળીઓ મોબાઈલ પર સ્ક્રોલ થતી રહી. પરંતુ એની અંદર ફરી રહેલી માહિતીઓથી ટૂંકમાં જ જીવ ઉબકાઈ ગયો. આખરે મોબાઈલ એક ખૂણે ચાર્જ કરવા પટકતો મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા આંખોના ખૂણા ભીના થઈ ઊઠ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી. ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. રિક્ષા આપેલા સરનામે આગળ વધી ગઈ. પરંતુ નિયત મંઝિલે પહોંચવાના થોડા અંતર પહેલા જ અટકી પડી.\n\n\" મેડમ, અહીં રસ્તા ખોદાયા છે. નો એન્ટ્રીનો બોર્ડ છે. તમને અહીંથી પગપાળા જ જવું પડશે. \"\n\nએણે એક નજર રિક્ષામાંથી બહાર તરફ નાખી. નો એન્ટ્રીનો બોર્ડ નિહાળી ચહેરા ઉપર અણગમો ઘેરાઈ આવ્યો. અન્ય કોઈ વિકલ્પ હતો જ નહીં. એણે પાછળની સીટ પરથી હાથ લંબાવ્યો. ભાડું ચૂકતું કરી રસ્તા પર ઉતરી આવી. આગળ વધી રહેલા થાકેલા ડગલાને પાછળ તરફથી માંગ્યા વિના જ માર્ગદર્શન મળ્યું.\n\n\" રસ્તો આગળ બંધ છે. પાછળ તરફથી નવો માર્ગ લઈ લો. \"\n\nસરકારી કાર્યકરનાં શબ્દોને પ્રતિક્રિયા આપતું શરીર ન છૂટકે પાછળ ફરી ગયું. બે મિનિટનો રસ્તો વિસ મિનિટનો થવાનો હતો એ વાતની ચીઢ શરીરના હલનચલનમાં સ્પષ્ટ વર્તાઈ રહી હતી. પાછળ તરફના માર્ગે એક અન્ય વિસ્તાર તરફ એના શરીરે યુ ટર્ન લીધો. વારેઘડીએ નજર કાંડા ઘડિયાળમાં ડોકાઈ રહી હતી. અચાનક એની નજર નવી બનેલી એક ઈમારત પર પડી. ઈમારત પર ઝળકી રહેલ સાઈનબોર્ડ નિહાળી હાંફતા ડગલાં સ્થિર થઈ ગયા. થોડી ક્ષણો સુધી શરીર એ જ મુદ્રામાં રહ્યું. આસપાસથી પસાર થઈ રહેલા વાહનોએ એને માર્ગની વચ્ચે નડતર હોવાનો ઠપકો આપ્યો. તરત જ સભાન થતા એણે નજર ચારે દિશામાં ફેરવી. પસાર થઈ રહેલી રિક્ષાને સંકેત કર્યો અને ઘરનું સરનામું જણાવ્યું.\n\nઘરે પહોંચી એ સીધી સ્ટોરરૂમમાં ધસી ગઈ. ભેગા થયેલા જુના નકામા સામાન વચ્ચે અર્ધો કલાક સુધી સંશોધન કરતી રહી. આખરે જૂની અલમારીના ખાલી શરીર વચ્ચે પડેલો એક જૂનો ડબ્બો હાથ લાગ્યો. ધૂળમાં લપેટાયેલો ડબ્બો લઈ એ સ્ટોરરૂમમાંથી બહાર નીકળી આવી. રસોડામાં જઈ કાપડના કટકા વડે ડબ્બા ઉપર જમેલી ધૂળ ખંખેરી ત્યારે એના ભૂરા રંગે આખરે દર્શન આપ્યા. એ જ સમયે શયનખંડમાં મોબાઈલ રણક્યો. ડબ્બો લઈ એ શયનખંડમાં પહોંચી. ડબ્બાને ધીમે રહી પથારી નજીકના ડ્રોવરમાં ગોઠવી દીધો. કોલ ઉપાડ્યો.\n\n\" સોરી, અપોઈન્ટમેન્ટ માટે ન આવી શકીશ. \"\n\nમોં હાથ ધોઈ એ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી ભૂરો ડબ્બો હાથમાં લીધો. ડબ્બો ખોલ્યો. એકીટશે એની નજર ડબ્બાની અંદર નિહાળતી રહી. થોડા સમય બાદ એણે ડબ્બો બંધ કરી ડ્રોવરમાં ગોઠવી દીધો. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\nબુધવાર ૭ \n\nએ વહેલી સવારે ઊઠી. એના ચહેરા ઉપર અદમ્ય ઉત્સાહ હતો. આંખો અત્યંત હળવી હતી. શરીર કાર્યશીલ અનુભવાઈ રહ્યું હતું. પડદાથી ઘેરાયેલા શયનખંડના અંધકારમાં એ અરીસા સામે આવી ઊભી રહી ગઈ. ચહેરા ઉપર એક મોટું સ્મિત ફરકી ગયું. અતિ તત્પરતા જોડે ડગલાં સ્નાનાલય ભણી ઉપડ્યા. સ્નાન કરીને બહાર નીકળી એ અરીસા સામે આવી ઊભી રહી. ભીના વાળને હેરડ્રાયરની મદદ વડે સૂકા કર્યા. સરસ હેરસ્ટાઈલ કરી. સંતોષભર્યા ડગલે એ પડદા નજીક ગઈ અને પડદા એકતરફ સરકાવી દીધા. સૂર્યની તાજી કિરણો વડે શયનખંડ ઝળહળી ઉઠ્યું. \n\nરસોડામાં પહોંચી એણે ખુશખુશાલ પરિવાર માટે નાસ્તો તૈયાર કરવા માંડ્યો. બધાની જુદી જુદી પસંદગી અનુસાર. પોતાના માટે ખાસ પોતાના ગમતા પૌઆ પણ કર્યા.બધાના માટે ચા, પણ પોતાના માટે પોતાની ગમતી કોફી બનાવી અને વાસણ ધોવાની શરૂઆત કરી દીધી. \n\nથોડા સમય પછી નાસ્તો કરી પોતપોતાના કાર્યો અને ફરજો પાછળ ઉપડી ગયેલા પરિવારના સભ્યો વિનાના સૂના મકાનમાં એ એકલી પાછળ છૂટી ગઈ. એણે નિરાંતે કોફી પુરી કરી.એક નજર ભીંત પરની ઘડિયાળ પર ગઈ અને બજારની થેલી અને પર્સ ઉપાડી એ ઘરની બહાર ધસી ગઈ. ભીડભાડ ભર્યા બજાર વચ્ચે ધક્કા મુક્કી સહેતા એણે બન્ને સમયના જમણ માટે પૂરતી શાકભાજી અને ફળો ખરીદી લીધા. ભાવતાલ કરી પૈસાની બચત પણ કરી. બચત કરેલા પૈસામાંથી એક ફેસિયલ કીટ ખરીદી એ દોડતા કદમે ઘરે પહોંચી. ફરી ભીંત પરની ઘડિયાળ પર નજર ગઈ. ચહેરા પરની જીજ્ઞાસા પરસેવા જોડે ઓતપ્રોત થઈ ઊઠી. બજારથી લાવેલો સામાન વ્યવસ્થિત જગ્યા પર ગોઠવી એ ફેસિયલ કીટ લઈ સ્નાનલયમાં ગઈ. જ્યારે સ્નાનાલયમાંથી બહાર નીકળી ત્યારે ચહેરા ઉપર ફેસપેક મઢેલું હતું.\n\nસમય વેડફ્યા વિના એણે રસોઈ બનાવવાની શરૂઆત કરી. ત્યાર પછીના ત્રણ કલાક રસોડામાં જ પસાર થયા. વચ્ચે વચ્ચે અન્ય નાના મોટા કાર્યો કરવા અન્ય ઓરડાઓના આંટા ફેરા પણ થયા અને ચહેરા પરનું ફેસપેક પણ નીકળી ગયું. ચહેરો અત્યંત તરોતાજો લાગી રહ્યો હતો. આંખ નીચેના કુંડાળા કશે અદ્રશ્ય થઈ ચૂક્યા હતા.\n\nકડક પૃથક્કરણ કર્યા બાદ વોશિંગ મશીનમાં વસ્ત્રો ધોવા મૂક્યા. હેન્ડવોશ માટે અલગથી તારવેલા વસ્ત્રોને જાતે હાથ વડે સંભાળીને ધોયા. ઘરની વાડમાં બધા જ ધોવાઈ ગયેલા વસ્ત્રોને દોરી પર સૂકાવા ગોઠવ્યા. એ પ્રક્રિયા દરમિયાન રસોડામાંથી કૂકરની સીટી સમયાંતરે ગુંજતી રહી. શરીરના હાવભાવોમાં અનેરો આનંદભર્યો ઉછાળ હતો.\n\nરોટલી માટેનો લોટ બાંધ્યો ત્યારે અર્ધો દિવસ પસાર થઈ ચૂક્યો હતો. ઘરના ફર્નિચર પર ભેગી થયેલી ધૂળ ખંખેરતા અને દરેક ઓરડાને સ્વચ્છ ક્રમબદ્ધ કરતા હજી બે કલાક નીકળી ગયા. ત્યાર બાદ સૂકાઈ ગયેલા વસ્ત્રો ગડી કર્યા અને ઈસ્ત્રી કરવા માટે પસંદગી પામેલા વસ્ત્રો પર વારાફરતી ઈસ્ત્રી ફેરવી ત્યારે ઈસ્ત્રી જોડે આમથી તેમ ફરી રહેલી કીકીઓ જાણે હર્ષથી નૃત્ય કરી રહી હતી. \n\nમોડી બપોરે રસોડાના ટેબલ પર એકલા બેસી જમણ લીધું. જમણ કરતા કરતા નજર મોબાઈલના પડદા પર હતી. એની અંદર રમી રહેલા સ્ટેન્ડઅપ કોમેડીના વિડીયો જોડે એ વચ્ચે વચ્ચે ખડખડાટ હસી રહી હતી.આખરે મોબાઈલ એક ખૂણે ચાર્જ કરવા મૂકી એણે રસોડાને સાફસફાઈનો અંતિમ સ્પર્શ આપ્યો. રવિવારે નિયમિત પધારતા કુટુંબીજનોના જમણ માટે અગાઉથી મસાલાઓ તૈયાર કરતા કરતા એફએમ પર ગમતા ક્લાસિકલ ગીતો સાંભળ્યા.\n\nસાંજે ચાર વાગ્યે ઝડપથી કપડા બદલી એણે પોતાની હેન્ડબેગ ખભે ભેરવી લીધી. ઘરની બહાર નીકળી મુખ્ય માર્ગ પર પહોંચી રિક્ષાને સંકેત કર્યો. થોડા સમય પછી રિક્ષા એ જ નવી બનેલી ઈમારત સામે આવી ઊભી રહી ગઈ. રિક્ષાનું ભાડું ચૂકવી એ ઉત્તેજિત ડગલે એ ઈમારતમાં પ્રવેશી ગઈ. રિસેપશનિસ્ટને પોતાનો સભ્યપદ દર્શાવતો નવો આઈડી કાર્ડ દેખાડ્યો. સામે તરફથી આગળ ધરવામાં આવેલા મોટા પુસ્તકમાં એણે પોતાનું નામ, આઈડી નંબર અને પહોંચવાનો સમય નોંધી લીધો. \n\nરિસેપશનિસ્ટ એને લોકર એરિયા પાસે દોરી ગઈ. એણે ઝડપથી વસ્ત્રો બદલ્યા. ટીશર્ટ અને ટ્રેક જોડે પહેરવા એણે ઘરેથી લાવેલો ભૂરો ડબ્બો ધીમે રહી ખોલ્યો. એની અંદર સચવાયેલા સ્કેટિંગ શૂઝ સાથે લઈ એ બહાર રિંગ એરિયા પાસે પહોંચી ગઈ. સ્કેટ શૂઝ ચઢાવી એ રિંગમાં સ્મિતભર્યા ચહેરે એ રીતે ચક્કર કાપવા લાગી જાણે કોઈ ઈજાગ્રસ્ત પંખી સાજું થઈ ફરીથી મુક્ત ઊડી રહ્યું હોય ! \n\nએક કલાક બાદ જયારે એ ઈમારતમાંથી બહાર નીકળી ત્યારે ખીચોખીચ ભીડભાડ અને શોરબકોર વચ્ચે પણ એના શરીરના હાવભાવોમાં અલૌકિક શાંતિ હતી. એણે તરત જ રિક્ષાને સંકેત આપ્યો અને રિક્ષામાં ગોઠવાઈ ઘરની દિશામાં ઉપડી પડી. \n\nઘરે પહોંચી ફરીથી કપડા બદલ્યા. મોં હાથ ધોઈ રસોડામાં ગઈ. રાત્રિનું જમણ તૈયાર કરતા બે કલાક નીકળી ગયા. સાંજે ઘર એક પછી એક પરિવારના સભ્યોના આગમનથી ઉભરાવા માંડ્યું. એ દરેક સભ્યોની વ્યક્તિગત જરૂરિયાતો અનુસાર એ એમના આગળ પાછળ ફરતી રહી. એ ફુદરડી ફરતા રાત્રિનું અંધકાર ઘેરાઈ આવ્યું. ડાઈનિંગ ટેબલ પર જમીને વિખરાઈ ગયેલા પરિવારના સભ્યો પોતપોતાના ખૂણામાં કોઈને કોઈ મનોરંજનના માધ્યમમાં વ્યસ્ત થઈ ગયા, ડિનર બાદ ભેગા થયેલા વાસણો એણે ધોવા માંડ્યા. રસોડાને એકવાર ફરીથી ઝળહળતું કરી મૂક્યું. \n\nમોડી રાત્રે પોતાના શયનખંડમાં નસકોરા બોલાવી રહેલા શરીરને જરાયે ખલેલ ન પહોંચે એ રીતે એણે નજીકના ડ્રોવરમાંથી અત્યંત ધીમેથી એક જૂની ફોટો આલ્બમ બહાર નીકાળી ફેરવવા માંડી. આલ્બમના મધ્યભાગમાં ગોઠવાયેલા ફોટા પર એની આંગળીઓ હેત સભર ફરી વળી. એ ફોટામાં એ અતિ યુવાન વયે પોતાની મિત્રો જોડે સ્કેટિંગ રિંગમાં ઊભી હતી. પગમાં એ જ ભૂરા ડબ્બામાંથી નીકળેલા સ્કેટિંગ શૂઝ સજ્જ હતા. એક મધુર સ્મિત જોડે એણે ધીમે રહી આલ્બમ ડ્રોવરમાં પરત સરકાવી દીધી. નાઈટલેમ્પનો પ્રકાશ અદ્રશ્ય થયો. થોડી જ ક્ષણોમાં એની આંખો આપોઆપ મીંચાઈ ગઈ.\n\n",
      "duration": "21 mins",
      "category": "Abstract"
    },
    {
      "id": 33,
      "title": "નિસ્બત",
      "story_name": "સવાર પડે કે ઉદ્યોગનગરની આસપાસના ગામડાના કામદારો તેમના વાહનો લઈને નોકરી પર આવવા માટે રવાના થતા. સવારે નવ વાગ્યા સુધી તો અહીં માણસોની ચહલપહલ જોવા મળે. ફેક્ટરીઓ શરૂ થતા સહુ પોતપોતાના કામમાં લાગી જતા. ઉદ્યોગ નગરની નજીકમાં આવેલ એક ગામમાં બે મિત્રો રહેતા બંને મિત્રો એક જ ફેક્ટરીમાં કામ કરતા. બંનેનો કામ કરવાનો વિભાગ પણ એક જ. એ વિભાગ એટલે વાઈન્ડીન્ગ ડિપાર્ટમેન્ટ. આ ફેક્ટરી ઈલેક્ટ્રિક મોટર્સનું ઉત્પાદન કરતી. \n\nખેર, આ બંને મિત્રો એટલે સંજય અને યોગેશ. સંજય કેટલાક વર્ષો પૂર્વે આઈ.ટી.આઈ.માં ઈલેક્ટ્રિકનું ભણ્યો હતો. ત્યારબાદ તેણે જુદી જુદી કંપનીમાં નોકરી કરીને સારો એવો અનુભવ મેળવ્યો હતો. એ પછી તેણે ઈલેક્ટ્રિક મોટર ઉત્પાદન કરતી કંપનીમાં કાયમી ધોરણે જોડાઈ જવાનુંં મુનાસીબ માન્યું. \n\nયોગેશનુંં ભણતર ધોરણ દસ સુધીનું. તેણે આઈટીઆઈનો કોઈ કોર્સ કર્યો નહોતો તે અહીં એક હેલ્પર તરીકે જોડાયો હતો. જોકે ફેક્ટરીમાં કામ કર્યે એને ત્રણેક વર્ષ થઈ ગયા હોવાથી એણે કામનો સારો એવો અનુભવ પ્રાપ્ત કરી લીધો હતો. સંજયની ગણના સિનિયરમાં થતી અને યોગેશની જુનિયરમાં. સંજય જે પ્રમાણે સૂચનો આપે એ પ્રમાણે યોગેશે કામ કરવાનુંં રહેતું હતુ જોકે બંને વચ્ચે ક્યારેય ઝગડો થયો નહોતો. બંને જણ વચ્ચે સારો એવો મેળ હતો. યોગેશની એક લાક્ષણિકતા એ હતી કે જો કોઈ વ્યક્તિ અન્ય કોઈ વ્યક્તિ સાથે ઝગડે તો તે તેમને શાંત પાડતો. આટલું જ નહીં તે જે તે બાબતનુંં સમાધાન પણ કરી આપતો. ફેક્ટરીમાં જો ક્યારેક આવો બનાવ બને તો તે અચૂક ત્યાં દોડી જતો. અને જે તે કામદારને સમજાવતો. અને શાંત પણ પાડતો. તેની આ લાક્ષણિકતાનાં દર્શન તેની શેરીમાં પણ થતા. એક દિવસની વાત છે. તેણે ચ્હા-પાણી પૂર્ણ કર્યા. એ પછી નોકરી પર જવા માટે તેણે ઘરની બહાર સાયકલ કાઢી. એ દરમિયાન એના કાને વાસણ ખખડવાનો અવાજ પડ્યો. તેનું ધ્યાન તરત જ ઘરની પાછળના ભાગે ગયું. \n\nતેના ઘરની પાછળના ભાગે એક પરિવાર રહેતો; જેમાં પતિ-પત્નીનો સમાવેશ થતો હતો. આ દંપતીને કોઈ સંતાન નહોતું. તેણે સાઈકલને સ્ટેન્ડ પર ટેકવી અને ઘરની પાછળના ભાગે દોટ મૂકી. તેણે જોયું કે પેલા પતિ પત્ની એકબીજા સાથે ઝઘડી રહ્યા હતા. એ પછી તેની નજર ભોંયતળિયા પર પડી. તેના ધ્યાનમાં આવ્યું કે એક સ્ટીલનો વાટકો ઊંધો પડેલો હતો. તેણે ઓરડામાં દૂધના રેલા પણ જોયા. તેણે પતિ સામે જોઈને પૂછ્યું, \"શું થયું ?\" \n\nપત્ની તરફ અંગુલિનિર્દેશ કરતા પેલો પતિ કહેવા લાગ્યો, \" મારે ઠંડું દુધ પીવું હતું અને એણે ગરમ કરી દીધું. એટલે ગુસ્સો આવે કે ન આવે ?\" \n\nપત્નીએ યોગેશ સામે જોયું અને કહ્યું, \"તમે જ કહો યોગેશભાઈ, દૂધ તો ગરમ કરીએ અને પછી પીએ તો જ સારું કહેવાય ને !\" \n\n પતિ સામે જોઈને યોગેશ કહેવા લાગ્યો, \"ભાભીની વાત સાચી છે. એમણે દૂધ ગરમ કરી દીધું તો ભલે કરી દીધું; આમ વાટકો ફેંકીને નુકશાન તો ન જ કરાય ને \" \n\n પતિ- પત્નીને સમજાવવામાં અને શાંત પાડવામાં પંદર મિનિટ જેટલો સમય પસાર થઈ ગયો. એ પછી તેણે સાઈકલ પર સવાર થઈને ફેક્ટરીની વાટ પકડી. તે જ્યારે ફેક્ટરીએ પહોંચ્યો ત્યારે નવ વાગી ગયા હતા. રિસેસમાં જ્યારે સંજય સાથે જમવા બેસવાનુંં થયું ત્યારે સંજયે પૂછ્યું, \" આજે કેમ ફેક્ટરીએ આવવાનુંં મોડું થઈ ગયું હતું ? \" \n\n \"યાર, એ વાત જ જવા દે \"યોગેશ કહેવા લાગ્યો. \"પણ શું બનાવ બન્યો હતો એ તો કહે \"સંજય બોલ્યો. \n\n\"અમારા ઘરની પાછળનો ભાગ છે ને ; ત્યાં એક કપલ રહે છે. આજે સવારે બંને જણ એકબીજા સાથે ઝઘડી રહ્યા હતા. એ દરમિયાન વાસણ ખખડવાનો અવાજ મારા કાને પડ્યો. એમના ઘેર જઈને મેં જોયું તો એક તરફ સ્ટીલનો વાટકો ઊંધો પડેલો હતો અને બીજી તરફ દૂધના રેલા \" યોગેશે સ્પષ્ટતા કરી. \n\n \"બંને વચ્ચે બરોબ્બરની જામી હશે ! \"સંજય કહેવા લાગ્યો. \n\n\"હા, એટલે જ પંદરથી વિસ મિનિટ તો એમના ઘેર જ બગડી ગઈ અને આખરે ફેક્ટરીએ આવવામાં મોડું થઈ ગયું !\" યોગેશ બોલ્યો. જમવાનુંં પૂર્ણ થયું એ પછી બંને જણ પોતપોતાના કામમાં લાગી ગયા. \n\nદૂધ ગરમ કરવાની ઘટના અને એના લીધે થયેલ ઝગડાને બે-ત્રણ દિવસો થયા હશે ને પેલા પતિ-પત્ની વચ્ચે પુન: ઝગડો થયો. યોગેશ એના નિત્યક્રમ મુજબ સાઈકલ લઈને ઘરની પાછળના ભાગે દોડી ગયો. પતિ-પત્નીને પૃચ્છા કરતા ખબર પડી કે શર્ટના કોલરના ડાઘ બાબતે બંને વચ્ચે રકઝક થઈ હતી. પત્ની કરગરી રહી હતી, \" તમે નહીં માનો પણ આ ડાઘને દૂર કરવા માટે મેં ખૂબ મહેનત કરી હતી પણ તોયે ડાઘ ગયો નહી ! આમાં મારો શું વાંક છે? \" \n\nયોગેશ પતિને સમજાવવા લાગ્યો, \" અમુક ડાઘ બહુ જિદ્દી હોય છે. કોઈ ગમે તેટલું બ્રશ ઘસે તો પણ તેને મીટાવી શકાતો નથી. આ ડાઘ મીટાવી ન શકવાની નાની અમથી વાતને લઈને ઝગડો કરવાની તમારે શી જરૂર છે ! \" \n\n એ પછી તે સાઈકલને પેડલ મારવા લાગ્યો અને ફેક્ટરીએ પહોંચ્યો. આ વખતે તે લગભગ અડધો કલાક મોડો પડ્યો હતો. તેણે કપડાં ઝટપટ ચેન્જ કર્યા. એ પછી સ્ટોરરૂમમાં જઈને એક નાનુંં આરમેચર લઈ આવ્યો કે જેને ' આર્મચ્યૂઅર ' તરીકે પણ ઓળખવામાં આવે છે. તેણે આ આર્મેચર સંજયને બતાવ્યું.\n\n\"આજે પણ મોડું થઈ ગયું ! \" સંજય કહેવા લાગ્યો. \n\n \"હા દોસ્ત ! \" યોગેશ બોલ્યો. \n\n \"આજે મોડું આવવાનુંં કારણ શું છે ? \"સંજય પૂછવા લાગ્યો.\n\n\"પેલા પતિ-પત્નીને છોડાવવા ગયો હતો \" યોગેશે કહ્યું. \n\n\"આજે કઈ બાબતે એમની વચ્ચે ઝગડો થયો હતો ? \"સંજયે પૂછ્યું. \n\n\"પત્ની શર્ટના કોલરનો ડાઘ મીટાવી શકી નહી અને તેને લઈને પતિએ ઝગડો કર્યો. \"યોગેશે કહ્યું. \n\n\"આમ વારંવાર મોડો આવે છે અને તારો પગાર કપાય છે તે તને પોષાય છે ? \"સંજય કહેવા લાગ્યો. \n\n\"પગાર તો કપાય જ છે ! પણ કોઈ ઝગડતું હોય અને છોડાવવા ન જઈએ એ બરોબર ન કહેવાય સંજય…..\"યોગેશે કહ્યું. એ પછી સંજયે એની નજર આરમેચર ઉપર સ્થિર કરી. \n\n\"આનુંં શું કરવાનું છે? \"સંજયે પૂછ્યું. \n\n\"દાસ સાહેબ કહેતા હતા કે આમાં વાયરો અંદરથી શોટ થઈ ગયા છે ! \"યોગેશ બોલ્યો. \n\nટેબલ તરફ અંગુલિનિર્દેશ કરતાં સંજયે કહ્યું, \"આની ઉપર મૂક. આજે તો પ્રોબ્લેમ સોલ્વ નહીં થાય પણ કાલે બાલે ચેક કરી લઈશ. પેલા પતિ પત્ની વચ્ચે અવારનવાર ઝગડો થતો હતો. ઝગડો થવાનો સમય પણ મોટા ભાગે સવારનો રહેતો. એ દિવસે શનિવાર હતો. ચ્હા-નાસ્તો પૂર્ણ કરી યોગેશ તૈયાર થઈ ગયો. તેણે ટિફિન બોક્સ સાઈકલના કેરિયર પર ગોઠવ્યું. એ પછી તે સાઈકલ પર સવાર થઈ પેડલ જ મારવા જતો હતો કે એના કાને અપશબ્દો અથડાયા. દર વખતની જેમ આ વખતે પણ તે તાબડતોબ ઘરના પાછળના ભાગે પહોંચી ગયા. તેણે જોયું તો પતિએ હાથમાં કેરોસીનનું ડબલું પકડ્યું હતું. સામે પત્ની ઊભી હતી. યોગેશ કાંઈ કહે એ પૂર્વે તો પતિએ પત્ની ઉપર કેરોસીન છાંટવા માંડ્યુ. યોગેશે પત્નીને ધક્કો માર્યો. જોકે આમ કરતા તેની ઉપર પણ કેરોસીન પડ્યું. તેનાં કપડાં પણ કેરોસીનથી ભીનાં થઈ જવા પામ્યા. હવે માત્ર એક દીવાસળી જ સળગાવવાની બાકી હતી. થોડી જ વારમાં પતિએ પત્ની ઉપર સળગતી દીવાસળી ફેંકી. યોગેશે ' ખસી જાવ' કહેતા પત્નીને હડસેલી. પત્ની ખૂણામાં ફસડાઈ પડી. તે બચી જવા પામી. જોકે યોગેશને દીવાસળીનો સ્પર્શ થતાં જ તે ભડકે બળવા લાગ્યો. ચારેકોર હાહાકાર મચી જવા પામ્યો. તે બૂમો પાડી રહ્યો હતો. તેની બૂમો સાંભળી તેની પત્ની રમીલા અને બાળકો દોડી આવ્યા. એ પછી ખૂણામાં ફસડાઈ પડેલી પત્ની ઊભી થઈ. તે તાબડતોબ ગોદડુ લઈ આવી. યોગેશ કપડાં સમેત સળગી રહ્યો હતો. તેણે યોગેશની ઉપર ગોદડુ ફેંક્યું. આગની જ્વાળા શાંત પડવા લાગી. એ પછી તેને નજીકની હોસ્પિટલમાં ખસેડવામાં આવ્યો. \n\n સંજયે મોબાઈલમાં જોયું તો દસ વાગ્યા હતા. ' હજી સુધી ન આવ્યો કદાચ રજાના મૂડમાં હશે ! ' સંજયે વિચાર કર્યો. એ પછી તે તેના કામમાં પરોવાયેલો રહ્યો. બીજે દિવસે પણ યોગેશ નોકરી પર ન આવ્યો. દાસ સાહેબ વર્કશોપમાં આંટો મારવા આવ્યા. સંજય સામે જોઈને એમણે કહ્યું, \"અલ્યા સંજય, આ તારો ભાઈબંધ દેખાતો નથી ! ક્યાં ગયો છે આજકાલ ? \" \n\n\"હા સાહેબ; ગઈકાલે નહોતો આવ્યો. અને આજે પણ રજા પાડી હોય એવું લાગે છે. !\"સંજય બોલ્યો. જમવાનો સમય થયો હોઈ તે એકલો જમવા બેઠો. \"શું કરતો હશે એ \"સંજયે વિચાર કર્યો. જમવાનુંં પૂર્ણ કરી તે તેના કામમાં લાગી ગયો. જોતજોતામાં સમય પસાર થઈ ગયો. તેણે મોબાઈલમાં જોયું તો પાંચ વાગવામાં દસ મિનિટ બાકી હતી. તે ઊભો થઈ પાણીના નળ તરફ ચાલવા લાગ્યો. જેવો તે હાથ- પગ ધોઈને પોતાના ટેબલ તરફ આવ્યો કે સાયરનનો અવાજ તેના કાને પડ્યો. થોડી વાર બાદ સાઈકલની ઘંટડીનો અવાજ પણ તેણે સાંભળ્યો. તેણે ટિફિન બોક્સ લીધું ને પાર્કિંગ એરિયામાં આવી પહોંચ્યો. ગાભા વડે બેઠક સાફ કરી ને મોટરસાઈકલ ઉપર સ્થાન ગ્રહણ કરી ઘેર આવવા રવાના થયો. \n\nએ દિવસે રાત્રે એની પત્ની સુધા તેને કહેવા લાગી, \"તમે જાણ્યુ; આપણા ગામનુંં જ કો'ક બળી ગયું હતું. આજે એનુંં પેપરમાં છપાયું છે. \" \n\n \"ના હું જાણતો નથી. પેપર લાવ તો…\"સંજય કહેવા લાગ્યો. સુધા પથારીમાંથી ઊભી થઈ અને પેપર લઈ આવી. સંજયે પેપર ખોલ્યું એટલે સુધાએ કોઈ એક સમાચાર તરફ આંગળી ચીંધી. સંજય એ સમાચાર વાંચવા લાગ્યો. થોડી વાર બાદ તેનુંં મોઢું બગડી ગયું. આ જોઈ સુધા પૂછવા લાગી , \"શું થયું? \" \n\n\"સુધા, આ બળી જનાર બીજું કોઈ નહી પણ મારી સાથે ફેક્ટરીમાં કામ કરતો મારો ભેરુ યોગેશ છે. \"સંજયે સ્પષ્ટતા કરી. \"અરે રે …...બહુ ખરાબ થયું. આવતીકાલે રવિવાર છે. ખબર કાઢવા જઈ આવજો. જાણ્યા પછી ન જઈએ તો ખરાબ દેખાય\" સુધા કહેવા લાગી ..\n\n\"ભલે સુધા; આવતીકાલે જઈ આવીશ\" કહેતાં સંજય પડખું ફર્યો. \n\nસવારે સંજયે યોગેશનો મોબાઈલ નંબર ડાયલ કર્યો. \n\n\"હેલ્લો, કોણ બોલો ? \"રમીલા પૂછી રહી હતી. \n\n\"ભાભી, હું યોગેશનો ભાઈબંધ સંજય ! \"સંજયે કહ્યું. \n\n\"બોલો સંજયભાઈ; એમને તો ઓસપિટલમા દાખલ કર્યા છે. \" રમીલા કહેવા લાગી \n\n\"કઈ હોસ્પિટલમાં ? \"સંજયે પૂછ્યું \n\n\"મીરા હોસ્પિટલમાં કદાચ દાખલ કર્યો હશે એને \"સંજયે વિચાર કર્યો. પોતાના ગામની નજીકમાં એ જ એક સારી હોસ્પિટલ હતી. \n\n\"સંજયભાઈ મીરા ઓસપિટલમા \"રમીલા બોલી. \n\n\"હું અત્યારે જ યોગેશની ખબર કાઢવા આવું છું. મને વોર્ડ નંબર જણાવો\" સંજય કહેવા લાગ્યો. \n\n\"અંઈ આવીને ખાલી એટલું જ કહેજો કે વોર્ડ નંબર પાંચમા જવું છે. બીજે માળ આવજો સંજય ભાઈ હો કે….\"રમીલા બોલી. \n\n\"એ હા; મૂકુ છું.\" કહેતાં સંજયે કોલ ડિસકનેક્ટ કર્યો. હોસ્પિટલના મેઈન ગેટ આગળ વોચમેન ઊભો હતો. તેની પાસે જઈને સંજય કહેવા લાગ્યો, \"મારે વોર્ડ નંબર પાંચમા જવું છે. મને ત્યાં લઈ જવામાં મદદ કરશો ? \"સંજયે નમ્રતાપૂર્વક વાત કરી તેથી વોચમેનને સારું લાગ્યું. તે કહેવા લાગ્યો, \"કેમ નહી ! ચાલો મારી સાથે\" સંજય વોચમેનને અનુસરવા લાગ્યો.\n\n\"પેશન્ટનું નામ શું છે ? \"વૉચમેને સવાલ કર્યો. \n\n\"યોગેશ \"સંજય બોલ્યો. \n\n\"આખા શરીરે દાઝી ગયા છે એ જ ભાઈ ને ? \"વોચમેને પૂછ્યું. \n\n\"હા એ જ \"સંજયે કહ્યું. \n\nવૉચમેન સંજયને વોર્ડ નંબર પાંચના દરવાજા સુધી દોરી લાવ્યો. સંજયે જોયું કે રમીલા સ્ટૂલ પર બેઠી હતી. યોગેશ પથારીમાં હતો. તેના શરીર પર ઠેકઠેકાણે દવા-મલમ ચોપડવામા આવ્યાં હતાં. કેટલાક ભાગ ઉપર પાટો બાંધવામાં આવ્યો હતો. ચામડી બળી જવાને કારણે કાળી પડી ગઈ હતી. અલબત તે ભાનમાં હતો. એટલે ધીમેથી વાતો કરી શકતો હતો. \n\nસંજયે યોગેશની આંખોમાં આંખો પરોવી પૂછ્યું, \"શું બીના બની હતી એ તો કહે ? \" \n\n\"પેલા પતિ- પત્નીને છોડાવવા ગયો હતો ત્યારે આમ બન્યું હતું. \"યોગેશે કહ્યું. \n\n\" ભગવાનનો પા'ડ માન આંખો બચી જવા પામી ! બહુ ચિંતા કરતો નહી. ભગવાન ઉપર ભરોસો રાખજે. બધું સારું થઈ જશે !\" દિલાસો આપતાં સંજયે કહ્યું. \n\n\"હું તો એમને દર વખતે ના જ પાડ્યા કરતી હતી કે એ ધણી ધણિયાણીના કકળાટમાં પડશો નહીં પણ મારું કહ્યું માન્યું નહીં ને આ ઉપાધિ નોતરી ! \"રમીલાએ બળાપો કાઢ્યો.\n\n\"ખર્ચાનુંં કેવુંક છે ? પેલા લોકો ખર્ચો આપશે ને ? \"સંજય રમીલાને પૂછવા લાગ્યો. \n\n\"એ શું ખર્ચો આપવાના ! ગઈકાલે જ હુ એમના ઘેર ગઈ હતી. મદદ કરવા અંગેની વાત મૂકી તો તરત જ હાથ ઊંચા કરી દીધા ! \"રમીલા બોલી. \n\n\"કહ્યું શું એ લોકોએ ? \" સંજયે પૂછ્યું. \n\n\"એ લોકોએ એવું કહ્યું કે અમારા ઝગડામાં વચ્ચે પડવાનુંં એમને કોણે કહ્યું હતું ? \"રમીલા કહેવા લાગી. \n\nથોડીવાર બાદ એણે ઉમેર્યું, \"એક લાખ જેટલો ખર્ચ આવશે.\" \n\nદોસ્તીના નાતે સંજયને બસો- પાંચસો રૂપિયા મદદ કરવાની ઈચ્છા થઈ આવી. પરંતુ એ પછી તેને વિચાર આવ્યો કે , \"આટલા રૂપિયાથી શું થવાનુંં છે !\" તેણે મદદ કરવાનો વિચાર માંડી વાળ્યો. ત્યારબાદ તેણે ત્યાંથી રજા લીધી. અને ઘેર આવવા રવાના થયો. \n\nએ દિવસે રાત્રે એણે સુધાને સઘળી વાત જણાવી. વાતોમાં ને વાતોમાં ઘણો સમય પસાર થઈ ગયો. \n\n\"પેલા લોકોએ થોડી મદદ તો કરવી જોઈએ ને ? \"સુધા સામે જોઈને સંજય કહેવા લાગ્યો. \n\nસંજયની વાત સાંભળી સુધા કહેવા લાગી, \"પણ તેઓ એમને છોડાવવા જ શું કામ ગયા હતા ? પોતાનુંં સંભાળીને બેસી રહ્યા હોત તો આવી હાલત ન થાત ! અને હવે સૂઈ જાવ. મોડું ઊઠાશે તો નોકરી પર જવાનુંં પણ મોડું થશે. \" \n\nસુધાના મોંએ મોડું થવાની વાત આવી એટલે સંજયને યોગેશની ફેક્ટરી પર મોડા આવવાની વાત યાદ આવી. તેના ચહેરા પર સ્મિત રેલાઈ રહ્યું.",
      "duration": "9 mins",
      "category": "Abstract"
    },
    {
      "id": 34,
      "title": "સંસ્કાર",
      "story_name": "    \"ઘરનું સાચું ઘરેણું એટલે તે ઘરની દીકરી,\n\n    અને દીકરીનું સાચું ઘરેણું એટલે તેના સંસ્કાર. \"\n\n    દીકરી શબ્દના સ્મરણ સાથે જ જાણે ઘરનું ખિલખિલાટ ભર્યું આનંદમય અને ખુશીઓથી છલોછલ ભરેલો એક સુખી પરિવાર નજરે ચડી જાય. દીકરી એટલે બાપનો શ્વાસ, દીકરી એટલે માં નો પડછાયો, અરે દીકરી એટલે દેવી લક્ષ્મી. પિતા શ્રીમંત હોય કે પછી ગરીબ પણ એની દીકરી માટે એ\u200C રાજા જ હોય છે એની દીકરીને એ પહેલેથી જ રાજકુમારીની જેમ આભુષણોથી સુસજ્જ રાખે છે. દીકરી પરણીયે હોય ને એને પગમાં ઝાંઝર પહેરાવે થોડી મોટી થાય ત્યાં કાનમાં બુટ્ટી, નાકમાં નથણી, ડોક માં હાર એમ જાણે સાક્ષાત દેવી લક્ષ્મી. પરંતુ આ એના બાહ્ય દેખાવને સાથે એનું સાચું ઘરેણું એના સંસ્કાર કે જે એના વ્યવહારથી સ્પષ્ટ થાય છે એની વાણીમાં એની ઝલક મળે છે. ક્યારેક આ જ સંસ્કારની ઓડમાં એને એના સ્વપ્ન પણ છૂપાવી દેવા પડે છે. જેવી દીકરી યુવાવસ્થા સુધી પહોંચે કે એની બોલવાની ઢબ, એના વ્યવહાર, એના મોજ શોખ, એનો ગમો અણગમો બધું જ જાણે સંસ્કારનાં ત્રાજવે તોલાય છે, ક્યારેક આ ત્રાજવું એટલું ભારે બની જાય છે કે એની ત્યાં સુધી ની બધી જ મહેનત, બધા જ સ્વપ્ન પણ એનું પલડું ભારે નથી કરી શકતા અને એ એના રુધિરિવાજ કે માન્યતાઓને સંસ્કાર રૂપી ઘરેણું માની પહેરી લે છે. ક્યારેક મનમાં મૂંઝાય છે તો ક્યારેક લડવા કે ઘરેણાં ને છોડવા પણ તૈયાર થઈ જાય છે પરંતુ છેવટે એને એ જ ઘરેણાં પહેરીને મરણોત્તર જીવવું પડે છે.\n\n    આટલી વાત કરતા અહીં મને મારી ખુબ નજીકની સહેલી મહેકની વાત યાદ આવી ગઈ. વધુમાં જણાવું તો મહેક સ્વભાવે શીતળ, દેખાવે સુંદર, નમણી આંખો, ભરાવદાર ચહેરો, કાળા ઘૂંઘરાળા વાળ, ૫. ૧\"ની ઊંચાઈ અને એના સ્વભાવ પ્રમાણે એનો પ્રિય કલર સફેદ, એમાં તો ખરેખર પરી જાણો. એટલું નહિ અભ્યાસમાં પણ રુચિ હોવાથી ક્લાસમાં પણ ફર્સ્ટ રહેતી. એને બીજી પ્રવૃત્તિમાં પણ એટલો જ ઉત્સાહ. મહેકનું પ્રતિભાશાળી વ્યક્તિવ્ય પહેલી જ મુલાકાતમાં સામેવાળાને જાણે નિસ્તેજ બનાવી દેતી. પરંતુ, મહેક પર જવાબદારી પણ હતી એના સંસ્કાર ઘરેણાંની. વાસ્તવમાં તો સંસ્કાર વ્યક્તિત્વને નિખારે છે એમાં કોઈ જ શંકાને સ્થાન નથી બીજા શબ્દોમાં કહું તો મહેકનું પ્રતિભાશાળી વ્યક્તિવ્ય કદાચ એના સંસ્કાર ને લીધે જ હતું.\n\n    મહેક એક સામાન્ય પરિવારની દીકરી. પણ એનો પરિવાર સંસ્કારને માનથી ભરેલો. મહેકને પણ પહેલેથી જ સારા સંસ્કરોનું જ્ઞાન મળેલું, મોટા ને માનથી નાના ને પ્રેમથી બોલવું, બીજાની મદદ કરવી, હંમેશા ઘરના સભ્યોની વાત સાંભળવી અને એને અનુસરવું, મહેક એના ઘરમાં પણ સૌની લાડકવાયી અને ખૂબ લાડકોડથી ઉછરેલી દીકરી. એના પપ્પા એક સામાન્ય નોકરી કરતા હોવાથી ઘરની આર્થિક પરિસથિતિ પણ સામન્ય હતી એ છતાં નાનપણથી એના બધા જ સ્વપ્નો પૂરા થયેલા એ હંમેશા ઈશ્વરનો આભાર માનતી કે એને જગતના શ્રેષ્ઠ માતાપિતા મળ્યા છે એના માતા એના માટે માં કરતા મિત્ર પહેલા. જોતજોતંમાં મહેક સ્કુલનો અભ્યાસ પૂરો કર્યો. અને ધો. -૧૨ સાયન્સ પાસ કર્યું. એ પછી આગળના અભ્યાસ માટે એને ઘર છોડી હોસ્ટેલમાં જવાનું થયું અત્યાર સુધી માત્ર ઘરની થઈને રહેલી દીકરી હવે શહેરમાં જવા માટે તૈયાર થઈ ગઈ. મહેકને એના શાંત સ્વભાવને લઈને સ્કૂલમાં બીજી બે જ મિત્રો હતી. હવે એને દુનિયામાં જવાની શરૂઆત કરી હતી એમ કહું તો પણ કઈ ખોટું નથી કેમ કે અત્યાર સુધી એની દુનિયા માત્ર એનો અભ્યાસ અને એનો પરિવાર, જોકે પરિવાર તરફથી પૂરતો સ્નેહ અને સાથ મલતોહોવાથી એને ક્યારેય મિત્રોની ખોટ વર્તાતી ન્હોતી. મહેકને ૧૨સાયન્સમાં સારા માર્ક્સ મળ્યા હોવાથી એને મેડિકલ કોલેજમાં એડમિશન મળી ગયું હતું જોકે એનું જ એક સ્વપ્ન ડોક્ટર બનવાનું હવે સાર્થક થવા જઈ રહ્યું હતું તેથી એ ને ઘર છોડવાની દુઃખ એટલું ન્હોતું પણ હોસ્ટેલમાં કોલેજમાં બધાની સાથે સેટ થવાની ચિંતા જરૂર હતી. મહેક એના સંસ્કારરૂપી ઘરેણાં સાથે કોલેજમાં આવી પહોંચી, એના સરળ સ્વભાવ અને ઉદાર વ્યક્તિત્વના લીધે તેમજ અભ્યાસમાં પણ સારી હોવાથી એને કોલેજમાં પણ સારું સ્થાન બનાવી દીધું.  \n\n    આ તરૂણા ઉંમરે સહજરીતે વિજાતીય આકર્ષણ લગભગ બધાને થતું જ હોય છે, આમ છતાં મહેકે એના મનને માત્ર એના સ્વપ્નમાં જ રચ્યું રાખ્યું અને એને પોતાની અભ્યાસ ચાલુ રાખ્યો. તે દરમિયાન એનાજ ક્લાસનો એક છોકરો જે એના કોલેજ નો પ્રથમ મિત્ર હતો કોલેજના પ્રથમ દિવસે મુલાકાત થઈ અને બંને અભ્યાસમાં સારા હતા બંનેના વિચારો પણ મળતા, જ્યારે જ્યારે મહેક ઘરને યાદ કરતી કે બીજા કોઈપણ કારણે દુઃખી થાય તો તરતજ એને પોતાનાપણું આપતો. એ મહેક કરતા ૨વર્ષ મોટો હતો અને સમજુ પણ. મહેક એનામાં પોતાના પિતાની છબી જોતી, અને એમાં કંઈ ખોટું નહોતું કેમ કે મહેક જ્યારે ઘરે હતી ત્યારે એના પિતા એનું ધ્યાન રાખતા એના એ મિત્ર પણ એનું ધ્યાન રાખતો, મહેક હોસ્ટેલમાં રહેતી તો એને બધી વસ્તુ પહોંચાડી જતો અરે... ક્યારેક એ મહેક માટે એના ઘરેથી ટિફિન પણ લઈ આવતો. હવે.. મહેક ને મમ્મી ની સાથે એક બીજો ગાઢ મિત્ર મળી ગયો એનું નામ હતું રાજ. રાજ પણ દેખાવે સારો, શરૂઆતમાં એના વાળ થોડા લાંબા રાખતો પછી મહેકના કહેવાથી એને વાળ ટૂંકા કરવી દીધેલા રાજ મહેક ની પસંદ નાપસંદ બધું જાણતો એને હવે પોતાની પણ પસંદ મહેક જ હતી. પરંતુ એ મહેકના સ્વભાવને જાણતો એને એની સારી મિત્રથી દૂર થઈ જવાના ભયથી એને ક્યારેય કોલેજમાં કહ્યું ન્હોતું, મહેક સિવાય બધાયે એમના સંબંધને નામ આપીજ દીધેલું. જોતજોતામાં બંને MBBS ના છેલ્લા વર્ષમાં પહોંચી ગયા. બંનેની મિત્રતા હવે પ્રેમમાં પરિણમ્યો. પરંતુ આજે પણ રાજ મહેક નારાજ ના થઈ જાય એનું પૂરી તકેદારી રાખતો. હવે તો રાજ જાણે મહેકની આદત જ બની ગયેલો પહેલા મહેક નાની મોટી વાતો મમ્મી જોડે કરતી એ હવે રાજ જોડે કરતી. એવામાં એક દિવસે મહેકની રૂમમાં રહેતી એની મિત્રોએ એને મજાકમાં જ કહી દીધું કે રાજ તેને ખૂબ ચાહે છે, એ વાત સાંભળી મહેક ત્યાંથી ચાલી ગઈ પરંતુ રૂમમાં આવીને મનમાં એ ખૂબ ખુશ થઈ. આ બાજુ રાજના મિત્રોએ પણ રાજને મહેકને પોતાના દિલનીવાત જણાવવા કહ્યું. બીજા દિવસે જ્યારે મહેક અને રાજ મળ્યા તો બંને લાયબ્રેરીમાં વાત કરવી શરૂઆત કરી અહીંં જ એ પ્રથમવાર પણ મળેલા. રાજ ની હિંમત નહોતી મહેકને પોતાના દિલની વાત જણાવવાની એને પોતાની એક બુકમાં એક કાગળ મૂકીને મહેકને આપી. જોકે રાજના વર્તનમાં એના શબ્દોની ગડમથલમાં મહેક સમજી ગઈ કે એને કંઇક કહેવું છે, અને મહેક પણ એના શબ્દો સાંભળવા આતુર હતી. પછી બંને સાથે જમ્યા અને દરરોજની જેમ છૂટા પડ્યા. મહેકે હોસ્ટેલમાં જઈ પેલો કાગળ વાંચ્યો, અને એમાં રાજના શબ્દો કે જે એ કહી ના શક્યો, પરંતુ આજે એ બધું જ મહેકે એની આંખોમાં વાંચી લીધું હતું. હવે, એને કાગળ વાંચવાની શરૂઆત કરી તો એમાં રાજે લખ્યું હતું કે,\n\n    \"હું અહીં મારી મનની વાત જણાવું છું, મારે માટે તું એક મિત્ર છે તો મારે તને મારા મનની વાત તો કહેવી જ રહી, હું આપણી કોલેજની એક છોકરીને પ્રેમ કરું છું અને તું એને બરાબર ઓળખે છે. હું આખો દિવસ એની સાથે જ રહું છું કોલેજ ના પ્રથમ દિવસથી હું એને ઓળખું છું એ સ્વભાવે શીતળ છે પરંતુ એટલીજ સંવેદનશીલ પણ. એનું નામ મહેક છે પરંતુ, એ મારાથી નારાજ ના થઈ જાય એટલે આ બધું હું તને જણાવું છું કેમ કે તું મારી ખાસ મિત્ર છે. \" \n\n    પ્રેમપત્ર માં પણ પોતાની મિત્રતાને અડીખમ રાખીને મહેકને પોતાની દિલની વાત જણાવી. મહેકે આ વાંચીને નચિઉઠી એને તો રાજને પોતાનું સર્વસ્વ માની લીધું. બીજા દિવસે એજ કાગળમાં નીચે મહેકે \"એ છોકરી તારા માટે યોગ્ય જ છે\" એવું લખી એ બુક રાજને પરત કરી. રાજ મહેકના જવાબ માટે ખૂબજ આતુર હતો, અને એટલો ડર પણ. એના મનમાં કેટલાય સવાલો હતા કે, શું મહેકે કાગળ વાંચ્યો હશે ??શું મહેક એનો જવાબ આપશે? અને શું આપશે?? શું એ એની મિત્રતાને ગુમાવી દેશે??.....  આજે રાજ મહેકની રાહ જોતો બેઠો હતો ત્યાજ મહેકે એને એની બુક પાછી આપી, થોડીવાર બંને એકબીજાની સામે જોઈ રહ્યા આજે જાણે એમને કોલેજના ૫ વર્ષની વાતો બધીજ એક મિનિટમાં કરી દીધી. રાજે ધીમેથી બુકમાં જોયું તો એ કાગળ એમ જ હતો એને લાગ્યું કે કદાચ મહેકે વાંચ્યું નહિ હોય, એમ વિચારી એણે કાગળ લઈ લીધો ને એને ફેકવાજ જતો હતો ત્યાં જ એની નજર પડી મહેક ના લખેલા શબ્દો પર. રાજે જાણે આજે આખી દુનિયા જિતિલિધી હોય એમ એની છાતી ફુલાય ગઈ. ત્યાજ રાજની આંખો મહેક પર પડી મહેકે નજર ઝુકાવી લીધી જાણે કે રાજના બધા પ્રશ્નોનો જવાબ માં મહેકે એક પલક ઝુકાવીને સમર્થતા આપી દીધી હતી. અને હવે બંને વચ્ચે એક નવા સંબંધની શરૂઆત થઈ. રાજ મહેક પર અથાક પ્રેમ વરસાવતો અને મહેક રાજના પ્રેમમાં ભીંજાઈ જતી. મહેક રાજના ઘરે પણ જઈ આવી એના ઘરમાં રાજ ના માતા પિતા જ હતા. એ પણ હવે મહેકને દીકરીની જેમ રાખતા. હવે છેલ્લા વર્ષના ૨દિવસ બાકી હતા મહેક એની હોસ્ટેલમાં બેઠા બેઠા રાજના વિચારોમાં હતી ત્યાં જ એનો ફોન રણક્યો એને જોયું તો એની મમ્મીનો હતો એને ફોન પર વાતકરવાની શરૂ કરી એના મમ્મીએ એના અવાજમાં રહેલ ખુશી ને પારખી ગયા અને મહેકને પૂછ્યું તો મહેકે મમ્મીને રાજ વિશે જણાવ્યું, જોકે એની મિત્રતા વિશેતો જાણતા હતા પરંતુ મહેકે આજે કહ્યું કે એને રાજ પસંદ છે એની મમ્મી એની ખુશી જોઈને કઈ કહી ના શક્યા ત્યારે પરંતુ એમને જાણે એ વાત જ સાંભળી ના હોય એમ મહેક ને બીજી વાતો કરી. મહેકને થોડું અજુગતું લાગ્યું પણ એને કંઈ ધ્યાન ન આપ્યું. મહેક અને રાજે એક જ હોસ્પિટલમાં જોડે નોકરી કરવાનું નક્કી કરેલું અને પછી મહેક ઘરે આવી.\n\n    ઘરે આવતા જ એ ઘરની રીતોથી અવગત હતી તેમ જ વર્તતી. મહેક હવે પહેલા જેટલી શાંત ન્હોતી, એને જાણે રાજની સંગતે રંગી દીધી હતી. એના પપ્પાએ અમસ્તાં જ મહેકના વખાણ કરતા પૂછી લીધેલું તો મહેકે રાજની વાત કહેવી શરૂ કરી દીધી પરંતુ ત્યાં જ એના મમ્મીએ એને રોકી દીધી અને બીજા કામમાં મોકલી દીધી. હવે મહેકે એના પપ્પા સાથે જ રાજની વાત કહેવી નક્કી કર્યું. અને એ જ સાંજે એના પપ્પા મહેક માટે પોતાના ઘરની નજીકની હોસ્પિટલમાં નોકરી માટેની ઑફર લઈ આવ્યા અને એની સાથે જ એના પપ્પાએ એને જણાવ્યું કે મારી દીકરી મારા ઘરનું આભૂષણ છે. ત્યાં જ એના પોતાના ઘરેણું પણ યાદ આવી ગયું. મહેકે પપ્પાની વાતનો આદર કર્યો એને તો પણ મનની વાત કહેવી શરૂ કરી ત્યાજ એના પપ્પાએ એને સમજાવ્યું કે બેટા, તું મારી દીકરી છે પણ સાથે તું મારું નામ, મારું માન, મારું ગૌરવ છે, તું જ મારી સંપતિ છે ને તું જ આ ઘરનું સાચું ઘરેણું પણ ત્યાં જ એની મમ્મીએ પણ સાર પૂરાવ્યો અને કહ્યું કે તું મારી પડછાઈ છે, અને તારું વર્તન વાણી એજ અમારા તને આપેલા સંસ્કાર, અને હવે અમારી લાજ તારે રાખવાની છે. મહેકને ઓચિંતી ઉદભવેલી આ પરિસ્થિતિની કઈ ખ્યાલ ના આવ્યો એને ફરીથી એના મમ્મી તરફ જોયું એના મમ્મીએ તેને હવે જોડે બેસીને ફરીથી વાત કરવી શરૂ કરી હવે એના મમ્મી ને પણ કદાચ ગોળગોળ વાત કરવી ફાવી નહિ હોય તો એમને પણ મહેકને સીધું જણાવવું યોગ્ય લાગ્યું, એમને કહ્યું કે રાજ ફક્ત મિત્ર સુધી જ સીમિત છે કેમ કે એ આપણા સમાજમાં નથી. ત્યાં જ હવે મહેકને પપ્પાના બધા શબ્દો વાગોળવા માંડ્યા એમનું માન, નામ, લાજ, અને સંસ્કાર. અને આ બધાની સામે રાજનો પ્રેમ. હવે મહેક માટે પણ રાજનો પ્રેમ સમાજ એને સંસ્કાર ના તોલે માપાઈ રહ્યો હતો. છેલ્લી મુલાકાતે રાજ સાથે કરેલી વાતો એને પાછા આવવાની અને સાથે નોકરી કરવાના આપેલા વચન બધું જ એક પળમાં મિથ્યા બની ગયું. ત્યાં જ અચાનક ફોનની રીંગ વાગી જોયું તો રાજનો ફોન મહેકે બેઘડી વિચાર કર્યો પરંતુ એને રાજ ના કાગળમાં લખેલા શબ્દો યાદ આવ્યાં કે તું મિત્ર તો છે, એ વિચારની સાથે મહેકે રાજને ઘરમાં બનેલી બધી વાત જણાવી રાજ ખરેખર સમજું હતો અને મહેકને સાચા હૃદયથી ચાહતો હતો એને મહેકે ધીરજ રાખવા કહ્યું મહેકને પણ રાજની વાત સાચી લાગી એને પણ સમય ને સમય આપવાનું નક્કી કર્યું. ૧ વર્ષ જેવો સમય વ્યતીત થયો મહેકે એ દરમિયાન પપ્પાએ જણાવેલી હોસ્પિટલમાં સારવાર આપવાની શરૂ કરેલી. હવે મહેક માટે લગ્ન ની વાતો થવા માંડી મહેકે વિચાર્યું કે ફરીથી એકવાર રાજની વાત પર પ્રયત્ન કરી શકાય એને ફરીથી પપ્પા સામે રાજને યાદ કર્યો પરંતું એને કોઈ જ જવાબ ના મળ્યો એના પપ્પાએ પણ વાત ટાળી દીધી. એના મમ્મીએ મહેકને ફરીથી સમજાવવાનું ચાલુ કર્યું એમના સંવાદની વચ્ચે એના પપ્પાએ પણ કહ્યું કે મારી દીકરી એમને નિરાશ નહિ કરે, અને મહેક કેવી રીતે નિરાશ કરી શકે?? મહેકની ખુશી માટે મહેકના ડોક્ટર બનવાના સ્વપ્ન માટે એના પપ્પાએ એમનું સર્વસ્વ આપી દીધું હતું એમના ઘરના ખર્ચ માટે એની મમ્મીએ પણ કામ શરૂ કર્યું હતું, અને જન્મ થી લઈને આજ સુધી એને એક પણ વાર નિરાશ ના થવા દેનાર મા બાપ ને એ કેવી રીતે આજે નિરાશ કરી શકે?? આવા અસંખ્ય વિચારોથી એનું મન ગેરાઈ ગયું ત્યાં જ એના ફોનની રીંગ વાગી અને એને રાજ નો પ્રેમ પણ ઓગાળવા લાગ્યો. આજે એને રાજ સાથે વાત કરવાની પણ હિંમત નહોતી.\n\n    રાજ એક ડોક્ટર, દેખાવે સારો, સ્વભાવે સારો સમજુ અને મહેકને સાચા હૃદયથી પ્રેમ કરતો અને એની મિત્રતા પણ એટલી જ સાચી હતી. આ બધું જ હોવા છતાં એકમાત્ર સમાજ ની ભિન્નતાને કારણે રાજનો પવિત્ર પ્રેમ પણ મહેક ના સંસ્કાર ના ત્રાજવે તોલાવા લાગ્યો.\n\n    મહેક પણ પહેલીથી સંસ્કારી છોકરી. જેને પોતાની એક પણ ઈચ્છા અધૂરી ના રાખી હોય એવા શ્રેષ્ઠ માતાપિતાની ઇચ્છા એ કેવીરીતે અધૂરી રાખી શકે? એને ખબર હતી કે રાજનો પ્રેમ સાચો છે એને તો એ પણ ખબર હતી કે કદાચ હવે રાજની જેટલો પ્રેમ એને કોઈ નહિ આપે. પરંતુ જે માબાપ મહેકના અસ્તિત્વ માટે જવાબદાર છે એમના પ્રેમ અને એમના સંસ્કાર આગળ રાજનો પ્રેમ નિસ્તેજ બની ગયો. મહેકે પોતાના સમાજમાં પોતાના મા બાપ ની ઈચ્છા સાથે લગ્ન કરી લીધાં. આમ સમાજની ભિન્નતા, જાતિવાદ ની નજરે સંસ્કાર નામની ચુંદડી ઓઢી લીધી મહેકને મા બાપ અને રાજના પ્રેમમાંથી કોઈ એક નો પ્રેમ સ્વીકારવો પડ્યો અને આખરે એના સંસ્કાર જીતી ગયા.",
      "duration": "10 mins",
      "category": "Abstract"
    },
    {
      "id": 35,
      "title": "બળેલી ખીચડી",
      "story_name": "\"અરુ, એક વ્હીસલ વાગે એટલે ગેસ બંધ કરી દેજે.\" બોલીને ઝડપથી ઘરની બહાર નીકળી ગઈ. સોસાયટીનાં નાકે ઊભેલી શાકભાજીની લારીમાંથી શાક લઈને ઘરમાં પ્રવેશી.\n\nખીચડી બળવાની ગંધ આવતાં જ દોડીને ગેસ બંધ કર્યો. ઝડપથી ગેસ પરથી કુકર ઉતારીને પાણી રેડતાં છમકારો થયો. થોડીક જ વારમાં પાણી વરાળ બનીને ઉડી ગયું. જ્યાં સુધી કુકર ઠંડુ ના પડ્યું ત્યાં સુધી પાણી રેડતી રહી. કુકર ખોલીને ઉપર-ઉપરથી સાચવીને ખીચડી કાઢી લીધી. \"વધારે નથી બળી\" બોલીને કુકરનાં તળિયે, ખીચડી સુધી ભાતિયાને પહોંચાડ્યુ. સાધારણ પોપડી હશે. એવી પોપડી માટે તો અમે ભાઈ-બહેન કેટલું લડતાં. અમને બધાંને એ બહુ ભાવતી. ભાતિયાને સહેજ તળિયે ઘસીને ખીચડી બહાર કાઢી. બીજી ખીચડી ઉપર મૂકતાં જ ભાતિયા પર ચોંટેલી બળેલી-કાળી ખીચડી જોતાં જ ચમકી. નાક સાથે આંખોએ પણ આવી ખીચડી માટે જાકારો આપતાં, બધી ખીચડીમાં બળેલાંની વાસ ના ભરાઈ જાય એ હેતુથી ઝડપથી બળેલી ખીચડી બહાર કાઢી નાંખી. \"આમાં બળેલાંની વાસ આવશે તો યશેસ ખાશે જ નહિ.\" તે બબડી.\n\n\"ઉપર-ઉપરથી જ લઈ લેવી હતી ને પોપડાં ઉખાડવાની શી જરુર હતી? પાછળ ઊભેલી અરુ બોલી.\"\n\nવાક્ય સાંભળતાં જ ચમકી. ગઈકાલે રાત્રે એને સુયશને પોતાની જૂની વાતો વાગોળતી વખતે પોતાનાં જૂનાં પ્રેમ વિશે પણ કહી દીધું. તે વખતે તો સુયશ કંઈ ના બોલ્યો, પણ આજે સવારે \"બહુ ઉતાવળમાં છું. ચા-નાસ્તો બહાર જ કરી લઈશ.\" બોલીને એની સામે નજર મેળવ્યાં વગર જ ઘરની બહાર નીકળી ગયો હતો.\n\n\"અરુ બેટા, પપ્પાને ફોન કરતો જમવા આવે છે કે ટિફીન મોકલી આપું.\"\n\n\"મમ્મી, પપ્પા કહે છે, મીટીંગમાં છે, એટલે આજે જમવાનો સમય નહિ મળે. મીટીંગમાં બધાં સાથે નાસ્તો કરી લેશે. કામ વધારે છે, તેથી સાંજે પણ કદાચ આવતાં મોડું થશે. એમનું જમવાનું ઢાકી દેજે, ને તું સૂઈ જજે, રાહ ના જોતી.\"\n\n \"પોપડાં ઉખાડવાની શી જરૂર હતી ?\" થોડીક વાર પહેલાં કહેલું અરુનું વાક્ય યાદ આવ્યું ને ધબ્બ કરતી સોફા પર પટકાઈ.\n\n",
      "duration": "2 mins",
      "category": "Abstract"
    },
    {
      "id": 36,
      "title": "બીજા ચોથા શનિવારની વાર્તા",
      "story_name": "પૂરો સપ્તાહ કામકાજમાં વિતાવ્યા પછી રણની મીઠી વીરડી જેવો રવિ આવતો જણાય. કર્મચારી આલમમાં જાણે તહેવાર હોય એવી ઉત્કંઠા ઉભી થાય. જો તેમાંય ઇવન એટલે કે બીજોને ચોથો શનિવાર આવી જાય એટલે જાણે ઘર ભણી દોટ શરૂ થઈ જાય! મને યાદ નથી કે કોની પ્રેરણાથી બીજો ચોથો શનિવાર રજા પદ પામ્યો હશે પરંતુ રજાના ચાર્ટમાં રાજાશાહી ભોગવતો હોય તો આજ ઇવન સેટરડે!\n\nના જાણે કેટ કેટલા રહસ્યો છુપાઈને બેઠો છે આ શનિવાર! કર્મચારી પરણિત હોય તો ઘર પરિવારની મુલાકાત બને, પંદર દિવસ થઈ રાહ જોતા સ્વજનો, પેલી સોસાયટીમાં રહેતી પંચાત મંડળી, રાત્રે ગલ્લે મળતી મસાલા ટોળી, ને આપના પગાર પર પાર્ટીઓ નિર્ભર રાખતી અપડી બેરોજગાર મિત્ર ટોળી કે જે ભલે કમાતા હોય તોય તેમને મન સરકારી નોકરી સિવાયની તમામ નોકરી મજૂરી જ! પેલો બજાર વાળો પાણીપુરી વાળો, ને કદાચ જો ઓળખતો હોય તો પેલી મુવીની ટિકિટબારી પર બેસતો કલ્લુભાઈ !\n\n'ને તમે બેચલર હોઉં તો !' ને જો નાની ઉંમરે નોકરી ચડ્યા હોઉં તો દર ઇવન સેટરડે બીજા દિવસ માટે તમને માનસિક રીતે એક યુદ્ધ માટે તૈયાર કરવા ઘરના સૌ સેનાપતિઓ રાહ જોતા બેઠા હોય ! યુદ્ધ એટલે છોકરી જોવા જવાનું, રમણે ચડવાનું, ઇન્ટરવ્યૂ આપવાને લેવાની સાઈમ્લટેનિયસ પ્રક્રિયા ! ને પછીનો દિવસ ઇન્ટરવ્યૂના રિઝલ્ટનો દિવસ ! બધા સેનાપતિઓ યુદ્ધનું રિઝલ્ટ જાણવા ઉત્સુક હોય ને ધાર્યું પરિણામના મળતા સેના પરાજય માટેના દોષીઓ શોધે !\n\nઆખરે થાકેલો યોદ્ધા રાત્રે મિત્રો ભેળો ગોષ્ઠિ કરવા બેસે એની નાની મોટી બહાદુરીયો ને પોતાને ત્યાં કેટલા મજા છે નોકરી માં એવી ડંફાસો મારતો હોય એવા માં જે જીગરી બેઠો હોય એ મન માં મરકતો હોય !! એ બધી વાતો જાણતો હોય તે છતાંય બધું સાંભળી લે ને એકાંતમાં મળીને કહે ચિંતા ના કર બધું ફાવી જશે ઠીક થઈ જશે !\n\nરાત્રે ઘરે પાછો ફરેલો યોદ્ધા સૂતો હોય ત્યારે મા બાપ એ સાંભળે નહિ એમ અંદર વાત કરે, \"સાવ દુબળો થઈ ગયો છે, ખાવા પીવાના ઠેકાણા નહિ હોય, પગાર બચાવીને ઘરે આપવાના ચક્કરમાં ના જાણે કેટલી જરૂરિયાતોને અવગણતો હશે! એના શોખ એ સપનામાં જ પુરા કરતો હશે.\"\n\nઆખરે સોમવાર આવે ને ફરી રણભેરી તૈયાર થાય. જો દૂરના જિલ્લામાં નોકરી હોય તો આગલી રાત્રે જ પોતાનું વ્હાલું હોમટાઉન છોડતા ગળગળો થતો હોય. મનમાં એક વાતની ખુશી હોય કે \"આપણી તકલીફો વિશે ઘરમાં કોઈને ખબર ના પડી!\"\n\nસોમવારે ઓફીસ હાજર થાય ત્યારે વિકેન્ડ પેલા પુરા કરેલા ને કદાચ અધૂરા રહેલા કામોની ફાઈલો રાહ જોતી હોય, ને કામમાં જરા વિલંબ કે ભૂલ જણાય ત્યારે ઉપરી અને જે તે ફાઈલના લાભાર્થીની કડવી વાણીના કેટલાક શબ્દો પેલા ઇવન સેટરડેને પણ પડે !\n\n\"આ નવરો શનિવાર આવી જાય છે તે !\"\n\n",
      "duration": "3 mins",
      "category": "Abstract"
    },
    {
      "id": 37,
      "title": "આસ્થાની અભિલાષા",
      "story_name": "ધડામ....એક ઝાટકો લાગ્યો ને ખુરશીના પાયા હલબલી ગયાં. એક ક્ષણ માટે એવો વિચાર આવી ગયો કે ભૂકંપ આવ્યો કે શું ?...પછી ખબર પડી કે બિલ્ડીંગનો એક ભાગ તૂટી પડ્યો છે. ચોતરફ રતાશી ધૂળના ધુમાડાના વાદળ, ચીસાચીસ, નાસભાગ, આક્રંદનું સામ્રાજ્ય ફરી વળ્યું. કાટમાળ, લટકતાં જીવંત ઈલેક્ટ્રિક વાયરોની વચ્ચેથી માર્ગ કાઢતા અમે જીવ બચાવી હેમખેમ બહાર નીકળી ગયાં. રસ્તા પર આવીને જોયું તો અડધું મકાન તૂટી પડયું હતું .જીનીશા હતપ્રત થઈ ગઈ. શું થઈ ગયું ? કાંઈ સમજ ના પડી. 'જાન બચી સો લાખો પાયા'... એમ બબડી ઈશ્વરનો પાડ માની ઘરે આવીને બેઠી અને ભૂતકાળમાં સરી પડી.\n\n\"મમ્મી ..મમ્મી ... જલ્દી બહાર આવ. એક ખુશખબર આપું.\" એવું ઊંચા અવાજે કહ્યું.\n\nમમ્મી હાથ લૂછતી બહાર આવી.\n\n મમ્મી: \"શું છે ..મારી દીકરી..? કેમ આટલી ઊછળે છે ? જરૂર કોઈ લોટરી લાગી છે.\"\n\nજીનીશા: \"હા મમ્મી, લોટરી જ સમજને. મને આજે પેલા તરલામાસી મળ્યા હતા. મેં તેમને આપણે આ શહેરમાં રહેવા આવ્યા તેની જાણ કરી. બહુ ખુશ થયા.\"\n\nપછી મને પૂછ્યું,\" બેટા, તું શું કરે છે ? તારો અભ્યાસ પૂરો થઈ ગયો કે ?\"\n\n મેં કહ્યું: \"હા માસી, ગયા વર્ષે જ મેં  M.A. ફર્સ્ટ ક્લાસ કર્યું.\" \n\n \"હવે તું શું કરે છે ? \"તેમણે પૂછ્યું.\n\n મેં કહ્યું : \"અહીં નૂતન વિધાલયમાં શિક્ષિકાની જોબ મળી ગઈ છે. મારા મનગમતા ક્ષેત્રમાં પગ માંડી દીધા છે. અને માસી ...કોઈને ટ્યુશન રાખવા હોય તો કહેજો ને. નવરાશના સમયમાં થોડી વધુ આવક રળી શકાય.\"\n\nતરલા માસી કહે \"મારી સુનીતા કાલે જ મને તેની દીકરી પ્રાચી માટે આ જ વાત કરતી હતી. હું તને એમનો નંબર આપું છું. તું એનો આજે જ સંપર્ક કરજે...!\"\n\n\"અને મમ્મી ..હું હમણાં ત્યાં જ જઈ આવી. ટ્યુશનનું પાકું થઈ ગયું .\"\n\nનવા નવા શહેરમાં આવેલા પારેખ પરિવારને હમણાં થોડી આર્થિક સંકડામણ ઊભી થઈ હતી. જીનીશા મોટી ને દિશા નાની એમ બે દીકરીઓ. દીશા પ્રાઈવેટ કંપનીમાં જોબ કરતી હતી. તે જોબ છૂટી ગઈ હતી. પપ્પા સુનિલ રિટાયર્ડ ઓફિસર હતા. પરિવારના ભરણપોષણનો ભાર જીનીશાના ખભે આવી ગયો હતો. ટ્યુશન મળતાં થોડી રાહતની આવક થઈ હતી.\n\nપ્રાચીનું ટ્યુશન કરવાનું જીનીશાને બહુ ગમતું. તે હોંશિયાર પણ હતી. એકવાર સમજાવેલું તરત જ તેના મગજમાં ઊતરી જતું. તેના ઘરે આસ્થા નામની એક ૧૦.. ૧૧ વર્ષની એક ફ્રેન્ડ આવતી. તે ઘણીવાર જીનીશા સાથે વાતો કરતી. સરળ, નિર્દોષ, માસૂમ કળી જેવી, ગોળમટોળ ચહેરો, મોટી આંખો, કાળા ભમ્મર લાંબા વાળ, સદાય હસતી..તેની વાતો પણ કાલ્પનિક લાગે, પણ સાંભળવાની મજા આવતી. તેની સાથે ઘનિષ્ઠતા બંધાઈ ગઈ. જીનીશાનો સ્વભાવ જ એવો કે કોઈ પણ ઉંમરની વ્યકિત સાથે ઘરોબો કેળવી લઈ ફ્રેન્ડ શીપ કરી ઘનિષ્ઠ સંબંધ જાળવતી.\n\n મહિનો માસ પસાર થયો. એક દિવસ જીનીશાએ આસ્થાને કહ્યું, \"તારી મમ્મીને કહેજે, કોઈને મારું ટ્યુશન રાખવું હોય તો .\"\n\nઆસ્થા બોલી ,\"હા જરૂર કહીશ. હું તો નીચેના ફલેટમાં ગૃપ ટ્યુશનમાં જાઉં છું. પણ મારી નાની બહેન હજી કે.જી. માં છે. એમનું ટ્યુશન રાખવા હું મમ્મી ને વાત કરીશ. \"\n\nઆવડી અમથી નાદાન છોકરીનો કેટલો ઉચ્ચ ઉમદા વિચાર ?..ભલે મને ટ્યુશન ના મળે પણ તેની લાગણી મનને સ્પર્શી ગઈ. બાલસહજ નિર્દોષતાથી છલકાતા સહજ ભાવે બોલાયેલા શબ્દો દિલને સ્પર્શી ગયા.\n\n\"બેટા ક્યાં ખોવાઈ ગઈ.? જો હું તારી માટે ચા લાવી.\" મમ્મીના અવાજથી જીનીશા વર્તમાનમાં પાછી ફરી. તેણે ફ્રેશ થઈને નાસ્તો કર્યો.\n\nઆજે આ બિલ્ડીંગની દુર્ઘટના ઘટી. આસ્થાની સાથે ગ્રુપના બીજા નિર્દોષ બાળકો કાટમાળ હેઠળ દટાઈ ગયાં. તેમને બચાવવાનું કાર્ય યુદ્ધના ધોરણે ચાલતું હતું. માસૂમ બાળકોનું કરુણ રુદન અને બહાર વાલીઓનું હૈયાફાટ આક્રંદ દિલને હચમચાવી દેતું હતું. આસ્થા તેમાં દટાઈને મૃત્યુ પામી.\n\nમારી નજર સમક્ષ તેનો માસૂમ ચહેરો તરવરતો હતો. ગમગીની ભર્યા દિવસો પસાર થતાં ગયાં.\n\nજે પરિવાર બચી ગયા તેઓ બીજે રહેવા જતાં રહ્યાં. આસ્થા-પ્રાચીનો પરિવાર પણ શિફ્ટ થઈ ગયો. પ્રાચીનું ટ્યુશન ચાલુ જ હતું.\n\n આસ્થાએ તેના ઘરે ટ્યુશનની વાત કરી હશે કે નહીં તેની જીનીશાને જાણ ન હતી.\n\nએ વાત તો જીનીશાના માનસમાંથી વિસરાઈ ગઈ. \n\nઈશ્વરનો સંકેત કે જોગાનુજોગ ગણો આસ્થાની બહેનનું ટ્યુશન તેની જ પાસે આવ્યું.\n\nતેમના ઘરે પ્રથમ દિવસે પ્રવેશ કરતાં જ પ્રવેશદ્વારની સામે આસ્થાની એકદમ જીવંત તસવીર રાખી હતી. જાણે હમણાં બોલી ઊઠશે.\n\nઘણીવાર આપણા જીવનમાં અમુક ક્ષણો એવી આવે છે જેમાં ન સમજાય એવી અનુભૂતિ થાય છે. સતત જેનાં વિચારો કરતાં હોઈએ તેની હાજરી નજર સમક્ષ તરવરતી હોય છે.\n\nજીનીશાને ઘણીવાર એવો આભાસ થતો કે આસ્થાનું અસ્તિત્વ આસપાસ જ કયાંક છે. અચાનક તેની નજર સામે અરીસા તરફ ગઈ. તે ચમકી ગઈ. તેની નજર સમક્ષ આસ્થાનું પ્રતિબિંબ તેમાં ઝીલાતું હતું. તેણે પાછળ ફરીને જોયું તો કોઈ ન હતું. તેણે દિલમાં થડકારો અનુભવ્યો.\n\n તેણે વિચાર્યુ, \"આ શું થઈ ગયું છે મને ? મારી આસપાસ મને સતત આસ્થાની હાજરીનો અહેસાસ થાય છે. તેનું સૌમ્ય હાસ્ય કાનમાં મધુર ઘંટડીની જેમ રણકે છે. જાણે કહી રહી છે કે હું જરૂર પાછી આવીશ.\n\n સમય પસાર થતો રહે છે ..તેમના ઘરે પુત્રીનો જન્મ થાય છે. જીનીશાએ કુમળી કળી જેવી બાળકીની આંખોમાં નજર માંડી તો આસ્થાની ઝલક વર્તાઈ.\n\n તેને લાગ્યું, હમણાં બોલી ઊઠશે. \" જોયું ને ટીચર, મેં તમને કહ્યું હતું ને.. મારી બહેનનું ટ્યુશન અપાવીશ.\"\n\nજીનીશાની આંખોમાંથી અશ્રુ વહેવા લાગ્યા.\n\nએક નિર્દોષ બાળકી તેના બોલ પ્રત્યે કેટલી વચનબધ્ધ છે કે જાણે ગયા જનમની વાત રજેરજ તેને યાદ હોય ને આપેલું વચન પૂરું કરવા જ આ જનમ લીધો હોય. તેને આ બાળકીમાં આસ્થાનો જ આભાસ પ્રતિબિંબત થયો.\n\n",
      "duration": "4 mins",
      "category": "Abstract"
    },
    {
      "id": 38,
      "title": "ક્ષણ",
      "story_name": "\" ઓર્ડર, ઓર્ડર ! \" જજની લાકડાની હથોડી ટેબલ પર બે વાર પટકાઈ. કૂતરા બિલાડાની જેમ ઝગડી રહેલા બે કાળા કોટધારી માનવીઓ થોડી ક્ષણો માટે મૌન થયા. ત્યારબાદ એમાના એક માનવીએ ફરીથી પોતાની દલીલબાજી નફ્ફટાઈથી આગળ વધારી. \n\n\" યોર ઓનર. ઈટ્સ એ ક્લિયર કેસ ઓફ મેડિકલ નેગલીજન્સ. ડોક્ટરની તબિયત બિલકુલ સ્વસ્થ હતી. અને જો સ્વસ્થ ન હોત તો તેઓએ ઓપરેશન થિયેટરમાં જવાની જરૂર જ ન હતી. તેઓ એક નિષ્ણાંત હોવાને નાતે તબીબી કાયદાકાનૂનોથી માહિતગાર હોવા જોઈએ. તેઓ સંપૂર્ણ સભાનતા જોડે ઓપરેશન થિયેટરમાં પ્રવેશ્યા હતા. આગળ ગવાહી આપી ગયેલા સ્ટાફે પણ સ્પષ્ટ શબ્દોમાં જણાવ્યું છે કે ડોક્ટર એ દિવસે સંપૂર્ણ સ્વસ્થ હતા. શારીરિક અને માનસિક, બંને સ્તરે. તેથી હું કોર્ટને અપીલ કરું છું કે તેઓ ડોકટર વિરુદ્ધ સખત પગલાં ભરે કે જેથી ભવિષ્યમાં કોઈ પણ ડોક્ટર આવું કાળજીવિહીન, ગેરજીમ્મેદાર વતર્ન કરવા પહેલા સો વાર વિચારે. અને કોઈ પણ માતાપિતાને એ સહન ન કરવું પડે જે મારા ક્લાયન્ટ સહી રહ્યા છે. ઈટઝ એ હાર્ટબ્રેકીંગ લોસ્ટ, માય લોર્ડ ! \"\n\nકાળા કોટધારી માનવીની પીઠ પાછળ ગોઠવાયેલી બેઠકોમાં એક સ્ત્રીએ એ જ ક્ષણે પોતાનું માથું પોતાની પડખે બેઠા પુરુષના ખભે ઢાળી દીધું. મૌન ડૂસકાંઓ જોડે ઉષ્ણ પાણી સ્ત્રીના કાળા કુંડાળાવાળી હતાશ આંખોમાંથી વહી નીકળ્યું. પુરુષે એક હાથ સ્ત્રીના માથે હળવેથી ફેરવ્યો અને બીજા હાથ વડે પોતાની આંખમાંનું ખારું પાણી શોષી લેવા પ્રયાસ કર્યો. ધોળા વાળ ધરાવતા આધેડ જજના નાક ઉપર આવી સરેલા અનુભવી ચશ્માએ એક નજર દૂરની હરોળમાં એકબીજાની સાંત્વના બનેલ દંપતી ઉપર નાખી અને પછી નિર્ણય સંભળાવતા પહેલા બીજા કાળા કોટધારી માનવી તરફ શીઘ્ર કડક ગરદન ફેરવી.\n\n\" તમને કશું કહેવું છે ? \"\n\nઆંખો ઢાળી લાકડાના એક તરફ ઘેરેલા ભાગમાં મૂંગા ઊભેલા ડોક્ટર તરફ બચાવપક્ષના વકીલે એક ઘૃણાસભર નજર ફેંકી. આંખોમાં દાઝ છૂટી આવી. જ્યારથી કેસની શરૂઆત થઈ હતી એ દિવસથી એ આમ જ મૂંગો થઈ ગયો હતો. કોઈ પ્રત્યાઘાત જ આપતો ન હતો. ન હા, ન ના. એક પણ શબ્દ ઉચ્ચાર્યો ન હતો. કદાચ પોતાના હાથે જે થઈ ગયું હતું કે કર્યું હતું એનો શોક લાગ્યો હોવો જોઈએ. હા, કદાચ. પણ એનું મૂંગું થવું પોતાની મુશ્કેલીઓ વધારી રહ્યું હતું. ઈશ્વર પણ તો એને જ જીવાડે જેને જીવવું હોય. પણ જેને આત્મહત્યા જ કરવી હોય... વિચારોને ખંખેરી બચાવપક્ષના વકીલે પોતાનો કાળો કોટ વ્યવસ્થિત કરતા એક અંતિમ વ્યવસાયિક પ્રયાસ અજમાવી જોયો.\n\n\" માય લોર્ડ, હું ડોક્ટર વ્રિજેશ શાહને પૂછપરછ કરવા બોલાવવાની પરવાનગી ઈચ્છું છું. \"\n\n\" પરમિશન ગ્રાન્ટેડ ! \" પોતાનો આખરી નિર્ણય સંભળાવવા તત્પર જજની નજર અકળામણ જોડે પોતાના હાથની કાંડા ઘડિયાળ પર જઈ પડી અને ગરદન નાછૂટકે હામીમાં ધૂણી ઊઠી. અત્યંત પાછળની હરોળમાંથી અગાઉથી તૈયાર રખાયેલો ગવાહ ગવાહીની પૂર્વતૈયારી કરી આવ્યા હોવાનો આત્મવિશ્વાસ સાથે લઈ આરોપીની સામેની દિશામાં ઘેરવામાં આવેલી લાકડાની પેટી જેવા વિસ્તારમાં પ્રવેશ્યો.    \n\n\" ડોક્ટર, શું તમે કોર્ટને જણાવી શકો છો કે એક અત્યંત સ્વસ્થ, તંદુરસ્ત વ્યક્તિ ક્યારે અસ્વસ્થ થઈ શકે ? \"\n\nબચાવપક્ષના વકીલનો પ્રશ્ન નીરસ કેસમાં કોઈ નવો રસ જન્માવશે ખરો એ અંગે શંકા દર્શાવતી જજની અનુભવી દ્રષ્ટિ નાકના ટેરવા પર ટેકાયેલા ચશ્મામાંથી કુતુહલતા જોડે ગવાહી આપવા આવેલા ડોક્ટરને તાકવા લાગી. \n\n\" એક સ્વસ્થ, તંદુરસ્ત વ્યક્તિ ક્યારેક અચાનક અસ્વસ્થ થઈ જાય એ સહજ છે. માનવીનું શરીર એક યાંત્રિક પ્રક્રિયાથી ચાલે છે. જો શરીરનું કોઈ પણ એક અંગ કોઈ ક્ષણે અચાનકથી વિક્ષેપ પામે તો એની અસર આખા શરીર પર વર્તાઈ છે. તેથી જ ક્યારેક આપણને અચાનકથી ચક્કર આવી જાય કે થોડા સમય માટે મગજ શૂન્યાવકાશમાં સરકી પડે કે પછી કોઈ વ્યક્તિ ચાલતો ચાલતો અચાનક બેભાન ઢળી જાય એવા અકસ્માતો આપણે નિહાળીએ છીએ. એ અચાનકથી ક્ષણિક બની જતું હોય છે. દરેક વખતે એ અગાઉથી જાણી શકાય નહીં. વ્યક્તિ અચાનકથી અસ્વસ્થ થઈ શકે, એ વાતમાં બે મત નથી જ. \" સરકારી વકીલના ચહેરા ઉપર આશાની કિરણો ફૂટી નીકળી. જજની નજર ઝીણી બની એક એક શબ્દને ધ્યાનથી સાંભળી રહી હતી. પોતાના કાળા કોટને ઉત્સાહમાં આવેલા ઉભરા જોડે વ્યવસ્થિત કરતા સરકારી વકીલે એક નજર આરોપી તરફ નાખી અને પછી તરત જ એણે ગવાહી માટે આવી ઊભેલા ડોક્ટરની વધુ નજીક સરકી પોતાની દલીલ આગળ ધપાવી. \n\n\" એનો અર્થ એ કે શક્ય છે કે એ દિવસે ઓપરેશન થિયેટરમાં ડોક્ટરની તબિયત અચાનક લથડી અને એમના હાથમાંનું ડિલિવરી પામેલું નવજાત શિશુ હાથમાંથી સરકી ગયું અને ઓન ધ સ્પોટ મરી ગયું. એ એક અકસ્માત હતો. નોટ એ નેગલીજન્સ \"\n\nવકીલના શબ્દોના પ્રત્યાઘાતમાં પાછળ તરફની હરોળમાં ગોઠવાયેલી સ્ત્રીના મોઢામાંથી રુદનની ધાર નિયંત્રણની બહાર વહી ગઈ. પડખે ગોઠવાયેલા પુરુષે ભીની આંખે એ રુદનની ધારને તરત જ નિયંત્રણમાં લેવા સ્ત્રીને પોતાના હૂંફાળા આલિંગનમાં સમાવી લીધી. \n\n\" ઓબ્જેક્શન, માય લોર્ડ ! દંપતીને ન્યાય અપાવવા રોકાયેલો આરોપીપક્ષનો વકીલ તરત જ કાળો કોટ સરખો કરતો અગનજ્વાળા જેવા ચહેરા જોડે બેઠક છોડી ઊભો થઈ ગયો. \n\n\" લાગે છે મારા કાબિલ વકીલ મિત્ર, તર્કની જોડે હૈયું પણ કોર્ટની બહાર છોડી આવ્યા છે. એક નવજાત શિશુ મૃત્યુ પામ્યું છે. જે દેશનું ભવિષ્ય હતું. આવતીકાલ હતી. મોટું થઈને આ બાળક ડોક્ટર, એન્જીનિયર, કલાકાર ખબર નહીં શું બન્યું હોત ? અહીં ફક્ત માતાપિતાએ એક સંતાન નહીં,ભારતમાતાએ પણ એક સંતાન ગુમાવ્યું છે. જો સમાજ આવો નિર્દયી થશે તો આપણી આવતીકાલ સંપૂર્ણ અંધકારમય બનશે. આ બાળકને જો આજે ન્યાય ન મળ્યો તો...\"\n\nદલીલ અને દલીલબાજીઓ ચરમસીમાએ જઈ રહી હતી. જજની વૃદ્ધ નજર બંને કાળા કોટને એ રીતે તાકી રહી હતી જાણે ટેનિસ કોર્ટમાં મેચ નિહાળી રહેલો પ્રેક્ષક દડાને આમથી તેમ જતા ધ્યાનબઘ્ધ નિહાળતો હોય. પરંતુ આ બધા ધમપછાડાની વચ્ચે આરોપીની ઢળેલી નજરમાં કોઈ ચેતના ન હતી. જાણે આંખો સામે ચાલી રહેલું દ્રશ્ય એના માટે અદ્રશ્ય હતું. ન શરીરમાં કોઈ હલનચલન, ન કીકીઓમાં કોઈ પ્રાણ. એ કોર્ટમાં હાજર જ ન હતો. એ તો ભૂતકાળની એ અંધકારમય રાત્રી પર અટકી પડ્યો હતો. \n\nએ રાત્રીએ ધોધમાર વરસાદ વરસી રહ્યો હતો. વાદળોની ગર્જના ભયાનક હતી. ડોક્ટર પોતાની કેબિનમાં ઓપરેશન પહેલાની પૂર્વ સજ્જતા કેળવી રહ્યો હતો. ટેબલ ઉપર ફોનની બાજુમાં ગોઠવાયેલી ફોટો ફ્રેમમાંથી પત્ની અને પાંચ વર્ષની પોતાની સુંદર,નિર્દોષ બાળકી મીઠું સ્મિત વેરી રહી હતી. ટેબલ પરનો મોબાઈલ અચાનક વાઈબ્રેટ થયો. ડોકટરે એક ઝડપી નજર ભીંત પર લટકાયેલી એન્ટિક ઘડિયાળ પર નાખી. સમય થઈ ગયો હતો. ફરજબદ્ધ શરીર તરત જ મોબાઈલ તરફ ધપી પડ્યું. \n\n\" હેલો, પપ્પા ! તમે ક્યારે ઘરે આવશો ? \" સામે છેડેથી ટહૂકેલા મીઠા મધ જેવા શબ્દોથી ડોકટરના ગંભીર ચહેરા ઉપર એક મીઠુ સ્મિત રેલાઈ ગયું. ટેબલ ઉપર વરાળ કાઢી રહેલા મગમાંથી એક નામનો જ ઘૂંટડો ભરી મગ ફરીથી ટેબલ ઉપર મૂકી દીધું. મોબાઈલને કાન અને ખભા વચ્ચે સેન્ડવીચ બનાવી બંને હાથ ફાઈલના પાનાઓ ઉથલાવવામાં વ્યસ્ત થયા. સિઝેરિયન માટે રાહ જોઈ રહેલ પેશન્ટની ફાઈલ ઉપર એક નજર ટેવગત ફરવા માંડી. \n\n\" મીઠી, તું હજી સુધી ઊંઘી નથી ? \" દીવાલ પરની એન્ટિક ઘડિયાળમાં ગૂંજેલ હળવા ઘંટ થકી ફાઈલ પર ફરી રહેલી આંખોની ઝડપ આપોઆપ વધી ગઈ. સામે છેડેથી પૃષ્ઠભૂમિમાં પત્નીના શબ્દો ગૂંજ્યા,\n\n\" ક્યારની કહી રહી છું. ઊંઘી જા. પણ સાંભળી જ નથી રહી. પપ્પા બીઝી છે. એમને વારંવાર ફોન ન કરાય. લાવ મોબાઈલ આપ તો. \" એ જ ક્ષણે કેબિનની બારી વીજળીના પ્રકાશથી અંજાઈ ગઈ. આકાશમાં થયેલો કડાકો હૈયાને કંપાવી ગયો. એ કડાકા જોડે વરસાદનો વેગ પણ અચાનકથી અત્યંત મુશળધાર બન્યો. ગાંડાતૂર થયેલા પવનથી કેબિનની બારી અહીંથી ત્યાં અફળાવા લાગી. ધીમે રહી ફાઈલ ટેબલ પર ગોઠવી ડોકટરે મોબાઈલ હાથમાં થામ્યો. સ્પીકર ઓન કરી મોબાઈલ એક તરફ રાખ્યો અને શીઘ્ર બારી તરફ ધપી વધારે ભીંજાઈ ન જવાય એની કાળજી રાખતા બારીને બંધ કરવાનો પ્રયાસ આદર્યો. સ્પીકરમાંથી મીઠો મધ જેવો ટહૂકો ફરીથી ગૂંજયો,\n\n\" પણ પપ્પા, તમને ખબર છે ને મને તમારી બેડ ટાઈમ સ્ટોરી સાંભળ્યા વિના મને ઊંઘ નથી આવતી. ને તમે પ્રોમિસ કર્યું હતું કે આજે આઈસ્ક્રીમ ખાઈશું. મારી આઈસ્ક્રીમ ? \"\n\nવીજળીના ચમકારાથી બહાર તરફનો વેરાન માર્ગ એક ક્ષણ માટે દ્રષ્ટિગોચર થયો અને ફરી અંધકારમાં ઓગળી ગયો. વાદળોની ગર્જના ફરી હૈયાને હલબલાવી ગઈ. વિફરેલા પવન જોડે યુદ્ધમાં ઉતરી માંડમહેનતે બારી નિયંત્રણ હેઠળ આવી. \n\n\" પપ્પા આઈસ્ક્રીમ ખરીદી શકે એ માટે પૈસા જોઈએ ને ? ને પપ્પા કામ કરે ત્યારે પૈસા આવે, રાઈટ ? એટલે હું જલ્દી કામ પૂરું કરી લઉં ? કે જેથી મારી મીઠી માટે આઈસ્ક્રીમ ખરીદી શકું. \"\n\nબારીને કડી ભેરવી ચુસ્ત બંધ કરી એટલે બહારનું તોફાન અંદર તરફ પ્રવેશતું અવરોધાયું.ચહેરા પર સંતોષ છવાયો. \n\n\" પપ્પા, જલ્દી જાઓ. ઘણું ઘણું કામ કરો. એટલે ઘણા ઘણા પૈસા મળે અને પછી આપણે ઘણી ઘણી આઈસ્ક્રીમ ખાઈશું. મેંગો, સ્ટ્રોબેરી, ચોકલેટ, વેનીલા, બટરસ્કોચ, પાઈનેપલ...\" પાછળ પૃષ્ઠભૂમિમાંથી પત્નીનો અવાજ વધુ સ્પષ્ટપણે આગળ તરફ સંભળાયો. \" અરે, બસ બસ હવે પપ્પાને મોડું થાય છે. કુનાલ, આજે તારા હાથે પાંચસો ડિલિવરી પુરી થશે. આજ સુધી તારા દ્વારા કરાવવામાં આવેલી દરેક ડિલિવરીમાં કદી કોઈ કોમ્પ્લિકેશન થયા નથી. તારો સફળતાનો ગ્રાફ અકલ્પનીય છે. હોસ્પિટલ તરફથી તો તારા માટે ગ્રાન્ડ પાર્ટી આયોજાય રહી જ છે. પણ એક પાર્ટી હું ઘરે પણ આપીશ. આમ સો પ્રાઉડ ઓફ યુ !\"\n\n\" આ બધું મારી લક્ષ્મી, મારી દીકરી, મારી મીઠીના લીધે જ છે. શી ઈઝ માય લકી ચાર્મ. \" ડોક્ટરનો ચહેરો દીકરીની પ્રશંસા કરતા ગર્વથી ઝળહળી ઉઠ્યો. \" હું નીકળું છું. સર્જરીનો સમય થવા આવ્યો છે. ધે આર મસ્ટ બી વેઈટિંગ ફોર મી. \"\n\n\" ઓલ ઘી બેસ્ટ, કુનાલ. લવ યુ. સી યુ સુન. \"\n\nસામે છેડેથી કોલ કપાયો કે ડોક્ટર કેબિનમાંથી બહાર નીકળવા પાછળ ફર્યા. ઓરડામાં આવી ઉભેલી ૨૬ - ૨૭વર્ષની સ્ત્રીને અચાનકથી જોતા ચહેરો ડઘાઈ ગયો. એ ચહેરો કેટલો વિચિત્ર રીતે એને તાકી રહ્યો હતો. એ આંખો કેટલી વિહ્વળ હતી ! એ નજરમાં પીડા હતી, હતાશા હતી, દર્દ હતું, યાતના હતી પણ સાથે આશ પણ હતી. એક વિચિત્ર પ્રકારની આશ ! એવી આશ જેવી આશ કોઈ મંદિરમાં ઊભા ભક્તની આંખોમાં ઉભરાઈ રહી હોય. શરીરના હાવભાવોમાં વિચિત્ર પ્રકારની ઉતાવળ અને અધીરાઈ ડોકાઈ રહી હતી. પાતળું શરીર અશક્ત દેખાઈ રહ્યું હતું. પણ મનમાં કશું કરી છૂટવાની મક્કમતા સંગ્રહાઈ હતી જે શરીરના રોમેરોમમાં છલકાઈ પ્રતિબિંબિત થઈ રહી હતી.\n\n\" ડોક્ટર, મારી મદદ કરો. ફક્ત તમે જ મારી મદદ કરી શકો છો. મારી વાત ધ્યાન દઈ સાંભળો. મારી પાસે બહુ સમય નથી. \"\n\nલઘરવઘર હાલતમાં કેબિનમાં પહોંચેલી એ સ્ત્રી ઉપર ડોક્ટરની ત્રાડ ત્રાટકી. \n\n\" કોણ છો તમે ? અહીં પરવાનગી લીધા વિના કેમ આવી ગયા ? સિક્યોરિટી, નર્સ... \"\n\n\" હું શ્રેયા છું.જુઓ ડોક્ટર મારી પાસે બહુ સમય નથી. હું જતી રહીશ. માંડમહેનતે હું તમને અહીં યોગ્ય સમયે શોધતી પહોંચી છું. બસ, મારું એક કામ તમારે કરવાનું છે અને એ તમે જ કરી શકો છો.\"\n\n\" શ્રેયા ? \" ડોકટરના મોઢામાંથી નીકળી આવેલો શબ્દ એ શંકાનો સૂચક બની રહ્યો કે આ નામ પહેલા કશે સાંભળ્યું હતું. પણ ક્યાં ? જે ઝડપથી આંખો સામેની ઘટના આકાર લઈ રહી હતી એ સંજોગ અને પરિસ્થિતિ એ પ્રશ્નના ઊંડાણમાં ઉતરવાની સહેજે પરવાનગી આપી રહ્યા ન હતા. ઓપરેશન થિયેટરમાં પ્રવેશવાનો સમય થઈ ચૂક્યો હતો. પેશન્ટ અને સ્ટાફ દ્વારા એમની કાગડોળે રાહ જોવાઈ રહી હશે. એ વિચારે ડોકટરે ઝડપથી કેબિનમાંથી બહાર નીકળી જવા પ્રયાસ કર્યો. એ પ્રયાસ આંખે વળગતા સામે ઊભી સ્ત્રીએ ટેબલ પરથી કાચનો ગ્લાસ ઉઠાવી એને ટેબલ જોડે અફાળ્યો. હાથમાં રહી ગયેલા કાચના ટુકડાને પોતાના ગળાની નસ તરફ ધમકીભર્યા હાવભાવો જોડે ગોઠવી દીધો. અપેક્ષાવિહીન સ્ત્રીની પ્રતિક્રિયાથી ડોક્ટર એક ક્ષણ માટે સ્તબ્ધ થઈ ગયો. બીજી ક્ષણે પરિપક્વતા ગ્રહણ કરતા એણે પરિસ્થિતિને તર્ક અને ધૈર્યથી નિયંત્રણમાં લેવાનો ત્વરિત પ્રયાસ આદર્યો.\n\n\" એક મિનિટ. આરામથી, આરામથી. જુઓ, હું નથી જાણતો તમે કોણ છો ? અને આ રીતે શા માટે વર્તી રહ્યા છો ? હું તો આજ પહેલા તમને કદી મળ્યો પણ નથી. પણ મહેરબાની કરી સમજવાનો પ્રયાસ કરો. મારે સિઝેરિયન કરવા જવાનું છે. ઓટીમાં મારો સ્ટાફ મારી રાહ જોઈ રહ્યો છે. હું પરત આવું પછી આપણે નિરાંતે વાત કરીએ. \"\n\nડોકટરના આશ્વાસનથી રાહત પામવાને સ્થળે સ્ત્રી વધુ આક્રમકતા જોડે કાચના ટુકડાને ગળાની રક્તવાહિનીની વધુ અડોઅડ નજીક લઈ ગઈ. ડોકટરના ચહેરા પર પરસેવાના બિંદુ બાઝવા લાગ્યા. એ જ સમયે વાદળોનો પ્રચંડ ગડગડાટ થયો. બહાર તરફનું વાવાઝોડું ચરમસીમાએ પહોંચ્યું અને વરસાદ ભાન ભૂલી તોફાને ચઢ્યો.\n\n\" ડોક્ટર, મારી પાસે એટલો સમય નથી. હું જતી રહીશ. બસ, તમારે એક કામ કરવાનું છે. આજે જે બાળકીને તમે જન્મ આપવા જઈ રહ્યા છો તમારે એને મારી નાખવાની છે. ધેટ્સ ઈટ. \"\n\n\" વ્હોટ ? આર યુ આઉટ ઓફ યોર માઈન્ડ ? \" ડોક્ટરની આંખોમાં લોહી ઉતરી આવ્યું. એની પ્રમાણિકતા અને નૈતિકતા પર જાણે વજ્રઘાત થયો. એ નખશીખ હલબલી ગયો. ક્રોધ અને મૂંઝવણની એ અનેરી આંટીઘૂંટીમાં સપડાઈ ગયો. અને શીઘ્ર એક નવા જ આંચકાએ એને જકડી લીધો.\n\n\" વેઈટ એ મિનિટ. મારા સ્ટાફમાંથી ચોક્કસ કોઈ તમારી જોડે ભળેલું છે. આજે હું સિઝેરિયન દ્વારા જે બાળકને જન્મ આપવા જઈ રહ્યો છું એ છોકરી છે એની તમને કઈ રીતે જાણ થઈ ? એ અંગે તો બાળકના માતાપિતા પણ અજ્ઞાત છે. ગર્ભ નિરીક્ષણ દ્વારા અગાઉથી જ બાળકની જાતિ વિશે માહિતી મેળવવી કે એ અંગે માહિતી પ્રદાન કરવી બંને કાયદાકીય ગુનો છે. જો મારા સ્ટાફમાંથી કોઈ...\"\n\n\" હું તમારા સ્ટાફને જાણતી નથી. મને એમની જોડે કોઈ લેવાદેવા નથી. મને ફક્ત આજે જન્મ લેનારી બાળકી જોડે લેવાદેવા છે. તમે એને જીવતી ન છોડતા. એને કોઈ પણ રીતે...\" અધીરાઈભર્યો આવેગ કાળા, ઊંડા કુંડાળાવાળી આંખોને વધુ ભયભીત દેખાડી રહ્યો. \n\nગળામાં ભેગું થયેલું થૂંક નીચે ઉતારતા ડોક્ટરની આંખોમાં ક્રાંતિની ચિનગારી સળગી ઊઠી. \" અને જો હું એમ ન કરું તો ? \"\n\n\" તો...તો...તો તમારી પત્ની જેમ કોલમાં કહી રહી હતી તેમ તમે આજે તમારી ૫૦૦ ડિલિવરી સફળતાથી પાર પાડશો. તમને એક સફળ વ્યવસાયિક તબીબ તરીકેની નામના મળશે. હોસ્પિટલ તરફથી તમારા માનસન્માનમાં એક ભવ્ય પાર્ટીનું આયોજન કરવામાં આવશે. તમારા ઘરે પણ અન્ય એક મોટી પાર્ટી ઉજવાશે. ચારે તરફ તમારી વાહ, વાહ થશે. તમે તમારા કુટુંબના ઉજળા ભવિષ્ય પાછળ મંડી પડશો અને કદાચ થોડા સમયમાં એ બાળકીને ભૂલી જશો. પણ એ બાળકી જોડે શું થશે, એ જાણો છો ? \" પૂછાયેલા પ્રશ્ન જોડે આંખોમાં વિફરી ઊઠેલી ક્રોધની સુનામી ભયાવહ હતી. સ્ત્રીની લઘરવઘર હાલત અને અસ્તવ્યસ્ત થઈ ઉઠેલા વાળ એ ભયાનક્તામાં બમણો ઉમેરો કરી રહ્યા હતા. \" એ બાળકીને માતાપિતાનો અપાર પ્રેમ મળશે. દીકરો અને દીકરીને જુદી જુદી નજરોથી તાકતા સમાજ વચ્ચે રહીને પણ તેઓ પોતાની દીકરીને અખૂટ લાડ,પ્રેમ, સ્નેહ અને સન્માન જોડે ઉછેરશે. એના દરેક કોડ પુરા કરશે. એની અંદર આત્મવિશ્વાસનું સિંચન કરશે. એને ઉચ્ચ ભણતર પૂરું પાડશે. એની ગમતી કારકિર્દીમાં એને આગળ ધપવાની પૂરેપૂરી તક આપશે. એ બાળકી એક ક્રાઈમ રિપોર્ટર બનશે. મહિલાઓ અને સ્ત્રીઓ સામે થતા દુષણો સામે બંડ પોકારશે. ઘણા અસામાજિક તત્વોને જેલ ભેગા કરાવવામાં મુખ્ય ભૂમિકા ભજવશે. સમાજ તરફથી એને મેડલો પણ પ્રાપ્ત થશે. પરંતુ આવી જ એક તુફાની રાત્રીમાં ઘરે પરત થતા રસ્તામાં એની ગાડી બગડી જશે. એ તકનો લાભ લઈ પોતાનો બદલો લેવા કેટલાક અસામાજિક તત્વો એનું અપહરણ કરી એને જંગલ વિસ્તાર તરફ લઈ જશે. આખી રાત્રી એની ઉપર બળાત્કાર થશે. જયારે હોશ આવશે ત્યારે એક નવું જ જીવન આંખો સામે હશે. છતાં એ હાર ન માનશે. પોતાના અધિકારો માટે લડશે. ફરીથી જીવનક્રમમાં પરત થવાનો પ્રયાસ કરશે. પણ એને અને એના માતાપિતાને સમાજ કદી એ ભૂલવા ન દેશે કે એની જોડે દસ પુરુષોએ વારાફરતી બળાત્કાર કર્યો હતો. લોકોના પ્રશ્નો, સીધી, આડકતરી વાતો, ચહેરાના હાવભાવો, વર્તન અને વલણ દરેક ક્ષણ, દરરોજ એ ઘટનાને આંખો સામે ઊભી કરશે. એ દસ પુરુષોએ એક જ રાત્રીએ કરેલા બળાત્કારને સમાજની જીજ્ઞાસુ, સ્વાર્થી અને દંભી આંખોમાં એ યુવતી દરરોજ નિયમિત નિહાળશે. એની જોડે થયેલા વર્તનને કારણે સમાજ એના માતાપિતાના પ્રેમ અને કાળજીને બિનજરૂરી છૂટછાટ અને સ્વચ્છન્દતાનું બિરુદ આપશે. એ મહેણાંટોણાં સાંભળી સાંભળી એક દિવસે બાળકીના પિતાને સિવયર હાર્ટ અટેક આવશે અને તેઓ અકાળે અવસાન પામશે. એ શોકમાં યુવતીની માતા મૂંગી થઈ જશે અને યુવતી એક જીવતી લાશ બની રહી જશે. એના કરતા તો એ આજે જ મરી જાય એ સારું ! \"\n\nડોકટરના ચહેરા ઉપર પહેલીવાર કોઈ તર્ક હાથ લાગ્યાના હાવભાવો ડોકાયા. ધીમે રહી આગળ વધતા એણે સ્ત્રીનો વિશ્વાસ જીતવાનો ચતુર પ્રયાસ કર્યો.\n\n\" જુઓ, તમારી વાતો સાંભળી અને તમારી શારીરિક,માનસિક પરિસ્થિતિ નિહાળી મને એટલું સમજાઈ રહ્યું છે કે તમારી જોડે જરૂર કોઈ એવી ઘટના બની છે, જે ન બનવી જોઈતી હતી. તમને એ વાતનો ઘેરો ધક્કો લાગ્યો છે. હું સમજી શકું છું. પરંતુ જે તમારી જોડે બન્યું છે એ જરૂરી નથી કે આજે જન્મ લેનારી બાળકી જોડે પણ એવી જ કોઈ અમાનવીય ઘટના ઘટે. આઈ થિન્ક યુ નીડ હેલ્પ ! \"\n\n\" યસ, આઈ નીડ હેલ્પ. \" અચાનકથી સ્ત્રી ડોક્ટર તરફ ધસી આવી અને ડોકટરના કોલર સ્ત્રીના હાથમાં જકડાઈ ગયા. ડોકટરે એક ત્રાંસી નજર સ્ત્રીના હાથમાંથી જમીન પર પડી ગયેલા કાચના ટુકડા તરફ નાખી. બીજી ક્ષણે ડોક્ટરની નજર પોતાના જકડાયેલા કોલર તરફ પડી. સ્ત્રીના ડાબા હાથના પંજામાં પાંચની જગ્યાએ છ આંગળીઓ હતી. ડોક્ટરની નજરે એની સહજ નોંધ લીધી. સ્ત્રીએ એક ધક્કા જોડે ડોક્ટરને દૂર હડસેલ્યો અને ટેબલ ઉપરથી ડોક્ટરની દીકરી અને પત્નીની તસ્વીર હાથમાં ઊંચકી લીધી. એની વિફરેલી નજર એ તસ્વીરમાં તીર સમી ભોંકાઈ ગઈ. \n\n\" આ બાળકી જોડે એવું કંઈ થાય તો તમને કેવું અનુભવાશે ? એમ જ લાગશે ને કે એના કરતા તો એ જન્મી જ ન હોત ! રાઈટ ? \" પૂછાયેલા પ્રશ્નથી ડોકટરના શરીરના રુંવાડા ઊભા થઈ ગયા. એવું લાગ્યું જાણે કોઈ પ્રાણઘાતક વીજળીનો પ્રવાહ શરીરમાંથી નિર્દયી રીતે પસાર થઈ ગયો. ભાવનાઓ ઉપર કાબુ મેળવી ડોકટરે તસ્વીરમાં વ્યસ્ત આંખોનો લાભ લઈ કેબિનની બહાર તરફ એક જ શ્વાસે દોડ લગાવી દીધી.\n\nદૂર તરફથી આવી રહેલી નર્સને એણે સિક્યોરિટીને બોલાવવા આદેશ છોડ્યો. થોડા જ સમયમાં ડોક્ટર નર્સ અને સિક્યોરિટી ગાર્ડ જોડે કેબિનમાં પરત થયો. પણ કેબિનમાં કોઈ હાજર ન હતું. \n\n નાક ઉપર ટકેલા ચશ્મામાંથી જજે વારાફરતી બંને પક્ષના વકીલને નિહાળ્યા. આંખો સામે પડેલી કેસની શાબ્દિક, લેખિત માહિતી પર એક ઔપચારિક નજર ફરી વળી. એક ઊંડો શ્વાસ ખેંચી પોતાની નજર આરોપી તરફ નાખી. એ એમ જ ઊભો હતો, જે રીતે કેસના પ્રથમ દિવસે એ સ્થળે ઊભો હતો. એ જ ઢળેલી નજર, એ જ સ્તબ્ધ શરીર અને એ જ સીવેલા હોઠ. ન શરીરમાં કોઈ હલનચલન, ન આંખોમાં કોઈ પ્રત્યાઘાત. એ ત્યાં હાજર હોય કે ન હોય બંને પરિસ્થિતિમાં કોઈ ઝાઝો તફાવત ન હતો. એક આખરી તક આપવું ન્યાયયુક્ત હોય એમ જજ દ્વારા સીધું આરોપીને સંબોધન થયું. \n\n\" તમને કશું કહેવું છે ? \"\n\nબચાવપક્ષના વકીલે એક આશભરી દ્રષ્ટિ આરોપી તરફ નાખી. કદાચ આજે કોઈ શબ્દ એ સિવાયેલા હોઠમાંથી બહાર નીકળી આવે અને કેસ પાછળ કરેલી પોતાની અથાગ મહેનત સફળ થઈ જાય. પણ એ આશ પર તરત જ ઠંડુ પાણી ફરી વળ્યું. એ હોઠ આજના મહત્ત્વના દિવસે પણ સિવાયેલા જ રહ્યા. એનો એક પણ ટાંકો ઢીલો થયો નહીં. વકીલના દાંત અસહ્ય રીસથી ભીંસાયા. પણ એ ભીંસ નિરર્થક જ નીવડી. જજે એક ખોંખારો ખાધો અને પોતાના નિર્ણયની શાબ્દિક જાહેરાત કરી. \n\n\" જે થયું છે એ થવું જોઈતું ન હતું. એક બાળકીએ પોતાની જાન ગુમાવી છે. એ ગેરજીમ્મેદાર વર્તનની સહેજે અવગણના ન કરી શકાય. જો એ ડોક્ટરની અચાનક બગડેલી તબિયતનું પરિણામ હોય તો એ એક અકસ્માત કહી શકાય. પણ આ કેસમાં ડોક્ટર પોતાના બચાવમાં કશું કહેવા તૈયાર નથી. એ આડકતરી રીતે ગુનો કબૂલ કરવા બરાબર જ છે. તેથી આ કોર્ટ...\"\n\nબચાવપક્ષના વકીલને જાણે ડૂબતાને તણખો મળે એ રીતે જજના શબ્દોમાંથી કશું ખુબ જ મહત્ત્વનું હાથ લાગી ગયું હોય એમ બે ડગલાં જજ તરફ શીઘ્ર આગળ ધસી આવ્યો. \n\n\" સોરી ટુ ઈન્ટરફિયર, માય લોર્ડ. પણ એક બહુ મહત્ત્વની બાબત અહીં નજરઅંદાજ થઈ છે. જે રીતે તમે જોઈ શકો છો કે ડોકટરે આજ સુધી એક પણ શબ્દ કોર્ટમાં ઉચ્ચાર્યો નથી. કોર્ટમાં જ નહીં, જ્યારથી આ ઘટના બની છે ત્યારથી આજ સુધી એમણે કોઈની પણ જોડે એક પણ શબ્દ ઉચ્ચાર્યો નથી. પોતાની પત્ની અને બાળકી જોડે પણ નહીં. કેસની બધી જ માહિતીનો આધાર ત્યાં ઉપસ્થિત સ્ટાફની ગવાહી પર રહ્યો છે. એ ઘટનાથી ડોક્ટરને ઘેરો ધક્કો લાગ્યો છે. હી ઈઝ ક્લિયરલી સફરિંગ ફ્રોમ પોસ્ટટ્રોમેટિક સિન્ડ્રોમ. તેથી હું કોર્ટને વિનંતી કરું છું કે કેસ અંગે કોઈ પણ નિર્ણય લેવા પહેલા એમને જરૂરી થેરપી અને સારવાર પ્રદાન કરવામાં આવે. \" \n\nજજે પોતાના ચશ્મા ઉતારી કેસના કાગળિયાઓ પર ગોઠવી દીધા. ક્ષણિક મનોમંથન કર્યું. બચાવપક્ષના વકીલની નજર જજ પર એ રીતે ચોંટી હતી જાણે અર્જુનની માછલીની આંખ ઉપર. બીજી જ ક્ષણે જજે ચશ્મા ફરી નાકના ટેરવે ગોઠવી દીધા, કલમ હાથમાં લીધી અને કાગળ પર કંડારી દીધી. \n\n\" બચાવપક્ષની દલીલને નજરમાં રાખતા આરોપીને યોગ્ય માનસિક સારવાર અર્થે મોકલાવવાનો નિર્ણય લેવામાં આવી રહ્યો છે. \"\n\nજજના શબ્દો થકી જાણે નવું જીવન મળ્યું હોય એમ બચાવપક્ષના વકીલના ચહેરા પર હાશકારો છવાઈ ગયો. આરોપીપક્ષના વકીલના ચહેરા પર સ્પષ્ટ અસહમતીના ભાવો ફરી વળ્યાં. આરોપીને પોલીસ કસ્ટડી હેઠળ અદાલતની બહાર તરફ લઈ જવામાં આવ્યો. પાછળની હરોળમાં ગોઠવાયેલા દંપતી યોગ્ય ન્યાય ન મળવાનો બળાપો એકબીજાને ચુસ્ત આલિંગન આપતા અશ્રુવાળી આંખો જોડે વહાવી રહ્યા. અત્યંત અંતિમ હરોળમાં બેઠી બાળકી ચીખી ઊઠી,\n\n\" પપ્પા, મારી આઈસ્ક્રીમ... પપ્પા, તમે ક્યાં જાવ છો ? પપ્પા, ઘરે કેમ નથી આવતા ? પપ્પા, મારી જોડે કિટ્ટા છો ? \"\n\nપડખે બેઠી સ્ત્રીએ બાળકીને ચુસ્ત આલિંગનમાં લઈ લીધી. એની મૌન વહી રહેલી આંખો સ્તબ્ધ, પૂતળા જેવા બની ગયેલા પતિને પોતાનાથી દૂર જતા નિસહાય નિહાળી રહી. \n\nમાનસિક રોગોની ઈલાજ માટેની હોસ્પિટલના એક એકાંત, નીરવ ઓરડામાં પથારી પર બેઠા ડોક્ટરની આંખોની કીકીઓ શૂન્યાવકાશમાં સ્થિર હતી. શરીરમાં કોઈ પણ પ્રકારનું હલનચલન ન હતું. હોઠ ચુસ્ત બીડાયેલા હતા. નજર હજી પણ ઓપરેશન થિયેટરમાં બની ગયેલી ઘટના પર જડાયેલી હતી.\n\nસિઝેરિયન સફળતા તરફ આગળ વધ્યું અને નવજાત બાળકી હાથમાં આવી. ડોક્ટરની નજર અનાયાસે બાળકીના ડાબા હાથના પંજા ઉપર પડી. એ પંજામાં પાંચ નહીં, છ આંગળીઓ હતી. એ જ સમયે ડોક્ટરની સ્મરણશક્તિમાં અચાનક એક ઉછાળ આવ્યો. થોડા સમય પહેલા કેબિનમાં ધસી આવેલી માનસિક રીતે અસ્થિર લાગી રહેલી સ્ત્રીએ આપેલા પરિચયમાં ઉચ્ચારાયેલું નામ મગજમાં ગુંજી યથયું,\n\n\" શ્રેયા \"\n\nઅને એ સાથે જ જેનું સિઝેરિયન થઈ રહ્યું હતું એ સ્ત્રી અને એના પતિ જોડેનું પૂર્વ રેગ્યુલર ચેકઅપ અપોઈન્ટમેન્ટ યાદશક્તિમાં ધસી આવ્યું. સ્ત્રીએ કહ્યું હતું,\n\n\" દીકરો હોય કે દીકરી, જે પણ ઈશ્વર આપશે એ રાજીખુશી સ્વીકારી લઈશું. અમે તો નામ પણ વિચારી રાખ્યા છે. જો દીકરો હશે તો શ્રેયશ અને જો દીકરી હશે તો શ્રેયા. \" \n\nડોકટરના હાથ ધ્રુજી ઊઠ્યા. શોકની એક ક્ષણ, એક આંચકો અને બાળકી હાથમાંથી સરકી પડી. \n\nમૌન, સ્થિર કીકીઓમાંથી ચોર ડગલે ધસી આવેલી એક ખારી બુંદ હોસ્પિટલની પથારીને છાનીમાની ભીની કરી ગઈ અને કોઈને એની જાણ ન થઈ શકી. \n\nએ જ સમયે માનસિક રોગોના ઈલાજ માટેની એ હોસ્પિટલના રિસેપશન પર બેઠી સ્ત્રી પોતાને મળેલી નિરાંતની પળોનો સદુપયોગ કરવા સાઈન્સ મેગેઝીનની નવી આવેલી આવૃત્તિ વાંચવામાં તલ્લીન હતી. \n\nએની નજર દરેક શબ્દ ઉપર રસપૂર્વક ફરી રહી હતી,\n\n' ટાઈમ ટ્રાવેલ ફક્ત એક કલ્પના છે કે પછી હકીકત ? શું એવું શક્ય છે કે ભવિષ્યમાંથી કોઈ માનવી સમયની યાત્રા કરી, પોતાનો ભૂતકાળ બદલવા આપણા વર્તમાનમાં પ્રવેશી શકે ? અને જો...પોતાના વર્તમાનમાંથી છૂટકારો મેળવવા એ આપણા વર્તમાનમાં પ્રવેશે તો... શું આપણું ભવિષ્ય બદલાઈ જાય ? '\n\n",
      "duration": "16 mins",
      "category": "Abstract"
    },
    {
      "id": 39,
      "title": "એક સાંજ પોતાની સાથે",
      "story_name": "દરરોજ જેવી જ એ સાંજ હતી. ઓફિસનું કામ જલ્દી જલ્દીમાં પતાવી ઘરે જવાં નીકળી પણ ખબર નહીં આજે બધાને મારાં ઘરે જવાથી કોઈ સમસ્યા હોય એમ લાગે છે. કેટલું કામ બાકી છે ઘરે પણ અને ઓફિસમાં પણ.\n\nમાંડ માંડ બસ સ્ટેન્ડ સુધી પહોંચી તો ખબર પડી કે બસ ૫ મિનિટ પહેલાં જ નીકળી ગઇ. હવે કલાક રાહ જોવી પડશે બસ માટે. કંટાળી ગઈ છું આ રોજની એક જેવી જ જિંદગીથી. સવારમાં ઉઠીને ઘરનું કામ પતાવો અને પછી ઓફિસ. ઓફિસમાં પણ એનું એજ, કઈં અલગ નહીં. કામ, કામ ને કામ.\n\nમારાં જીવનમાં કામ જ બધું હતું, અરે આ બધી વાતોમાં હું તો મારો પરિચય આપવાનો જ ભૂલી ગઈ, મારું નામ વસુધા. રવિશની પત્ની અને ખુશ્બુની મમ્મી. બસ આ જ મારો પરિચય. મારી પોતાની ઓળખ બનાવવાનો સમય જ ક્યાં છે. હા, ક્યારેક વસુધા બની જઉં છું જ્યારે ઓફિસમાં હોઉ છું. બાકી તો પત્ની અને માની ઓળખ જ કાયમની છે. પત્ની અને માની જવાબદારીઓમાં વ્યસ્ત રહીને પણ પોતાની ઓળખ બનાવવાની કોશિશ કરી રહી છું. ક્યારેક થાય છે છોડી દઉં આ બધું પણ પછી થાય છે કોનાં માટે કરું છું આ બધું? મારાં પરીવાર માટે એટલે જ આજ સુધી ક્યારેય કામ છોડવાનો વિચાર નથી આવ્યો.\n\nએમની સામે ક્યારેય કમજોર પડવાં નથી માંગતી. હા, એ વાત અલગ હતી કે રવિશને હું કામ કરૂં કે ના કરૂં કોઈ ફરક નહોતો પડતો. ફરક બસ એક વાતથી પડતો હતો ક્યાંક હું એને છોડીને જતી ના રહું. એવી જ રીતે જ્યારે બધું પાછળ છોડી ને એની સાથે ચાલી નીકળી હતી, કંઈ પણ વિચાર્યા વગર. પ્રેમ લગ્ન કર્યા છે અમે પણ કદાચ હવે આ લગ્નમાંથી પ્રેમ અદ્ર્શ્ય થઈ ગયો છે.\n\nરવિશને હંમેશા એમ જ લાગે છે કે હું એણે નીચું દેખાડવાં માટે કામ કરું છું પણ આ તો કંઈ જ નથી. કંઇ કેટલાય આરોપો લગાવ્યા છે મારી પર. કામ કરીને હું તો એને મદદ કરવાં માંગતી હતી પણ છતાંય દોષ તો મારી પર જ આવે. હશે, કંઈ પણ હોય મારાં પરીવાર માટે કંઈ પણ કરવાં તૈયાર. રવિશનાં દગાને પણ માફ કરવાં તૈયાર. પણ ક્યારેક વિચારું છું આ બધું ક્યાં સુધી, ખુશ્બુ હજી નાની છે. એ મોટી થશે પછી એને ખબર પડી જ જશે. પણ જ્યાં સુધી ચાલે ત્યાં સુધી આમ જ ચલાવવું પડશે. હું હજી મારાં વિચારોમાં જ હતી તત્યાં બસનું હોર્ન સંભળાયું અને હું મારાં વિચારોનાં સફર પરથી પાછી વળી. મારી બસ આવી ગઈ હતી એટલે હું બસમાં બેઠી. બસને ઊપડવાની હજી વાર હતી ત્યાં જ મારી નજર બહાર જામેલી ભીડ પર પડી.\n\nએક સ્ત્રી એનાં પતિ સાથે ઝઘડો કરી રહી હતી. આ જોઈ મને કંઈક અજીબ લાગ્યું. આમ તો કંઈ ઘરનાં ઝઘડા બધાની વચ્ચે લવાતાં હશે. એ ઘટનાક્રમ દરમિયાન થોડાં થોડાં શબ્દો મને સંભળાતાં રહ્યા. ઝઘડાનું કારણ તો ના ખબર પડી પણ પેલી સ્ત્રી એનાં પતિને કંઈક ના કરવા માટે સમજાવી રહી હતી. ભલે ગમે તે થાય પણ પત્ની હંમેશા પતિઓને માફ કરી દે છે. કોઈક અપવાદ જ હોય જે માફ ના કરે અને એકલું જીવન જીવવાની હિંમત રાખે.\n\nઆ જોઈ મારા મનમાં પણ એક વિચાર આવ્યો કે આટઆટલું થયા પછી પણ મેં રવિશને માફ કરી દીધો. કદાચ હું એના વિના રહી નહીં શકું. એ વાત સ્વીકરવાં માટે થોડું મનોમંથન કરવું પડ્યું પણ એનાં પછી ખ્યાલ આવ્યો કે મારાં મનમાં રવિશ માટે હજી પણ પ્રેમ છે. અને હવે એક બીજું કામ કરવાનું છે. એજ પ્રેમ રવેશનાં મનમાં પણ જગાવવાનો છે.\n\nઆજે ભલે બસ છૂટી ગઈ પણ એક સાંજ પોતાની સાથે વિતાવી જીવનમાં આગળ શું કરવું છે એ દિશા મળી ગઈ.",
      "duration": "3 mins",
      "category": "Abstract"
    },
    {
      "id": 40,
      "title": "જૂનું ઘર",
      "story_name": "આજે સવારથી જ મન ભારે હતું. મકાન શિફ્ટ કરવાનું હતું એટલે આજે ઓફિસ પણ નહતી ગઈ. મનમાં કોઈ પ્રકારની હલચલ ચાલી રહી હતી. કંઈ શુઝ નહતી પડતી એટલે ઓફિસમાં કામ કરતા વિશાલ ભાઈને મદદ માટે બોલાવી લીધા. થોડી જ વારમાં વિશાલ ભાઈ આવી ગયા પણ એ કંઈ ખોવાયેલા લાગતા હતા. મેં પૂછ્યું,\" શું થયું વિશાલભાઈ ? કઈ તકલીફ છે ?\" વિશાલભાઈ જવાબ આપ્યો,\" મેડમ, થોડા દિવસથી શહેરમાં મન નથી લાગતું. તમે રજા આપતા હો તો બે ત્રણ દિવસ માટે મારા ગામ જઈ આવું.\" હું આમેય ડિસ્ટર્બ તો હતી જ અને એવામાં વિશાલભાઈ એ રજા માંગી એટલે મને થોડો ગુસ્સો આવી ગયો. મે એમને થોડા કડક સ્વરમાં જવાબ આપ્યો\" હજી હમણાં બે મહિના પહેલા તો તમે રજા લઈને તમારા ગામ ગયા હતા. આમ ઘડી ઘડી ગામ જવા માટે રજા લેતા રહેશો તો તમારી પ્રગતિ કઈ રીતે થશે. જીવનમાં આગળ જોતા શીખો. આ શહેરે તમને શું નથી આપ્યું. તમામ પ્રકારની સુખ સુવિધા અને સગવડ બધું જ તો છે અહીં પછી શું દાટ્યું છે નાનકડા ગામમાં કે ઘડી ઘડી તમારું મન ત્યાં જવા માટે ઝંખે છે ? અને આમેય મારુ મકાન શિફ્ટ થાય છે માટે મને તમારી જરૂર પડશે. મહેરબાની કરીને હમણા રજાની વાત ના કરશો.\" મારી વાત સાંભળીને વિશાલભાઈનું મોઢું પડી ગયું પરંતુ મારી પોતાની દ્વિધામાં અટવાયેલું મારું મન કદાચ તેમની વ્યથા સમજી ન શક્યું. અને અમે બંને અમારા કામે વળગી ગયા.\n\nબધોજ સામાન પેક થઈ ગયો હતો અને હવે માત્ર ટ્રકની રાહ જોવાઈ રહી હતી. મને એક એક ક્ષણ મને ભારે લાગવા માંડી. આ પ્રકારની મિશ્ર લાગણીનો અનુભવ કદાચ જીવનમાં પહેલી જ વાર થયો. ખુશી એ વાતની હતી કે વર્ષો જૂનું મારુ એક સપનું કે આ વિશાળ ધરતી ના કોઈ એક ખૂણામાં મારું પોતાનું એક ઘર હોય એ સપનું આજે સાકાર થઈ રહ્યું હતું. ખુશ કેમ ન હોય ? એ નાનકડા ઘર ને મારી મહેનતથી બનાવ્યું હતું અને સુંદર સપનાઓથી સજાવ્યું હતું. કલરથી માંડીને ફર્નિચર, પડદા અને તમામ વસ્તુઓ મેં મારી પસંદગીની કરાવી હતી. પછી મન આમ ઉદાસ શા માટે ? શું હતું જે હાથમાંથી છૂટી રહ્યું હતું ? બધો જ સામાન તો પેક થઈ ગયો હતો પછી શું બાકી રહી ગયો હતો પચાસ વર્ષ જૂના ભાડાના મકાનમાં. એ ભાડાનું મકાન જેમાં બા અને દાદા એ પોતાનો અંતિમ શ્વાસ છોડ્યો, એજ ઘર જેમાં મમ્મી અને પપ્પા એ એમની બે દીકરીઓને ધામધૂમથી પોતાના સાસરે વિદાય કરી. છેલ્લા પચાસ વર્ષથી અમારા પરિવારના દરેક સારા નરસા પ્રસંગનું સાક્ષી, એ ભાડૂતી મકાન જેની એક એક નિર્જીવ દીવાલોમાં યાદો હજી પણ જીવંત હતી. એ મકાન ભાડાનું હતું પણ એમાં વસેલી યાદો તો અમારી માલિકીની જ હતી ને, એને કઈ પેટીમાં પેક કરું ? વિતેલા જીવનના એક એક દ્રશ્ય નજર સામે આવતા ગયા. કેવા રાત્રે મોડે સુધી અમે બધા બેસીને સુખદુઃખની હળવી પળો માંણતા. ક્યારેક તો બધા સાથે બેસીને પત્તા અને કેરમ જેવી રમતો રમતા અને ક્યારેક ભજનોની રમઝટથી ઘરની દીવાલો ગુંજી ઊઠતી. અરે જ્યારે વેકેશનમાં બહેનો સાસરેથી આવતી ને ત્યારે તો મજા પડી જતી. આખું ઘર નાના બાળકોના અવાજથી ગુંજી ઊઠતું. રાત્રે બધા અગાસી પર જઈને મસ્તી તોફાન કરતાં સૂઈ જતા હતા. ઓછી સગવડોમાં પણ સંતોષ હતો અને દરેક નાની-નાની પળોમાં પણ આનંદ કરી લેતા હતા. એ બધી પળો ને કયા પટારામાં ભરુ ?\n\nત્રણે બહેનોમાંથી સૌથી નાની હું, શરૂઆતથી કરીયર ઓરીયનટેડ હતી. નાનપણથી જ પપ્પા મમ્મીનો આર્થિક સંઘર્ષ જોઈને બસ મનમાં એક જ ધૂન હતી કે એમના માટે એક સુંદર મજાનું ઘર બનાવું,પોતાની માલિકીનું. એ સપનું આજે સાકાર થઈ રહ્યું હતું એનો અમને બધાને ગર્વ તો હતો જ પણ એ સપનું જોયું તો આ ઘરમાં રહીને જ ને ? તેને કઈ રીતે છોડી ? હું વિચારોમાં ખોવાયેલી હતી ત્યાં જતો ટ્રક આવીને ઊભી રહી. જેમજેમ ટ્રકમાં સામાન ગોઠવવા મંડાયો તેમ તેમ મારા હૃદયના ધબકારા વધવા માંડ્યા. કહે છે ને કે પરિવર્તન સંસારનો નિયમ છે અને દરેક અંતમાં નવી શરૂઆત છૂપાયેલી છે. બસ મારા જીવનમાં પણ એ ઘડી આવી ગઈ હતી. વિશાલભાઈએ આવીને કહ્યું,\" મેડમ દરેક રૂમમાં નજર કરીને એક વાર ધ્યાનથી જોઈ લો ને, કશું રહી તો નથી થતું ને ? હું કશું જ ન બોલી શકી ગળામાં ડૂમો ભરાઈ ગયો. સીધા ઘરની બહાર જઈને ગાડીનો દરવાજો ખોલ્યો અને પાછળ ફરીને નજર ભરીને એકવાર એ ઘર સામે જોઈ લીધું. બધી જૂની યાદો સમેટીને દિલના એક ખૂણામાં જતનથી પેક કરી દીધી અને આગળ વધી ગઈ. થોડી આગળ ગઈ અને મનમાં કંઈક વિચાર આવ્યો. મેં તરત જ પર્સમાંથી ફોન બહાર કાઢયો અને વિશાલ ભાઈનો નંબર લગાડ્યો અને એમને કહ્યું,\" વિશાલભાઈ તમારે તમારા ગામ જવું હતું ને, તો આજે સાંજની જ ટિકિટ કઢાવી લો અને મન ભરીને બધાને મળી આવો. અહીંયા કોઈ કામની ચિંતા ના કરતા.\" કદાચ એમના મનની વ્યથા હવે હું સમજી ગઈ હતી.\n\n",
      "duration": "4 mins",
      "category": "Abstract"
    },
    {
      "id": 41,
      "title": "રાખડીનો હકદાર",
      "story_name": "અલી પ્રિયલ, આપણી કૉલેજમાં રક્ષાબંધન ઉજવાય તો તું કોને રાખડી બાંધે ?-- સુરભીએ પોતાની સખી ને ટીખળ કરતાં પૂછ્યું..\n\nપ્રિયલ : આ તો કંઈ શાળા થોડી છે ? આપણે તો કૉલેજમાં છે અહીં રક્ષાબંધન નહીં વેલેન્ટાઇન ઉજવાય .. કહીને જોરથી હસવા લાગી..સામે ઊભેલા છોકરાઓનાં ટોળાને પણ એની આ વાત ગમી એટલે એમાં સૂર પુરાવા લાગ્યા !\n\nમિહિર : અરે પણ પ્રિયલ, ચલ કદાચ ઉજવાય તો બોલ તું કોને બાંધવાની ગણતરી કરે ? જેથી અમે સેફઝોનમાં છે કે નહીં તે ખબર પડે ?\n\n પ્રિયલ કૉલેજની સુંદર, સંસ્કારી અને ખુબજ હોશિયાર છોકરી બધા એની મિત્રતા ઈચ્છે...\n\n પ્રિયલ : અરે, મારે સગો ભાઈ છે જ એટલે ડોન્ટ વરી...\n\nથોડા દિવસ પછી પ્રિયલ કૉલેજથી ઘરે જાય ત્યારે રોજ કોઈ મવાલી જેવો છોકરો એનો પીછો કરતો, પહેલાં તો એ ડરી ગઈ પણ બે ત્રણ દિવસ પછી એણે અનુભવ્યું કે એ મવાલીની અને પ્રિયલની વચ્ચે એની જ કૉલેજનો એક રાજ ચૂપચાપ આવતો...એ રાજની બીકના કારણે પેલો મવાલી આવતો બંધ થઈ ગયો પણ પ્રિયલને આ વાત સમજાઈ નહીં, પેલા અજાણ્યા મવાલીથી ડરી ગયેલી એણે બધો ગુસ્સો અને ડરનો ઉભરો રાજ ઉપર ખંખેરી નાખ્યો બિચારો રાજ કંઈ પણ બોલ્યા વિના જ જતો રહ્યો.\n\nબીજા દિવસે સખીઓને રાજનો કિસ્સો સંભળાવી એની હિંમત ના વખાણ કરી રહી હતી ત્યાં જ રાજ આવ્યો અને એક ચિઠ્ઠી પ્રિયલ ને ધરી, પ્રિયલ તો કંઈ સમજી ન શકી ગઈ કાલે આટલો ખખડાવ્યો છતાં એની આટલી હિંમત ?\n\nરાજ ત્યાંથી જતો રહ્યો પ્રિયલ ચિઠ્ઠી ખોલ્યા વિના જ ફેંકવા જતી હતી ત્યાં એને સુરભીએ રોકી,\n\n' જો તો ખરી શું લખ્યું છે, કદાચ માફી માંગી હોય'...\n\n' તને શોખ હોય તો તું વાંચ કહી ચિઠ્ઠી નાંખીને આગળ ચાલવા લાગી, સુરભીએ ચિઠ્ઠી વાંચી અને એની આંખમાં આંસું આવી ગયાં, પ્રિયલ આ જોઈ ચિઠ્ઠી વાંચવા લાગી અને એની આંખમાં પણ આંસુ આવી ગયાં, એમાં લખ્યું હતું.......\n\n\" પ્રિય બહેન, \n\n હું તમને પહેલાં દિવસથી જ મારી નાની બહેનની જેમ જોતો આવ્યો છું, એટલે તમારી રક્ષા એ મારી ફરજ છે, હું વિચારતો હતો કે તમારા હાથે રાખડી બંધાવીશ પણ તમારે સગો ભાઈ છે એવું તમે કહ્યું એટલે હું કંઈ બોલ્યો નહીં, મારે પણ સગી બહેન છે જ પણ શું અન્ય કોઈ સાથે એવો પવિત્ર સંબંધ ન બંધાય ? હશે, મેં તમને કંઈ કહ્યું નહીં પણ ૨-૩ દિવસ તમારો ઉદાસ ચહેરો જોઈને સમજી ગયો કે બહેનને કોઈ તકલીફ છે, એટલે તમારી પાછળ આવવા લાગ્યો, હવે એ મવાલી તમને હેરાન નહીં કરે, તમારી સામે બોલાયું નહીં એટલે લખીને એક વાત પૂછું છું..\n\nવિલ યુ બી માય બેસ્ટ સિસ્ટર ?\n\nલિ..  રાજ.\n\nબીજા દિવસે પ્રિયલ રાખડી સાથે કૉલેજમાં રક્ષાબંધન પર્વ ઉજવવા ગઈ બધાંની વચ્ચે એણે રાજ નાં વખાણ કર્યા આને માફી પણ માંગી...જે રક્ષણ કરે એજ બંધનમાં બંધાઈ શકે, એમાં સગાં હોવું મહત્વનું નથી પણ એકબીજા પ્રત્યેની ભાઈ-બહેનની લાગણી મહત્વની છે, સંબંધ લોહીનો નહીં હોય તો પણ ચાલશે પણ એમાં રહેલ એકબીજા પ્રત્યેની સાચી લાગણી અને માનનો હોવો જોઈએ.. જ્યાં વાત સ્ત્રીના સન્માનની આને આબરૂની હોય ત્યાં જે ખડેપગે સાથ આપે એ જ રાખડીનો હકદાર હોય છે અને એ વાત પ્રિયલ સમજી ગઈ અને આજીવન આ રક્ષાબંધન ભાઈ-બહેન પ્રેમથી નીભાવશે એ વચન આપ્યું.\n\n",
      "duration": "3 mins",
      "category": "Abstract"
    },
    {
      "id": 42,
      "title": "વિયોગની વેદના",
      "story_name": "લોલક સમ આમતેમ ફંગોળાવું મને ન ફાવે,\n\nવાતેવાતે નકામુ આમ ડરવું, મને ન ફાવે;\n\nફૂલોનું મૂરઝાવું તો લેખ છે વિધાતાના,\n\nપણ ખૂલ્યા વગર જ ખરવું મને ન ફાવે !\n\n\n\nધૂરંધર કવિઓથી શોભતા કવિસંમેલન ‘મહેફિલ-એ-શામ’માં સૌથી નાની ઉંમરની સર્જક વાસરિકાએ પોતાની રચના પેશ કરી, ને એની એક એક પંક્તિ પર રસિક શ્રોતાગણ દાદ વરસાવવા લાગ્યા. એકવીસેક વર્ષની વાસરિકાને સાંભળવી એક લ્હાવો હતો. એના કાવ્યોમાં ખાલી શબ્દોનો શણગાર નહિ, પણ ગહનતા અને ભાવનું અદભૂત સંયોજન જોવા મળતું. એ ઉપરાંત તેના અવાજમાં પણ માર્દવ હતું. સીધો જ સાંભળનારના હ્રદયમાં ઉતરી જાય તેવા કર્ણપ્રિય ધ્વનિમાં શબ્દોનું સખ્ય ભળે પછી તો પૂછવું જ શું ? આટલી નાની વયે આવી સમજણ એ કુદરતી ભેટ જ કહેવાય. આ ઉંમરે યુવતીઓ ફેશન, ટાપટીપ અને પ્રેમલા-પ્રેમલીમાં વ્યસ્ત હોય, ત્યારે વાસરિકા કલમના ખોળે ખેલી કાવ્ય સર્જન થકી સાહિત્ય સેવા કરતી હતી. \n\nસાહિત્ય રસજ્ઞ પિતા ઉમંગરાયે દીકરીનું નામ ‘વાસરિકા’ સમજી-વિચારીને જ રાખ્યું હતું. વાસરિકા એટલે રોજનીશી, કે જેમાં રોજેરોજ મનમાં ઊભરાતા વિચારોને ટપકાવવામાં આવતા હોય. વાસરિકાએ એના નામને સાર્થક કર્યું. તે બાર-ચૌદ વર્ષની હતી ત્યારથી પિતા સાથે સાહિત્ય-જલસામાં જતી ને શબ્દોને સમજવાની કોશિશ કરતી. પછી તો માતા-પિતાના પ્રોત્સાહનથી તે સર્જનકાર્યમાં પ્રગતિ કરતી ગઈ. ધીરે ધીરે તે સાહિત્ય સંમેલનોમાં ભાગ લેતી થઈ. સાથે સાથે, તેણે વિવિધ કાર્યક્રમો-સમારંભોમાં સફળ સ્ટેજસંચાલનની કુશળતા પ્રાપ્ત કરી. હ્રદયસ્પર્શી શેર-શાયરીઓથી કોઈપણ સમારોહમાં જાન લાવી દેવાની અનોખી આવડત તેનામાં હતી. તે સતત કંઈ ને કંઈ લખ્યા કરતી ને મનના વિચારોને શબ્દદેહ આપતી. કલમ હતી તેની સદાની સંગાથી. તેની ઘણી રચનાઓ ગૌરવવંતા પુરસ્કારને પાત્ર થતી. કલમ અને વાસરિકા જાણે એકબીજાના પર્યાય બની ગયા. મિત્ર-વર્તુળમાં પણ તે અતિપ્રિય. આમ, વાસરિકા સાવ નિરાળા વ્યક્તિત્વની માલિક હતી. \n\nકરમની કઠણાઈ કહો કે કુદરતનો અન્યાય, પણ ઉમંગરાયને જીવલેણ લિમારી લાગુ પડી, ને પિતાની હયાતીમાં જ તેમની એકમાત્ર સંતાન એવી વાસરિકાનાં લગ્ન કરી દેવાનો નિર્ણય લેવાયો. સગાં-સંબંધીઓ દ્વારા ‘છોકરા’ બતાવવામાં આવતા. એકબાજુ બિમારીની સારવાર ચાલતી હતી ને બીજી બાજુ વાસરિકા માટે છોકરો પસંદ કરવાની પ્રક્રિયા ચાલતી હતી. વાસરિકાનું સંપૂર્ણ ધ્યાન પિતાની સેવા-સુશ્રુષામાં રહેતું. ‘જોવાનો’ કાર્યક્રમ તે રસ વગર પૂરો કરતી. માતા-પિતા અને કુંટુંબીઓને બિઝનેસમેન વૈભવ યોગ્ય લાગતાં વાસરિકાએ પણ મંજૂરીની મહોર મારી દીધી, ને ઘડીયાં લગ્ન લેવાયાં. વ્હાલસોયી દીકરીને વિદાય કર્યા પછી થોડા જ સમયમાં ઉમંગરાયે પણ દુનિયામાંથી વિદાય લઈ લીધી.\n\nકોડભરી વાસરિકા પરણીને સાસરે આવી. અહીં પણ તેની કુશળતા રંગ લાવી. તેણે આદર્શ ગૄહિણીને છાજે એ રીતે ઘર અને પરિવારને સંભાળી લીધાં. હવે તેને તેની પ્રિય કલમ માટે ઓછો સમય મળતો હતો, છતાં નવરાશની પળોમાં વાસરિકા કલમ સાથે સંયોગ કરી લેતી. તે કોરા કાગળ પર એના હ્રદયની ભીનાશ પ્રસરાવતી. એકંદરે વાસરિકા સુખી હતી.\n\n ઘરમાં સાસુ સર્વોપરિ. એમની ઈચ્છા એ સૌની ઈચ્છા. સૌએ એમનો પડ્યો બોલ ફરજિયાતપણે ઝીલવાનો રહેતો. વાસરિકાને પણ સાસુના માર્ગદર્શન મુજબ કામ કરવામાં કંઈ જ વાંધો નહોતો, પણ સાસુને વાસરિકાના કલમ સાથેના સ્નેહથી પાક્કો વાંધો હતો. ખબર નહિ એમને કલમ સાથે ગતજન્મનું શું વેર હશે કે વાસરિકાના હાથમાં કલમ જુએ કે એ એના માટે કંઈ ને કંઈ કામ ગોતી કાઢી ધંધે લગાડી દેતાં ! પતિ વૈભવને તો પોતાના ધંધા સિવાય કશામાં રસ જ ક્યાં હતો ?\n\nઘરની વહુને જાહેર સમારંભમાં જવાની મનાઈ તો એ આવી ત્યારથી જ લાદી દેવામાં આવી હતી. એના અવાજના માર્દવની કે એની શબ્દ-સોદાગરીની અહી કોઈ કિંમત નથી, એ તો વાસરિકા ક્યારનીય સમજી ચૂકી હતી. તે નિજાનંદ માટે જ સતત લખતી રહેતી. કલમ વગરના જીવનની તો તે કલ્પના પણ કરી શકે નહિ એટલી એ કલમમય હતી. એના વર્તુળમાંથી ધીરે ધીરે મિત્રોની બાદબાકી થતી ગઈ, ને વર્તુળ બની ગયું શૂન્ય ! છતાંય તે પોતાની જાતને એકલી નહોતી અનુભવતી, કેમ કે તેની સદાયની સંગાથી કલમનો તેને સાથ હતો. હવે તેની કલમથી મૂંઝવણ, દુઃખ, વેદના, પીડા અને વ્યગ્રતા ટપકતાં હતાં. તે કલમ દ્વારા મનને હળવું કરતી. વાસરિકા માટે હવે એકમાત્ર સાથી તેની કલમ જ હતી. કહો ને કે તેના જીવનનું ચાલકબળ હતી તેની કલમ !  \n\nસમય સાથે સાસુનું કલમ સાથેનું વેર વધારે મજબૂત થયું. વાસરિકાના હાથમાં કલમ-કાગળ જુએ કે એમનું મન ભડકી ઊઠતું ! “આખો દિવસ બસ લખી લખીને પસ્તી વધાર્યા કરે છે, ઘરમાં તો એનો જીવ જ ચોંટતો નથી.” આ વાક્ય સાથે વાસરિકાને કલમથી અળગી કરવાનો હુકમ છૂટ્યો, ને તેના જીવ સમાન કલમ તેની પાસેથી છીનવાઈ ગઈ ! કંઈ પણ લખવા પર ચુસ્ત પ્રતિબંધ લાદી દેવાયો.\n\nકલમ વિહોણી વાસરિકા તો જાણે નિર્જન ટાપુ પર પટકાઈ પડી. પોતાની ખૂશ્બુથી વાતાવરણ મહેંકાવતું પૂષ્પ સાવ મૂરઝાઈ ગયું. તેનું દિમાગ વિચારોના વમળમાં સતત આમથી તેમ ફંગોળાયા કરતું, ને દિલ પ્રેમભર્યા બે શબ્દો માટે હંમેશાં તરસતું રહેતું. ભર્યાભાદર્યા સંસારમાં તે સાવ એકાકી થઈ ગઈ. ભાવવિહિન ચહેરે તે આખો દિવસ યંત્રવત કામ કર્યા કરતી.\n\nલગ્નનાં ચાર જ વર્ષમાં વાસરિકા જાણે પ્રૌઢ થઈ ગઈ ! તેના આત્માને જાણે તેના શરીરમાં કેદ કરી દેવામાં આવ્યો હતો. ધીરે ધીરે તે માનસિક દબાવને વશ થતી ગઈ. તેની ખિન્નતા તરફ ધ્યાન આપવાની તો કોઈને ફુરસદ જ ક્યાં હતી ? સૌને વાસરિકાની સેવા લેવામાં જ રસ હતો, તેના ભગ્નોત્સાહની કોઈને પરવા નહોતી. તે બસ, જીવનને ધકેલ્યે જતી હતી.\n\n એકવાર વૈભવને ધંધામાં સરકારી વેરાની ચોરી માટે ક્યાંક વાસરિકાની સહીની જરૂર પડી. તેણે વાસરિકા સમક્ષ ફાઈલ ખોલીને મૂકી ને તેની સામે પેન ધરીને સહી કરવા કહ્યું. તે થોડીવાર શૂન્યમનસ્કપણે પેન સામે અપલક તાકી રહી, ને પછી અચાનક ચીસ પાડીને ‘બોમ્બ..બોમ્બ’ બોલતી ઊભી થઈ ગઈ. તેની આંખોમાં અગમ્ય ગભરાટ વ્યાપી ગયો. વિહવળતા સાથે વૈભવના હાથ પર ઝાટકો મારીને પેન ફંગોળી દીધી. તેની આંખો ચકળવકળ થવા લાગી ને તેણે બંને હાથે પોતાના વાળ વીંખી નાંખ્યા. એક સમયે જ્યાં દિલ તરબતર કરતી શેર-શાયરીઓનો વાસ હતો એવા સુંદર અધરોને બિહામણા હાસ્યએ પોતાનું કાયમી સરનામું બનાવી દીધું ! \n\nઆખરે કલમના વિયોગની વેદનાએ વાસરિકાને પાગલપણાની હદ સુધી પહોંચાડી દીધી.",
      "duration": "4 mins",
      "category": "Abstract"
    },
    {
      "id": 43,
      "title": "અઢારમા દિવસે લેટર",
      "story_name": "વ્યોમા પોતાના બેડરૂમમાં આવીને નિરાશ થઈને બાજુમાં પડેલી ખુરશી પર બેસી ગઈ અને પોતાનું માથું સામે પડેલા ટેબલ પર રાખીને રડવા માંડી, એના આંસુઓ એના દુઃખનો ક્યાસ કાઢી આપતાં હતા, એને એની વહુ દીકરા તો ગણતા નહોતા તો આજે એની લાડકવાયી દીકરી એની સામે પડીને એને ખરી ખોટી સંભળાવી ગઈ, એ એના કડવા વેણથી જાણે સાવ તૂટી જ ગઈ, અખિલ એને આ દુનિયામાં એકલી મૂકીને જતો રહ્યો ત્યારબાદ એણે માત્રને માત્ર બે બાળકો માટે થઈને બીજા લગ્ન ના કર્યા અને પોતાની જિંદગીમાં એકલતાને પોતાની સાથી બનાવી લીધી, આજે એ વાતને વીસ વર્ષ થઈ ગયાં, બાળકો પરણીને પોતાના સંસારમાં સેટ થઈ ગયા અને વ્યોમા સાવ એકલી પડી ગઈ.\n\nઅભય એનો મોટો દીકરો અને આયુષી દીકરી, અભયને પરણવ્યે સાત વર્ષ થયાં અને એના ઘરમાં પણ પાંચ વર્ષની દીકરી, વ્યોમાનો મોટા ભાગનો સમય એ નાની બાળકી શ્લોકા જોડે પસાર થઈ જતો, પરંતુ હવે એ પણ સ્કૂલમાં જવા માંડી હતી, અભય અને પૃથા એની કેળવણીમાં જરાય કોમ્પ્રોમાઈઝ કરવા નહોતા માંગતા માટે એને આખો દિવસ કોઈના કોઈ પ્રવૃત્તિમાં વ્યસ્ત રાખતા, સાંજ પડ્યે થોડો વખત મળતો ત્યારે વ્યોમા એને મળી શકતી, સાસુ વહુના થોડી અણબન રહેતી માટે વ્યોમા પૃથાને જેમ ગમે એમ ઢળવાનો પ્રયત્ન કરતી પરંતુ હવે અભય અને પૃથા સ્વછંદી બની ગયા હતા, તેઓને બાળક મોટું કરવાની ગરજ પતી ગઈ હતી, વ્યોમા એમને ખંટાતી નહોતી, પૃથા તો પારકી હતી પરંતુ અભય પણ પારકો થઈ ગયો ? આ વાત એના મનમાં બહુ જ ખટકતી હતી, એ મનમાં ને મનમાં મૂંઝાતી પરંતુ કોઈને કશું કહેતી નહિ.\n\nએક વખત એની દીકરી આયુષી કોઈ કારણસર પિયર આવી, એને વ્યોમા પ્રત્યે લગાવ હતો પરંતુ અભયના સંસારમાં કોઈ ખોટ ના આવે એનો ખ્યાલ એને વધારે હતો, એ સાચા ખોટાની પરખ ભૂલીને અભયના પૈસાના વૈભવમાં ખુશ હતી, વ્યોમાના પ્રેમ કરતા એને પૃથા તરફથી મળતી ભેટ અને સારી લાગતી હતી, વ્યોમાએ આયુષીને પોતાનાં દિલની વાત કરી ત્યારે એ ગુસ્સે ભરાઈ ગઈ અને કહેવા લાગી કે તમારે શું કામ હોય આખો દિવસ ? બધાના કામમાં દખલગીરી કરવાનું રહેવા દેવાનું અને ભાઈ ભાભીને ગમે એમ જ જીવવાનું, ત્યારે પૃથાએ મોકાનો ફાયદો ઉઠાવીને રડવાનું નાટક ચાલુ કરી દીધું અને વ્યોમાને ખોટી ઠેરવી, આયુષી પણ એની વાતમાં આવી ગઈ અને બધાએ મળીને વ્યોમાને એક ઘરડાઘરમાં મોકલવાનો નિર્ણય લીધો, વ્યોમા એ વખતે કશું જ બોલી ના શકી.\n\nવ્યોમા પોતે ભણેલી હતી, પંચાવન વર્ષની ઉંમરે પણ ચાલીશ વર્ષ જેટલી યુવાન હતી, એણે બાપડી બનીને ઘરડાઘરમાં જવાનું જરાય પોસાય એમ નહોતું, જે બાળકો માટે એને પોતાની જિંદગી ઘસી નાખી આજે એ જ બાળકો માટે એ વ્યર્થ બની ગઈ એ વાતનું દુઃખ હતું પરંતુ પોતે હજીય અડીખમ છે એટલો એને આત્મવિશ્વાસ હતો.\n\nએણે રડતી આંખો લૂછી અને એક સ્ફૂર્તિ સાથે ઊભી થઈ, બાથરૂમમાં જઈને બાળકોના નામનું નાહી લીધું હોય એમ એ નાહીને બહાર આવી, એની આંખોમાં હવે એમનાં માટેની મમતા પણ જાણે વેરાઈ ગઈ હતી, એણે પોતાની બેગ ભરીને તૈયાર કરી, પોતાના થોડા ઘણા દાગીના અને પૈસા હતા એ પણ જોડે લીધા અને ઘરનો અને જમીનનો દસ્તાવેજ જેમાં હજીય એનું નામ હતું જેમાં અભયે સહી કરવા માટે આપ્યા હતા એ લઈ લીધા, જે માને મૂરખ સમજતા હતા એ આજે સાચી દુનિયાદારી પર આવી ગઈ, બાળકોને સબક શીખવવામાં માં કરતાં બીજું કોઈ તોલે ના આવે !  \n\nએ બધું સમેટીને કોઈને કહ્યા વગર ઘરેથી નીકળી ગઈ, ઘરના બધા શોધતાં થઈ ગયા, એ વાતને પંદર દિવસ થઈ ગયા, વ્યોમા મળે કે ના મળે એના કરતાં પણ ઘરના દસ્તાવેજ અને ઘરેણાં મળી જાય તો સારું એ લાલચમાં ઘરના દુનિયા આગળ આદર્શ બાળકોનું મોખોત્તું પહેરીને શોધે ચડ્યાં, ઠીક અઢારમા દિવસે એમનાં ઘરે એક કોર્ટનો લેટર આવ્યો, એ વાંચીને બધા હેબતાઈ ગયા !\n\nલેટરમાં લખેલા શબ્દો ભલે કોમ્પ્યુટર દ્વારા ટાઈપ થયેલા હશે પરંતુ એમાં લખાયેલા દરેક શબ્દોમાં વ્યોમાની વ્યથા હતી, એને પોતાનું આ ઘર અનાથ આશ્રમમાં આપી દીધું હતું, પહેલી તારીખ પહેલાં એને ખાલી કરવાનો ઓર્ડર અપાયો હતો અને બધી જમીન જે કરોડોમાં હતી એનું દાન ગૌશાળામાં આપીને પોતે એની આજીવન ટ્રસ્ટી બની ગઈ હતી, અગાઉના છ મહિનામાં ત્યાં ગૌશાળા ઊભી કરી દેવાની હતી એવું કઈક લેટરમાં કંડારેલું હતું....લેટર જેમ જેમ વંચાતો હતો એમ એમ ઘરના સદસ્યોને ઝટકા લાગી રહ્યા હતા.\n\nઆજે બાળકોને સમજાઈ રહ્યું હતું કે જ્યારે માં બાળકોને તરછોડે ત્યારે કેવું થાય ? જો વ્યોમાએ એમને બચપણમાં તરછોડી દીધા હોત તો આજે તેઓ આટલા આગળ ના આવ્યા હોત ! અને જે પૈસાના જોરે તેઓ ઉછળી રહ્યા હતા તે આ માંના જ હતા, માં નહિ તો કશું જ નહિ ! તેઓ હવે કશું જ બોલી શકે એમ નહોતા ! પસ્તાવા સિવાય એમની પાસે હવે કોઈ મૂડી નહોતી.",
      "duration": "4 mins",
      "category": "Abstract"
    },
    {
      "id": 44,
      "title": "હું કાેણ છું ?",
      "story_name": "લીનાને બીક હતી કે એ ઘેર વાત કરશે ત્યારે ઘરની દરેક વ્યક્તિનો ગુસ્સો એને સહન કરવો પડશે. માબાપને તો લીનાને કરોડપતિ છોકરાં જોડે જ પરણાવવી હતી. કાલે વૈભવ આવીને જોઈ ગયો હતો. અને એનો જવાબ પણ આવી ગયો હતો કે એમને લીના પસંદ છે. પણ કોઈ લીનાને પૂછતું ન હતું કે તને વૈભવ પસંદ છે કે નહિ ? માબાપ એવું માની જ લેતાં હોય છે કે કરોડપતિના છોકરાને ના પડાય જ નહીં. જો કે વૈભવ દેખાવડો હતો તે ઉપરાંત એકનોએક હતો. તમે એની ખામી જોવા જાવ તો કયાંય કોઈ જ ખામી શોધી ના શકો પરંતુ જયાં મન જ પારસ સાથે મળી ગયું હોય તો વૈભવ કયાંથી પસંદ પડે ?\n\nએના મનનો મણિગાર તો પારસ હતો. એ જયારથી પારસના પરિચયમાં આવી ત્યારથી એ મનોમન પારસને પતિ માની ચૂકી હતી.\n\nઆખરે જયારે લીનાએ ઘેર વાત કરી ત્યારે ઘરની દરેક વ્યક્તિ એ વિરોધ કર્યો હતો. પરંતુ બાળકની જિદ્દ આગળ માબાપે નમતું જોખવું પડે જ એ ન્યાયે એમણે કહ્યું, \"પારસને ઘેર મળવા બોલાવજે. અમે એની જોડે વાતચીત કરીશું અમને યોગ્ય લાગશે તો એ બાબતમાં વિચારીશું.\"\n\nજયારે પારસ લીનાના માબાપને મળવા ગયો તો પહેલી નજરે જ પિકચરના કોઈ હીરો જેવો લાગતો હતો. દેખાવ પરથી તો ના પાડવાનું કોઈ કારણ હતું જ નહીં. પણ માત્ર દેખાવ પરથી તો માણસને ઓળખી ના શકાય. જયારે એને પૂછવામાં આવ્યું કે તમારા માતાપિતા કયાં રહે છે ? શું કરે છે ?\n\nથોડી ક્ષણો માટે પારસ ચૂપ રહ્યો. આખરે એણે કહ્યું કે એ અનાથ છે.\n\nપારસના ગયા પછી લીનાના ઘરનાએ કહી દીધું કે જે વ્યક્તિને એનું ગોત્ર ખબર નથી કે નથી એના માબાપના ઠેકાણા એવી વ્યક્તિ સાથે જીવન ના વિતાવાય. અમને એ અનાથાશ્રમમાં રહેતો છોકરો પસંદ નથી. એના સંસ્કાર કેવા હોય. એનો ઉછેર કઈ રીતે થયો હોય એ કઈ રીતે ખબર પડે ! હવેથી પારસનું નામ પણ આ ઘરમાં ના જોઈએ.\n\nલીના બીજા દિવસે પારસને મળી ત્યારે પારસે કહ્યું, \"લીના, હું કોણ છું ? મારા માબાપ કોણ છે એ પણ મને ખબર નથી. મારું ગોત્ર કયું છે એ પણ મને ખબર નથી. હા ,છતાં પણ હું તને એક પ્રસંગ કહીશ. જયારે શંકર ભગવાનના લગ્ન હતાં ત્યારે ગોરમહારાજે પણ શંકર ભગવાનનું ગોત્ર તથા માબાપનું નામ પૂછેલું. પરતું તે સમયે વિષ્ણુ ભગવાને મદદ કરેલી. જે વ્યક્તિ સ્વયંભૂ હોય એના માબાપનું નામ કયાંથી હોય ? પરંતુ લીના મારી મદદે વિષ્ણુ ભગવાન નહિ આવે. તું વૈભવને હા કહી દે. લીના, રૂપિયા કરતાં ડોલર અને પાઉન્ડની કિંમત વધુ હોય છે. મારું કોઈ નથી. તું પણ એકની એક છું. ભવિષ્યમાં તારા માબાપ નહીં હોય તો આપણું કોણ ? આપણે મૃગજળ પાછળ દોટ નથી મૂકવી. એ દૂરથી પાણી હોવાનો આભાસ જરૂર કરાવે, પણ મૃગજળથી તરસ ના છીપાય. \"\n\nલીના નિરાશ થઈને ફસડાઈ પડી એને તો મનથી પારસને પતિ માની લીધેલો.\n\nપારસ બોલ્યો \"લીના, મારી વાત જુદી છે. આપણે આપણા સુખની ઈમારત માબાપના નિસાસા પર નથી બાંધવી.\"\n\nમહિના બાદ લીના પારસને મળવા ગઈ ત્યારે બાજુવાળા એ એને ચિઠ્ઠી આપી જેમાં પારસે લખ્યું હતું કે\" હું કોણ છું ? મારૂ અસ્તિત્વ પૃથ્વી પર શેના માટે છે એની ખોજમાં હું નીકળી પડ્યો છું. જયારે મને આત્મજ્ઞાન પ્રાપ્ત થશે ત્યારે તને મળવા આવીશ. તું વૈભવ જોડે પ્રભુતામાં પગલાં પાડી સુખી થજે. \"\n\n",
      "duration": "3 mins",
      "category": "Abstract"
    },
    {
      "id": 45,
      "title": "સરહદથી પરે દોસ્તી પ્રેમની",
      "story_name": "વાત છે ૧૯૪૦ની ત્યારે તો સલમા અને ભગવાન બંને ૫ વર્ષ ના હતાં. \n\nભગવાનના પિતા પંજાબમાં ખૂબ મોટા જમીનદાર હતાં. એમ નો બહુ મોટો સફરજનનો ધંધો હતો. ૧૦૦ એક ખેતરોમાં ઉગેલા સફજનો તોડવા માટે શાળા પછી ઘણા બાળકો પણ આવતા. એમ ને રોકડી સાથે મન ભરી ને સફરજન ખાવાની અને ઘરે લઈ જવાની પણ છૂટ હતી. વળી સફરજન તોડવાની કોઈ નિર્ધારિત સંખ્યા નક્કી ન હતી. બાળકો રમતા જાય અને સફરજન તોડતા જાય. આમ બાળકો ને પણ મજા આવતી. મળતા પૈસા માંથી પોતાને ગમતી ટોફી કે બિસ્કુટ લઈ શકતા એટલે ઘણા બાળકો ત્યાં આવતા. એમાં એક સલમા પણ હતી. \n\nભગવાન પણ એના ભાઈ દોસ્તાર સાથે આ સફરજન ના ખેતર માં સફરજન તોડવા જતો. ભગવાન ના પિતા જમીનદાર ખૂબ સરળ સ્વભાવ ના માણસ હતાં અને એટલે એમને ભગવાન ને પણ બધા બાળકો સાથે હળવા- મળવાની અને રમવાની છૂટ આપી હતી ભલે ને એ ખેતર માં સફરજન તોડવા આવતા બાળકો જ કેમ ના હોય.\n\nઆમ એક વાર સફરજન તોડતા તોડતા સલમા અને ભગવાનની ઓળખાણ થઈ. બહુ વાતો કરતી સલમા અને તોફાની ભગવાન વચ્ચે સરસ દોસ્તી થઈ ગઈ. \n\n૧૯૪૭ માં ભારત અને પાકિસ્તાન એમ બે ભાગલા પડતા પંજાબ ના બે ટુકડા થયા. ભગવાન ના પિતા જમીનદાર હોવાથી એમ ને આ વાત ની બહુ પહેલા જાણ થઈ અને એટલે એ આગોતરા જ ભારત માં જવાની તૈયારી કરવા લાગ્યા.\n\nબધા ખેતર પણ વેચાઈ ગયા અને ધીરે ધીરે બધું સમેટાવા લાગ્યું. જવાના આગલા દિવસે ભગવાન બધા બાળકો ને મળી રહ્યો હતો અને કહી રહ્યો હતો કે તમે ભારત આવો તો જરૂર મારે ત્યાં આવજો અમે તમારું સ્વાગત કરીશું. આપણી આ દોસ્તી હમેશા અમર રહેશે એને સરહદ પણ નહીં તોડી શકે. જયારે તમે કોઈ ભારત આવો તો મારી વાડીના સફરજન જરૂર લાવજો. એ આપણી દોસ્તી નું પ્રતિક રહેશે.\n\nસમય ક્યાં વહી ગયો એ ખબર જ ના પડી. એક દિવસ ૭૫ વર્ષ ના ભગવાનદાસ પોતાની દિલ્હીની કોઠીની બહાર આવેલ બગીચામાં ચા પી રહ્યા હતાં કે એ ૫૦ એક વર્ષ ના એક પ્રૌઢ પુરુષ અને એની જોડે એક મહિલા જે એની પત્ની હશે એને પ્રવેશ કર્યો. ભગવાસ દાસ ને એ ચહેરામાં કોઈ વ્યક્તિનો અણસાર આવતો હતો પણ ઝટ યાદ ના આવ્યું.\n\nઆ દંપતીએ પોતાની પાસે રહેલ એક બોક્સ એમને આપ્યું. પોતાની ઓળખાણ આપતા બોલ્યો કે મારુ નામ રફીક છે ને આ મારી બીવી છે અમે પાકિસ્તાનમાં રહેલ પંજાબમાંથી આવીએ છે. આ બોક્સમાં સફરજન છે. એટલું બોલતા જ ભગવાન દાસ બોલ્યા કે તમારા મોઢા પર સલમાનો અણસાર આવે છે, તમે ?  \n\nરફીકે હસી ને કહ્યું કે હું સલમાનો પુત્ર છું. પણ તમે કેમ કરીને ઓળખી ગયા ? ભગવાન દાસ એ ગભરાતા ગભરાતા પૂછ્યું કે સલમા ? \n\nતો રફીક બોલ્યો કે, અમ્મા સલામત છે અને પાકિસ્તાનમાં છે. જે ખેતર માં તમે લોકો સફરજન તોડતા હતાં એમાંનું એક ખેતર અમ્મા અને અબ્બા એ લઈ લીધું છે અને અમે પણ સરસ ગુજર બસર કરી રહ્યા છે. અજમેર શરીફ ની દરગાહ પર માથું ટેકવા આવતા હતાં એટલે અમ્મા એ પેટી તમને પહોચડવા કહ્યું. તમને આ પેટી આપી અમે અજમેર જઈશું. અમ્મા તમારા બાળપણ ના દિવસો યાદ કરતી અને કહેતી કે તમે કીધેલું કે જયારે કોઈ ભારત આવે ત્યારે તમારા માટે આ તમારી વાડી ના સફરજન જરૂર લાવે. \n\nતમારા પિતાજી નું નામ મોટું એટલે તમારું ઘર શોધતા વાર ન લાગી. જેને તમે ખેતર વેચેલા એમની પાસેથી સરનામું મળી ગયું. અને અલ્લાહની મેહર કે તમે હજી અહી જ રહો છો. ભગવાસ દાસ ખુશ થઈ ગયા. એમ ના મુખ પર જોઈને રફીક સમજી ગયો અને પોતાનો ફોન કાઢી ને ભગવાન દાસ પાસે થી વાઇફાઇ નો પાસવર્ડ લઈ ને પોતાની મા સલમા ને વિડિઓ કોલ કર્યો. સલમા બાનું અને ભગવાન દાસ એ અડધો એક કલાક વાત કરી. પોતાના જુના બધા મિત્રો ને યાદ કર્યા અને હવે ફોન પર સંપર્કમાં રહીશું એવા વાયદા કર્યા.\n\nઆ હતી દિલની દોસ્તી જેને ના કોઈ માનસિક સરહદ ના ભૌગોલિક સરહદ. એક ૧૧/૧૨ વર્ષ ના દોસ્તે કીધેલું કે કોઈ ભારત આવે ત્યારે મારી વાડીના સફરજન લાવે અને બીજી ૧૧/૧૨ વર્ષ ના દોસ્તે એ વાત યાદ પણ અને પોતાના પુત્ર દ્વારા પોતાના મિત્રની એ ઈચ્છા પૂરી પણ કરી.\n\nદોસ્તી ને ખરેખર કોઈ સરહદ નથી નડતી.\n\n",
      "duration": "3 mins",
      "category": "Abstract"
    },
    {
      "id": 46,
      "title": "સ્વઘડતર",
      "story_name": "“મમ્મી, અમે રાત્રે મોડા આવીશું.”\n\n“હા ભલે.”\n\n“મમ્મી, હું વિઝા માટે જાઉં છું.”\n\n“હા ભલે.”\n\nલોપા ઘરમાં એકલી પડી. વરુણ અને વનિતા ઓફિસ ગયાં ત્યાંથી પાર્ટીમાં જઈને છેક રાત્રે મોડાં આવશે. દિયા કેનેડાના વિઝાની ધમાલમાં પડી છે. એય સાંજ પહેલાં નહીં આવે. રહી હું આવા ભૂતબંગલા જેવા બંગલામાં એકલી. લોપા મન મનાવીને બગીચીમાં હિંચકે બેઠી. નજર ન પહોંચે એવડો બંગલો સત્યજીતે પોતાની જ તનતોડ અને મનતોડ મહેનતથી બનાવ્યો. લોપા અને સત્યજીતના લગ્ન થયાં ત્યારે સત્યજીત નવો ધંધો શરુ કરીને એને સેટલ કરવામાં ગળાડૂબ વ્યસ્ત હતા. લગ્નનો પહેલો દસકો લોપા કે સત્યજીત બંનેને કદાચ એકબીજા માટે પૂરતો સમય મેળવ્યાનું યાદ નહીં હોય. બે બાળકોનાં આગમન પછી તો લોપા ફરિયાદ કરવાનું પણ ભૂલી ગઈ. ત્રીસ વર્ષના લગ્નજીવન બાદ સત્યજીતને લોપાને જાણેઅજાણે અન્યાય થઈ ગયાનું મહેસુસ થવા લાગ્યું. જ્યારે વરુણનાં લગ્ન થયાં અને વનિતા ઘરમાં આવી ત્યારે એ બંનેનું કબુતર જેવું ગુટર ગુ જોઈને સત્યજીતને પોતાના ધ્યાન બહાર લોપાના વાળમાં આવેલી સફેદી નજરે ચડવા લાગી. હવે એને લોપા સાથે વધુમાં વધુ સમય વિતાવવાની ઝંખના જાગી હતી. પણ કુદરતે માંડ દસકો આપ્યો અને સત્યજીતે નાનકડી બિમારી બાદ વિદાય લીધી.\n\nલોપા ઝબકીને અતીતમાંથી બહાર આવી. ચાલ, સાંજે તો દિયા જમશે. અમારું બેયનું જમવાનું બનાવું.\n\nલગભગ અઠવાડિયા બાદ રાત્રે જમવાના ટેબલ પર વરુણે વાત છેડી. “મમ્મી, મેં અને વનિતાએ પણ કેનેડાના પી.આર. માટે એપ્લાય કર્યું હતું અને અમને વિઝા મળી ગયા છે. શું છે કે તને એકસાથે કહેત તો તું સેટ ન થાત. દિયાને પણ વિઝા મળી ગયા છે એટલે અમે ત્રણેય પંદર દિવસ બાદ રવાના થશું. હા, ત્રણ વર્ષ સતત હાજરી હશે તો જ પી.આર. મંજૂર થશે એટલે તને ત્રણ વર્ષ પછી બોલાવી લેશું.”\n\nલોપા સાંભળતી રહી.અને મસમોટા બંગલામાં પંદર દિવસ બાદ વધુ સુનકાર વ્યાપ્યો. લોપા થોડા દિવસ બહુ કચવાતી રહી. પછી જાત સાથે જાતસુધારણાની એણે શરુઆત કરી.બાળકોના ફોન આવતા ત્યારે સરસ વાત કરીને ફોન પૂરો કરતી. પછી દિવસે દિવસે એ પોતાના જીવન આયોજનના અને સ્વઘડતરમાં વ્યસ્ત થતી ચાલી.\n\nત્રણ વર્ષ પસાર થયાં. એક દિવસ બાળકોએ વધામણી આપી, “મમ્મી, અમે આવીએ છીએ. તારે ખાતર જ આવીએ છીએ. તું એકલી શું કરતી હોઈશ ! તને અમારા વગર ગમતું ન હોય એટલે આ વર્ષે આવી શકાશે.”\n\n“હંમમમમ.. ના એવું કાંઈ નથી. તમે તમારી અનુકુળતા હોય એમ જ કરજો. હા, અને તારીખ નક્કી થાય એટલે કેટલા દિવસ આવવાનાં છો એ જણાવજો એ પ્રમાણે હોટલમાં બુકિંગ કરાવી દઈશ.”\n\n“હેં ! મમ્મી આવડું મોટું ઘર મુકીને અમે હોટલમાં શું કામ રહીએ ? અમારે તારી સાથે રહેવું છે.”\n\n“ના એ શક્ય નથી. ત્રણ વર્ષ લાગણીને સુકવવા માટે પૂરતાં છે. મેં મારા બંગલામાં એક એન.જી.ઓ. શરુ કર્યું છે. જેમનાં બાળકો વિદેશ વસી ગયાં છે એ દરેક વ્યક્તિ અહીયાં પોતાને ગમતી જિંદગી જીવી શકે એવી મદદ કરવામાં આવે છે. આખી જિંદગી બાપડા બિચારા એકલા નિરાધારના છોગાં જે સંતાન પકડાવી ગયાં હોય એ ઉતારીને અહીયાં ઉજળી હસતી જિંદગી જીવવાની તાલીમ આપીએ છીએ. એની પ્રથમ શરુઆત મારાથી કરી છે. હવે બંગલો ટ્રસ્ટનો છે.” \n\n“અરે તું તો ગજબ છો મમ્મી ! અમને જણાવ્યું કે પૂછ્યુંય નહીં!”\n\n“ના. મને આજ સુધી કોઈએ પૂછ્યું નહોતું. મને એ સમજવામાં વાર લાગી.”\n\nઅને સામે છેડે સોપો પડ્યો. લોપાએ ધીરેથી મોબાઈલ ઓફ કર્યો.\n\n",
      "duration": "3 mins",
      "category": "Abstract"
    },
    {
      "id": 47,
      "title": "હારૂન ચાચા ટપાલી",
      "story_name": "અમારું શહેર નાનું છે..આજે તો ઘણો વિકાસ થયો છે..પણ આજ થી પાંત્રીસ વર્ષ પહેલા તો છીપ્પર વાળી શેરીઓ,સાંકડા, ધૂળિયા રસ્તા અને દેશી નળિયા વાળા મકાનો વાળું નાનું શહેર (ગામ) હતું.અમારા ઘેર એક ટપાલી ચાચા આવતા,પત્રો,અને મેગેઝીનો,બુક પોસ્ટ કરેલી પોકેટ બુક્સ લાવતા..લગભગ ત્રણ ચાર દિવસે એ જરૂર આવતા. પગે ચાલી ને જ આવતા,ત્યારે સાઈકલ પણ એક મોંઘી જણસ લેખાતી.\n\nસને.૧૯૮૬ માં હું બી એસ સી થયો અને નોકરી માટે અરજી કરી હોય, તો તેના પત્રો પણ તેઓ જ ચીવટથી લાવતા.\n\nએક સોનેરી દિવસ ઊગ્યો અને એ દિવસે તાર આવ્યો..\"યુ આર સિલેક્ટેડ . જોઈન સુન. લેટર ફોલોઝ\"\n\nએ તાર પણ હારૂન ચાચા જ લાવ્યા..અમારું આખું કુટુંબ આનંદથી ઊછળી પડ્યું..હારૂન ચાચાને આગ્રહ કરીને મીઠું શરબત પાયું..તેઓ મીઠું હસી ને ચાલ્યા ગયા..\n\nબસ પછી તો નોકરીની ભાગદોડમાં હું એવો પરોવાયો કે ક્યારે હારૂન ચાચા આવે ,ને જાય તે કંઈ યાદ રહે નહીં..\n\nસમયની નદી સડસડાટ ચાલી પડી, લગ્ન કર્યા,નોકરીમાં પ્રમોશન પણ મળ્યું.પણ હારૂન ચાચા નિયમિત આવતા,એકદમ ઓછા બોલો સ્વભાવ એટલે ખાસ વાતો તો ન કરતા, પણ હસીને ચાલ્યા જાય..\n\n સમય બદલાયો, પત્રો ઓછા થયા અને ફોન પર વાતચીત કરતા થયા ...ધીમે..ધીમે.. હારૂન ચાચાનો સંપર્ક ઘટવા લાગ્યો.\n\nત્યાં અચાનક ધરતીકંપ થયો અને અમારું ગામ છીન્નભીન થઈ ગયુ..ઝડપી વિકાસ થયો.. અને મે નોકરી છોડી ને મારો ધંધો શરૂ કર્યો.. મેડિકલ સ્ટોર ખોલ્યો.\n\nત્યાં જ દેખાયા ...હારૂન ચાચા..ટપાલી તરીકેની નોકરીમાંથી નિવૃત્ત થઈ ગયા હતા..જીવન સંઘર્ષમાં જોયેલી ઘટનાઓના ચાસ ચહેરા પર હતા પણ મને તો વીજળીના ઝબકારે યાદ આવી ગયા..\n\nયાદો તાજી થઈ અને નવો સંબધ શરૂ થયો.\n\nજરૂર પડે ત્યારે દવાઓ તો મારી પાસેથી જ લે..પણ સમય પસાર કરવા દુકાનના ઓટલે પણ બેસે..સ્વભાવ તો એવો જ ઓછાબોલો એટલે તેમના પુત્રો પુત્રી દ્વારા ખબર પડી કે એક પુત્ર યુવાની માં જ અપમૃત્યુ પામ્યો અને તેમના પત્નીએ આઘાત સહન ન કરી શક્યા અને સાવ પથારીવશ જ હતાં..પણ પુત્રી એ ઘર સાચવી લીધું,નાના પુત્ર ને કોર્ટમાં પટાવાળા તરીકે નોકરી મળી ગઈ હતી ..\n\nએટલે એકંદરે શાંતિથી જીવન ચાલતું હતું.\n\nરોજ સવારે અમે એક બીજાના દુઆ સલામ કરી ને હું ધંધામાં વ્યસ્ત થઈ જાઉં પણ ચાચા ઓટલે બેસીને ને બજારની અવર જવર જોયા કરે...મે તો ખાસ તેમને કોઈ વ્યસન હોય તેવું પણ ન જોયેલું...બસ ચૂપચાપ બેસી રહે.\n\nએક દિવસ હું દુકાને આવ્યો તો તેમના ઘર બહાર લોકો ભેગા થયેલા જોયા, પૂછપરછ કરવામાં ખબર પડી કે હારૂન ચાચાના પત્ની મૃત્યુ પામેલા...થોડીવારમાં મૈયત બહાર આવી,.. મેં હારૂન ચાચા ને જોયા.. સાવ અલગ નિસ્તેજ ચહેરો. મને જોઈ હાથ પકડી ને કશું ય બોલ્યા વગર આગળ ચાલ્યા ગયા. હું તો ઝિયારતમાં પણ ગયો હતો પણ ચાચા ને બોલતા જોયા જ નહીં.\n\nથોડો સમય વીત્યો...પાછા ફરી ચાચા દુકાનના ઓટલા પર બેસવા લાગ્યા ..પણ હવે તેમણે એક જગ્યાએ (પ્રાગ મહેલ ) માં કારકુન તરીકે કામ પણ શરૂ કરી દીધું હતું એટલે તેઓ જ્યારે સમય મળે ત્યારે ઓટલે બેસીને જોયા કરે...બોલે તો બહુ જ ઓછું.. પણ હવે તેઓ મારી પાસે આવીને ક્યારેક પોતાના પુત્રની તબિયત નાદુરસ્ત રહેતી તેની વાત કરે..ડોક્ટરની ફાઈલ પણ દેખાડે,પ્રશ્નો પણ પૂછે,હું મારી સમજણ પ્રમાણે જવાબ પણ આપું.\n\n    અચાનક એક દિવસ હું સવારે દુકાને પહોંચ્યો ત્યારે તેમના ઘરની બહાર લોકો ભેગા થયા હતા.,. મારા મનમાં ઝબકારો થયો ! અરે !... હા...મારા હારૂન ચાચા મૃત્યુ પામ્યા હતા.. જાણે હૃદયનો એક ખૂણો ખાલી થઈ ગયો...કોઈ નામ વગરનો સંબધ...\n\nઆમ પૂરો થયો.. આજે તેમનો પુત્ર અને પુત્રીઓ પણ દુકાને આવે, ખરીદી કરે..વાતો પણ કરે.. આવા નામ વગર ના સંબધ ...એટલે હારૂન ચાચા..ટપાલી. રીતે અભિવ્યક્ત.\n\n",
      "duration": "3 mins",
      "category": "Abstract"
    },
    {
      "id": 48,
      "title": "પ્રકૃતિનું જતન",
      "story_name": "રાજુ સવારથી જ ખુશ હતો, અને કેમ ન હોય ? આજે તેનો જન્મદિવસ જે હતો. તેના મમ્મી પપ્પા જન્મદિવસ પર કઈ ભેટ આપશે તે વાતથી એ ઘણો ઉસ્તુક હતો. જોકે કોરોનાની મહામારીને ધ્યાનમાં રાખી તેના મમ્મી પપ્પાએ સાંજની પાર્ટીમાં બહારની કોઈ વ્યક્તિને નિમંત્રણ આપ્યું નહોતું. તેના મિત્રો વીજુ, દીપક, મોહન કોઈ મિત્રોને જાણ કરી નહોતી. “ઉફ ! આ કોરોનાને લીધે આ વખતે મને ખૂબ ઓછી ગીફ્ટ મળશે.” આ વિચારથી રાજુ નિરાશ હતો. પરંતુ બીજીબાજુ તેને એ આશા પણ હતી કે તેના મમ્મી પપ્પા તેના માટે ચોક્કસ કોઈ સારી ભેટ લાવ્યા હશે. કદાચ “ચોકલેટનો બોક્સ”. ચોકલેટના બોક્સના વિચાર માત્રથી રાજુ ખુશખુશાલ થઈ ગયો.\n\n   જેમતેમ કરીને તેણે દિવસ પસાર કર્યો. આખરે સાંજના ૬.૦૦ વાગ્યા. તેના મમ્મી પપ્પાએ આખા ઓરડાને ફુગ્ગા અને રંગીન પટ્ટીઓથી સજાવ્યો હતો. ઓરડાની મધ્યમાં આવેલ ટેબલ પર રાજુની મમ્મી નિર્મળાબેને સરસ મજાની કેક મૂકી હતી. આ કેક બનાવવા નિર્મળાબેન બપોરથી તૈયારીઓ કરી રહ્યા હતાં. રાજુએ કેક કાપતાંની સાથે તેના મમ્મી પપ્પાએ તાળીઓ રાજુને જન્મદિવસની શુભેચ્છાઓ આપી. આખો ઓરડો “હેપ્પી બર્થ ડે ટુ યુ.”ના સ્વરથી ગુંજી રહ્યો. રાજુનો ચહેરો આનંદથી ખીલી ઊઠયો.\n\nરાજુના પપ્પા મનોહરભાઈએ કહ્યું, “રાજુ, આંખ બંધ કર”\n\nરાજુ સવારથી આ પળનો બેસબ્રીથી ઈંતજાર કરી રહ્યો હતો. તેણે ઝડપથી પોતાની આંખો બંધ કરી.\n\nનિર્મળાબેન વહાલથી બોલ્યા, “બેટા, હવે આંખો ખોલ.”\n\nરાજુએ ઉત્સાહભેર આંખો ખોલી.\n\nપરંતુ આ શું ?\n\nતેના મમ્મી પપ્પા હાથમાં એક કુંડુ લઈને ઊભા હતાં. તે કુંડામાંનું છોડ જાણે તેને ચિઢાવી રહ્યું હોય તેમ પવનની લહેરખીમાં લહેરાઈ રહ્યું હતું.\n\nરાજુએ ગુસ્સામાં કહ્યું, “મારી ગીફ્ટ ક્યાં છે ?”\n\n“આ શું અમારા હાથમાં તો છે.”\n\n“આ કુંડુ ?”\n\n“ના, કુંડામાંનું છોડ.”\n\n“તેનું હું શું કરું ? મને નથી જોઈતું. મને તો ચોકલેટનો બોક્સ જોઈતો હતો.” રાજુ કુંડાને એકતરફ મૂકી રડતો રડતો તેના ઓરડામાં જતો રહ્યો. તેના મમ્મી પપ્પા તેને બોલાવતા રહ્યા પરંતુ રાજુએ તેમની પોકાર તરફ ધ્યાન આપ્યું જ નહીં.\n\nરાતે નિર્મળાબેન રાજુના ઓરડામાં ગયા અને કહ્યું, “બેટા, જમવા ચાલ.”\n\n“મને ભૂખ નથી.”\n\n“બેટા, થોડું તો જમી લે. તારા માટે સરસ મજાની રસોઈ બનાવી છે.”\n\n“કહ્યું ને મને ભૂખ નથી.”\n\n“બેટા, તારી આ ભેટનું શું કરું ?”\n\n“એ કુંડાને ટેબલ પર મૂકી દે. નહીંતર બારીની બહાર ફેંકી દે. મને નથી જોઈતું.” આમ બોલી રાજુ પલંગ પર આડો પડી રડવા માંડ્યો. નિર્મળાબેને નિરાશાથી ટેબલ પર કુંડુ મૂક્યું અને ઓરડાની બહાર જતા રહ્યા. રડતા રડતા રાજુને ખબર જ ન પડી કે ક્યારે તેની આંખ લાગી ગઈ.\n\n“શું થયું રાજુ ? કેમ રડી રહ્યો છે ?”\n\nરાજુએ આંખ ખોલીને જોયું તો તેની સામે એક સુંદર પરી હતી.\n\n“તમે કોણ છો ?” રાજુએ અચરજથી પૂછ્યું.\n\n“હું પરી છું. ચોકલેટ નગરીથી આવું છું.” પરીએ જવાબ આપ્યો.\n\n“ચોકલેટ નગરી ?”\n\n“હા.”\n\n“ત્યાં ખૂબ ચોકલેટ હશે નહીં ?”\n\n“હા જ્યાં નજર નાખીશ ત્યાં તને ચોકલેટ જ ચોકલેટ દેખાશે.”\n\nકંઈક વિચારી રાજુ બોલ્યો, “પરીબેન, મને તમારી નગરીમાં લઈ જશો ?”\n\n“અરે રાજુ, હું તને ચોકલેટ નગરીમાંજ લઈ જવા આવી છું.”\n\n“તમે મને ચોકલેટ નગરીમાં લઈ જવા આવ્યા છો ? પણ કેમ !”\n\n“આજે તારો જન્મદિવસ છે ને એટલે. ચાલ અમારી ચોકલેટ નગરીમાં ત્યાં તું ખૂબ ચોકલેટ ખાજે. તને ત્યાં કોઈ રોકેટોકે નહીં.”\n\nઆ સાંભળી રાજુ ખુશ થયો. પરીએ તેના માથા પર જાદુની છડી ફેરવી. એ સાથે રાજુની આંખો પ્રકાશથી અંજાઈ ગઈ. ધીમેધીમે પ્રકાશની તીવ્રતા ઓછી થતા રાજુએ આંખો ખોલીને જોયું તો તે ચોકલેટ નગરીમાં હતો. રાજુ તો આનંદથી ચોમેર નજર ફેરવી રહ્યો. તેં જ્યાં જુઓ ત્યાં બસ ચોકલેટ જ દેખાઈ રહી હતી. વેનીલા, સ્ટ્રોબેરી, કેડબરી. દરેક ફલેવરની ચોકલેટ ત્યાં હાજર હતી. રાજુના મોઢામાં પાણી આવી ગયું. ચોકલેટને ખાવા તે તલપાપડ થઈ રહ્યો, “પરીબેન, હવે હું આ ચોકલેટ નગરીમાં જ રહીશ અને અહીંથી બીજે કશે નહીં જઉં.”\n\n“જેવી તારી ઈચ્છા. હવે તું ધરાઈને ચોકલેટ ખા.” આમ કહેતાની સાથે પરી અદ્રશ્ય થઈ ગઈ.\n\nરાજુને તો ભાવતું તું ને વૈધે કહ્યું. એ તો ચોકલેટ પર તૂટી પડ્યો. જાણે વર્ષોથી ભૂખ્યો હોય તેમ તેણે ધરાઈ ધરાઈને ચોકલેટ ખાધી. ખૂબ ચોકલેટ ખાધા બાદ હવે રાજુને તરસ લાગી. આસપાસ નજર ફેરવતા તેના ધ્યાનમાં આવ્યું કે ત્યાં પાણીની કોઈ વ્યવસ્થા જ નહોતી ! રાજુએ હવે પાણીની શોધ આરંભી પરંતુ તેને ક્યાંય પાણી દેખાયું નહીં. તરસથી તે બેહાલ થઈ ગયો. તેનું ગળું સુકાવવા લાગ્યું. હવે કરવું તો શું કરવું ? ખૂબ પ્રયત્ન બાદ પણ પાણી ન મળતા રાજુ રડવા માંડ્યો.\n\n“શું થયું રાજુ ?”\n\nરાજુએ જોયું તો તેની સામે પરી ઊભી હતી.\n\n“મને તરસ લાગી છે. મને પાણી જોઈએ.”\n\n“પરંતુ રાજુ મેં તને પહેલા જ કહ્યું હતું કે આ ચોકલેટ નગરી છે. અહીં તું જ્યાં નજર કરીશ ત્યાં તને બસ ચોકલેટ જ દેખાશે. અહીં તારી માટે પાણી ક્યાંથી લાવું ?”\n\n“અરે ! પણ અહીં પાણી કેમ નથી ?”\n\n“રાજુ, તારી આસપાસ નજર ફેરવી જો.”\n\nરાજુએ નજર ફેરવી તો ત્યાં ચોમેર ચોકલેટ જ દ્રષ્ટિગોચર થઈ રહી હતી.\n\n“તને ક્યાંય વૃક્ષો દેખાય છે ? નહીં ને ? હવે તું જ વિચાર કર કે જ્યાં વૃક્ષના હોય ત્યાં આકાશમાં વાદળા ક્યાંથી બને ? વાદળા ન બને તો વરસાદ ન પડે. હવે વરસાદ જ પડતો ન હોય ત્યારે હું તારા માટે પાણી ક્યાંથી લઈ આવું ?”\n\n“મને પાણી જોઈએ.”\n\n“ફરી એ જ ? બકા, અહીં તને ક્યાંય પાણી નહીં મળે. તેને બદલે તું રસીલી ચોકલેટ ખાઈ તારી તરસ છીપાવ.”\n\n“મને પાણી જોઈએ. મારું ગળું સુકાઈ રહ્યું છે. મારે અહીં નથી રહેવું. મારે મારા ઘરે જવું છે.”\n\n“હવે એ શક્ય નથી.”\n\n“પણ કેમ ?”\n\n“કારણ તારી જ ઈચ્છા હતી કે તારે અહીંથી બીજે કશે જવું નથી. હવે તું અહીં જ રહી ચોકલેટનો આનંદ લે.” આમ બોલી પરી અદ્રશ્ય થઈ ગઈ.\n\nરાજુ રડમસ સ્વરે બોલ્યો, “મને પાણી જોઈએ. મારું ગળું સુકાઈ રહ્યું છે.”\n\nબોલતા બોલતા રાજુની આંખ ખુલી ગઈ. તેણે જોયું તો એ તેના શયનખંડમાંજ હતો. પોતે સ્વપ્ન જોઈ રહ્યો છે તે ધ્યાનમાં આવતા રાજુએ રાહતનો શ્વાસ લીધો. તેણે ટેબલ પર જોયું તો ત્યાં કુંડામાંનું છોડ મૂરઝાયેલું હતું. તે જોઈ રાજુના મસ્તિષ્કમાં સ્વપ્નનો સંવાદ ગુંજી ઉઠ્યો, “મારે પાણી જોઈએ. મારું ગળું સુકાઈ રહ્યું છે.”\n\nરાજુએ તરત ઊભાં થઈને ટેબલ પર પડેલી પાણીની બોટલ ઊઠાવી અને તેમાનું પાણી છોડને આપ્યું. પાણી મળતાજ કુંડામાનું છોડ ખીલી ઊઠ્યું. આ જોઈ રાજુ ખીલખીલાટ હસી પડ્યો. એટલામાં રાજુની મમ્મી ઓરડામાં પ્રવેશી. રાજુને આમ હસતા જોઈ તેને અચરજ થયું, “શું થયું રાજુ ?”\n\n“મમ્મી, આવી અણમોલ ભેટ આપવા બદલ ધન્યવાદ.”\n\nરાજુની સમજદારી ભરેલી વાત સાંભળી મમ્મી ખુશ થઈ ગઈ. તેણે રાજુને ગળે લગાવતા કહ્યું, “બેટા, વૃક્ષ જ જીવન છે. એમ વિચારી અમે તને આ છોડ ભેટમાં આપ્યો હતો.”\n\n“હું સમજી ગયો મમ્મી. પરંતુ આ છોડને હું ઘરમાં નહીં રાખું.”\n\n“તો ? તું એનું શું કરીશ ?”\n\n“હું કાલે સવારે તેને સામે આવેલા મેદાનમાં લગાવીશ. મમ્મી, આજ પછી હું મારા પ્રત્યેક જન્મદિવસે એક છોડ લગાવીશ. વધુમાં હું મારા મિત્રોને પણ એમ કરવા પ્રેરિત કરીશ. હવે હું મારા મિત્રો સાથે મળીને કરીશ પ્રકૃતિનું જતન.”\n\n",
      "duration": "5 mins",
      "category": "Abstract"
    },
    {
      "id": 49,
      "title": "શાંતિ પ્રસ્તાવ",
      "story_name": "ભારેખમ હોલબૂટના અવાજ, લશ્કરી ઓફિસરનો પડઘા પડે એવો ઘૂંટાયેલો ઓર્ડર આપતો અવાજ વાતાવરણમાં એક ભય પેદા કરી રહ્યો હતો. મહાસાગરની પેલે પાર જંગી સેનાનો ભરાવો કરવામાં આવી રહ્યો હતો. પડછંદ વ્યક્તિત્વ ધરાવતા મહાન એલેકઝાન્ડર ધી ગ્રેટ સેનાને સતત જોમ ચડાવી રહ્યા હતાં. સૈનિકો, સામે કિનારે બાહુબલીની તોતિંગ સેના આપણી રાહ જોઈ રહી છે. ત્રીજા વિશ્વયુધ્ધની રણભેરી વાગી ચૂકી છે. આપણી સાથે વિશ્વની થોડી મહાસત્તાઓ છે પણ સાંભળ્યું છે કે બાહુબલીને કોઈ જ મદદની જરુર નથી. એ એકલો જ એના સૈન્ય સાથે કાફી છે. એણે એના લડવૈયાઓને ગજબ તાલીમ આપી છે.\n\n“સર, ફિકર નથી. ગમે તેવો મોટો યોધ્ધા હોય તોય સર એલેકઝાન્ડર ધી ગ્રેટની સેના અને જોમ આગળ હથિયાર હેઠાં મૂકી દેશે.”\n\nઅને મહાસાગરની આ તરફ બાહુબલી કટપ્પા સહિત દરેકને યુધ્ધનીતિ સમજાવી રહ્યા હતાં. “જુઓ વીરો, એલેકઝાન્ડર એક મહાશૂરવીર લડવૈયા અને રણનીતિમાં માહેર છે. વિશ્વવિજેતા બનવાની તાકાત ધરાવે છે એટલે આપણે સતત સતર્ક રહેવું પડશે.”\n\nસેનાએ બુલંદ અવાજે પોકાર કર્યો,“જય માહિષ્મતી.”\n\nબસ, બે મહાસત્તા વચ્ચે ચોવિસ કલાકની સમયમર્યાદા નક્કી કરવામાં આવી હતી. જો કોઈ પક્ષ શરણે જવાનો વિચાર કરે અથવા સંધિ મંત્રણાનો વિચાર કરે તો આ ચોવિસ કલાકમાં એ ગતિવિધીને અમલમાં મુકવી એવો નિયમ નક્કી કરવામાં આવ્યો હતો.\n\nમહાસાગરનાં મોજાં બંને પક્ષે સમાન દૂધ જેવું ફીણ પ્રસરાવતાં હતાંં. એકસરખો ધૂધવાટ બંને કિનારે સંભળાઈ રહ્યો હતો. એલેકઝાન્ડરની સેના આરામ કરી રહી હતી. સેનાના રસોઈ કર્મચારી સૈનિકો માટે જમવાનું બનાવવામાં વ્યસ્ત હતાં. એલેકઝાન્ડર પોતાના પડાવમાં મંત્રીઓ સાથે યુધ્ધનીતિ ઘડી રહ્યા હતાં.ત્યાં એમના તંબૂની બહાર સહેજ ખખડાટ સંભળાયો. “કોણ?”\n\nએક મંત્રી ઊભાં થયા. તંબૂનો દરવાજો બંધ કરતો પડદો ખસેડીને બહાર ગયા.અને થોડી જ પળમાં એક લઘરવઘર ઈજાગ્રસ્ત એક સૈનિક જેવા માનવને અંદર લાવવામાં આવ્યો.“તું કોણ?”\n\nચતુર સુજાણ એલેકઝાન્ડર એના પહેરવેશ, એના હાવભાવ પરથી એના વિશે અંદાજ લગાવવાનો પ્રયાસ કરી રહ્યા હતાં.“આ વેશ તો બહુ જૂના જમાનાનો હોય એમ લાગે છે.”\n\nએટલી વારમાં પેલા ઘાયલે બે હાથ જોડીને કહ્યું,“ધ ગ્રેટ એલેકઝાન્ડર સર.”\n\n“ઓકે ઓકે. તને અંદર કોણે આવવા દીધો?”\n\nપછી મંત્રી તરફ ફરીને કડકાઈભર્યા અવાજે કહ્યું,“આમ કોઈ પણ આપણા શિબિરમાં દાખલ થઈ જાય એ માન્ય ન રખાય.”\n\n“સર ! માફી ચાહું છું પણ કોઈ પહેરેદારે આને એમની તરફના દરવાજામાંથી દાખલ થતો નથી જોયો. ચોતરફ પહેરદારોને દોડાવીને તપાસ કરાવી પણ ક્યાંય કોઈ ખૂણો નજરચૂકમાં રહી નથી ગયો.”\n\n“સર મને સાંભળી લો પહેલાં. મારાથી ઊભું નથી રહેવાતું.”\n\nએલેકઝાન્ડરને દયા આવી.“કોઈ આના ઘા સાફ કરીને દવા લગાવો. એને ખાવાનું આપો અને સંત્રી સાથે આરામ કરવાની જગ્યા આપો.”\n\n“ના સર, મારી પાસે સમય બહુ ઓછો છે. મારે બીજે જવાનું છે.”\n\nઆ માણસની અગમ્ય વર્તણૂક આખી સભાની આતુરતા વધારી રહી હતી. \n\n“સર હું શાંતિનો સંદેશ લઈને આવ્યો છું. હું કોઈ દેશ કે મહાસત્તાનો પ્રતિનિધિ કે જાસૂસ નથી. હું હિંસાનો વિરોધી છું. આ યુધ્ધ કોઈને શાંતિ આપી શકશે નહીં. માત્ર મહાવિનાશ જ એની ઉપલબ્ધિ છે. હું હાથ જોડીને આપ સરને વિનંતી કરું છું કે યુધ્ધનો અત્યંત વિનાશકારી વિકલ્પ પડતો મુકીને સંધિ કરીને બધા દેશ વિચારણા કરે.”\n\nએલેકઝાન્ડર પહેલી વાર ગહન વિચારમાં પડ્યા. સહાયક મંત્રી પેલા માણસને પડાવની બહાર લઈ ગયા.પહેરેદારને બૂમ પાડીને આમતેમ જોતા હતાં. સંત્રી આવ્યો અને હજી તો પેલા માણસ તરફ નજર કરે ત્યાં કોઈ નહોતું. \n\n“એટલી વારમાં ભાગી ગયો? પકડો એને પકડો !”\n\nપણ અથાગ ભાગદોડ બાદ પણ એ ઘાયલ માનવનો કોઈ અતોપતો ન લાગતાં બધા સ્વસ્થાને પરત થયા.\n\nરાત આખી એલેકઝાન્ડરને પેલા માણસનો લોહી નીકળતો ચહેરો અને એના આજીજીભરી આંખો નજર સમક્ષ તાદ્રશ્ય થતી રહી. \n\nબીજી સવારે સરના પડાવમાંથી એક દૂત બાહુબલીની છાવણી તરફ સંદેશ લઈને રવાના થયો. \n\nદૂતને લઈને સંત્રી બાહુબલીના પડાવમાં દાખલ થયો. દૂતે બે હાથ જોડીને કહ્યું,“જય માહિષ્મતી.”\n\nશૂરવીર સમ્રાટ બાહુબલીને “અમારા સર એલેકઝાન્ડરનો એક અગત્યનો સંદેશ પહોંચાડવા હું અહીં ઉપસ્થિત થયો છું.”\n\nપછી આગલી રાતે એલેકઝાન્ડરના પડાવમાં બનેલો બનાવ શબ્દે શબ્દ વર્ણવ્યો.\n\nએના વક્તવ્ય પછી કટપ્પાએ બાહુબલી તરફ અર્થસભર નજરે જોયું. બાહુબલીએ પણ એ નજર સમજી. \n\nબંને મહાસત્તાઓના મહાસત્તાધિશોની મુલાકાત ગોઠવવામાં આવી.\n\nએલેકઝાન્ડર એના મંત્રીગણ સાથે અને સમ્રાટ બાહુબલી કટપ્પા સહિત વિદ્વાન સલાહકારો સાથે સામસામે ગોઠવાયા.\n\n“સરનું માનવું છે કે એક પાયા વગરના સૂચન પર અમલ કરતાં પહેલાં બંને સત્તાઓએ રુબરુ મળીને નિર્ણય પર આવવું જોઈએ.”\n\nબંને પક્ષે નવાઈની વાત એ હતી કે જે ઘાયલ લાચાર સરને મળ્યો હતો એ જ રાતે એ બાહુબલીને પણ એ જ વિનંતી લઈને મળ્યો હતો. ઘણા પ્રશ્નો હતાં. એ કોણ હતો ? એ ક્યાંથી આવ્યો હતો ? બંને જગ્યાએ એ વગર સાધને કેવી રીતે પહોંચી શક્યો હતો ? પણ કોઈ પાસે એનો ઉત્તર નહોતો. બહુ વિચારણાને અંતે એ માણસ વિશે પોકળ કલ્પનાઓ કરવી નકામી છે એમ માનીને બંને પક્ષે એ વિષય પર પડદો પાડ્યો. \n\nકટપ્પાએ આ મંત્રણાના મુદ્દા રજૂ કર્યા. ત્રણ કલાક ચાલેલી મસલત બાદ યુધ્ધવિરામ જાહેર થયો. સફેદ ધ્વજ બંને પક્ષે લહેરાવવામાં આવ્યો. સર એલેકઝાન્ડર અને સમ્રાટ બાહુબલી ત્રીજા વિશ્વયુધ્ધના પડઘમ હાલ પૂરતા સમેટીને પોતપોતાની છાવણી તરફ જવા તૈયાર ઊભાં હતાં ત્યાં..\n\nઅચાનક એ લઘરવઘર બંને સમ્રાટ સમક્ષ ખડો થઈ ગયો. આખા સમુદાયમાં દેકારો મચી ગયો. “અરે ! આટલી સઘન સલામતીની વ્યવસ્થા હોવા છતાં આ ક્યાંથી અહીં સુધી પહોંચી ગયો ?”\n\n“બંને મહાસત્તાધિશોને મારા પ્રણામ. બીજા વિશ્વયુધ્ધ વખતનો હું એક કમનસીબ સિપાહી છું. માણસમા જરા જેટલા અહંકારને લીધે યુધ્ધો થાય અને એમાં મારા જેવા કરોડો નિર્દોષોનો ભોગ લેવાય. હું બહાદૂર અને પ્રમાણિક સૈનિક હતો. દેશ માટે લડતાં લડતાં..”\n\nકટપ્પાએ અરધેથી વાત કાપતાં કહ્યું,“તું હજી ઘાયલ કેમ છો ? અને બીજા વિશ્વયુધ્ધને તો યુગ વીતી ગયો. તું અમને બધાને મૂરખ સમજે છે ? એ વખતના કોઈ માનવ અત્યારે જીવીત હોય જ નહીં ને તું પરીકથા જેવી વાતો કરે છે ? તારી શાંતિના સંદેશવાળી વાત યોગ્ય છે એટલે તને જીવનદાન મળે છે.”\n\nથાકેલા હારેલા ઘાયલ એ માનવે કહ્યું,“માનનીય મંત્રીમહોદય, હું બીજા વિશ્વયુધ્ધમાં લડ્યો હતો. પરિવારને રડતો કકળતો મુકીને હું દેશ માટે શહીદ થઈ ગયો. જીવનદાન તો જે જિવીત હોય એને અપાય. પણ આજે શાંતિમંત્રણા સફળ થઈ એનો હિસ્સો હું બની શક્યો એનો સંતોષ મને સહેજ શાંતિ બક્ષશે.”\n\nઅને એની અગમ વાત બધા સમજે એ પહેલાં તો એ માનવ હવામાં અલોપ થયો.",
      "duration": "4 mins",
      "category": "Abstract"
    },
    {
      "id": 50,
      "title": "વ્હાલી દીકરી",
      "story_name": "“મમ્મી, હવે હું નાની નથી. ઘરે આવતાં વહેલું-મોડું તો થાય. તું સવાર સવારમાં આવી કચકચ ન કર.” દિત્યાએ મમ્મી સામે નારાજગી વ્યક્ત કરી.\n\n“બેટા, મારે તારી પાસે કોઈ કામ કરાવવું નથી. આ તો તું સમયસર આવે તો આપણે મા-દીકરી બે ઘડી વાતો કરીએ.” દિલની વાત કરતાં ઉમાબેનની આંખોમાં નમી ડોકાઈ રહી. \n\n“મમ્મી, તું પણ ખરી છે, હોં ! તને વાતો કરવા હું જ મળી ?” ઉમાબેનની સામે જોયા વિના દિત્યા ઉંબર છોડી ગઈ.  \n\nભર્યા ઘરમાં એકલતાથી પીડાતાં ઉમાબેન સજળ નેત્રે દીકરીને જતી જોઈ રહ્યાં. નીલકંઠરાય તો ક્યારનાય નીકળી ગયા હતા. મોડીરાત સુધી લેપટોપમાં લાગ્યો રહેતો દીકરો મંત્ર હજુ ‘ઘોરતો’ હતો ! ઉમાબેન જાણતાં હતાં કે મંત્ર ઊઠશે ને અડધો કલાક પોતાને દોડાદોડી કરાવશે, ને પછી એ પણ ચાલ્યો જશે. ઘરમાં રહી જશે પોતે ને સાથે હશે કોરી ખાતી એકલતા !\n\nઉમાબેન સવારે બધાંની રુચિ મુજબનો અલગ-અલગ નાસ્તો બનાવી પ્રેમથી ખવડાવતાં. ત્રણેય પેટ ભરીને ખાતાં, પણ પોતાની દુનિયામાં વ્યસ્ત રહીને ! મમ્મીને પોતાની સાથે બેસવાનું કહેવાનો વિવેક પણ ચૂકી જતાં ! ઉમાબેન પરિવાર પાસે થોડા સમયની અપેક્ષા રાખતાં, જે ક્યારેય પૂરી થતી નહિ. \n\nવગડા જેવો દિવસ કેમ કરી પસાર કરવો એ ઉમાબેન માટે જવાબ વિહોણો કાયમી સવાલ હતો. પતિ, પુત્ર અને પુત્રી પોતપોતાનામાં અતિવ્યસ્ત રહેતાં. કામવાળી આવતી ત્યારે બંગલામાં થોડી હલચલ જણાતી, બાકી તો આખો દિવસ સ્મશાન શાંતિ પ્રવર્તતી. તેમની બપોર ટી.વીનાં સાસુ-વહુના કકળાટમાં પસાર થતી ! થોડો સમય સ્માર્ટ ફોન પસાર કરી આપતો, પણ આ બધામાં તેમણે ક્યારેય રસ પડતો નહિ. બધો વખત તેમની આંખોમાં સાંજનો ઈંતજાર ડોકાયા કરતો. કોઈની સાથે વાત કરવા માટે તે રીતસર વલવલતાં હતાં, પણ તેમની સંવેદના તરફ કોઈનું ધ્યાન જાય તો ને ? \n\n વળી, થોડા સમયથી ઉમાબેનને શરીરમાં અશક્તિ જણાતી હતી. તેઓ બે એક વખત જાતે જઈને ફેમિલી ડૉક્ટરની દવા પણ લઈ આવ્યાં હતાં, પરંતુ ઘરમાં કોઈને જાણે એમની દરકાર જ નહોતી. બધાં પોતાની દુનિયામાં મસ્ત હતાં.\n\n જેમતેમ કરી ઉમાબેનની એકલતા સાંજ સુધી પહોંચતી. તેમની આતુર નજર દરવાજા તરફ જ મંડાયેલી રહેતી, પણ પતિ, પુત્ર કે પુત્રી - કોઈ સમયસર આવતું નહિ. છેવટે તેઓ ઊંડા નિઃશ્વાસ સાથે રસોડામાં વ્યસ્ત થઈ જતાં. રાત્રે પોતાના પરિવારને પ્રેમથી જમાડતાં. છેલ્લે પોતે જમી-પરવારીને બેઠકખંડમાં આવે ત્યારે પતિ સમાચાર અને શેરબજારમાં ડૂબેલા હોય, દિત્યા પોતાના મોબાઈલ ફોનમાં મશગૂલ હોય, ને મંત્ર તો જમીને તરત દોસ્તો સાથે ગપ્પાં મારવા ઉપડી ગયો હોય ! ઉમાબેન બાવળિયાના ઠૂંઠા જેવાં થોડીવાર બેસી રહેતાં, ને પછી કંટાળીને પોતાના રૂમમાં જઈ સૂઈ જતાં ! ઉમાબેનના મનોજગત પર આવા નીરસ દૈનિકજીવનની વિપરિત અસર થવા લાગી. તેઓ ધીરે ધીરે મનોશારીરિક તકલીફોનો શિકાર થવા લાગ્યાં. તેઓ એકલતાની ભયાનક ગર્તામાં ગરક થતાં જતાં હતાં. ક્યારેક તો તેમના મનમાં આપઘાતના વિચારો આંટા મારી જતા, પણ કોઈને તેમની પીડા પારખવાનો સમય જ ક્યાં હતો ?\n\nએક સવારે ઉમાબેન નહાવા ગયાં ને ચક્કર આવતાં તે બાથરૂમમાં પડી ગયાં. દિત્યા મમ્મીને પકડીને બહાર લાવી, ત્યાં નીલકંઠરાય પણ આવી ગયા. બંનેને એમને રૂમમાં લઈ જઈ સૂવડાવ્યાં. નસીબજોગે ખાસ વાગ્યું નહોતું. \n\n“મમ્મી, તને આટલી બધી તકલીફ છે; પણ તું તો મને કંઈ કહેતી જ નથી ? આ તો મેં બાથરૂમમાં જોયું ત્યારે ખબર પડી !” પપ્પાના ગયા પછી દિત્યાએ ચિંતાથી મમ્મીને પૂછ્યું.\n\n“બેટા, આ તકલીફ તો મને ઘણા સમયથી છે.” કહેતાં સંવેદનશીલ ઉમાબેનની આંખો તગતગી ઊઠી.\n\n દિત્યાએ તરત જ શહેરના નામાંકિત સ્ત્રીરોગ નિષ્ણાત પાસે મુલાકાત માટે સમય લઈ લીધો.\n\nઉમાબેનને તપાસ્યા પછી ડૉક્ટરે દિત્યાને સવિસ્તાર સમજ આપી. તેણે ડૉક્ટરની વાત ધ્યાનથી સાંભળી. હવે તેને મમ્મીની શારીરિક અને માનસિક સ્થિતિનો સાચો અંદાજ આવ્યો. રજોનિવૃતિકાળમાં મમ્મીને કોઈના સાથની ખૂબ જરૂર છે તે તેને સારી રીતે સમજાઈ ગયું ! તેને પોતાના અત્યાર સુધીના વર્તન માટે અફસોસ થયો. આખરે તે માની દીકરી હતી ને ! હવે તે સતત મમ્મીની સાથે રહેવા લાગી. સમયસર દવા આપવી, સારો ખોરાક આપવો, મમ્મીનું ધ્યાન રાખવું, આ બધા સાથે તેણે ઘર પણ સંભાળી લીધું. નવરાશના સમયે મમ્મી સાથે તે અલકમલકની વાતો કરીને ઉમાબેનને ખુશ રાખવા બનતા પ્રયત્નો કરતી. તેણે પપ્પાને અને મંત્રને પણ મમ્મીની સેવામાં જોતરી દીધા હતા !\n\n ઉમાબેનની તબિયત થોડી ઠીક થતાં તેણે મમ્મી-પપ્પા માટે ફરવા જવાનું આયોજન કર્યું. નીલકંઠરાયને ધંધામાંથી દસેક દિવસનો અવકાશ લેવા મનાવી લીધા. દિત્યાએ ટ્રાવેલ એજન્ટ પાસે સિમલા-મસૂરીની બે ટિકિટ બુક કરાવી લીધી. મમ્મીને બજારમાં લઈ જઈ તેને શોભે એવાં આધુનિક વસ્ત્રો ખરીદ્યાં. તેમને પાર્લરમાં લઈ જઈ થોડી સૌદર્ય માવજત કરાવી ! અડતાલીસ વર્ષે પણ ઉમાબેનની સુંદરતા બરકરાર હતી, ને થોડી માવજત મળતાં તે નીખરી ઊઠી. દિત્યાએ નોંધ્યુ કે ધીરે ધીરે મમ્મીનો આત્મવિશ્વાસ પાછો આવતો જતો હતો, ને તેના ચહેરા પર ચમક દેખાવા લાગી હતી !\n\nદિત્યાએ મમ્મી-પપ્પાને ઘરની ચિંતા કર્યા વિના પ્રવાસ માણવા આગ્રહ કર્યો. પોતે ઘર સંભાળી લેશે એની ખાત્રી આપી બંનેને વિદાય કર્યાં. દરરોજ રાત્રે ફોન પર મમ્મી-પપ્પા સાથે વાત કરતી, ને મમ્મીનો ખુશખુશાલ ચહેરો જોઈ સંતોષ પામતી !\n\n ઉમાબેન પ્રવાસેથી પાછાં આવ્યાં ત્યારે ભાઈ-બહેને સાથે મળી દરવાજે મમ્મી-પપ્પાનું જોરદાર સ્વાગત કર્યું ! આખો રૂમ સુંદર રીતે સજાવેલો જોઈ ઉમાબેન અને નિલકંઠરાય ચકિત થઈ ગયાં. રૂમમાં વચ્ચોવચ સરસ રીતે શણગારેલા ટેબલ પર મસ્ત મજાની કેક હતી. બાળકોનો પોતાના માટેનો પ્રેમ જોઈ બંને ગદગદિત થઈ ગયાં. ઉમાબેન અચરજથી ચારેબાજુ જોતાં હતાં, ત્યાં જ તેમના આશ્ચર્ય વચ્ચે “વેલકમ ટુ સ્વીટ હોમ” કહેતી તેમની ચારેક બહેનપણીઓ રૂમમાંથી બહાર આવી !\n\n“ઓહ ! સરલા, વિજયા, રીટા, અનુરાધા- તમે બધાં અહીં ?” દિત્યા ઉમાબેનના હૃદયની ખુશી અને તેમના અવાજમાં નીતરતી હસી મરકતા હોઠે માણી રહી હતી ! ઘરમાં ઉત્સવનો માહોલ બની ગયો, ને ઘર આખું જીવંત થઈ ગયું !\n\n“મમ્મી, હવેથી દર અઠવાડિયે તમારી સખી-મંડળીની ‘કીટી પાર્ટી’ થશે, ને આપણા ઘરે પાર્ટી હશે ત્યારે આ દિત્યા પોતાની અધકચરી રસોઈકળાનો પ્રયોગ પોતાની માસીઓ પર કરશે !” તેની વાત કરવાની લઢણ પર હાસ્યનું મોજું ફરી વળ્યું. ઘણા દિવસથી એકલવાયી રહેલી દીવાલો પણ જાણે હસી ઊઠી.\n\nઉમાબેને કેકેનો એક મોટો ટૂકડો દિત્યાના મોંમાં મૂક્યો ને ‘મારી વ્હાલી દીકરી’ કહેતાં તેને ભેટી પડ્યાં !\n\nહવે તો ઉમાબેનનું આખું જીવન જ જાણે બદલાઈ ગયું હતું. રોજ સાંજની રસોઈ મા-દીકરી સાથે મળીને બનાવે છે. જ્યાં પણ જવાનું હોય, બંને સાથે જ જાય છે. રોજ રાત્રે કુટુંબમેળામાં હાસ્યના ફુવારા છૂટે છે, ને એના છાંટા છેક પડોશીઓ સુધી પહોંચે છે ! તમે ક્યારેક આ મા-દીકરીને રેંકડી પર એકબીજાને આગ્રહપૂર્વક પકોડી ખવડાવતાં જુઓ તો નવાઈ ન પામતા !\n\n",
      "duration": "5 mins",
      "category": "Abstract"
    },
    {
      "id": 51,
      "title": "બર્થ ડે ગીફ્ટ",
      "story_name": "‘હવે તેનામાં કોઈ રીકવરી આવે તેમ લાગતી નથી. ફક્ત વેન્ટીલેટરના કારણે તેના ધબકારા ચાલુ છે. હવે તમારે નિર્ણય લેવો જોઈએ. વેન્ટીલેટર પર રાખવાનો કોઈ અર્થ નથી.’ એ.સી. રૂમમાં પોતાની ખુરશી પર બેઠેલા ડોકટરે સામે બેઠેલા એ ચાર વ્યક્તિઓને જણાવ્યું. વાત સાંભળતા જ એ.સી.ની ઠંડકમાં પણ તેમની અંદર રહેલો ભય પ્રસ્વેદ બનીને તેમના ચહેરા પર ઉપસી આવ્યો. ડૉક્ટર આ વાતની ગંભીરતાને સમજતા હતા, એટલે જ મુકુન્દને બોલાવ્યા વગર તેમની નજીકના એ ચારેય વ્યક્તિને બોલાવ્યા હતા.\n\nડૉક્ટર અમિતની વાત સાંભળ્યા પછી કોઈ પણ બોલવાની હિંમત કરી શક્યું નહિ. ફક્ત સીલીંગ ફેન ‘ચરરર...ચરરર…’ કરીને એ સુનકાર ભર્યા રૂમમાં અવાજ કરવાની બેવકૂફી કરતો હતો. ડૉક્ટર પોતાની વાત કરીને સામે બેઠેલા ચારેયના ચહેરા વાંચી રહ્યા હતા. એમણે પણ આ વાત કહેતા પહેલા દસ વખત વિચાર કરી જોયેલો. છેવટે હિંમત કરીને તેમના નજીકનાં આ ચારેયને પોતાની રૂમમાં બોલાવ્યા હતા. આવનારી આફત એ આઠેય આંખોમાં પોતાનું પ્રતિબિંબ પાડતી હતી. શૂન્યમનસ્ક બનેલા તેમના ચહેરા જમીન પર મંડાયેલા હતા. શું કહેવું તે સમજાતું નહોતું! \n\nરુપેશે થોડા સ્વસ્થ થઈને, હિંમત કરીને ડોક્ટરને પૂછ્યું, ‘બીજો કોઈ ઉપાય નથી ? હજી થોડા દિવસ રાખીએ તો ? બીજા કોઈ દેશમાં શિફ્ટ કરીએ તો ?’ મનમાં એક સામટા ઘસી આવેલા બધા જ વિચારોને એણે ડોક્ટરની સામે મૂકી દીધા. મનમાં હતું કે ‘ગમે તે થાય પરંતુ મુકુન્દના દીકરાને મરવા નથી દેવો.’ \n\nડૉ. અમિત રુપેશની આંખોમાં જોઇ, નિ:સહાય બનીને કહેવા લાગ્યા, ‘મેં એને બચાવવાના કોઈ ઉપાયો બાકી નથી રાખ્યા. દુનિયાની બેસ્ટ મેડીસીન અજમાઇ જોઈ છે, તેમ છતાં કોઈ જ રીકવરી નથી. મેં બીજા ન્યુરો-સર્જન સાથે પણ ચર્ચા કરી જોઈ, પણ આ પરિસ્થિતિમાં કોઈ જ વિકલ્પ નથી. હું એને વેન્ટીલેટર પર રાખીને તમને ઠાલા આશ્વાસન આપવા માંગતો નથી. મન મજબૂત કરીને તમારે નિર્ણય લેવો પડશે. તમે સાંજ સુધીમાં એમને સમજાવો તો આવતી કાલે સવારે વેન્ટીલેટર કાઢી લેવાય.’\n\nડો.અમિત પોતે અમદાવાદના પ્રખ્યાત ન્યુરોસર્જન હતા. એમની કાબેલિયત પર કોઈનેય અવિશ્વાસ ન હતો. તેમણે કલ્પને બચાવવા એક પણ ઉપાય બાકી નહોતો રાખ્યો. તેમણે પોતાના ચાલીસેક વર્ષના અનુભવોનો નીચોડ કલ્પને બેઠો કરવા માટે અજમાવી જોયો હતો. દુનિયાની બેસ્ટ મેડીસીન મંગાવીને તેની સારવાર કરી હતી. તેમ છતાં આજે ઓગણીસમાં દિવસે પણ કોઈ જ સુધારો નહોતો થયો કે થવાનો પણ નહોતો. ફક્ત એક જ સુધારો થવાનો હતો, તેની ઉંમરનો સુધારો. આવતી કાલે તેને ઓગણીસમું વર્ષ પૂરું થઈને વીસમું બેસવાનું હતું. પરંતુ કલ્પ પથારીમાં મોતને આંગણે હતો. \n\nમુકુન્દ આઈ.સી.યુ.ની બહાર મીટ માંડીને બેઠો હતો. ‘ગમે તે થાય પણ દિકરો સાજો થઇ જાય.’, આવી આશામાં તે બધું જ કરવા તૈયાર હતો. દીકરા માટે તો તે આઈ.સી.યુ.થી પણ દુર જતો નહિ. નજર આઈ.સી.યુ.માં અને મન મંદિરમાં ગોઠવી સતત ઉપરવાળાને કરગરતો, ‘હે પ્રભુ ! કલ્પને સાજો કરી દે. હું તારે ત્યાં હવન કરાવીશ.’ અને આવી તો કેટલીય માનતાઓ એણે રાખી હતી. છેલ્લા ઓગણીસ દિવસથી તેણે સતત પ્રભુને પ્રાર્થના કર્યે રાખી. પરંતુ કલ્પની તબિયતમાં કોઈ જ સુધારો નહોતો દેખાતો. \n\nઆખી જિંદગી પૈસો કમાવવાની હોડમાં ઈશ્વરને ભૂલી બેઠેલો મુકુન્દ છેલ્લા વીસ દિવસથી ઈશ્વરના શરણે હતો. દીકરાને બચાવવા માટે તેણે પોતાની તિજોરીને ખુલ્લી મૂકી દીધી હતી. ‘ગમે તેમ કરીને દીકરાનો જીવ બચાવવો છે.’ તેના મનમાં સતત આ જ વિચારો ફર્યા કરતા હતા. આંખો દરિયો બની ગઈ હતી અને હૃદય અંગારાની ભઠ્ઠી. \n\nએકનો એક દેવ જેવો દીકરો ઈશ્વરે આપ્યો હતો. ખૂબ લાડ અને વહાલથી ઉછેર્યો હતો. કોઈ વાતની કમી નહોતી થવા દીધી. જે માંગ્યું તે લઇ આપ્યું હતું. પરંતુ તે જ વાત નડી ગઈ. ગયા વર્ષે જન્મદિવસની ભેટમાં આપેલ ચાર લાખનું બાઈક તેને આજે મોતના દ્વાર સુધી લઇ આવ્યું. \n\nકલ્પ મુકુન્દને હંમેશા કહેતો, ‘પપ્પા, મને મારા જન્મ દિવસ પર જેવી તેવી નહિ, પણ બેસ્ટ ગીફ્ટ જોઈએ છે. શું આપશો મને ?’ મુકુન્દ પણ દીકરાની કોઈ વાતની ના પાડતો નહિ. તેને જે જોઈએ તે લઇ આપતો. બાઈક મળતા જ તેણે કહ્યું હતું, ‘પપ્પા, આ વખતે તો બાઇકથી ચલાવી લઉં છું, પરંતુ આવતી બર્થ ડે માં મારે કોઈ જોરદાર ગીફ્ટ જોઈએ. નહિ તો હું નહિ બોલું.’ પોતાના અતીત પર નજર નાખતો મુકુન્દ ઇન્દ્રાસન ગુમાવી દીધેલા ઈન્દ્રની જેમ અસહાય હતો.\n\nએણે પેલા ચારેય સ્વજનોને ડૉક્ટર પાસેથી આવતા જોયા. તેમના કરમાઈ ગયેલા ચહેરા નિ:સહાય પરિસ્થિતિનો અણસાર આપતા હતા. રુપેશ કે બીજું કોઈ પણ ડોકટરે કહેલી વાત મુકુન્દ આગળ કહી શક્યું નહિ. \n\nપરંતુ મુકુન્દ પરિસ્થિતિ પામી ગયો. તેમની ગુસપુસ પરથી તેના કાન સુધી ‘વેન્ટીલેટર’, ‘કાલ સવાર’ જેવા શબ્દો ઉડીને તેના ધ્યાને આવ્યા હતા. સાવ બેચેન થઇ ગયો. પોતાના લાખ લાખ પ્રયત્નો છતાંય દિકરો સાજો નહોતો થતો અને વળી, આ લોકો ડોકટર પાસેથી કંઇક અમંગળ સમાચાર લાવ્યા હતા એ જાણીને તો એ પરસેવે રેબઝેબ થઇ ગયેલો. \n\n‘ડોકટરે એમને શું વાત કરી હશે ? શું મારો દિકરો નહિ બચે ? કાલે સવારે વેન્ટીલેટર કાઢી દેશે ?’ આવા પ્રશ્નોએ એને ગૂંગળાવી મુક્યો. ‘શું કરું તો દિકરો બચી જાય ? હે ભગવાન ! એને પાછો આપ.’ ભગવાનને અંતિમ ઘા નાખી રહ્યો. પરંતુ સત્ય તો એને પણ ખબર હતી. રાત આખી કાંટાળી બની ગઈ હતી. અરે ! જીવન ખુદ કાંટાળું થઇ ગયું હતું. પોતાનો એકનો એક દિકરો આવતીકાલે નહોતો રહેવાનો. ઉંઘ તો આવે જ શાને ? આખી રાત મુકુન્દ એક તરફ અને પેલા ચાર એક તરફ. \n\nમુકુન્દ પડખા ફેરવતો રહ્યો અને કલ્પ વિશે વિચારતો રહ્યો, ‘કેવો ગોરો, ઉંચો અને હોંશિયાર દિકરો ! જોડે ઉભો હોય ત્યારે મિત્ર જેવો લાગે. ભણવામાં પણ એની ક્યારેય ફરિયાદ નથી આવી. નથી કોઈ વ્યસન. ફક્ત વાહન સ્પીડમાં ચલાવવાનો શોખીન. એનો શોખ આજે તેને મૃત્યુનાં દ્વાર પર લઇ આવ્યો છે.’ મનોમન તે પોતાના પર પસ્તાતો પણ હતો, ‘મને ખબર હોત તો હું એને બાઈક જ ન લાવી આપત. આજે જો બાઈક ન હોત તો મારો દીકરો આમ હોસ્પીટલમાં ન હોત.’ તેનું ગળું ભરાઈ આવ્યું. \n\nસવારે પાંચ વાગ્યા ત્યારે આઈ.સી.યુ.માં થોડીક હલચલ થઇ. ડોક્ટર્સ અને નર્સીસ પોતાના કામમાં વ્યસ્ત હતા. વેન્ટીલેટરનો નિર્ણય લેવા રુપેશ અને પેલા બીજા આઈ.સી.યુ.માં ડોકટર જોડે ચર્ચા કરી રહ્યા હતા. હજુય તેમણે મુકુન્દને કોઈ માહિતી આપી નહોતી. મુકુન્દ સાંભળશે ત્યારે શું થશે ? કેવી રીતે સાચવીશું એને ? એ વિચારો તેમને પજવતા હતા. ડોકટર તેમને આગળની પ્રક્રીયાની માહિતી આપી રહ્યા હતા. \n\nએટલામાં પાછળથી આવાજ આવ્યો, ‘સાહેબ, વેન્ટીલેટર કાઢી દો અને બાકીની પ્રક્રિયા પૂરી કરીને અમને બોડી આપો. અમને ઘરે પહોંચતા અહીંથી બે કલાક થશે.’ મુકુન્દ આમ બોલીને ફટ કરતાંક પીઠ ફેરવી ગયો જાણે તેનો કોઈ સંબંધ જ ન રહ્યો હોય. બધી આંખો તેની સામે મંડાઈ રહી. તે જેવો આઈ.સી.યુ.નો ગેટ ખોલવા જાય છે કે તેના ફોનમાં એલાર્મ વાગ્યું. તેણે ખોલીને જોયું તો લખ્યું હતું, ‘હેપ્પી બર્થ ડે, કલ્પ.’ મનોમન તે બબડ્યો, 'બેસ્ટ બર્થ ડે ગીફ્ટ !’ અને જાણે આભ ફાટ્યું હોય તેમ રડી પડ્યો.",
      "duration": "5 mins",
      "category": "Abstract"
    },
    {
      "id": 52,
      "title": "કરાર",
      "story_name": "ન્યુયોર્કની વિખ્યાત રેડ રોઝ હોસ્પિટલમાં એક નવજાત બાળકના અવતરણથી સૌ કોઈ હરખાઈ જાય છે. બાળકનું આગમનમાં જ હરખ સમાયેલો હોય છે, પણ આ બાળકનું ભાગ્ય જ કૈક અનોખું હતું. તેના અવતરણના થોડા કલાકોમાં જ બોલિવૂડ કિંગ ઝુબેરખાન તેને દત્તક લેવાની વિધિને આટોપી લેવાની હતી.\n\nકાલિન્દી હોસ્પિટલના બિછાને પોતાની બાળકીને આવનારા વર્ષોનું પણ હેત આજ સમયે વરસાવી દેવા માંગતી હતી. ફૂલના કટકા જેવી બાળકીને જોઈ ને કાલિંદીને ખૂબ અચરજ થતું કે પોતાનાજ પિંડમાંથી બનેલું આ બાળક કેટલું વ્હાલું લાગતું હતું. આમ અચાનક તેની જિંદગીમાં આવેલો ઝંઝાવાતનું પરિણામ આટલું લોભામણું બની જશે એની તો કલ્પના જ નહોતી.\n\nનર્સ બાળકીને આગળની કાર્યવાહી કરવા માટે લેવા આવી સાથે કાલિન્દીની મોમ સ્વારા ત્રિપાઠી પણ તેને સધિયારો આપવા બેડના ખૂણામાં બેઠી, માથે હાથ ફેરવીને કપાળે વ્હાલનું ચુંબન કર્યું. “મને ખબર છે દીકરી કે આ પળ તારા માટે ખુબ કઠિન છે, દીકરીને કોઈ પણ ઉંમરમાં વિખૂટી પાડવી મા માટે મુશ્કેલ જ હોય છે. જ્યારે તું પોતે કાચી કળી જેવી છે. તારી સાથે ઘટેલો બનાવ હવે તું ખરાબ સ્વપ્નની જેમ ભૂલી જજે અને તારા મનસૂબાને સાકાર કરજે.”\n\nનવજાત બાળકીથી વિખૂટા પડતા દુઃખ સાથે તે તંદ્રામાં સરી પડી. એક વર્ષ પહેલાં જ કોલેજ શરૂ થતા જ ઝીયાન સાથે મુલાકાત થઇ. શરૂઆતથી જ તેની અને ઝીયાનની ચકમક થઇ જતી. એક ગ્રુપમાં હોવાથી હરવાફરવાનો પ્રોગ્રામ સાથે જ થતો, પણ પોતે હંમેશા ઝીયાનથી અંતર જાળવતી.\n\nઝીયાનની નઝરનો ભમરો કાલિન્દી જેવા મધુર ફૂલની મહેકથી દૂર કેવી રીતે રહે? કાલિન્દી તેને ઘાસ પણ નથી નાખતી તે જાણી ને તેને પામવાની ઈચ્છા વધુ પ્રબળ બની ગઈ. ઘર અને વતનથી દૂર લંડનમાં યુવાનો વધુ સ્વચ્છંદી બની જતા હોય છે. વડીલોની રોકટોકથી બચવા પણ આજના શ્રીમંત નબીરા વિદેશમાં ભણવાનો શોખ પાળે છે. કાલિન્દી એમ.પીના મોટા રાજકારણી ચંદ્રમોહન ત્રિપાઠીની દીકરી હોવાથી તેની દરેક અદ્દામાં શ્રીમંતાઈ છલકાતી હતી.\n\nકાલિંદીના મનમંદિરમાં તો મુંબઈથી આવેલો રજત જ હતો જે ભલે શ્રીમંત નહોતો પણ તેની ગંભીરતા અને સૌમ્યતાની તે દીવાની હતી. વાતો વાતોમાં ઘણીવાર કાલી એ પણ રજતને ઝીયાનના નાપાક ઈરાદાની જાણ કરી હતી.\n\nલોન્ગ વિકેન્ડને માણવા આખા ગ્રુપએ ત્યાંના નજીકના પર્યટન સ્થળ સ્ટોનહેજ જવાનું નક્કી કર્યું. મીની બસ દ્વારા બધાજ છોકરા છોકરી ત્યાં પહોંચ્યા. ખાણીપીણી અને ચારે તરફ તોફાની હિમવાતથી યુવાન હૈયા વધુ નજીક આવ્યા. કાલિંદીની ખાસ ફ્રેન્ડ સૌમ્યા તેના બોયફ્રેન્ડ હેરી સાથે બહાર કૅમ્પફાયરમાં બેઠી હતી. અચાનક તેઓ એકબીજામાં ખોવાઈ ગયા અને હેરીના રૂમમાં ચાલ્યા ગયા. બનાવનો લાભ લઈને ઝિયાને તેની સ્ત્રીમિત્રને કાલિંદીના રૂમમાં મોકલી. તેને વાઈન પીવા આમંત્રિત કરી.\n\nબધા જ મિત્રો શરાબની છોળમાં પોતાની યુવાનીના મદહોશમાં રાચતા હતા. લાગ લઈને ઝિયાને કાલિંદીના ડ્રિંક્સમાં કોઈ ગોળી સરકાવી દીધી. બધા જ નશામાં ચૂર હતા. પરિસ્થિતિનો લાગ લઇને ઝિયાને બેભાનાવસ્થામાં કાલિંદીને તેનાજ રૂમમાં મુકવા જાય છે તેમ જણાવીને બધા ફ્રેન્ડને ગુડનાઈટ કર્યું.\n\nઝીયાન જેની ખૂબ વખતથી રાહ જોતો હતો તે ઘડી આવી ગઈ. આખરે કાલિંદીના અભાનપણાનો લાભ લઇ લીધો.\n\nવહેલી સવારે જયારે સૌમ્યા રૂમમાં પ્રવેશી ત્યારે તેને પરિસ્થિતિની જાણ થઇ. તેને પોતાની ગેરહાજરીનો પસ્તાવો પણ થયો. તેને કાલિન્દીને ઉઠાડીને હકીકતની જાણ કરી. કાલિન્દી ઘેનમાં હોવાથી તેને જરા પણ યાદ નહોતું આવતું કે તેની સાથે રૂમ સુધી કોણ આવ્યું ?\n\nસૌમ્યાએ આ વાત કોઈને ન જણાવવા કાલિન્દીને સમજાવી. વાત વધુ ફેલાશે અને ઘર સુધી જશે તો ઘરવાળા પાછા બોલાવી લેશે. બીજે દિવસે રૂમમાંથી ચેકઆઉટ કરવા જતા ઝીયાનનું ઝેડ આલ્ફાબેટવાળું પેન્ડન્ટ નઝરે ચડ્યું.\n\nકાલિન્દીનો ગુસ્સો સાતમા આસમાને પહોંચી ગયો. તેને ઝીયાનને મળવા બોલાવ્યો. આખી હકીકત ઝીયાન સમક્ષ આવી જતા તેને કાલિન્દી સામે ગુનો કબુલ્યો, પણ તે આ સંબંધમાં આગળ વધવા પણ સંમંત હતો. આ સાંભળીને કાલિન્દી વધુ ગિનાઈ તેને ઝીયાનને એક તમાચો મારી દીધો. પામવી હતી તો સંમિતિથી પામવી હતી, આમ ચોરની જેમ બેભાન અવસ્થામાં તે મારી પર બળાત્કાર જ કર્યો છે હું તને ક્યારેય માફ નહિ કરું પણ તારું આ પેડન્ટ તને ધિક્કારવા માટે હંમેશ મારી પાસે રાખીશ.\n\nમિડવેકેશન માટે સૌ સ્ટુડન્ટ વિસ દિવસ પોતાના વતન આવી ગયા. બનાવને લગભગ સાડાચાર મહિના થઇ ગયા હતા. કાલિન્દીએ એક દુઃસ્વપ્ન સમજીને લગભગ ભુલાવી દીધેલો ભૂતકાળ ઝબલપુરમાં અચાનક સામે આવી ગયો. મોલમાં શોપિંગ કરતા તેને અચાનક અંધારા આવ્યાં અને તે પડી ગઈ. ભાભી તેને સીધી દવાખાને લઇ ગયાં.\n\nઆખી હકીકત બહાર આવી ગઈ. બાળક પડાવાનું પણ હવે ખુબ જોખમ હતું. કાલિંદીના પિતા માટે આ હક્કીકત બહાર આવે તો ખુબ મુશ્કેલી થાઈ તેમ હતું. ઝીયાનના પિતા લોકપ્રિય બોલિવૂડ એક્ટર ઝુબેરખાનને તાત્કાલિક મિટિંગ માટે બોલાવ્યા. પોતે બદનામ થશે તો તે ઝુબેરને અને ઝીયાનને પણ નહિ છોડે. બંને પક્ષના નિજી સલાહકારોએ વચ્ચેનો રસ્તો અપનાવ્યો.\n\nકાલિન્દી અને ઝીયાન હજી સગીર પણ નહોતા એટલે જ તેઓનો સંબંધ પણ સમજૂતીથી બહાર પડે તો આગળની કેરિયેર જોખમાઈ. કિંગખાનને દીકરાની દિલ્લગી ભારે પાડવાની હતી.\n\nઅમેરિકા જઈને કાલિંદીના બાળકને બોલિવૂડ સ્ટાર ઝુબેરખાનનું સરોગસી દ્વારા જન્મેલું ઠરાવીને ઘરની વાત ઘરે સચવાઈ જવાથી બધાનો જીવ હેઠો બેઠો.\n\nપોતાની પ્રપૌત્રીને જોઈને યુવાનીમાં કરેલી નાનીમોટી દિલ્લગી યાદ આવી ગઈ. હસતા હસતા ઝીયાનને ગાલ પર ટપલી મારી બોલ્યો, “બાપ જેવા બેટા ને વડ તેવા ટેટા...”\n\n",
      "duration": "4 mins",
      "category": "Abstract"
    },
    {
      "id": 53,
      "title": "નતમસ્તક",
      "story_name": "આપણા જીવનમાં ગુરુનું સ્થાન ભગવાનથી પણ ઉપર કહેવાય છે. જે અનુલક્ષીને આ પંક્તિઓ સૌ જાણીએ જ છીએ !\n\n\"ગુરુ ગોવિંદ દોનું ખડે કા કો લાગુ પાય, બલિહારી ગુરૂ આપકી ગોવિંદ દિયો દિખાય !\"\n\nઆજે ગુરુપૂર્ણિમાના પાવન દિવસે મને મારા સ્કૂલના દિવસોની યાદ આવે છે. હું ગુજરાતી માધ્યમમાં સરકારી શાળામાં ભણેલી છું. જ્યાં ગરીબ અને સામાન્ય પરિવારમાંથી આવતી દીકરીઓ ભણતી હતી. અમારી શાળા એક ગર્લ્સ સ્કૂલ હતી. જેમાં પ્રાથમિક અને માધ્યમિક વિભાગ પણ હતા. એટલે સામાન્ય વર્ગના લોકોને દીકરીઓને ભણાવવી સરળ થઈ રહે. \n\nછતાંય ક્યારેક કોઈ વિદ્યાર્થીનીઓ પાસે ચોપડાઓ ઘટતા, અથવા ક્યારેક સામાન્ય એવી છ માસની સત્ર ફી 30 રૂપિયા પણ ન ભરી શકાતી. ક્યારેક કોઈની પાસે યુનિફોર્મ ન હોય, તો ક્યારેક કોઈ વિદ્યાર્થીનીઓને અધવચ્ચેથી જ ભણતર છોડી દેવું પડતું, ટૂંકમાં અત્યંત ગરીબ વર્ગ પણ શાળામાં હતો. પણ શાળાના આચાર્ય બહેન, દરેકની મૂંઝવણ જાતે તપાસી અને એનો યોગ્ય રીતે નિકાલ કરતાં.\n\nશાળાનું વાતાવરણ ખુબ જ સરસ હતું. અમારી શાળા ખૂબ જ મોટી હતી. શાળામાં બે બિલ્ડીંગ પ્રાથમિક શાળા માટે ફાળવવામાં આવેલી હતી. એ ઉપરાંત સંખ્યાનો વધારો હોય તો માધ્યમિક શાળાની બિલ્ડિંગમાં નીચેના ભાગે લોબીમાં પણ પ્રાથમિક શાળાના ક્લાસ લેવાતા હતા. કારણ કે માધ્યમિક શાળાનો સમય બપોરનો હતો. સવારના સમયે જ પ્રાથમિક શાળા હતી. શાળામાં આગળ અને પાછળના ભાગે મોટું મેદાન હતું. વડ, પીપળો અને લીમડો એવા ઝાડ પણ વાવેલા હતાં. \n\nએ વખતે હું છઠ્ઠા ધોરણમાં અભ્યાસ કરતી હતી. વેકેશન પછી હજી તો શાળાઓ ખુલી રહી હતી. શાળામાં જતી વખતે મનમાં ખૂબ જ ઉમંગ હતો. નવા ચોપડા, નવો યુનિફોર્મ, અને નવા ક્લાસમાં નવી બહેનપણીઓ પણ !\n\nમને યાદ છે કે શાળા ખુલ્યાના એક માસ પછી મોડી મોડી એક નવી છોકરી મારા ક્લાસમાં આવી. એ આવી ત્યારે તો કંઈક વ્યવસ્થિત હતી, પણ દિવસે દિવસે એનો દેખાવ એનું વર્તન કંઈક જુદું જ દેખાતું હતું. બહુ જ મેલાં કપડા પહેરીને આવતી. ક્યારેક બે ચોટલા ના વાળ્યા ન હોય, ક્યારેક ચોટલો છૂટી ગયો હોય, ક્યારેક ચોપડી ફાટી ગઈ હોય. અને આખો દિવસ ક્લાસમાં ચૂપચાપ બેઠી રહે. કોઈની સાથે વાતચીત ન કરે, આપણે બોલાવીએ તો પણ કામ પૂરતો જ જવાબ આપે\u200C, વળી પાછી ચૂપ ! ખબર નહીં આખો દિવસ એના મનમાં શું ચાલતું હશે ! જ્યારથી એ આવી ત્યારથી મેં જોયું, કે એક પણ દિવસ એ રિસેસમાં નાસ્તો કરવા નથી જતી, લંચબોક્સ જ નથી લાવતી. એની મમ્મીને ચિંતા નહીં થતી હોય ? કેમ છોકરીને નાસ્તો નહીં આપતા હોય ? આવું બધું મારા મનમાં ચાલ્યા કરતું. પણ એને બોલાવવાની, કે પૂછવાની હિંમત ન થતી. કારણ કે એ ક્યારેય સરખા જવાબ જ આપતી નહીં.\n\nએક દિવસ મેં જોયું કે એનો ચોટલો છૂટી ગયો છે. પણ એ બાંધવાની એને કોઈ દરકાર નથી. ક્લાસમાં હજુ વર્ગ શિક્ષકના આવવાને વાર હતી. મને થયું એને કહું પણ એ છોકરી તો બે હાથે માથામાં, બહુ જ ખંજવાળ્યા કરતી હતી. જે બેંચમાં એ બેસે ત્યાંથી બીજી છોકરીઓ ઊભી થઈને બીજી જગ્યાએ બેસી જતી. એની બાજુમાં કોઈ બેસતું નહીં પણ એને કોઈ ફરક નહોતો પડતો. એ તો બસ ચૂપચાપ બેસી રહેતી. ક્યારેક કોઈ બોલાવે અને એને ન ગમે તો એકદમ ગુસ્સાથી સામું જોઈ રહેતી પણ એક અક્ષર સુધ્ધાં ન બોલે.\n\nહું એને કહેવાની જ હતી ! ત્યાં જ અમારા વર્ગ શિક્ષિકા બહેન ક્લાસમાં આવ્યાં.\n\nઆખા ક્લાસમાં એક નજર દોડાવી, બધાની સામે સ્મિત કર્યું એટલામાં એમની નજર એ છોકરી પર પડી અને બહેનના ચહેરાના ભાવ બદલાયા તરત જ ગુસ્સામાં બોલ્યાં કે એય છોકરી આ શું છે આ માથું કેમ વીખાયેલું છે. આ જો ચોટલો એ છૂટી ગયો છે. તને તો ગમે એટલું સમજાવે રોજ રોજ કહો, તોયે નવા નાકે દિવાળી ! કોઈ રીતે કેમ સમજતી નથી ? ચાલ હું તારો ચોટલો વાળી દઉં. ! આજે તો કંઈ કહેતી નથી, પણ આવતીકાલે તારી મમ્મીને લઈ આવજે મારે એને પણ ઠપકો આપવો જોઈશે. આ બધી છોકરીઓ શાળાએ આવે છે, જો કેવી હળી મળીને રહે છે. તું તો કોઈની સાથે બોલતી ચાલતી પણ નથી. બસ ચૂપચાપ બેસી રહેવું, ન ભણવું, ન રમવું, બસ જ્યારે જુઓ ત્યારે નાક પર ગુસ્સો જ હોય ! કાલે તારી મમ્મીને લઈ આવજે, એટલે તારી વાત છે ! આટલું સાંભળતા તો એ આખા ક્લાસની વચ્ચે ધ્રૂસકે ધ્રૂસકે રડી પડી.\n\nએ દિવસે એ છોકરી ખૂબ જ રડી. કેમેય કરીને છાની જ ના રહી. અમારા વર્ગ શિક્ષિકા બહેને ઘણું પૂછ્યું તને શું થયું ? કેમ આટલું બધું રડવા લાગી ? પણ, બોલે એ બીજા !..એ છોકરી તો એક શબ્દ ન બોલી બસ રડ્યાં જ કર્યું.\n\nબીજા દિવસે એ શાળાએ આવી નહીં એટલે છઠ્ઠા ધોરણના ત્રણ ક્લાસમાં એ છોકરી વિશે બેન પોતે પૂછવા ગયાં કે તમે કોઈ આ છોકરી વિશે જાણો છો ? કે એના પાડોશમાં કોણ રહે છે ? તો મને એના વિશે માહિતી આપો. એક બીજી છોકરી એના ઘર પાસે જ રહેતી હતી, એ ઊભી થઈ અને બેનને કહ્યું કે હમણાં, થોડા સમય પહેલાં જ એનાં પપ્પાએ બીજા લગ્ન કર્યા છે. એની મમ્મી ગયા વર્ષે જ મૃત્યુ પામ્યા છે. અને આ સાંભળીને બહેનની આંખોમાં ઝળઝળીયાં આવી ગયાં !\n\nએ વખતે જ અમારા શિક્ષિકા બહેન એ છોકરીના ઘેર ગયાં અને એની નવી મમ્મીને મળ્યાં. અને દીકરીને શાળાએ મોકલવાનું કહ્યું, એની નવી મા એ હા કહી. બીજા દિવસે શિક્ષિકા બહેને એ છોકરીને દરરોજ એક પિરિયડ વધુ રોકાવાનું કહ્યું અને રોજ શાળાના સમય પછી અમારા શિક્ષિકા બહેન પોતે એ છોકરીના માથામાંથી જૂ કાઢવા લાગ્યાં. અને હંમેશા પોતાના લંચબોક્સની સાથે જ બીજો એક લંચબોક્સ એ છોકરી માટે પણ લાવવા લાગ્યા. હવે એ છોકરી ધીમે ધીમે બધાની સાથે હળવા મળવા લાગી હતી. હવે એ છોકરી ક્યારેક હસતી હતી. અને સૌની સાથે રિસેસમાં રમતી પણ હતી. આ બધું એ શિક્ષિકા બહેનને આભારી હતું કે જે દરેક વિદ્યાર્થીનીને સગી જનેતા સાચવે એમજ સાચવતા.\n\nઆવા હતા એ સમયના ગુરુ. જીવનભર આવા ગુરુઓનું ઋણ ન ભૂલી શકાય. અને કોઈ ભવે ચૂકવી પણ ના શકાય.\n\nબસ એમને યાદ કરતાં જ નતમસ્તક થઈ જવાય. ",
      "duration": "5 mins",
      "category": "Abstract"
    },
    {
      "id": 54,
      "title": "ઉપકારનો બોજ",
      "story_name": "“સાંભળો તો ખરા, ગયા રવિવારે જોવા આવ્યો હતો એ ‘છોકરા’નો જવાબ પણ નકારમાં આવ્યો. નહિ નહિ તોયે પચ્ચીસેક છોકરાઓએ આપણી દિવ્યશ્રીને નાપસંદ કરી છે. અઠ્ઠાવીસ વર્ષની છોકરી ઘરમાં કુંવારી બેઠી છે, ને તમે આમ પગ પર પગ ચડાવીને ક્યાં સુધી બેસી રહેશો ?” કુસુમબેને પતિ જીવણલાલ સમક્ષ આક્રોશ ઠાલવ્યો. એક સ્ત્રીના આક્રોશમાં ખૂબ તાકાત હોય છે, અને જ્યારે વાત પોતાના સંતાનની હોય ત્યારે તો સ્ત્રીના શબ્દો ભાલાથી કમ નથી હોતા. પત્નીના આટલા બોલ જીવણલાલને વિચારતા કરી મૂકવા પૂરતા હતા.\n\n જીવણલાલ એટલે પટેલ સમાજના મોભી. ગામના સરપંચ. આસપાસના વિસ્તારમાં શિક્ષણની સુવાસ ફેલાવીને પ્રખ્યાત થયેલી “આદર્શ એજ્યુકેશન સોસાયટી” ના પ્રમુખ, ને કંઈ કેટલીયે સંસ્થાઓ સાથે જોડાયેલું આદરણીય નામ ! અનેક સંસ્થાઓમાં સખાવતો થકી ખ્યાતિપ્રાપ્ત નામ. જ્યાં પણ જાય ત્યાં એમનો પડ્યો બોલ ઝીલાતો. આવા ખાનદાન ઘરમાં પરણાવવા લાયક દીકરી કુંવારી હોય, ને એને પચ્ચીસથી વધારે મૂરતિયાઓએ નાપસંદ કરી હોય એ નાલેશીજનક બાબત જ કહેવાય ને ? પટેલ સમાજમાં છોકરીઓની કમી હતી, છતાંય જીવણલાલની અઢળક સંપત્તિની એકમાત્ર વારસદાર દિવ્યશ્રીનો ક્યાંય ‘મેળ’ પડતો નહોતો, એનું પણ કારણ તો હશે જ ને ? બાકી આવા ખાનદાન અને પૈસાપાત્ર ઘરના જમાઈ બનવાનું માનપાન કોણ જતું કરે ?\n\nલ્યો, તો તમને દિવ્યશ્રીનો પરિચય કરાવું ! પિતાની પહોંચના પ્રતાપે દસ ધોરણ પાસનું પ્રમાણપત્ર ધરાવતી દિવ્યશ્રીમાં પાંચ ધોરણ પાસ કરવાની પણ ક્ષમતા નહોતી. ન એને લખતાં-વાંચતાં આવડતું, ન પૈસા ગણતાં આવડતું; ન એ એકલી બહારગામ જઈ શકે, કે ન તો કશી ખરીદી કરી શકે ! એટલું જ નહીં, તે દેખાવમાં પણ સામાન્ય કરતાં ઉતરતી હતી. જાડા હોઠ, મોટા ગાલ, શ્યામ રંગ અને ઘાટ વગરનું અદોદળું શરીર ! જોવા આવનારને પ્રથમ નજરે જ ‘જોવા’ આવ્યાનો પસ્તાવો થતો ! ગોળના મોટાભાગના મૂરતિયાઓના બાપ સુધી પહોંચી ચૂકેલા જીવણલાલની સંપત્તિની લાલચ પણ કોઈના મોંઢે ‘હા’ પડાવી શકી નહીં, ત્યારે કુસુમબેન પતિ સમક્ષ આક્રોશ વ્યક્ત ન કરે તો બીજું કરે પણ શું ? આખરે એ ઓટલા પરિષદમાં થતી ગુસપુસ ક્યાં સુધી સહન કરે ! દિવ્યશ્રી કરતાં નાની છોકરીઓ પરણીને સાસરે ચાલી ગઈ, ને આ હજુ ગામમાં જ અટવાતી હતી !\n\n એક લગ્ન સમારંભમાં જીવણલાલ પોતાના મોભા પ્રમાણેના લોકોથી ઘેરાઈને બેઠા હતા. ગામના અન્ય એક આગેવાન વિનોદભાઈ સાથે હાઈસ્કૂલને લગતી કોઈક વાત કરી રહ્યા હતા, ત્યાં એક ફૂટડો યુવાન વિનોદભાઈને મળવા આવ્યો. ખબર અંતર પૂછી, થોડી વાતચીત કરી એ રવાના થયો. જીવણલાલ દ્વારા થયેલી પૃચ્છાના પ્રત્યુત્તરરૂપે વિનોદભાઈએ જણાવ્યું; “એનું નામ વિવેક છે. તે આપણા ગામના રમેશભાઈનો ચિરંજીવી છે. અત્યાર સુધી હોસ્ટેલમાં રહીને ભણતો હતો, એટલે તમે એને ન ઓળખો. તેણે એમ.એ, બી.એડનો અભ્યાસ કર્યો છે.” જીવણલાલે વાતમાં રસ દાખવ્યો, એટલે એમણે વિવેક વિષે સવિસ્તાર માહિતી આપી. વિનોદભાઈ દ્વારા જણાવ્યા મુજબ વિવેક નામ પ્રમાણે ગુણ ધરાવતો હતો. વિનયી-વિવેકી, સાલસ સ્વભાવ ને કુશાગ્ર બુદ્ધિ ધરાવતો ઉત્સાહી યુવાન હતો. આમ તો તે મેડિકલ લાઈનમાં જઈને ડૉક્ટર બની શકે તેમ હતો, પણ ઘરની કંગાળ આર્થિક સ્થિતિએ તેને બી.એડ. કરવા મજબૂર કર્યો હતો; જેથી ઓછા ખર્ચે ને ઓછા સમયમાં અભ્યાસ પૂરો કરી શિક્ષકની નોકરીએ લાગી જવાય ને ઘરનો બોજ ઉચકવામાં પિતાને મદદ કરી શકાય ! વિવેક ખૂબ સમજદાર હતો. બીજા છોકરા કોલેજજીવનમાં મોજ-મજા કરતા, ત્યારે તેણે મન દઈને અભ્યાસ કર્યો. વિધિની વક્રતા કે વિવેકની કમનસીબી, જે ગણો તે પણ એની માતાનું અવસાન થયું અને પિતા લકવાગ્રસ્ત થયા. નાની બહેનની સઘળી જવાબદારી તથા પિતાની સારવારનો અને ઘરખર્ચનો ભાર વિવેકના માથે આવી પડ્યો. એમ તો વિવેક પાછો પડે એમ નહોતો, પણ આટલું ઊંચું મેરીટ હોવા છતાં તેને ક્યાંય નોકરી મળતી નહોતી. તે દિન-પ્રતિદિન નિરાશાની ગર્તામાં ઊંડો ઊતરતો જતો હતો. આર્થિક સંકટની વિકરાળતાનો મગરમચ્છ તેની સામે મોં ફાડીને ઊભો હતો.\n\n જીવણલાલે વિનોદભાઈ પાસેથી વિવેકની ઝીણી ઝીણી બધીજ વિગતો જાણી લીધી, ને મનોમન કંઈક અંકોડા ગોઠવી કાઢ્યા ! \n\n બે-ચાર દિવસ પછી જીવણલાલ વિવેકના લકવાગ્રસ્ત પિતાની ખબર પૂછતા તેમની સામે બેઠા હતા. ઔપચારિકતા પૂરી કર્યા પછી તેમણે ધીરેકથી વાતની શરૂઆત કરી; “રમેશભાઈ, હું તમારી બધી સમસ્યાઓનો હલ લઈને આવ્યો છું. તમારા વિવેકને આપણા ગામની હાઈસ્કૂલમાં શિક્ષક તરીકે ગોઠવી શકું એમ છું.”\n\n રમેશભાઈએ આ સાંભળીને રાજીપો વ્યક્ત કરતાં કહ્યું; “તો તો તમારો ખૂબ ઉપકાર, મારા સાહેબ ! તમારું નામ તો મેં ખૂબ સાંભળ્યું હતું, પણ આજે મને તમારી સારપનો અનુભવ થયો !”\n\n “પણ મારી એક શરત છે.” જીવણલાલે મુદ્દાની વાત કરતાં કહ્યું; “હું તમારા પર બીજો પણ એક ઉપકાર કરવા માગું છું. તમે તો જાણો જ છો કે આપણા સમાજમાં છોકરીઓની અછત છે; ને એમાંય તમારું ઘર રહ્યું થોડું ઘસાતું, એટલે વિવેકના લગ્નમાં મુશ્કેલી તો પડશે જ. તો હું એને નોકરીની સાથે સારા ઘરની છોકરી પણ આપવા માગું છું. આમ પણ તમારા ઘરને સ્ત્રીની જરૂર તો છે જ.”\n\nરમેશભાઈની પ્રશ્નાર્થભરી નજરમાં આભારનો ભાર સ્પષ્ટ દેખાતો હતો ! જીવણલાલે સ્પષ્ટ શબ્દોમાં પોતાની શરત મૂકી દીધી; “હું વિવેકને નોકરી તો આપું, પણ એ ઉપકારના બદલામાં એણે મારી દિવ્યશ્રી સાથે લગ્ન કરવું પડશે !” \n\n રમેશભાઈને તો જાણે ચારસો ચાલીસ વૉલ્ટનો ઝટકો લાગ્યો ! કાચી સેકન્ડમાં એમણે નિર્ણય કરી લીધો, ને જીવણલાલને ‘હું વિચારીને જવાબ આપીશ’ કહીને વિદાય કર્યા. છેવટે જીવણલાલ મોભાદાર વ્યક્તિ હતા, એટલે એકદમ તો ન જ કહી દેવાય ને કે પોતાને એમનો ઉપકાર કોઈકાળે નથી ખપતો !\n\nઆજ્ઞાકારી પુત્રએ જીવનમાં પહેલીવાર પિતાની વાત ટાળી ! પિતાની અનિચ્છા છતાં વિવેકે આ ઉપકાર સ્વીકારી લેવાનું મનોમન નક્કી કરી લીધું. આખરે એને નોકરીની સખ્ત જરૂર હતી. પિતાની સારવાર માટે અને બહેનના ભવિષ્ય માટે એ પોતાના દામ્પત્યજીવનને દાવ પર લગાવવા તૈયાર થઈ ગયો. પિતાની અને બહેનની લાખ મનાઈ છતાં તેણે જીવણલાલની ઑફર સ્વીકારી લીધાનો સંદેશો યોગ્ય જગ્યાએ પહોંચાડી દીધો !\n\nબીજા જ મહિને વિવેક આદર્શ હાઈસ્કૂલના વિદ્યાર્થીઓનો 'વિવેકસર' બની ગયો, ને સાથે સાથે ગામનું નાક ગણાતા રઈસ જીવણલાલનો જમાઈ પણ ! \n\nસમયનું ચક્ર સતત ચાલતું જ રહે છે. એની બહેન પરણીને વિદેશ ચાલી ગઈ, ને પિતા સ્વર્ગે સિધાવ્યા. રહી ગયો એક વિવેક - પ્રેમ માટે તરસતો, જીવનસાથીના સાથ માટે તલસતો. કાળની કેડીએ વિવેકના જીવનને સાવ મૃતઃપ્રાય બનાવી દીધું. માણસ માટે હવા, પાણી ને ખોરાક મુખ્ય જરૂરિયાત કહેવાય છે, પરંતુ માણસને સૌથી વિશેષ જરૂરિયાત પ્રેમની છે. વિવેક કોઈનો ‘સ્નેહાળ સહારો’ ઝંખે છે !  \n\n  વિવેક ઉપકારના ભાર તળે કચડાઈ ગયો. રસ વગરની, કોઈ જાતના શોખ વગરની, ઓછી બુદ્ધિની, કદરૂપી જીવનસાથી પામીને એક તેજસ્વી અને હોનહાર યુવાન ઉપકારનો બોજ ઊંચકીને આજે પણ જિદંગીને બળદની જેમ એકધારી રીતે ખેંચી રહ્યો છે !\n\n",
      "duration": "5 mins",
      "category": "Abstract"
    },
    {
      "id": 55,
      "title": "સપનામાં હવા મહેલ",
      "story_name": "એ સપનું જોતો હતો અને સપનામાં તેને એક ખૂબ નાનો લીલો તક્ષક નાગ દેખાતો હતો. સપનું આગળ વધ્યું અને તે નાગની હલચલ બદલાવા માંડી એક તબક્કે તે બે સોનેરી નાગમાં ફેરવાઈ ગયા અને જ્યાં રુપાંતરણ થયું ત્યાં સોનેરી રંગની ઘણી બધી રજકણો હતી. તેણે સપનામાં પડેલી એ સ્વર્ણ રજકણ ભેગી કરી અને ચકાસણી કરાવડાવી તો તે ૨૪ ટકા સોનું હતું. તેનું મન હતું તે તક્ષક નાગને શોધવા પાછું કાર્યરત થયું આ વખતે સ્વપ્ન જરા વિચિત્ર હતું નાના સાપોલીયા તો અસંખ્ય હતા પણ તેમની સાથે એક લીલી નાગણ અને નાગ પણ હતા. અને સ્વર્ણ રજકણની મોટી ઢગલીઓ પણ હતી. નાના તક્ષક નાગોથી તે જગ્યા ભરેલી હતી અને લીલા નાગ દંપતી સૌને ઉછેરતાં હતાં તેમને જરુરી દુગ્ધપાન કરાવતા હતા. નાગ અને નાગણ સ્વર્ણ રજકણો એકઠી કરી ઢગલીઓ પણ કરતી હતી.\n\nસપના જોતા એનાં મને વિચાર કર્યો…આ નાગ અને નાગણને વશમાં કરીયે તો રોજે રોજ સ્વર્ણ રજના ઢગલા મળે. પછી કામ એક જ કરવાનું આ નાગ અને નાગણને વશમાં કરવાનાને?..રોજે રોજ સ્વર્ણ રજ ભેગા કરીને મબલખ પૈસા પેદા કરવા નાગવન કરી એક ફાર્મ બનાવ્યું. અમુક સમયે નાના તક્ષક નાગો બધા પેલા નાગ જેટલા પુખ્ત થયા થયા અને એક કરતા વધુ ફાર્મ થયા નાગ વન, નાગઉપવન, નાગવૃંદાવન, નાગ નંદનવન.\n\nરોજે રોજ સ્વર્ણ રજ વધતી ગઈ. તેમજ તે વાત ફેલાતી ગઈ. અને તેમ તેમ જ ઈર્ષા અને સ્પર્ધા વધતી ગઈ. જેટલા નાગ વન હતા તેટલા નોળીયાવન વધતા ગયા.. નાગમાં ઝેર ઉભરાતા થયા અને સ્વર્ણરજ ઘટતી ગઈ. વિદેશીઓએ ભેળસેળ કરવા માંડી હવે નાગનાં રંગ બદલાવાનાં ઘટવા માંડ્યા અને નાગનું કદ વધવા માંડ્યુ નાગ ફુંફાડા મારતો થયો અને નાના તક્ષક નાગોને ચાંઉ કરી જતો થયો.. ધારતો હતો તેટલો નફો થતો નહોતો.\n\nબહુ શાંતિથી વિચાર્યું તો સમજાયું કે મુખ્ય નાગ અને નાગણ ઘરડા થવા માંડ્યા હતા તેની ચોથી પેઢીએ બદલાવ દેખાતા હતા નાના તક્ષક નાગોમાં એકાદ નાગ વિદ્રોહી થઈ જતો હતો અને તે નાગની આગલી પેઢીઓમાં વિદ્રોહી સ્વભાવ દેખાતો હતો. તેઓ ઝડપથી દ્વિગુણીત થતાં હતાં.\n\nસપનામાં હવા મહેલ ઉભો કર્યો હતો તેના કાંગરા તુટતા જણાયા તેથી પ્રભુને વંદના કરી… હે કૃષ્ણ આ નાગનો નવો ફાલ દુર કરવા આવો અને કાળીયા નાગને જેમ કાબુમાં કર્યો હતોને તેમ કાબુ કરો..\n\nકૃષ્ણ ભગવાન હસ્યા..”મારો ભાગ કેમ નહોંતો નાખ્યો? હું આવીને તારા નાગોને બચાવીશ પણ તારે દરેક નાગ વનનો કર આપવો પડશે.”\n\n”ભલે ભગવાન પણ એવું કરો કે આ ભેળસેળ છુટી પડે અને આ ઇર્ષાથી પિડાતા અને મારા ભાગ્યના કંટકો જેવા નોળીયા વનો અને આ તક્ષક નાગોને ચાંઉ કરી જતા વધેલા ક્દના ફુંફાડા મારતા નાગોને દુર કરો.”\n\nવાત તો કઠીન છે કહી માયા ભર્યુ હાસ્ય પ્રભુ હસ્યા. તેમણે કહ્યું \"પેલા વાણીયાની જેમ એક જ વરદાનમાં આખું તારા દુઃખોનો હળ તે શોધી લીધો?”\n\n“પ્રભુ આપ બેવડો કર લેજો પણ આ સ્વર્ણ પ્રસવતા મારા લીલા તક્ષક નાગોને બચાવી લો પ્રભુ…!”\n\nપ્રભુ એ વાંસળી વગાડવા માંડી અને બધા જ મોટા નાગો તેમની પાછળ જવા માંડ્યા. મોટો હાશકારો અનુભવતા પડખું બદલ્યું પણ થોડા સમય પછી વાંસળી બંધ થઈ અને એક ચક્ર ફરતુ આવ્યું તેમાં બધા નાગ ફેણ ફુલાવતા ચક્ર સાથે ફરતા હતા અને તે પીળા રંગનું તીવ્ર ઝેર વરસાવતા હતા…\n\nપાછળ નાગના સુસવાટા સંભળાતા હતા તે પીળું ઝેર નાનકડા તક્ષક નાગો પર પડતું હતું ને તે સર્વ નાના નાગ પીળા થતા જતા હતા તેમનું દ્વિભાજન યંત્રવત રીતે ઝડપી થતું જતું હતું અને સોનેરી ઢગલીઓ જે પહેલા કલાકે દેખાતી તેને બદલે દર દસ મિનિટે દેખાતી હતી આ ઉપાધી હતી કે વરદાન તેને સમજાતુ નહોંતુ તેથી પ્રભુને આહ્વાન કર્યુ..”પ્રભુ આ આશિર્વાદ છે કે શ્રાપ?”\n\nમંદ મંદ હસતા પ્રભુ બોલ્યા “આતો તમારા ઈચ્છાધારક નાગ હાલ તો તમારે માટે સ્વર્ણ રજ બનાવીને તમને માલેતુજાર બનાવી રહ્યા છે.”\n\n“પણ પ્રભુ તમે જાણો છો તેમ આ રીતે સરળતાથી લભ્ય બનતું સોનું પછી જરુરી સમૃધ્ધિ નહી આપે.”\n\n“મનથી રોકો તો જ રોકાશે આ મનની મૌસમ.”\n\n“પ્રભુ આટલા બધા નાગ અને સ્વર્ણ રજ..શું સંબંધ છે મન સાથે?”\n\n“લીલા નાગ એટલે લાલસા અને સ્વર્ણ રજ એટલે લક્ષ્મી….તમે કુબેર બનવા ઈચ્છો છોને?”\n\n“હા પ્રભુ! પણ આ લીલા નાગ અને પીળું ઝેર…અને આપ કહો છો મનની મૌસમ? મને કંઈ સમજાતુ નથી.. અર્જુનની જેમ ઘુંટણીયે પડીને પ્રભુની સામે જોઈને તે બોલ્યો.”\n\nજુઓ લાલસાનું સ્વરૂપ મનથી બદલો અને વિચારો કે સંતોષ…અને જુઓ કમાલ.\n\nતરત જ ખીલી ઉઠ્યા દરેક નાગ બનીને સફેદ ગુલાબ અને સ્વર્ણ રજ બદલાઈ ગઈ બર્ફીલી ચાદરમાં.\n\nમનથી તેણે ઈચ્છ્યુ કંકાસ રહીત જીવન અને બર્ફીલી ચાદરમાં રંગોનું મેઘધનુષ્ય ઉભરાવા લાગ્યુ. પ્રભાતના પક્ષીઓની ચહેકાટ સાથે પૂર્વમાં ઉષાનાં રંગો ઉભરાવા માંડ્યા..જલતરંગ મધુર ગાન ગાતું હતું. તે જરાક સળવળ્યો.. તેને ઠંડી લાગતી હતી ગોદડી ખેંચી અને સપનામાં લપેટાવા તૈયાર થતો હતો અને આંખો ખુલી ગઈ. સપનું તો પુરું થયું હતું…લીલા નાગોએ ભેગી કરેલી સ્વર્ણ રજોની ઢગલીઓ ગાયબ હતી.\n\nએલાર્મ વાગતું હતું.\n\nકૃષ્ણનો ફોટો ગીતાસાર કહેતો હતો…\n\nકર્મનો જ તને અધિકાર. ફળ તો એના સમયે પાકશે તેના ઉપર ના કોઈ તારો અધિકાર.\n\nમનની મૌસમ દ્વારા ઝીલાય સુખ અને દુઃખની અનુભુતિઓ તો શીદને કાબુમાં ન રાખવું મનનું ચલણ?\n\nકાયમનીજ અતૃપ્તિ..\n\nકાયમ જ અસંતોષ\n\nઅને કાયમ કશું પામવાની દોડને બદલે,\n\nજે છે તે માણને.\n\nમન અને..તેના રંગોને તો તું ધારે તેમ બદલી શકે છે…\n\nપાછળ વાગતી વાંસળીના મધુર રવે તને લાધ્યું આ જ્ઞાન…\n\nતૃષ્ણાના વનને બદલી નાખ સંતોષના રંગે..\n\nદોટ ના મુક લક્ષ્મી માટે,\n\nજ્યાં હશે વિષ્ણુ ત્યાં લક્ષ્મીનો વાસ છે નિશ્ચિંત.",
      "duration": "4 mins",
      "category": "Abstract"
    },
    {
      "id": 56,
      "title": "કાજળ ભર્યા નયન",
      "story_name": "\"હવે કેટલી વાર લાગશે કોમલી ? આ નિશા જો ક્યારની તૈયાર થઈ આવી ગી છે.\" \n\n\" અરે બા ! તૈયાર થવામાં વાર તો લાગે જ ને ! આ નિશા ને શું એ તો બસ વાળમાં રબર ભરાવ્યું, કપાળે ચાંદલો ને આંખોમાં કાજળ આંજીને થઈ ગયા તૈયાર ! \"\n\n\"તે વળી બીજું શું હોય તૈયાર થવામાં ? અમારા વખતે તિ એવું કંઈ નોતું શું ટિલા ને શું ટપકા વળી ! \" \n\n\"એ બા આપણા દિ ગયા હવે ભૂલી જવાનું બધું. આજનો જમાનો બદલાયો આજની છોડિયો મેકઅપના ઠાથેડા, ને વળી કપડાં તો જુઓ જાણે માં બાપ લઈ પણ ની દેતા હોય ઈમ ફાટેલા નાની છોડિયોના ફરાકડા પેરે ને ઊંચી એડીના જૂતાં વળી !\" \n\n\"શું મમ્માં તનેય સવારમાં કોઈ મળ્યું નથી કે બા ભેગા ચાલુ થઈ ગયા ?\" \n\n\" અરે કોમલ દીકરા હું તો બા ને સમજાવું કે તૈયાર થવામાં તો થોડોક સમય લાગશે, આ નિશાની જેમ તૈયાર થઈ આવે તો કોઈ જોશે પણ ની !\"\n\n\"મોમ ... નિશા બારે ઊભી છે સાંભળી જશે ખરાબ લાગે તું પણ કઈક સાવ ....\" \n\n\"અરે એમાં હું ખરાબ લાગવાનું હોય ? ઈ ને હારીને મૂક... જો આજ તારે રૂપકડી બનીને જવાનું છે હો, ઓલ્યો સાહેબનો દીકરો આપની જ જ્ઞાતિનો વળી ને પૈસે ટકે સુખી, તારું ત્યાં ગોઠવાઈ જાય તો મને શાંતિ વડે !\" \n\n\" ઓહ મોમ ! ડોન્ટ વરી, આજ જો એની નજર મારા પરથી હટશે જ નહિ ! \" \n\n  કોલેજના વાર્ષિકોત્સવમાં આજ સૌને કોલેજના પ્રિન્સિપાલ વતી રાત્રિના ભોજનનું નિમંત્રણ હતું. એ સાથે સાથે પ્રિન્સિપાલના એક ના એક દીકરાનો જન્મદિવસ પણ હતો જે અમેરિકાથી હાલ જ આવેલ. જેને ભારતીય છોકરી સાથે લગ્ન કરવા હતા. પુષ્કળ પૈસા ધરાવતું આ પરિવાર સંસ્કારિતા વિદેશમાં ગયા પછી પણ કાયમ રાખી હતી. આજની આ પાર્ટીમાં મોટા ભાગની યુવતીઓ અનિલને ઇમ્પ્રેસ કરવા માટે પ્રયાસ કરવા નક્કી કરી લીધું હોય એમ લાગતું હતું ! એમાંની એક કોમલ પણ હતી. આમ પણ ફેશન એટલે કોમલ એવી નામના કોલેજમાં પડી ગઈ હતી. જ્યારે નિશા એટલે સાદગીમાં સુંદરતા જેનું નામ ! ખૂબ જ સરળ વ્યક્તિત્વ ધરાવનાર અને પ્રેમાળ પણ એટલી જ પણ બિચારી કમનસીબ જન્મતાની સાથે જ માતાનું અવસાન થયું હતું. સૌ કોઈ એને માને ખાઈ જનાર પાપી કહીને બોલાવે. કડવા અનુભવો ને પણ પી જઈ દાદીની સેવા કરતી મોટી થઈ. કોમલ એના કાકાની દીકરી પણ તદ્દન અલગ સ્વભાવની ! \n\n\" અલી... નજર તો તાઈ નહિ હટે જઈ તું ત્યાં જયેશ... ત્યાં લગી બીજી કોક ને ભાડી જશે તો ?\"\n\n\" મોમ ? \"\n\n\" હવે મોમ બોમ મૂક ની હેંડ જલદી \"\n\n  દેખાવમાં સુંદર,ઊંચી એડીના સેન્ડલ પહેરેલ, ટૂંકી સ્કર્ટ અને બાંય વગરનું ટોપ પહેર્યું, સાથે ખુલ્લાં વાળ અને જાણે પોતે જ પરફ્યુમની બોટલ હોય એમ એટલું બધું લગાડેલ કે નિશાને તો છીંકો ઉપર છીંકો આવવા લાગી.\n\n\" ઓહ શીટ, તું મારા ભેગી કેમ ?\"\n\n\" દાદીએ કીધું હતું એટલે હું તમારા ભેગી આવી ગઈ ... \"\n\nઅરે કોમલ એવા દે ને, કોલેજમાં બધાને ખબર છે કે એ તારી નોકરાણી છે એતો તું બવ મોટા દિલની કે એને પણ ભણાવે છે... આજ આજ વાત તને અનુજની સામે વધુ ઇમ્પ્રેમ કરાવશે ! \n\n\"અરે હા, ડારલીંગ મોના ! ઇટ્સ ટ્રુ. યાર ....\" \n\nકોમલની બહેનપણીની વાત સાંભળી નિશાને દુઃખ થયું પણ નાનપણથી એવા અનેક પ્રકારના શબ્દોને જાણે કડવી વાસ્તવિકતાની ગોળીઓ ગળી જઈ પી જતી હતી. \n\nગામડાની યુવતીઓ માટે આજની ભપકાદાર સજાવટ આંજી નાખતી હતી. સામે એવો યુવાન હતો જે અમેરિકાથી આવેલ હતો પણ એક દમ સાદગી. રૂપાળો અને ભરાવદાર શરીર, ઊંચાઈ પણ ખાસ્સી એવી અને ચહેરા પરના હાસ્યથી કોઈ છૂટી ન શકે એવું મોહક સ્મિત ! \n\n દરેક છોકરીઓ કોઈને કોઈ બહાના હેઠળ એની સાથે વાત કરવી હતી. નિખાલસ ભાવે અનુજ પણ દરેક સાથે વાત કરતો હતો. અચાનક એની નજર કાળા રંગના કપડાં પહેરી ઉભેલ એક યુવતી પર ગઈ.  \n\nકાજળ ભર્યા નયન જાણે વર્ષોના પાણી રોકી રાખ્યા હતા એમ એ અનુભવી ગયો ! કપાળે ચાંદલો ખૂબ સરસ લાગી રહ્યો હતો. માંજરી આંખોવાળી અને સંકરિતાનો ભંડાર ભરેલો કુંભ જાણે છલકાઈ રહ્યો હતો. દરેક છોકરીઓ અહી આવી પણ એ કેમ નહિ આવી હોય ! એની નજર ત્યાંથી હટતી જ ન હતી. ત્યાં કોમલ આવી અને બોલી, \n\n\" હેલ્લો, અનુજ એમ કોમલ.\"\n\n\" હેલ્લો કોમલ. નાઇસ ટુ મીટ યુ.\"\n\n\"આપ કોઈને શોધી રહ્યા છો ?\"\n\n\"નો.. યસ... નો.. આઇ મીન યસ...\" \n\n\"...પણ કોને ? એક કાળા રંગના વસ્ત્રો પહેરી આવેલ યુવતીને !\"\n\n\" ઓકે, એ નિશા છે, મારી નોકરાણી પણ મે ક્યારેય એને એવું ફીલ થવા નથી દીધું ! મારી સાથે જ અભ્યાસ કરાવ્યો છે.\"\n\n\" વાહ ! એમ ઇમ્પ્રેસ્ડ ! આઈ લાઈક યુ ડિયર, તમે મને એમની સાથે મુલાકાત કરાવી શકો ? \" \n\n\" ...પણ એ કોઈની સાથે મળવા તૈયાર નથી હોતી આજ પણ એને અહી જબરદસ્તી લઈ આવી છું.\"\n\nત્યાં જ પ્રિન્સિપાલ ક્રિષ્ના પોતાના દીકરા અનુજને બોલાવે છે. વાત વાતમાં કાજળ ભર્યા નયનવાળી યુવતી ફરી દેખાઈ અને એને પિતાને વાત પણ કરી ત્યારે સાચી હકીકત ખબર પડી કે નિશા કોણ છે ? કોલેજની ટોપર નિશા હતી પણ કંઈ રીતે કોમલ એનો ઉપયોગ કરતી ! નોકરથી પણ ખરાબ વર્તન કરતી, આ બધું જાણ્યા પછી અનુજને ગુસ્સો આવવો લાગ્યો. પિતાએ કહ્યું,\n\n\" શું તું માત્ર એક નજરમાં જ નિશાને પ્રેમ કરવા લાગ્યો છે ?\"\n\n\" હા, પપ્પા મને જેવી જોઈતી હતી એવી જ નિશા છે ! કાળી રાત્રિના જેમ પૂર્ણ ચાંદ દેખાય એવી જ સુંદર અને સુશીલ ! મને નથી લાગતું કે હજી વધુ એના વિશે હું જાણું ! પણ હા, એ ઈચ્છે તો જ હું આગળ વધુ. \n\n\" જો અનુજ આ વાત આ આપણી વચ્ચે જ રહે એમ કરજે નહિ તો કોમલ ને હું ઓળખું છું ખૂબ સારી રીતે.\" \n\n\"ડોન્ટ વરી પપ્પા.\" \n\n આજ વર્ષો વીતી ગયાં આ વાતને જો અનુજને સાચી સુંદરતા દેખાઈ ન હોત તો એ ક્યાંક ભપકાદાર સજાવટ, આંજી નાખતી સુંદરતામાં અંજાઈ આથમી ગયો હોત ! અનુજ એક જીવલેણ અકસ્માતમાં પોતાના પગ ગુમાવી બેઠો હતો, પણ એના પગ તો નિશા બની ગઈ હતી ! જો એની જગ્યાએ કોમલની પસંદગી હોત તો અનુજ ખરેખર અપંગ હોત ! \n\nસુંદરતા બાહ્ય દેખાવ નહિ આંતરિક પણ જરૂરી છે ! \n\n",
      "duration": "5 mins",
      "category": "Abstract"
    },
    {
      "id": 57,
      "title": "સાચું ને ખોટું",
      "story_name": "\" અરે ઈંદુ જો આજના ન્યૂઝ પેપર માં શું આવ્યું છે?. આ સાચું છે? તેં સ્કૂલમાંથી રાજીનામું આપ્યું છે? આ શું તારા વિશે ખોટું ખોટું લખ્યું છે.આ મીડિયા વાળા કેવા છે?. ઈંદુ તું કંઈ તો બોલ.\"                                    \n\nમનોરંજન ભાઈ ન્યુઝ પેપર વાંચી ને ભડક્યા હતા. તેમની ધર્મ પત્ની ઈંદુ પર અધિક વિશ્વાસ છે.કે તે ખોટું કામ કરે જ નહીં... આ પેપર વાળા ખોટું ખોટું લખે છે.              \n\nઈંદુ બેને મનોરંજન ભાઈ પાસે થી ન્યૂઝ પેપર લીધું અને સમાચાર વાંચ્યા.. .                     \n\n' શહેર ની પ્રખ્યાત સ્કૂલ ના આચાર્ય ઈંદુબેને ગઈ કાલે રાજીનામું આપ્યું છે. આજ થી ધોરણ ૧૦ અને ૧૨ ની પરિક્ષા શરૂઆત થવાની છે ત્યારે આવી રીતે રાજીનામું આપવું વ્યાજબી નથી.\n\nઆચાર્ય ખુબ જ પ્રમાણિક અને હોશિયાર છે એવું વિદ્યાર્થીઓ અને વાલીઓ પણ કહે છે. તો તેમણે આમ અચાનક રાજીનામું કેમ આપ્યું?                                  \n\n  તે માટે અમારા પ્રતિનિધિ એ સ્કૂલના ટ્રસ્ટી અને નવા આચાર્યનો ઈન્ટરવ્યુ લીધો. સ્કૂલના ટ્રસ્ટીના જણાવ્યા મુજબ આચાર્ય ઈંદુબેને પરિક્ષા સમયે જ પગાર વધારાની માંગણી કરી.. નહીં તો રાજીનામું આપવાની ધમકી આપી.. વિદ્યાર્થીઓ ના ભવિષ્ય સાથે રમત રમનાર ઈંદુબેનની માંગણી મંજૂર કરી નહીં અને જાણવા મુજબ ભૂતપૂર્વ આચાર્યે અમારી પ્રતિસ્પર્ધી સ્કૂલમાં આચાર્ય બનવા માંગે છે.                                       \n\n  નવા આચાર્ય ને પૂછતા તેમણે જણાવ્યું કે ભૂતપૂર્વ આચાર્ય ને રીટાયર્ડ થવાને હજુ પાંચ વર્ષ બાકી છે. કદાચ અંગત કારણોસર રાજીનામું આપ્યું હશે અથવા ટ્રસ્ટી શ્રી એ કહ્યું તે મુજબ કોઈ સ્કૂલ માં આચાર્ય પદ લેવાના હશે.                                                 \n\n  આ વાંચી ને ઈંદુબેનના આંખમાંથી આંસુ આવી ગયાં. દુનિયા કેટલી જૂઠી છે. રાજીનામુ આપવાનું સાચું કારણ ટ્રસ્ટી અને નવા આચાર્ય ને ખબર છે છતાં પણ... મીડિયા સામે મારા વિશે આવા આક્ષેપ !.         \n\n મનોરંજન ભાઈ બોલ્યા,\" ઈંદુ હું જાણું છું આ પેપર માં ખોટું છે. તું મીડિયા માં આ વિશે સાચું જણાવ. પણ તેં કેમ મને ના કહ્યું શું કારણ છે? મને પારકો માને છે?\".\n\n\" ના,ના .. એવું નથી. હું તમને કહેવાનું વિચારતી જ હતી. પણ તમને રાત્રે ટેન્શન આપવા માગતી નહોતી. સવારે ચા નાસ્તો કરતા તમને વાત કરીશ. એવું વિચાર્યું હતું.. \"... ઈન્દુબેન બોલ્યા....                         \n\n  \" પણ રાજીનામું કેમ આપવું પડ્યું?. તું કંઈક મને કહે.. તારે સર્વિસ ના કરવી હોય તો. કહેવું તો હતું !.તું હવે આરામ કરજે..પણ તારા વિશે આવું કહે તે મારાથી સહન થતું નથી.\" મનોરંજન ભાઈ બોલ્યા..                    \n\n \" જુઓ સાચી વાત એ છે કે,ગઈ કાલે સવારે અમારા ટ્રસ્ટી મારી કેબીનમાં આવ્યા હતા.. અને મને કહ્યું..કાલ થી SSC અને ધોરણ બાર ની પરીક્ષા શરૂ થાય છે.તો આપણા સ્કૂલ ની તૈયારી બરાબર છે ને?  \n\nએટલે મેં કહ્યું કે હા, પુરેપુરી તૈયારી છે. પરીક્ષામાં ચોરી ના થાય અને આપણા સ્કૂલનું નામ બદનામ ના થાય તે માટે તમામ સ્ટાફ ને જણાવ્યું છે તેમજ હું પણ તકેદારી રાખીશ...                       \n\n આટલું કહેતા ટ્રસ્ટી બોલ્યા. મને તમારા પર ભરોસો છે તમે પ્રમાણિક છો. આપણી સ્કૂલનું નામ તમારા લીધે જ પ્રસિદ્ધ છે..પણ મારે તમારું ખાસ કામ છે. વાત એમ છેકે મારા એક મિત્ર છે પ્રસિદ્ધ સ્કૂલના ટ્રસ્ટી છે. એમનો નાનો દિકરો ધોરણ બાર સાયન્સ માં છે. તેને પરીક્ષા સમયે બધી મદદ કરવાની છે..                                      \n\n  એટલે મેં કહ્યું બધી એટલે?\n\nતેમણે કહ્યું તેની બેઠક વ્યવસ્થા સારી અને સુગમ જગ્યાએ કરવાની. તેમજ તેના ક્લાસ માં સુપરવાઈઝર એવા મૂકજો કે તેને લખવામાં મદદ કરે. તમે આટલું કરશો તો નવા સત્રથી તમારા પગારમાં વધારો કરી આપીશ.                                                  \n\nમેં કહ્યું વિદ્યાર્થી એ તેની મહેનતથી પરીક્ષા આપવાની છે મારા માટે બધા વિદ્યાર્થીઓ સરખા.. કોઈ વિશેષ સગવડ મળશે નહીં.. અને ....ચોરી તો નહીં કરવા દઈશું. એમણે મને આ માટે રૂપિયા ની પણ ઓફર કરી.પણ હું મક્કમ રહી. એટલે તેમણે મારી પાસેથી રાજીનામું માગ્યું.                      \n\n  અને કહ્યું કે તમે પસ્તાશો. મેં બીજી સગવડ કરી છે. આ સાંભળી ને મેં રાજીનામું આપ્યું ને કેબીનમાંથી નીકળી ગઈ.. સ્કૂલ ની બહાર જ જતી હતી ત્યારે મને મારો મોબાઈલ યાદ આવ્યો છે મારી કેબીનમાં ભૂલી ગઈ હતી. ત્યારે મેં કેબીનમાં અવાજ સાંભળ્યો.               \n\nનવા આચાર્ય જે પહેલા સીનીયર ટીચર હતા તેમણે ટ્રસ્ટી ને તમામ મદદ કરવાની બાંહેધરી આપી. અને તે પેટે રૂપિયા એક લાખ તેમની પત્નીના ખાતામાં જમા કરાવવા કહ્યું.જે ટ્રસ્ટી એ સ્વીકારી લીધું બસ આટલી વાત, ને મને મીડિયામાં બદનામ કરી. શું બીજા વિદ્યાર્થીઓના ભવિષ્ય સાથે ચેડાં કરવા યોગ્ય છે? ધન દોલતથી હવે શિક્ષણ બદનામ થાય છે. સાચા શિક્ષક હવે ભૂતકાળ બનશે?. \" .. ઈન્દુબેન બોલ્યા.                                     \n\n   \" જો ઈંદુ તું ચિંતા ના કર . કર્મો ના ફળ ભોગવવા જ પડે છે.\".\n\nઅને બીજા દિવસે એજ ન્યૂઝ પેપરમાં પરીક્ષામાં ચોરી કેસ..એમ સમાચાર હતા. કે શહેરની જાણીતી સ્કૂલમાં બોર્ડની ચેકીંગ કરનારાઓએ એક ધનાઢ્યના દિકરા ને બાર સાયન્સની પરીક્ષામાં ચોરી કરતા પકડ્યો અને તેને મદદ કરનારા સુપરવાઈઝર અને નવા આચાર્ય ને રંગે હાથ પકડ્યા..તમે જાણતા જ હશો કે ગઈ કાલે જ આ સ્કૂલ ના આચાર્ય ઈંદુબેને રાજીનામું આપ્યું છે. શું તેમને આ ચોરી થવાની છે તે ખબર હશે ? એટલે રાજીનામું આપ્યું હશે ?                                   \n\nઅમારા પ્રતિનિધિ એ વિદ્યાર્થીઓ અને વાલીઓનો ઈન્ટરવ્યુ લીધો હતો. તે બધા એ જણાવ્યું કે આચાર્ય ઈંદુબેન ખુબ જ પ્રમાણિક અને સારા સ્વભાવના છે. કદાચ ઈંદુબેન હોત તો આ ચોરી થવા જ દેતા... નહીં..... અને સ્કૂલ નું નામ બદનામ ના થતું.                                                            \n\n આ વાંચી ને ઈંદુબેન ના આંખમાંથી આંસુ આવી ગયાં..    \n\n.. શું દુનિયા માં જૂઠ છવાઈ ગયું છે? સાચા માણસો ધીમે ધીમે ઘટતા જાય છે? કે ખોટી વાત કે ખોટા ને પડકારવાની હિંમત આપણે ગુમાવી બેઠા છીએ !..... મારી એક કવિતા \" સત્ય \" નામની છે. તેમાં આ સાચું- ખોટું વિશે છે..તેની કેટલીક પંક્તિઓ... ખોટું ને ખોટું દુનિયા છવાઈ જાય છે...... આખર માં...\n\nખોટ નો ધંધો થાય છે, જૂઠની થઈ આજે જીત, કાલ સત્યની દેખાય છે.\n\n",
      "duration": "4 mins",
      "category": "Abstract"
    },
    {
      "id": 58,
      "title": "સમયની કદર",
      "story_name": "રમણીકલાલ માણેકલાલ શેઠ. જેટલું મોભાદાર નામ એટલું જ જાજરમાન વ્યક્તિત્વ. રમણીકશેઠ એટલે ઝવેરી બજારનું મોંઘેરુ રતન. તેમની હીરા પારખવાની સૂઝબૂઝ એવી કે જોતાની સાથે જ ઓળખી જાય, પછી એ પથ્થર હોય કે માણસ. આ કોઠાસૂઝનાં કારણે જ આજે આર. એમ. જ્વેલર્સ ફક્ત એક દુકાન પૂરતી સીમિત ન રહેતાં, ઝવેરી બજારમાં એક બ્રાન્ડ બની ગઈ હતી. પોતે આટલા મોભાદાર તેમજ ઝવેરી બજારના પ્રમુખ હોવા છતાં પણ નાનામાં નાની વ્યક્તિને એટલું જ મહત્વ આપતાં, જેટલું કોઈ કંપનીના માલિકને. આવા સરળ વ્યક્તિત્વનાં કારણે તે ઝવેરી બજારમાં ખૂબ જ લોકપ્રિય હતાં. સૌ કોઈ તેમને રમણીકશેઠનાં હુલામણાં નામથી ઓળખતા હતાં. નાના-મોટા ઝવેરીઓને જ્યારે હીરાની પરખ કરવામાં મૂંઝવણ ઊભી થતી, ત્યારે તે રમણીકશેઠ જોડે આવતાં. રમણીક શેઠ જે નિર્ણય કરે તે સર્વમાન્ય રહેતો. રમણીકશેઠ પોતે સમયના ખૂબ જ પાબંદી હતાં. તેમનું માનવું હતું કે જો વ્યક્તિ સમયની કદર કરશે તો જ સમય તે વ્યક્તિની કદર કરશે. કદાચ તેમની સફળતા પાછળ પણ આ જ કારણ જવાબદાર હતું. રમણીકશેઠે પોતાના પરિવારને પણ આ જ ગુણ આપ્યા હતાં. તેમની પત્ની સુશીલાબેન પણ ખૂબ જ માયાળુ અને લાગણીશીલ સ્વભાવનાં હતાં. ઘરે આવેલ વ્યક્તિ દુકાનનો કારીગર હોય કે મહેમાન, ક્યારેય પણ ભોજન કરાવ્યા વગર ન મોકલે. રમણીકશેઠનો દીકરો આરવ, જેને ઉચ્ચ અભ્યાસ અર્થે રમણીકશેઠે લંડન મોકલ્યો હતો. તેમનું માનવું હતું કે છોકરો લંડનમાં મેનેજમેન્ટનો અભ્યાસ કરી અહીં આવે અને પોતાની કંપનીને એક વૈશ્વિક સ્તર પર લઈ જાય. જેથી કરીને ભારતનું નામ વૈશ્વિક લેવલે ગુંજતું થાય. રમણીકશેઠે પોતાની કોઠાસૂઝથી ઘણી નાની મોટી કંપનીઓને નુકસાનીમાંથી ઉગારી હતી. જો કોઈ કંપની નુકસાનીમાં જતી હોય તો તે કંપનીમાં પોતાની ભાગીદારી કરી અને તેને ઉગારી લેતાં. આવી અનેક કંપનીઓને તેમણે બંધ થતી અટકાવી હતી અને ઝવેરી બજારમાં ફરીથી ધમધમતી કરાવી હતી.\n\nઆજે ઝવેરી બજાર માટે ઉત્સાહનો દિવસ હતો, આનંદનો દિવસ હતો. કારણ કે ઝવેરી બજારને એક નવયુવાન પ્રમુખ મળવા જઈ રહ્યો હતો. જેના જોમ અને જુસ્સાથી ઝવેરી બજાર વૈશ્વિક લેવલે પોતાનું નામ રોશન કરે તેવી આશા હતી. રમણીકશેઠે પોતાની આર. એમ. જ્વેલર્સ બ્રાન્ડની ખુરશી ખાલી કરી અને ત્યાં તેમના પુત્ર આરવને બેસાડ્યો. તેની સાથે સાથે ઝવેરી બજારના દરેક વ્યક્તિની ઈચ્છાને માન આપીને ઝવેરી બજારનાં પ્રમુખ પદ માટે આરવને જ ઉચિત માન્યો. હવે આર. એમ. જ્વેલર્સ અને આખું ઝવેરી બજાર બંને આરવની રાહ જોઈ રહ્યાં હતાં. થોડાક જ દિવસોમાં આરવે ગાદી સંભાળી લીધી અને બમણી ગતિએ કામ શરૂ કર્યું. રમણીકશેઠ જે પૈસો સમાજ કલ્યાણ તેમજ ગરીબોની સેવા અર્થે ખર્ચતાં હતાં, તે પૈસો આરવે માર્કેટિંગ અને પબ્લિસિટીમાં લગાવ્યો. તેનાં સિદ્ધાંતો રમણીકશેઠથી જુદાં હતાં. જ્યાં બે વ્યક્તિથી કામ ચાલતું હતું, ત્યાં આરવે ચાર વ્યક્તિને કામે લગાડ્યાં. શરૂઆતમાં તો બધું સારું ચાલ્યું, પરંતુ ધીરે ધીરે આરવના નિર્ણયો ખોટા સાબિત થવા લાગ્યાં. ગમે તેટલી પબ્લિસિટી અને માર્કેટિંગ કરવા છતાં પણ આર. એમ. જ્વેલર્સ બ્રાન્ડ નબળી પાડવા લાગી. ઝવેરી બજારના સૌ મિત્રોએ સાથે મળી અને રમણીકશેઠ ફરીથી ઝવેરી બજારની ધુરા પોતાનાં હાથમાં લે તેનાં માટે આરવને વિનંતી કરી. આરવ આ વાત સાંભળી સમસમી ઉઠ્યો અને તેણે પોતાના પિતાને બિઝનેસથી ખૂબ જ દૂર મોકલી દીધા. તે પોતે એકહથ્થુ શાસન ચલાવવા લાગ્યો. સમય જતાં આર. એમ. ઝવેરી બ્રાન્ડ ડૂબવાની કગાર પર આવી ગઈ. આરવના દરેક દાવ ઉલ્ટા પડવા લાગ્યા. તે જેની પણ સાથે બિઝનેસ કરે તેમાં તેને ખૂબ મોટું નુકસાન જતું. હવે રમણીકશેઠ તો હતાં નહીં, તેથી ઝવેરી બજારનાં સભ્યોને તેમની શરમ પણ નહોતી નડતી. તેથી રમણીક શેઠે જે કંપનીઓને ડૂબતી બચાવી હતી, તે લોકોએ પણ ધીરે ધીરે આર. એમ. જ્વેલર્સ બ્રાન્ડથી દૂર રહેવાનું શરૂ કર્યું. અંતે એક સમય એવો આવ્યો કે જે બ્રાન્ડે અત્યાર સુધી લોકોની હાલક ડોલક થતી નૈયાને પાર લગાવી હતી, આજે તેની જ નૈયા ડૂબવાની અણી પર હતી. હવે કંઈ જ થઈ શકે તેમ નહોતું. આરવને પોતાની કંપની નજર સામે ડૂબતી દેખાઈ રહી હતી. તે બિઝનેસ માટે જેને પણ ફોન કરતો કાં તો લોકો ફોન ઉપાડતાં જ નહીં, અને જો ભૂલથી ઉપડી પણ જાય તો, બજાર બંધ છે તેવું કહી વાતને ટાળી દેતાં. અંતે આરવને પોતાનું પ્રમુખ પદ પણ ત્યજી દેવું પડ્યું અને ઝવેરી બજારની દુનિયામાંથી સન્યાસ લઈ લેવો પડ્યો. પોતાની ડૂબી ગયેલી નૈયાને ઉગારવા માટે તેને એક જ ઉપાય સૂઝ્યો અને તે એટલે રમણીકશેઠ. \n\nએક દિવસ વહેલી સવારે આરવ પોતાના પિતા પાસે ગયો અને તેમનાં પગ પકડી તેમની માફી માંગી. તેણે રમણીકશેઠનાં અનુભવનો લાભ લેવાને બદલે પોતાના તર્ક લગાવ્યાં જેનાં કારણે વ્યવસાયમાં ખૂબ જ મોટું નુકસાન થયું તેની વાત પણ કરી. આરવને હવે સમજાઈ ગયું હતું કે તેણે રમણીકશેઠ જેવા બહોળા અનુભવી માણસની કદર ન કરી તેનું જ આ પરિણામ છે. તેને પોતાની ભૂલ સમજાઈ ગઈ અને તે રમણીકશેઠને પાછો પોતાની સાથે ઝવેરી બજાર લઈ આવ્યો. રમણીકશેઠ બીજા દિવસે સવારે વહેલાં ઊઠી, પોતાનો જાજરમાન પોશાક પહેરી આર. એમ. જ્વેલર્સમાં આવ્યા. પૂરા છ મહિના બાદ આજે આર. એમ. જ્વેલર્સનું શટર ખૂલ્યું હતું, અને એ પણ બિઝનેસનાં જૂનાં ખેલાડી સાથે. આર. એમ. જ્વેલર્સનો સ્ટાફ તેમજ ઝવેરી બજારનાં લોકો રમણીકશેઠને જોઈ ખુશ થઈ ગયાં. રમણીકશેઠે પોતાના રૂઆબથી જ પોતાની કેબિન સંભાળી અને ટેલિફોન હાથમાં લઈ પ્રમુખની ઓફિસે ફોન કર્યો. સામેથી પૂછ્યું, \"કોણ બોલો ?\" રમણીકશેઠે જવાબમાં પણ વળતો સવાલ કર્યો, \"બજાર ચાલુ છે ?\" ફોનમાં રમણીકશેઠનો અવાજ સાંભળીને સામેની વ્યક્તિમાં જાણે એક અનેરો રોમાંચ પ્રસરાઈ ગયો. સામેથી જવાબ આવ્યો, \"હા... હા... શેઠ ચાલું જ છે.\" અનુભવનો આટલો ફર્ક પડે. સૌ કોઈ રમણીકશેઠનાં આગમનથી ખુશ થઈ ગયાં અને ઝવેરી બજાર ફરીથી ધમધમી ઊઠ્યું. આરવે જેમને નાના માણસ ગણી અવગણનાં કરી હતી, તે બધાંની રમણીકશેઠે કદર કરી અને ફરીથી ભેગા કર્યા. સૌ કોઈએ રમણીક શેઠની નાનામાં નાની વ્યક્તિની કદર કરવાની વૃત્તિને બિરદાવી અને તેમની સાથે બિઝનેસ કરવાની તૈયારી બતાવી. આર. એમ. જ્વેલર્સ, જેનો ફોન ઉપાડવાં કોઈ તૈયાર નહોતું, હવે તેના ટેલીફોનની રીંગ એકક્ષણ માટે પણ બંધ નહોતી રહેતી. આર. એમ. જ્વેલર્સે બિઝનેસમાં નવાં કીર્તિમાન સ્થાપ્યા અને અનેક સિદ્ધિઓ હાંસિલ કરી. સૌના લોકલાડીલા એવાં રમણીક શેઠને ફરીથી પ્રમુખપદે બેસાડવામાં આવ્યાં. આજે પણ રમણીકશેઠ ઝવેરી બજારનું પ્રમુખપદ શોભાવી રહ્યા છે. ધન્ય છે આવા શેઠ, તેમની નાનામાં નાની વ્યક્તિની કદર કરવાની વૃત્તિ અને તેમના બહોળા અનુભવને...",
      "duration": "5 mins",
      "category": "Abstract"
    },
    {
      "id": 59,
      "title": "મુક્તિમાર્ગના પ્રવાસી",
      "story_name": "વિકાસભાઈની પાસે બંગલા, ગાડી, નોકર અને વિશ્વના અનેક દેશોમાં પ્રવાસ કરેલ હતો. પત્ની,બે બાળકોને ભરપૂર સુવિધા આપી. ઘણીવાર તેમનો ભિતરાત્મા તો કાંઈક અલગ ચાહતું.\n\nએક દિવસ જૂનાગઢમાં ગિરનારની પ્રદક્ષિણામાં જંગલની ઝાડીઓમાં એક સંત ધૂણી ધખાવીને બેઠેલાં જોયેલ. અદ્ભૂત તેજોમય આભા, આનંદસભર પુલકિત નયન, મંદ મંદ મલકતું મુખડું જોઈને મનમાં વિચાર્યું\n\n\"આટલી બધી કઠિન પરિસ્થિતિઓમાં પણ સંત કેવી રીતે ખુશ રહી શકે ? બધી સુખ સાહ્યબી હોવા છતાં હું ભીતરથી શાંત રહી નથી શકતો.\" મનમાં ઉદભવતા પ્રશ્નો સાથે તે સંતની થોડાં નજીક જઈને નિરખવા લાગ્યાં. \n\nસંતની અમી નજ઼ર પડતાં જ બોલ્યાં, \n\n \"વિકાસ કરે સહુ બહારનો, સાચો વિકાસ ભીતરે કરે ન કોઈ,\n\n જો ભીતરનો વિકાસ કરે, છૂટે બંધન, રહે સુખથી છલકાતાં સહુ કોઈ. \"\n\nપોતાનું નામ અને પોતાનાં ભીતર ઉદભવેલા પ્રશ્નોનાં એક જ પંક્તિમાં જવાબ આપનાર આ મહાન પ્રતિભાશાળી સંતના શબ્દોની ચોટ એવી વાગી જાણે કોઈએ કાળજામાં કટારી મારી હોય.\n\nપૈસાને જ મહત્વનો માનનારા વિકાસભાઈએ સહુથી મોટી બે હજારની નોટ ખિસ્સામાંથી કાઢીને પગે લાગીને સંતની સામે ધરી. મહાત્માજી ધીરેથી બોલ્યાં,\n\n\"આ સળગતાં ધુણામાં નાંખી દે.\" વિકાસભાઈ મુંઝાયા. આવડી મોટી નોટ વગર કારણે બાળી નાખવી તેમણે યોગ્ય ન લાગી. તે વિનયપૂર્વક બોલ્યાં, \n\n \"મહાત્માજી મારાથી કોઈ ભૂલ થઈ હોય તો ક્ષમા માગુ છું. આપ આ નોટ સ્વીકારી મારા પર કૃપા કરો.\"\n\n\"નીચે બેસીને ધ્યાનથી સાંભળ બેટા.\" સંતનાં આદેશને માન આપી વિકાસભાઈ તેમનાં ચરણોમાં બેસી ગયાં. સંત તેમની તરફ સ્નેહભરી મીઠી નજ઼ર નાખતાં બોલ્યાં,\n\n\"આ નોટ તું ભલે ધુણામાં નથી નાંખી શક્યો પણ તારી આ નોટ સાથે જ તારા પરિવારનાં લોકો તને જ સળગતી આગમાં નાંખી દેશે અને તું આ સંસારમાં અનેક યોનિઓમાં નિત નવા જન્મો ધરીને વારંવાર સળગતો રહીશ. તારો અંતરાત્મા તો અતૃપ્ત જ રહેશે.\"\n\n\"મહાત્માજી મારાથી શક્ય તેટલી મહેનત હું કરું છું. તોય ભીતર ઈચ્છાઓ વધતી જ રહે છે અને મન શાંત થતું જ નથી. કોઈ સારો માર્ગ બતાવો મને.\" વિકાસભાઈ બોલ્યાં.\n\n\"સંત બોલ્યાં, \"સહુ પહેલાં તો મૌન ધારણ કરીને આ મારુ તારુનો ભાવ છોડી દે કેમ કે આ બધું જ નાશવંત છે આ તારો દેહ પણ. તું ગમે તેટલો બહારથી વિકાસ કરીશ તોય નાશ પામવાનો છે. \" \n\n\"તો અહી નાશ ન પામે એવું છે શું. ? જો આપ બતાવો તો એની પાસે જઈને તપાસ કરીને હું પણ અવિનાશી બની જાવ.\" વિકાસભાઈને તો મરવું એ ખુબ કઠિન લાગતું હતું એટલે સંત પાસેથી જાદુ શીખીને અવિનાશી બની જવાની ઈચ્છા પ્રગટ થતાં આવો પ્રશ્ન પૂછી લીધો.\n\n \"અરે પહેલાં તો તારે આ 'હું ' પદનો ત્યાગ કરવો પડશે અને પછી જ તને એ અવિનાશી તત્વ દેખાશે.\" સંત તેમનાં પ્રશ્નનો મર્મ પારખીને બોલ્યાં. \n\n વિકાસભાઈ બરોબરનાં ફસાયા તે મનમાં બોલ્યાં, \"અરે હું અમર બનવાં માટે ક્યુ તત્વની પાસે જાઉ તે જાણવાં માગતો હતો અને આ સંત તો 'હું ' પદ એટલે કે મારો જ ત્યાગ કરવાનું કહે છે.\" વિકાસભાઈ સમજણ ન પડતાં હવે પોતાની બુદ્ધિ દોડાવતાં બોલ્યાં,\n\n\"મહાત્માજી મને એ ન સમજાયું કે જો હું પોતે મારા 'હું ' પદ એટલે કે મારી જાતનો જ ત્યાગ કરી દઈશ તો પછી બાકી રહેશે જ શું અહી. ? અને હું જ નહીં હોવ તો એ અવિનાશી તત્વ કેવી રીતે દેખાશે.?\"\n\n\"અરે પાગલ એ અવિનાશી તત્વ તારી ભીતરમાં જ છે. માન કે તું પોતે જ છે પણ તું તો આ ' હું ' પદ ધારણ કરીને બેઠો છે એટલે તને એ કેમ કરીને દેખાય ? અને હા તું એટલે કે આ અવિનાશી તત્વ મરવાનું જ નથી પણ તારુ 'હું' પદ મરવાનું છે એટલે જો તું આ ' હું ' પદનો જ્યાં સુધી ત્યાગ કરીને આ અવિનાશી તત્વની સંગત કરીને તેનામાં ઓતપ્રોત થઈને ભળી નહીં જાય ત્યાં સુધી તું જન્મતો રહીશ અને સળગતો રહીશ.\" મહાત્માજીએ બરાબરનો ડર બતાવ્યો એટલે દર વખતે સળગવું ન પડે એવો ઉપાય હવે વિકાસભાઈએ નછુટકાનો પૂછ્યો, \n\n \"મહાત્માજી માનો કે હું આપની બધી જ વાત સાચી માની લઉ તો આ અવિનાશી તત્વમાં ભળવું કેવી રીતે તેની પાસે જાવું તે મને શું આપ શીખવશો.?\"\n\n\"ના બેટા પછી મારે તને કાંઈ શીખવવાની જરૂર જ નહીં રહે જયારે તું મક્કમ નિર્ણય કરીશ કે મારે આ અવિનાશી તત્વ એટલે કે ભીતરનાં આત્માને ઓળખવો છે. એટલે એ અવિનાશી આત્મા પોતે જ તને પ્રેરણા આપશે. તેમ છતાંય જો તને કોઈ મનમાં ભ્રમ ઉદભવે તો અહી આવીને શંકાનું સમાધાન કરી લેજે.\"\n\n આમ બોલીને સંત ચલમ પીવા લાગ્યાં.\n\nથોડીવાર શાંત બેસીને વિકાસભાઈ અચાનક બોલ્યાં,\n\n \"તો મહાત્માજી હવે આ ઘર, પરિવાર બધું હું છોડી દઉં.? \"\n\n \"જો ફરી પાછૉ બીજું બધું છોડવાની વાત કરી..!\" સંત હસીને બોલ્યાં, \n\n \"પાગલ તારે કાંઈ જ નથી છોડવાનું આ 'હું ' જ છોડવાનું છે. 'હું ' પદ છૂટી જાશે એટલે બધું જ આપમેળે છૂટી જાશે.\"\n\n ફરી માથું ખંજવાળતાં વિકાસભાઈ થાકીને બોલ્યાં, \"હવે તો આ અવિનાશી તત્વને જાણવું જ છે. મહાત્માજી આપ મારા ગુરુ બનીને માર્ગદર્શન આપો. આપ કહો ત્યાંથી હું શરૂઆત કરું.\"\n\n \" વાહ સરસ હવે તું જરૂર બની શકશે મુક્તિ માર્ગનો પ્રવાસી.\" કહેતાંક ચલમ નીચે મૂકીને સંત બોલ્યાં,\n\n\"હવે તું શક્ય તેટલું મૌન ધરીને જયારે સમય મળે ત્યારે આંખ બન્ધ કરીને ભીતરમાં રહેલ અવિનાશી તત્વનું ધ્યાન ધરજે અને સહુથી વઘુ મહત્વ એને જ આપીને એ અપાર આનંદ સ્વરૂપ આત્માને જાણવાની કોશિશ કરતો રહેજે. જેમ તે મહેનત કરીને બહાર બધું વસાવ્યું તેમ હવે ભીતર ધ્યાન ધરીને મહેનત કરી સાચો આનંદ ભીતર શોધીને શાંતિનો અનુભવ કરજે. સફળતા જરૂર કોશિશ કરનારને મળે જ છે.\"\n\nસંતને ભાવપૂર્વક નમન કરીને ફરી કાંઈક ભીતરનો વિકાસ કરીને સંતને મળવાં આવવાનો નીર્ધાર કરીને વિકાસભાઈ ઘેર પાછાં ફર્યા હતાં.\n\n સંતના વચનો પર વિશ્વાસ રાખીને તેમણે શક્ય તેટલું મૌન ધરીને સમય મળે ત્યારે ભીતર વસેલાં અવિનાશી આત્માનું ધ્યાન ધરવાનું શરૂ કર્યુ. થોડી ઘણી કઠિનાઈઓ બાદ હવે તો તેમને ખુબ જ આનંદનો અનુભવ થવાં લાગ્યો અને તેમનું મુખડું શાંત અને મલકાતું બની ગયું. ચિંતાઓ બધી દૂર થવાં લાગી. હવે તો વિકાસભાઈને સમજાઈ ગયું કે જેમ બહારનો વિકાસ મહેનત કરીને કરીએ તેમ ભીતરનો વિકાસ પણ કરવો ખુબ જ મહત્વનો છે. સાચો આનંદ તો ભીતર જ છે.\n\n સમય વીતતો ગયો તેમ બહારનું બધું નશવંત ગણાય તે આપોઆપ છૂટી રહ્યુ હોય તેમ વિકાસભાઈને લાગ્યું અને તેવો હવે જાણે મુક્તિ માર્ગનાં પ્રવાસી બની ગયાં.\n\n",
      "duration": "5 mins",
      "category": "Abstract"
    },
    {
      "id": 60,
      "title": "રહસ્ય રહેમાનના પાળિયાનું",
      "story_name": "રણની બળબળતી બપોરે માથે મોટો રૂમાલ બાંધી કાળા ચશ્મા પહેરી જલ્દી મીઠાના અગરમાં રાજકોટીયા મશીન માટેનું ભોજન ડીઝલ અને અગરિયા માટે સીધું સમાન લઈને રણની સવારી જુના રાજદૂત બાઈક પર મુસાફરી કરી રહ્યા હતા. પાછળ બેઠેલો અગરિયો ભેમો બોલ્યો,\n\n\"બાપુ રેમનીયાનો પાળિયો આવે તો હોર્ન મારી દેજો હો.\"\n\nગરમ વાતી લૂ અને સુસવાટા મારતા પવનમાં તેની વાત બહુ સંભળાઈ નહીં મને એમ કે, દારૂની કોથળીની ગોઠવણ કરતો હશે આ બીજા છાપરેથી એટલે ભેમલાની વાત પર બહુ ધ્યાન ન આપ્યું. \n\nથોડે આગળ વધ્યું ઉજ્જડ રણમાં એક પથરો ઊભો હતો તેનાથી બસો મીટર જેટલા અંતરે બાજુમાંથી અમે પસાર થઈ રહ્યા હતા. એવામાં અચાનક જ કોઈનાં હાકોટાનો અવાજ સંભળાયો અને રાજદૂત સ્લીપ ખાઈ ગયું. હું ને ભેમો બંને પડ્યા ગરમ રેતીમાં અને ધૂળ ધૂળ થઈ ગયા.\n\n\"બાપુ મેં નતું કીધું કે રેમનીયાના પાળીએ હોર્ન વગાડજો...!\" ધૂળ ખંખેરતા ભેમલો બોલ્યો.\n\n\"શું બોલ્યો તું ? કોના પાળીયાની વાત કરે છે તું ? હું નવાઈ પામતા બોલ્યો.\n\n \"અલે લે.. બાપુ ગામના થઈને એટ્લીય ખબર નહીં તમને ? ઓલો સામે ઊભો ઈ રેમનીયાનો પાળીયો છે. જે અહીંથી નીકળે ઈ હોર્ન ન મારે એટલે હાકોટો કરી પછાડે છે.\"\n\n મને આ વાત આ અગરિયાની અંધશ્રદ્ધા લાગી એટલે હું હસવા લાગ્યો અને બોલ્યો,\n\n\"સારું ચાલ બેસી જા તને તો ગરમી નહીં લગતી પણ મને તો ખુબ ચામડી બળે છે ને તરસ પણ લાગી છે.\"\n\n\"તમે બહુ ભણેલા છો એટલે અમારી અગરિયાની વાતો નહીં સમજી શકો.\" ભેમલો બોલે વધુ એ પહેલા જ મેં નજર નાખતાં ડાહ્યો બનીને બાઈક પર બેસી ગયો.\n\nફરી બાઈક ચાલુ કરીને રણમાં અશ્વની જેમ દોડતા ઘુડખરની સાથે હરીફાઈ કરતા હોય તેમ બાઈક દોડાવતા ભેમલાના છાપરે પહોંચી ગયા. ત્યાં બીજા બેચાર અગરિયાઓ ભેમાંની રાહ જોઈ બેઠા હતા. મને જોતા જ લાજ વાળીને ભેમલાની ઘરવાની છાપરામાં ચાલી ગઈ.\n\n \"અલ્યા બાપુ પહેલીવાર છાપરે અયા છે. મસ્તીનો કાવો બનાઈ દે.\" ભેમલો રાજદૂત પરથી ઉતરતા જ બોલતા તેની વાત સાંભળી ઈશારાથી લાજ કાઢીને ડોકિયું કરી માથું હલાવી આજ્ઞાકિંત પત્ની રણનો કાવો બનાવવા લાગી.\n\nઆ તરફ બધા ઊભા થઈને રામ રામ કરી અમે બધા બહાર છાપરીના છાંયે બેઠા.\n\n\"બાપુ ઉડણ બહુ ઉડતું હતું કે શું ?\"\n\nપેલા બેઠેલા પ્રૌઢ લોકોમાંથી એકે મને પૂછતાં ભેમો બોલ્યો,\n\n \"ના લ્યાં. રસ્તામાં રેમનીયાએ હેઠાં પછાડ્યા તા.\" બધા હસવા લાગ્યાં. એક કહે, \"હોર્ન મારવાનું ભૂલી ગયા હશો નઈ ?\" \n\n \"હોવે.. મેં બાપુને કીધું તું પણ ઈમને બરોબર હાંમ્ભળ્યું નઈ હોય એટલે.\"\n\n હવે મારા મનમાં સવાલ ઘુમવા લાગ્યો કે, \"આ રેમનીયો નામનું પાળીયો છે કે દેવતા ? \" અને મેં રણની દૂધ વગરની મસ્ત કાળી ચાની ચૂસ્કી લેતા પૂછી લીધું,\n\n\"વડીલો આ રેમનીયો ભૂત છે કે દેવ કોઈ ? અહીં બધા તેને બહુ માનતા લાગે છે.\" મારા સવાલનો જવાબ આપતાં અનુભવી વડીલ બોલ્યાં,\n\n \"બાપુ ઈ ભૂત નહીં કે દેવ પણ નહીં અને આમ જોવા જઈએ તો તમારો જૂનો ડ્રાઈવર હતો.\"\n\n\"હતો મતલબ ?\" મરાથી પૂછાઈ ગયું.\n\nબાપુ તમે ભણેલા એટલે આવી વાત કદાચ ભરોહો નઈ કરો પણ આ હકીકત આય રણમાં સહુ મનેખ જાણે છે અને તેને માને છે.\" પેલા વડીલ બોલતા હતા પણ વાત વિશ્વાસ આવે તેવી જ નહોતી. \n\nમારી નજર પારખતા ઈ લાંબો શ્વાસ લઈને આખી વાર્તા જણાવતાં બોલ્યાં,\n\n \"રહેમાન નામનો મુસલમાન આપણા ગામમાં મીઠાની ગાડી ચલાવતો હતો. તે ખુબ જ ભલો હતો. ચા પીવાનો ખુબ જ શોખીન હતો. પોતે એકલો હોવાથી આપણા ગામની મીઠાની શેઠની ઓફિસે જ રહેતો અને ગામના તમામ હિન્દુ લોકો સાથે એવો ભળી ગયો હતો કે તે ગમે તે બોલે પણ તેણે લોકો ખોટું લગાડતા ન હતા.\n\n તમામ ગામલોકો એ પોતાનો જ વ્યક્તિ માનતા હતા. \n\nઆ રહેમાનની એક મનગમતી આદત હતી. રાતનાં અંધકારમાં તે રણમાં ગાડી લઈને આવતો ત્યારે પોતાનું હોર્ન ચાલુ રાખતો અને બીજા ગાડીઓવાળાને પણ કહેતો કે હોર્ન જરૂર વગાડો જેથી અકસ્માત ન થાય કોઈનો જીવ ન જાય. જો કોઈ સામે આવે એને હોર્ન ન મારે તો તે ખુબ જ ગુસ્સે થતો. તે હોર્ન મારવું એ સ્નેહથી સલામ કરવા જેવું છે એકબીજાને એમ કહેતો.\n\nઘણીવાર ઝગડા પણ કરતો. બધાને સમજાવતો કે રણમાં માત્ર હોર્ન વગાડો તો જ ખબર પડે કે કોઈ ગાડી સામે આવે છે કેમ કે ઊડતી રેતીમાં સામે કોણ આવે ઈ દેખાતું જ નહીં. તેની તો ઈચ્છા પણ એવી હતી કે, હું મરી જાઉં તો દફન ભલે મુસ્લિમ વિધી મુજબ કરે પણ જે જગ્યાએ રણમાં મરું ત્યાં પાળિયો હિન્દુઓની જેમ એક મારો બનાવજો. હું બધાને હોર્ન મારવાનું શીખવીશ જેથી બીજા ઘણાં લોકોના જીવ બચાવી શકું.\n\nકુદરતનો કોપ જાણે ઉતર્યો. એકવાર રહેમાનની ગાડીનું હોર્ન બગડ્યું હતું તેનું મન માનતું ન હતું પણ મીઠાની સીઝન હોવાથી વરસાદ આવે તે પહેલા મીઠું ખેંચી લેવું જરૂરી હતું. હરેક કલાકની કિંમત હતી. બે રાતોથી તે સતત મીઠું ખેંચી રહ્યો હતો.\n\nહોર્ન વગર તે રાત્રે નીકળ્યો અને આ જગ્યા એ રેતની ઢસી તરીકે પ્રખ્યાત છે તથા ખુબ જ રેત ઊડવા લાગી હતી ઉનાળાનાં કારણે વરસાદી પવન સુસવાટા મારતો હતો. ટ્રકનાં બારી બારણાં બંધ હતા. અને એવામાં કોઈ નવો આવેલો ટ્રક ચાલક પૂર ઝડપે મીઠું ભરવા જઈ રહ્યો હતો. તેણે સીધી જ સામે આવીને ટક્કર મારી અને રહેમાનનું પ્રાણ પંખેરું ત્યાં જ ઊડી ગયું.\n\n રહેમાનની મોતનું આ ગામના હિન્દુ ભાઈઓને સહુથી વધુ દુઃખ થયું. તેના મુસ્લિમ પરિવારજનો આવીને તેનો મૃતદેહ લઈ ગયા અને દફનવિધિ કરી. પણ અકસ્માતની જગ્યાએ રાત્રે રહેમાન હાકોટો પોતાનાં અંદાજમાં કરતો ઘણાને નજરે પડવા લાગ્યો. તેના મિત્રો હિન્દુ ટ્રક ચાલકોને રહેમાનનાં શબ્દો યાદ આવ્યા કે,\n\n\"હિન્દુ વિધિ મુજબ મારો પાળિયો કરજો. હું લોકોને સમજાવીશ અને અકસ્માત થતા રોકીશ.\" \n\nરહેમાન પ્રત્યેના પ્રેમને વશ થઈ મીઠા ઉદ્યોગપતિઓએ સહમતી આપી આ જગ્યાએ રહેમાનનો પાળિયો ઊભો કર્યો. બસ રહેમાન ત્યારથી આજ સુધી આખરી ઈચ્છા પુરી કરે છે. હોર્ન મારીને સલામી આપો તો રક્ષા કરે છે ! આખાં રણમાં તમારી અને ઝડપી જોઈને નીકળો તો નુકસાન કર્યા વગર નીચે પછાડી સમજાવે છે. આજ સુધી તેણે કોઈને ઈજા કે બાઈકને કે ટ્રકને નુકસાન થવા દીધું નથી કે કોઈ અકસ્માત અહીં થવા દીધો નથી. \" \n\n વાર્તા પૂરી કરતા એ વડીલ બોલ્યાં, \"આ રેમનીયાનો પાળિયો તરીકે લોકો ઓળખે છે. અને તે બધાનું હિત કરતો હોવાથી દરેક વ્યક્તિ તેને હૃદયથી માનીને હોર્ન વગાડી સલામી આપે છે.\n\n ચૂપચાપ સાંભળીને ઘેર આવીને ગામલોકો પાસેથી પણ આ વાત જાણી. રણના ખારમાં ખવાઈ ગયેલ આ પથ્થરનું આટલું મોટું રહસ્ય હશે તે જાણી ખુબ જ નવાઈ લાગી. પણ દુનિયામાં ઘણું એવું હોય છે જે આપણે જાણી કે સમજી શકતાં નથી એમ માનીને પાછા વળતી વખતે મેં પણ પાળિયા પાસેથી નીકળતા હોર્ન વગાડી જ દીધું.",
      "duration": "5 mins",
      "category": "Abstract"
    },
    {
      "id": 61,
      "title": "બ્રેકઅપ",
      "story_name": "મેં ફરીથી એને જોયું અને દર વખતની જેમજ હું ફરીથી ડરી ઊઠી. મારુ શરીર હળવેથી ધ્રુજવા માંડ્યું. મારા હાથ કામ્પ્વા લાગ્યા.\n\nતદ્દન આવુજ પુનરાવર્તિત થતું નિયમિત. એના આંખોની સામે આવતાજ હું, હું ન રહેતી. એ ક્ષણમાં મારો બધોજ આત્મવિશ્વાસ કણ કણ પીગળી જતો. ભેગી કરેલી બધીજ હિંમત જવાબ આપી દેતી. \n\nએની ટેવ પણ કેવી ખરાબ ! કોઈ પણ સમયે, જયારે મન ફાવે ત્યારે આંખો આગળ આવી ઊભા થઈ જવું. મારી પીડા અને દુઃખની ઘડીઓમાં તો એ સામેથી હટવાનું નામે ય ન લે અને ક્યારેક કોઈ ખુશીનો પ્રસંગ હોય, મન પ્રસન્ન હોય, બધુજ ગમતું હોય અને જીવન જોડે પ્રેમમાં પડવાનુંજ હોય કે નફ્ફટ બની આગળ આવી જાય. એનું દર્શન આપી મને ચેતવે, ડરાવે. \n\nઈર્ષયાળું તો કેવો ! મારી ખુશી એનાથી જોવાતી નહીં. મારુ હાસ્ય એનાથી પચાવાતું નહીં. એ તો એમજ ઈચ્છે કે ચોવીસ કલાક હું ફક્ત એના વિચારોમાં ઘેરાયેલી રહું. એ સિવાય હું કશું જ ન કરું. એવુજ તો થતું હતું. હું હમેશા એના જ વિચારોમાં તો ઘેરાયેલી રહેતી અને એનું પરિણામ મારા મન અને શરીર બંને એ પરાકાષ્ઠાએ ભોગવ્યું હતું. \n\nહું ઇન્સોમ્નિયા, ઊંઘ ન આવી શકવાની માંદગીથી પીડાવા લાગી હતી. રાત્રે પથારીમાં પડતાજ એના વિચારો મને વ્યાકુળ બનાવી મૂકતા. હું એક પડખેથી બીજે પડખે કરવટ બદલ્યા કરતી. તકિયાઓ અશ્રુઓથી ભીંજવતી રહેતી અને સવારે ઊઠી એજ ઊંઘ વિનાના થાકેલા, હારેલા શરીર જોડે રોજિંદા કાર્યો, નોકરી બધુજ સંભાળવાનું પ્રયાસ કરતી. પરંતુ એ ઉજાગરા મને હાનિકારક સ્વરૂપે નડતા. હું મારા કાર્યો ઉપર યોગ્ય ધ્યાન કેન્દ્રિત કરી શકતી નહીં. ઝીરો ફોક્સ. વાતેવાતે ઉત્તેજિત થઈ ઊઠતી. ચીઢ, ગુસ્સો, અકળામણ એજ મારા વ્યક્તિત્વની ઓળખાણ બની ચૂક્યા હતાં. \n\nએવું નથી કે એનાથી ભાગી છૂટવા મેં કોઈ પ્રયાસો ન કર્યા. એક નહીં અનેક કર્યા. વારંવાર કર્યા. એનાથી દૂર ભાગી છૂટીશ તો બધુંજ ઠીક થઈ જશે. મારા મનને દ્રઢ વિશ્વાસ હતો. તેથીજ એક વાર રજાઓ ગાળવાને બહાને હું હિમાલયની પહાડીઓમાં ભાગી છૂટી હતી. થોડા દિવસો હું એને ભૂલી ગઈ. પ્રકૃત્તિના ગોદમાં નિરાંતે હળવી થઈ ઉઠી. મારો ખોવાયેલો આત્મવિશ્વાસ ધીરે - ધીરે ફરી મને મળી રહ્યો હતો જ કે એ ત્યાં પણ.... મેં એને જોતાજ ફરી.... \n\n\n\nક્યારેક થતું હું એને નિહાળી ન શકું એ માટે કોઈ પ્રવ્રત્તિમાં મારી ઊર્જાનું રોકાણ કરું. ઘણી પ્રવૃત્તિઓ હું અજમાવતી રહી. કયારેક વાંચન, ક્યારેક પેન્ટિંગ, ક્યારેક યોગા તો ક્યારેક કાન ઉપર હેડફોન ચઢાવી હાઈ વોલ્યુમ સંગીત દ્વારા હું એને ભૂલવાનો પ્રયાસ કરતી. ભૂલી પણ જતી. પણ જ્યાં સુધી એ પ્રવૃત્તિ કાર્યરત હોય ત્યાં સુધીજ. પુસ્તક બન્ધ કરું, યોગા સમાપ્ત કરું, પેન્ટિંગ પૂર્ણ કરું કે હેડફોન માથા અને કાનથી દૂર કરું એ ફરી આંખોની સામે. હું સમજી ગઈ. એસ્કેપિંગ ઈઝ નોટ પર્મનન્ટ સોલ્યુશન. \n\nસોલ્યુશન મળ્યું નહીં અને પરિસ્થિતિ વધુ વણસતી ગઈ. હું ઊંઘની ટીકડીઓ લેવા લાગી. શરૂઆતમાં આરામ મેળવવા માટે લીધેલી એ ટીકડીઓ ધીરે - ધીરે એક વ્યસન બની ગયું. હવે એ ટીકડીઓ વિના શરીર ઊંઘવા તૈયારજ ન થતું. હું હાઈ બ્લડ પ્રેશરની દર્દી બની ગઈ. હું સાયકિયાટ્રીસ્ટ પાસે સીટિંગ પણ લેવા લાગી. \n\nએ સમય દરમિયાન મારી મુલાકાત કોઈની જોડે થઈ. પહેલાતો હું એને ઓળખીજ ન શકી. મારી ડર, તાણ, ચિંતા, અવિશ્વાસની વચ્ચે ઘેરાયેલી જાત એને અપરિચિત સમજી બેઠી. \n\n \"મને ઓળખતી નથી ?\"\n\nએણે મને ઢંઢોળીને પૂછ્યું ને હું અવાક બની એને તાકતી રહી. બાળપણથી હું એને જાણતી હતી. બાળપણથી શું? જન્મથી જ તો વળી. એક યાદશક્તિ ગુમાવી દેનાર વ્યક્તિની યાદશક્તિ અચાનક, ધીરે- ધીરે પરત થવા લાગે એ જ રીતે મારી યાદોના જગતમાં એની જોડે માણેલી જીવનની દરેક ક્ષણ એક પછી એક તસ્વીર જેમ ઊભી થવા લાગી. એની જોડે વિતાવેલો સુવર્ણ સમય હું કઈ રીતે ભૂલી ગઈ ? \n\nકેટલી ખુશ હતી હું એની જોડે ! નાની- નાની વાતોમાં મને હાસ્ય મળી જતું અને નાની - નાની વસ્તુઓમાં સંતોષ. ચિંતા શું કહેવાય, તાણ કેવો હોય એની એણે મને જાણ પણ થવા દીધી ન હતી. એની જોડે રહેતી ત્યારે પથારી ઉપર પડતાજ આંખો આપોઆપ મીંચાઈ જતી. કેવી રાહત ભરી એ ઊંઘ હતી ! એનો સાથ ચહેરા ઉપર આનંદ અને હાસ્ય કિલ્લોલ સ્વરૂપે હાજર રહેતો. \n\nદુનિયાદારીમાં ઊંડે ઉતરતા - ઉતરતા, ઉંમર જોડે પરિપક્વતાની દાદરો ચઢતા - ચઢતા એનો હાથ મારા હાથમાંથી ક્યારે સરી પડ્યો એની મને જાણ પણ ન થઈ ? એની સાદગી અને પ્રમાણિકતાથી કઈ રીતે દૂર જતી રહી ? \n\nએ પણ એની પાસે જેણે મને ભ્રમણાઓના એક એવા જગતમાં ફેંકી દીધી જ્યાં હું મારી જાતનેજ વિસરી ગઈ. હસવું, ખુશ રહેવું, મનની શાંતિ, સંતોષ, આનંદ... મારા બધાજ અધિકારો નિષ્ઠુર બની એ છીનવયા કરે અને હું નિરાધાર લાચાર બની એની જાળમાં ફસાતી રહી ? \n\nપણ જયારે મારા જીવનના એ સાચા પ્રમાણિક અંશ જોડે વર્ષો પછી મારી મુલાકાત થઈ ( અને વક્રતા તો જુઓ ! એ પણ ભૂતકાળની યાદો દ્વારા...) ત્યારે મને મારો હસતો ચહેરો, મારુ સુખ, મનની શાંતિ, આનંદ, સંતોષ.... બધાજ અધિકાર પરત મળી ગયા. \n\nસાઈકિયાટ્રિસ્ટને હળવેથી પૂછી જોયું, \n\n\"હું એની જોડે રહેવા ઈચ્છું છું...\" \n\nત્યારે એમણે હાસ્યસભર ચહેરે કહ્યું, \n\n\"કેમ નહીં? એ તારોજ તો છે....\" \n\nઅને બસ હું એને સાથે લઈ આવી. ત્યાર બાદ મને કદી સાઇકિયાટ્રિસ્ટનું અપોઈન્ટમેન્ટ લેવું ન પડ્યું. ઊંઘની ટીકડીઓની જરૂરજ ન પડી. બ્લડપ્રેશર નોર્મલ રહેવા લાગ્યું. હું એના જોડે ફરીથી સાચા અર્થમાં જીવન માણવા લાગી. દરેક ક્ષણ જીવવા લાગી. \n\nપણ પેલા ઈર્ષ્યાળુ, અહંકારીથી એ સહેવાયું નહીં. અને એ ફરી આંખો આગળ આવી પહોંચ્યો. હા, હું થોડા સમય માટે ડરી ગઈ. થોડી ધ્રુજી. પણ પછી મક્કમ હૈયા જોડે મારા જીવનના સાચા, પ્રમાણિક અંશનો હાથ ખેંચી એને આગળ લઈ આવી. એને જોતાજ એ મક્કાર ડરી ગયો. એના ચહેરા ઉપર પરસેવો બાઝી ગયો. મેં એના કોલર પકડી કહી દીધું, \n\n\"તારો ખેલ ખતમ. તું એક ભ્રમણા છે. તે મને ઘણી છેતરી. પણ હવે નહીં. બહુ થયું. હું તારા જોડે નહીં આની જોડે રહીશ. ઇટ્સ ટાઈમ ફોર બ્રેકઅપ !\" \n\nપ્રમાણિકતાની આંચ સહન ન થતા એ ક્રૂર, ભ્રમણાની જાળ ડરીને પાછળ હટ્યો. \n\n\"કોણ છે આ ?\" ભાગવાની તૈયારી કરતા એણે ધ્રુજતા હોઠે અંતિમ પ્રશ્ન પૂછ્યો. \n\n\" વર્તમાન \"\n\nમારો જવાબ સાંભળી એ દૂમ દબાવી ભાગી નીકળ્યો. વર્તમાને મારો હાથ પ્રેમપૂર્વક થામી લીધો. ને અમે બંને વિશ્વાસભરી નજરે 'ભવિષ્ય' ને ભાગી છૂટતા નિહાળી રહ્યા. \n\n",
      "duration": "5 mins",
      "category": "Abstract"
    },
    {
      "id": 62,
      "title": "ઉડાન",
      "story_name": "\"મારુ જીવન સૌંદર્યના બ્રહ્માંડમાં ખીલ્યું છે. હું ખુદ સુંદરતાનું અભિન્ન અંગ છું. પુષ્પ મારુ પ્રિય આસન અને આહાર છે. મારા વિકાસની પ્રક્રિયા ખૂબ રસપ્રદ અને રહસ્યમય છે. મારી સુંદર પાંખમાં ઈશ્વર ખુદ પીંછી લઈને રંગો પૂરે છે. એટલે હું સૌને ગમતું સુંદર પતંગિયું છું.\" આવી નાનકડી સ્પીચ આપી પીહુ પ્રાર્થના ખંડમાં છવાઈ જાય છે. તાળીઓનો અવાજ પીહુની શ્રેષ્ટ સમજને બિરદાવી અભિવાદન કરે છે. માત્ર દસ વર્ષની પીહુએ પ્રકૃતિના ખોળામાં મન ભરીને આળોટી લીધું છે. એટલે તેને કુદરત અને તેના સર્જનથી અનહદ લગાવ છે. \n\n  શાળાનો રીસેસ ટાઈમ હોય કે ઘરે રજાનો સમય તે હંમેશા બગીચાના સુંદર ફૂલો, પતંગિયાઓ અને લીલાછમ વૃક્ષોથી ઘેરાઈ રહેતી. પતંગિયા અને ફૂલો સાથે વાતો કરતી. અને સારી રીતે બધાની માવજત કરતી પ્રકૃતિ સાથે એકાકાર થઈ જતી પીહુ ખુદ પ્રકૃતિ બની જતી. \n\n  દિવસેને દિવસે પીહુ ફૂલો અને પતંગિયા સાથે અતૂટ લાગણીથી જોડાતી ગઈ. કોઈને ક્યારેય ફૂલ તોડવા ન દેતી. અને ખરી પડેલા ફૂલો વીણી તેની માળા બનાવી મંદિરે આપી આવતી. આમ, કુદરતના પ્રેમમાં પીહુ ભૌતિક વાતાવરણને સાવ ભૂલી જ ગઈ. \n\n એક દિવસ પીહુએ પોતાના બગીચામાં એક સુંદર પુષ્પ ખીલતું જોયું. તેથી કુતુહલવશ પીહુ તે ફૂલને નજીકથી જોવા પુષ્પની બાજુમાં ગઈ. ત્યાં અચાનક એક ઝેરી માખ ફૂલમાંથી બહાર નીકળી. અને ઝેરી ડંખ પીહુની કોમળ આંખ પર માર્યો. પીડાના કારણે પીહુ બૂમો પાડવા લાગી. એટલે આ બૂમો સાંભળી પીહુના મમ્મી પપ્પા તેની પાસે દોડી આવ્યા. તેઓએ પીહુની આંખ પર સોજો ચડેલો જોયો. એટલે તરત પીહુને હોસ્પિટલ લઈ જવામાં આવી. હોસ્પિટલમાં ડોક્ટરે પીહુની સારવાર કરી. કેટલીક દવાઓ આપી પીહુને હોસ્પિટલમાંથી રજા આપી દીધી. આ દિવસ પીહુ માટે પીડા દાયક રહ્યો. \n\n  બીજી સવારે પક્ષીઓ જાગૃત થયા. સૂર્યના કોમળ કિરણો પીહુના ઘરના આંગણામાં રમી રહ્યા હતા. બાગના સુગંધિત ફૂલો પોતાની ફોરમ હવામાં ફેલાવી સુંદર સવારનું સ્વાગત કરતા ધીમે ધીમે પવનના પ્રવાહમાં મુખ હલાવી નૃત્ય કરી રહ્યા હતા. રંગબેરંગી પતંગિયાઓ ફૂલો પર આમથી તેમ કૂદાકૂદ કરીને ફૂલો સાથે ગેલ કરતા હતા. પીહુ પોતાની આંખ ચોળતી બેડ પર બેઠી હતી. તેણે પોતાની નજર ચારે બાજુ દોડાવી. અને તેના ચહેરા પર એક ડરનો ભાવ ઉપસી ગયો. તેણીએ પોતાની મમ્મીને બોલાવી. એટલે તરત તેની મમ્મી પીહુ પાસે આવી ઊભી. \n\n  પીહુએ પોતાની મમ્મીને પકડવા હવામાં હાથ ફેરવ્યો. તેણે ફરીવાર મમ્મીને અવાજ આપ્યો. \n\n \"મમ્મી ! તું ક્યાં છો ? મને કેમ બધી બાજુ અંધારું દેખાય છે ?\" પીહુના આ પ્રશ્નો સાંભળી મમ્મીના મુખ પર ડરની રેખાઓ ઉપસી ગઈ. તરત પીહુને હોસ્પિટલ લઈ જવામાં આવી. ત્યાં પીહુની આંખો તપાસીને ડોક્ટરે પીહુને સંપૂર્ણ અંધ જાહેર કરી. અને પીહુ ક્યારેય અજવાળાને આંખોમાં નહીં ભરી શકે તેમ પણ જણાવ્યું. આ દુઃખદ વાત સાંભળી પીહુના માતા પિતા ખૂબ વ્યતિથ થયા. આ વાતની ખબર પીહુને પણ થઈ.. પણ પીહુએ આ વાતને સમજવાની તસ્દી ન લીધી. \n\n  પીહુને હોસ્પિટલમાંથી ઘરે પાછી લાવવામાં આવી. અંધકારથી ઘેરાયેલી પીહુનો અભ્યાસ થંભી ગયો. કિસમતે પીહુના પગમાં તિમિર ઝાળ નાંખી, ઉછળતી કૂદતી અને પ્રકૃતિના ખોળામાં રમતી નાની બાળાની પાંખો મર્યાદાઓથી બાંધી દીધી. \n\n  ઈશ્વર પણ અજબ ગજબના ખેલ નાખ્યા કરે છે. સમાજના હિંમતવાન લોકોની પસંદગી કરી તેને એકાદ અંગ વગર જીવન જીવવાની ચેલેન્જ આપે છે. કારણકે ઈશ્વર પણ જાણે છે કે સામાન્ય માણસને આ પડકાર આપીશ તો તે ભાંગી પડશે, પણ મજબૂત વ્યક્તિત્વ પડકારોને ઝીલીને દુનિયામાં એક નવો જ દાખલો બેસાડશે. એ જ મજબૂત વ્યક્તિત્વ હતું પીહુ. \n\n  પીહુએ ધીમે ધીમે બધી હિંમતને મુઠ્ઠીમાં ભરી, મર્યાદાઓની સાંકળને તોડીને આગળ ડગલાં માંડયા. શરૂઆતમાં અથડાઈ, પછડાઈ પણ હિંમત અને જુસ્સાને વેરવિખેર ન થવા દીધા. હવે પીહુને હાથમાં અને પગમાં આંખો ફૂટવા લાગી. સ્પર્શ, શ્રવણ અને ગંધ દ્વારા તે ફરીથી ઘરમાં હરતી ફરતી થઈ ગઈ. પીહુના માતા પિતાએ પણ તેના આ અદમ્ય સાહસને પ્રોત્સાહન આપ્યું. \n\n પણ આંખોના અંધકારને પ્રગતિના પ્રકાશમાં પરિવર્તિત કરવા પીહુ શાળાએ જવા માંગતી હતી. ફરી વખત મુક્ત ગગનમાં પાંખો ફેલાવી અનોખી ઉડાન ભરી, જગતમાં ચાલતા દિવ્યાંગ પ્રત્યેના ખોટા ખ્યાલોને ધ્વસ્ત કરી, એક સમરસ સમાજનું ઘડતર કરવા પીહુ આગળ વધવાની ઈચ્છાઓ સેવતી હતી. \n\n  પીહુને શાળાએ જવાની મંજૂરી તો મળી ગઈ. પણ બગીચાથી દૂર રહેવાનું માતા પિતાએ જણાવ્યું. આ શરત પીહુના દિલમાં ઝેરી માંખીની જેમ ડંખી. અત્યાર સુધી તે પ્રકૃતિના ખોળામાં આળોટીને મોટી થઈ. હવે તેનાથી દૂર રહેવું પીહુ માટે અશક્ય હતું. તેથી પ્રકૃતિની મૈત્રી તેણે અતૂટ રાખી હતી. પીહુ પાસે કુદરતના સૌંદર્યને નિહાળવાની દ્રષ્ટિ તો હવે ન હતી. પરંતુ સ્પર્શ, સુગંધ અને કલ્પના શક્તિ દ્વારા તે પ્રકૃતિના દર્શન કરી લેતી. ઉપરાંત સ્પર્શ અને ગંધ દ્વારા તે કોઈ પણ ફૂલ છોડને ઓળખી જતી. \n\n  પીહુ પોતાની તેજસ્વીતાનો પરિચય આપતા ધોરણ બારની બોર્ડની પરીક્ષામાં રાજ્ય કક્ષાએ પ્રથમ સ્થાન મેળવ્યું. કોલેજમાં ગોલ્ડમેડાલિસ્ટ થઈ. અને અનુસ્નાતકની પદવી મેળવી, વનસ્પતિ શાસ્ત્ર પર પીએચડી શરૂ કર્યું. અને તેણે ખૂબ ટૂંકા સમયગાળામાં પોતાનું પીએચડી પૂરું કર્યું. તે રાજ્યની પ્રથમ નેત્રહીન વનસ્પતિ વિદ બની ગઈ હતી. તેથી ડૉ પીહુને રાજ્યની નામાંકિત કોલેજમાં પ્રોફેસરનું કાર્ય મળી ગયું. હવે ઘણા બધા સામાન્ય વિદ્યાર્થીઓ ડૉ પીહુ પાસે વનસ્પતિ શાસ્ત્રનું માર્ગદર્શન લેવા આવતા. \n\n  જે પ્રકૃતિએ પીહુની રોશની છીનવી હતી. એ જ પ્રકૃતિએ આજે પીહુને પ્રસિદ્ધ વિદ્વાન બનાવી હતી. કુદરતની ચેલેન્જને પૂરી કરી, પીહુએ ઉત્તમ માનવની ભૂમિકા અદા કરતા શિક્ષણ જગતમાં અને વિશાળ સમાજમાં આત્મવિશ્વાસની ઉડાન ભરી, દરેક લોકોના દિલમાં જગ્યા બનાવી લીધી.",
      "duration": "4 mins",
      "category": "Abstract"
    },
    {
      "id": 63,
      "title": "ચતુર પ્રધાન",
      "story_name": "એક નગર હતું. તે નગરમાં એક રાજા રાજ કરતો હતો. તેનું નામ અમરસિંહ હતું. તે રાજાને એક રાણી હતી. તેનું નામ સોનકુમારી હતું. રાજા રાણીને ખુબ જ પ્રેમ કરતાં હતા. પણ રાણી આ વાતનો પુરો ગેરલાભ ઉઠાવતી હતી. કેમ કે રાજા રાણી ઘેલા હતા. રાણીની આગળ તેમનું કઈ ચાલતું નહિ.\n\nએકવાર રાણી એ રાજા આગળ માંગણી કરી કે મારે કામધેનું ગાયનું દૂધ જોઈએ છે. હવે કામધેનું ગાયનું દૂધ તો સ્વર્ગમાં હોય. પૃથ્વી પર ના મળે. પણ રાણીને સમજાવે કોણ. રાજાએ સમજવાની કોશિશ કરી પણ રાણી માની નહિ. ઉલટાનું તે રાજાથી રીસાઈ ગઈ. હવે રાણી રિસાય એ રાજાને ચાલે નહિ. એટેલે રાજાએ પોતાના મંત્રી વિવેક્ચંદ હતું.\n\nઆ મંત્રી ખુબ જ હોંશિયાર અને બુદ્ધિશાળી હતો. તે રાણીની લુચ્ચાઈ અને રાજાની મજબુરી જાણતો હતો. તેણે રાજાને પૂછ્યું, ‘મારા માટે શું આજ્ઞા છે.‘ રાજા એ કહ્યું કે ‘રાણી સાહેબને કામધેનું ગાયનું દૂધ જોઈએ, ગમે તેમ કરી તે લઇ આવો. મંત્રી કહ્યું મહારાજ મને ચાર દિવસનો સમય આપો.’ રાજાએ તેમને ચાર દિવસનો સમય આપ્યો.\n\nચાર દિવસ પછી મંત્રી રાજ્યમાં પાછા આવ્યા અને રાજાને મળ્યા. મંત્રીને જોઈએ રાજાએ પૂછ્યું, 'મંત્રી વિવેક્ચંદ, તમે કામધેનું ગાયનું દૂધ લાવ્યા કે નહિ ? ત્યારે મંત્રી એ કહ્યું, ‘મહારાજ કામધેનું ગાય સ્વર્ગમાં છે, તેણે દૂધ આપવાની હા પાડી છે. પણ તેની એક શરત છે, કે તમારા રાજ્યમાં કેટલા સ્ત્રી અને કેટલા પુરુષ છે. અને તેમાંથી કેટલા પુરુષ સ્ત્રી ઘેલા છે. તેની યાદી આપો પછી હું તમને દૂધ આપું. મે નગરના સ્ત્રી પુરુષની યાદી તૈયાર કરી લીધી છે. હવે તમારું નામ શેમા લખું ? પુરુષમાં કે સ્ત્રી ઘેલા મા !\n\nરાજા આખી વાત સમજી ગયા. કે મંત્રી તેમણે ઠપકો આપી રહ્યા હતા. તેમને પોતાની ભૂલ સમજાઈ કે પોતે એક રાજા થઈને એક સ્ત્રીની અયોગ્ય માંગણી માટે તૈયાર થઈ ગયા. તેમે પોતાનો આદેશ પાછો ખેંચ્યો. અને રાણીને પણ ધમકાવી. આમ ચતુર પ્રધાન રાજાને યોગ્ય નિર્ણય કરવામાં ઉપયોગી બને છે.\n\n",
      "duration": "2 mins",
      "category": "Abstract"
    },
    {
      "id": 64,
      "title": "ઝૂંપડી",
      "story_name": "શિક્ષિત સસલીએ ઝૂંપડી નું કર્યુ વાસ્તુ ને સજોડે સાત ફૂટની ટેકરીએ ઉજવ્યો મિત્રો સંગ એક હુંફાળો અવસર ને આમ જ હોશ ના હલેસાંથી હંકારી જીવન ની હોડી ને તે પ્રસંગ બની ગયો...બાકી તો પાનખર ને રહે છે પ્રતિક્ષા માત્ર વસંતની જ !! \n\nને કોઈ ગણગણ્યું કે....\n\nપાયલ સંગ નાચે ઘુંઘરૂ ઘુંઘરૂ રે...\n\nબજા સંગ ભોગે ડમરું ડમરું રે...\n\nઐય ઐય ઐય ઐય ઐય ઐયે ઐય રે...\n\nરંગ લે ચુનરીયા મોરી મોરી રે...!\n\n",
      "duration": "1 mins",
      "category": "Abstract"
    },
    {
      "id": 65,
      "title": "બાપા",
      "story_name": "મા વિશે તો ઘણું લખાયું છે અને આગળ લખાતું પણ રહેશે,\n\nપણ બાપ વિશે બહું ઓછું લખાયેલું છે !\n\nબાપ, બાપુજી, પિતાજી કહો કે પછી પાપા !\n\nક્યાંક એક ફોટામાં જોયેલું હતું કે બાળક જ્યારે માતાના ઉદર માં વિકાસ પામતું હોય, ત્યારે એ બાપનાં મગજમાં પણ વિકાસ પામતું હોય છે !\n\nમાં ની લાગણી દેખીતી હોય છે, બાળકો સામે રડીને વ્યકત કરી દેતી હોય છે, પણ બાપ લાગણીઓ ને હૃદયમાં દબાવીને, કાળજાને પથ્થર કરી લેતો હોય છે !\n\nબાપ બહું ઓછા પ્રસંગો એ રડતો હોય, અને જ્યારે રડતો હશે ત્યારે એની વેદનાં શું હશે !??\n\nઘરમાં એની લાગણીઓ ની કિંમત બહું ઓછાને હોય છે,\n\nઘરની જવાબદારીઓ નીભાવવામાં પોતાની જિંદગી ભૂલી જાય એ બાપ ! અને તેમ છતાંય છોકરા અમ કહે તમે અમારા માટે કર્યું છે શું? !\n\nત્યારે લાગણીઓને કાબૂમાં રાખીને, આસું ને પાંપણો સુધી પહોંચતા સુકવી નાખે એ બાપ !\n\nબાપા બધાને બહારથી બહું કડક લાગતા હોય છે,\n\nપણ એમની ભીતર શું ચાલી રહ્યું હોય છે એ જાણવાની કોશિશ પણ કોણ કરે છે ?\n\nજેણે સમજણ આપીને મોટા કર્યા અણે જ આજે કહી દેવામાં આવે છે, બાપા તમને આમાં સમજ નઈ પડે !\n\nત્યારે એ બાપ ખુંદને જ સમજાવીને એક ખૂણાંમાં બેસી જતો હોય છે !\n\nબાપ ને ચિંતા હોય છે કે, એના બાળકો ખોટા રસ્તે ના ચડી જાય, એટલે શીખામણ આપતો હોય છે, પણ આજના બાળકો એ શીખામણને અવગણી સામે શીખામણ આપતા હોય છે !\n\nબાપા સાચા હોય કે ખોટા એ ગણતરી કરવાની રહેવા દઈએ,\n\nઅને સ્વીકારીએ એ બાપ એ બાપ હોય છે !\n\nબાપા ના વિચારો ખોટા હોય શકે, તેમણી લાગણી નહી !\n\nપણ એ લાગણી વ્યકત નથી કરી શકતાં માટે બાળકોને ખોટા લાગતાં હોય છે !\n\nઆટલું વાચ્યાં પછી બાપાના મન અને હૃદયને વાંચવાનો પ્રયત્ન કરજો,\n\nએ વાંચવામાં એટલું મોડું ના કરતા કે એમના નામની આગળ \"સ્વ.\" લાગી જાય ત્યાં સુધી સમજી જ ના શકીયે કે બાપા શું હતા !\n\n( શબ્દો ઓછા પડી રહ્યાં છે અહી બાપા વિશે લખતાં )",
      "duration": "2 mins",
      "category": "Abstract"
    },
    {
      "id": 66,
      "title": "બિચારો ભિખારી",
      "story_name": "એક માણસ રોજ ઓફિસથી ઘેર પાછો આવતા એક ભિખારી ને ૫૦ રૂપિયા આપતો. એવું રોજ ચાલતું. પરંતુ અમુક દિવસ થી પેલો માણસ એને ૧૦ જ રૂપિયા આપવા લાગ્યો..તો ભિખારી કે લાઈ આજે પૂછવા દે પેલા રોજ ૫૦ રૂપિયા આપતા'તા ને આવે કેમ ૧૦ જ. તો આજે પેલો માણસ આયો ૧૦ રૂપિયા આપ્યા ને પેલા એ પૂછ્યું કેમ સાહેબ પેલા ૫૦ રૂપિયા આપતા'તા ને આવે ૧૦ તો પેલો કે પેલા હું વાંઢો હતો આવે પરણી ગયો મારા બૈરાં નો ખર્ચો મારે નાઈ કાઢવાનો. એવામાં ભિખારીની આંખો એને જોતી ને જોતી રહી ગઈ.",
      "duration": "1 mins",
      "category": "Abstract"
    },
    {
      "id": 67,
      "title": "પિતા - જીવનનાં હીરો",
      "story_name": "પ.પૂ. મોટા ભાઈ હરેશ તથા ચી. બિપીન\n\nજય શ્રી કૃષ્ણ, જય સ્વામિનારાયણ\n\nઆપણા પરમ પૂજ્ય પિતાજીનું જૈફ વયે દુઃખદ અવસાન થયું, ત્યારથી મારા મનમાં, આપણે ત્રણે ભાઈઓ વતી એમની જીવન ઝરમર સમાવતી એક શ્રદ્ધાંજલિ આપવાનો ખ્યાલ રમી રહ્યો છે. મારો આ પત્ર એના સંદર્ભે જ છે. દરેકની જિંદગીમાં પિતા એક હીરો જ હોય છે પણ લગભગ લોકો પોતાના પિતા તરફની કૃતજ્ઞતા દર્શાવી શકતા નથી. આપણા સમાજમાં, પિતા હંમેશ એક લો પ્રોફાઈલ કેરેકટર રહ્યું છે.\n\nજે આભાર, જે કૃતજ્ઞતા પિતાજીને આપણે દાખવવાનું ચૂકી ગયા છીએ, તેને શ્રદ્ધાંજલિમાં સમાવવાનો એક પ્રયાસ છે. બાકી તો પિતાજીનું ઋણ તો આ દુનિયામાં કોઈ ચૂકવી શકે નહીં. છતાં, તેમની શ્રદ્ધાંજલિ મારફતે થોડીક ઋણાંજલી આપવાની ઈચ્છા છે.\n\nમારા મનમાં પિતાજી માટેની જે યાદો છે, મારા પાસે પિતાજી ને લગતી જે અલપઝલપ માહિતી છે તેના આધારે મેં એક શ્રદ્ધાંજલિનો ડ્રાફ્ટ તૈયાર કરીને નીચે અલગથી આપેલ છે. તો આપ બંને ભાઈઓ, આ શ્રદ્ધાંજલિને વાંચી, તેમા જરૂરી સુધારા વધારા અને વેલ્યુ એડિશન કરશો જેથી આ શ્રદ્ધાંજલિ સોશ્યલમીડિયા કે યોગ્ય પ્લેટફોર્મ પર મૂકી શકાય અને એ રીતે આપણે સ્વ.પિતાજીને એક જાતની ઋણાંજલી આપી શકીએ.\n\nમને આશા છે કે મારો આ વિચાર તમને પણ ગમેશે અને તે પ્રમાણે તમે યોગ્ય જવાબ આપશો.\n\nઆપનો સ્નેહાધિન ભરત ઠક્કરના જય શ્રી કૃષ્ણ,જય સ્વામિનારાયણ\n\n\n\nશ્રદ્ધાંજલિનો ડ્રાફ્ટ\n\nપ.પૂ. પિતાશ્રી ધનજીભાઈ ઠક્કરને તેમના પુત્રો તથા પુત્રવધુઓ તરફથી શ્રદ્ધાંજલિ / ભાવાંજલી /\n\nપ.પૂ. પિતાજીના, ૯૪ વર્ષની ઉમરે અવસાન બાદની ધાર્મિક ક્રિયાઓ પૂરી શ્રદ્ધા સાથે ચાલુ છે. પિતાજીની વિદાયની વસમી વેળાએ સહુ સગા – વ્હાલા તથા સમાજના દરેક તખ્તા એ સધિયારો આપ્યો અને પિતાજી સાથેની તેમની યાદો ને તાજી કરી એ સહુના અમે ૠણી છીએ. પ.પૂ. પિતાજીનું અવસાન થયું ત્યારથી એમની જીવન ઝરમર રોજ રોજ તાજી થયા કરે છે. એમના જીવનની ઝરમર અમને તરબતર કરી જાય છે. તેમના જીવનની થોડી ઝાંકીને યાદ કરીને તેમને શ્રદ્ધાંજલિ આપવાનો એક નમ્ર પ્રયાસ છે અમારો. આને તમે શ્રદ્ધાંજલિ કહી શકો, ભાવાંજલી કહી શકો કે ૠણાંજલી પણ કહી શકો.\n\nપિતાજી બચપનથી જ નિડર, સ્પષ્ટ વકતા, પરાક્રમી રહ્યા અને એક જાંબાઝ વ્યકિતત્વના આસામી રહ્યા. ખોટુ એમનાથી ક્યારેય સહન થતું નહી. બચપનમા એ પોતાની ટોળી લઈને પુરો ફળીયો ગજવી નાખતા અને દુનિયાભરની રમતો રમતા. હાંડલા ગરબીમા એ જે રીતે ઝૂમી ને રમતા એ જોવો એક લ્હાવો હતો. ઝૂમવું, ઝઝૂમવું અને સહુને ગમવું એ જાણે એમનો જીવન મંત્ર હતો.\n\nપિતાજીના લગ્ન નાની ઉમરે જ થઈ ગયા હતા અને એમના સદનસીબે, અમારી મા ‘ચાંદુ બહેન’ જેવી જીવનસંગીની એમને મળી જેમણે એમનું જીવન ‘સંગીન’ બનાવી રાખ્યું.\n\nમોટા થયા ને, તે સમય ચલણ હતું તદાનુસર, તેઓ પણ રોજીરોટી કમાવા બહાર નિકળી પડ્યા. તેર વરસની ઉમરે તેઓ કંરાચી ખાતે નાનકવાડી મા રહેતા કે જે આજે પણ મોજુદ છે. ત્યાં ની રાજકીય અરાજકતા ને લીધે ત્યાં થી પાછુ આવવુ પડયું. ત્યાર બાદ તેઓ કલકતા ગયા ત્યાં પણ સાંપ્રદાયિક હુલ્લડો ને લઈને ભાગવું પડ્યું. તેના સિવાય નાગપુર રામટેક ખાતે હતા. ૧૯૫૧ – ૫૨ માં કંડલા ખાતે તથા ૧૯૫3-૫૪ માં મીઠા પૉર્ટ ખાતે કેંન્ટીન, ૧૯૫૬મા અંજારનો ધરતીકંપ, ત્યારે બાદ ત્યાંની આવાસ યોજનામાં જોળાવવું. ભુજ ચોક ફલીયાની બંગડીની દુકાનમાં બેસતા. ૧.૫.૧૯૬૦ના રોજ ધંધાર્થે, પોતાના મોટા ભાઈ સ્વ. રામદાસ ભાઈ અને પિત્રાઈ ભાઈ કિશોર ભાઈ સાથે મુંબઈ ગયેલ. એ લોકો ખાલી હાથે મુંબઈ ગયા હતા, તો પણ એ જમાનામાં મુંબઈ જઈ ને ચર્ની રોડ જેવા વિસ્તારમા, રૂપિયા ૨૦૦૦૦/- ની દુકાન પાઘડી એ લીધી અને રેડીમેડ કપડાની દુકાન ‘લિબર્ટી સ્ટોર્સ’ જમાવી લીધી. ભાઈઓ સેટ થઈ ગયા પછી, નાના ભાઈ ચુનીભાઈ ને પણ મુંબઈ તેડાવી લીધા અને બધા એ દિલથી ધંધો કર્યો. પોતાની જવાનીનો જોશ અને હોંશ બધાએ લગાવી દીધા. બધા સંયુકત કુટુંબમા જ રહેતા અને સંયુકત કુટુંબની ભાવનાને ચરીતાર્થ કરી. અમે નાના નાના કુલ્લે નવ ભાઈ બહેન હતા મુંબઈ ખાતે પણ પડોશીઓ ને એ સમજ ન હતી પડતી કે આમા સગા ભાઈ બહેન કોણ છે એટલું તાદાત્મય હતું ત્યારે. અમારી એક સહુથી નાની સગી બહેન બીના હતી. ઘરે લગ્ન પ્રસંગ હતો ત્યારે બીના અક્સ્માતે, ઘર ઘાટીના હાથે દાદરા પરથી પડી ગઈ અને તેનું મૃત્યુ થયુ. પણ અમારા મા બાપે, પૂરી સ્વસ્થતા સાથે એ લગ્ન પ્રસંગ પૂરો કરાવ્યો.\n\nસમય સમયનું કામ કરતુ રહ્યું. કમાઈ લીધું એટલે બધા ભાઈઓને પોતાનું માદરે વતન ભુજ યાદ આવવા લાગ્યું. મુંબઈની હાર્ડ લાઈફ આસ્તે આસ્તે કઠવા માંડી. તેઓ અમને કહતા કે અમે વહેલી સવારના મલાડથી દુકાન માટે નીકળતા ત્યારે તમે ઊઠ્યા પણ ન હો અને અમે મોડી રાતે ચર્ની રોડ પરથી પાછા વળીએ ત્યારે તમે સૂઈ ગયા હો. આસ્તે આસ્તે બધાએ મુંબઈ થી મન વાળી લીધું અને એક પછી એક ભાઈ પાછા ભુજ આવી પહોંચ્યા.\n\nપિતાજી મુંબઈ થી આવ્યા પછી ઘણા ધંધામાં હાથ અજમાવ્યા. આજના ભુજના હોસ્પીટલ રોડ ઉપર, સોસાયટી પ્રોવીઝન નામની દુકાન ખોલી અને ત્યારે ભુજમાં પહેલી વાર તેમણે ‘હોમ ડિલિવરી’નો વિચાર સાકાર કર્યો. સફળતા નિષ્ફળતા સાથે અલગ અલગ ધંધામા હાથ અજમાવતા ગયા અને સાથે સાથે અમે ત્રણે ભાઈઓ પણ મોટા થતા ગયા. ભુજ મા ધંધાકીય રીતે તેમને ઘણો સંઘર્ષ કરવો પડયો. ભુજની પીપીસી કલબના એ સભ્ય હતા અને ભુજના સાંસદ સભ્ય ડો. મહેતા જોડે તેમને સારુ ફાવતું. ભુજની પીપીસી કલબ એમના ચડાવ ઉતારની, સફળતા નિષ્ફળતાની સાક્ષી રહી.\n\nપ્રોઢાવસ્થામા એમની જિંદગીમાં એક યુ ટર્ન આવ્યો – એમણે જીવનમા ‘સ્વામિનારાયણ સંપ્રદાય’ નો ભેખ ધરી લીધો. તેઓ શ્રી સ્વામિનારાયણ મંદિર – ભુજમાં જીવનપર્યંત સત્સંગમા પ્રવ્રુત રહ્યા. તેઓ મહંતસ્વામીનો પત્ર વ્યવ્હાર ખુબ જ નિષ્ઠાપુર્વક કરતા. તિર્થાટન માટે તેઓએ સંતો સાથે, પગે પગે દેશભ્રમણ કર્યુ અને સંતોના વચને સત્સંગની ખૂબ સેવા કરી અને હરિભક્ત બની રહ્યા. પિતાજીની પ્રાર્થના સભામા, શ્રી સ્વામિનારાયણ મંદિર, ભુજ દ્વારા પાઠવેલ શોક સંદેશ એમના સત્સંગની પૂર્તિ કરે છે. \n\nએમના પુરા જીવન સફરમાં તેમની પત્ની અને અમારી મા ચાંદુ બહેનનો અનેરો સાથ રહ્યો. અમારી મા શ્રી સ્વામિનારાયણ સંપ્રદાયનો જીવ હતી અને પિતાજીની જિંદગીમાં સ્વામિનારાયણ સંપ્રદાયના પ્રવેશ માટે મા જ નિમિત્ત હતી. આમ જોવા જઈએ તો જિંદગીના દરેક ઉઠાક પટાક મા, મારી મા જ એમનું ઓક્સિજન બની રહ્યા. ‘હાથમાં શ્રી સ્વામિનારાયન ભગવાનની માળા અને મુખ પર સ્મિત જાણે એમના જીવનની રીત હતી.’ પિતાજીએ અંતિમ શ્વાસ જે સ્મિત સાથે લીધું તો એવું પ્રતીત થયુ કે ખુદ સ્વામિનારાયણ ભગવાન તેમને અક્ષરધામ ખાતે લઈ ગયા.અમારા મા બાપના જીવનમાં સ્વામિનારાયણ ભગવાનની ઘણી કૃપા રહી હતી અને અમે વારસદારો પણ તેમની કૃપાપાત્ર બની રહ્યા છીંએ.\n\nપિતાજીના અવસાનના એક અઠવાડીયા અગાઉ જ અમે ૪૦ લોકોએ ‘કારા ડુંગર’ ખાતે ફેમીલી પીકનીકમાં પિતાજીને લઈ ગયેલ. પીકનીકમાં રહેલા સહુની કુટુંબ ભાવના જોઈને તેઓ ખુબ સંતોષ પામ્યા અને જાણે કે એ સંતોષ સાથે જ પોતાની જિંદગીની ઈનીંગ પુરી કરવાનો મનુસુબો કરી લીધો અને અઠવાડીયામાં જ રજા લઈ ગયા.\n\nએક જોગાનુજોગ એવો થયો કે અમારા મા અક્ષરધામ ગયા ત્યારે હરેશનો જન્મ દિવસ હતો અને જ્યારે પિતાજી અક્ષરધામ ગયા ત્યારે ચિત્રાનો જન્મ દિવસ હતો.\n\nઆજે અમને ત્રણેય ભાઈઓને, વરિષ્ઠ નાગરીક કક્ષાએ પહોંચ્યા ત્યારે પણ મા-બાપની ગેરહાજરી સાલે છે, એવું લાગે છે કે જીવન શૂન્યાવકાશ થઈ ગયું છે.\n\nસ્મશાન વૈરાગ્ય જેવી આ લાગણીઓના પ્રવાહમા હવે ‘દિલ તૂટે છે, યાદો લૂંટે છે અને શબ્દો ખૂટે છે.’\n\nસહુના ૠણ સ્વીકાર સાથે – સ્વ. ધનજી ભાઈ ના પુત્રો / પુત્રવધુઓઃ ભાવના - હરેશ / સંધ્યા - ભરત તથા ચિત્રા - બિપીનના સાદર જય સ્વામિનારાયણ.",
      "duration": "5 mins",
      "category": "Abstract"
    }
  ]
}