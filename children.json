{
  "Children": [
    {
      "id": 1,
      "title": "વેકેશન હિલ સ્ટેશન",
      "story_name": "શાળામાં વેકેશન પડી ગયું હતું. ચકલી, કબૂતર, કાબર, કાગડો, પોપટ, મેના બધાં આજે બહુ જ ખુશ હતાં. કેમકે એમણે બધાંએ મમ્મી-પપ્પા સાથે હીલ સ્ટેશન ફરવા જવાનો પ્લાન બનાવ્યો હતો. સૌ પોતપોતાના માળામાં ધરે ગયાં અને હીલ સ્ટેશન ફરવા જવાની જીદ પકડીને બેસી ગયાં.\n\n\n\nકબૂતર અને હોલાના પપ્પા ગામડે ખેતી કામમાં દાદાજીને મદદ કરવા જવાનું સમજાવી રહ્યાં હતાં. એટલે કબૂતર તો ગળું ફૂલાવીને ખૂણામાં જઈને બેસી ગયું અને કહેવા લાગ્યું, \"બસ મારે હીલ સ્ટેશને ફરવા જવું તો છે જ. ભણભણ કરીને બહુ કંટાળી ગયો છું. અને ચકલીએ તો જમવાનું જ છોડી દીધું ને અને કાબર કાગડાએ જોરશોરથી ચિચિયારીઓ પાડીને આખાયે જંગલમાં હોબાળો મચાવી દીધો. આ બધો તમાશો જોઈને પોપટ મેના આંખોના ઉલાળા મારી એમને વધારે ચિડવવા મીઠા મીઠા ગીતો ગાવા લાગ્યા. ને ફરવા નીકળી પડ્યા એમના મમ્મી-પપ્પા સાથે હીલ સ્ટેશને.\n\n\n\nસૂરજદાદા આકાશ મંડળમાં બેઠા બેઠા બધાં બાળપક્ષી બાળકોને જોઈ રહ્યાં હતાં. એ પણ મનોમન બાળપક્ષીઓને દુઃખી જોઈને દુઃખી થઈ ગયાં. પણ હવે સાંજ પડવા આવી હતી, એમને જવાનો વખત પણ થઈ ગયો હતો. એમણે સાંજના સોનેરી કિરણો ફેલાવી સૌ બાળપક્ષીઓને હસાવીને ચહેંકાવવાની કોશિશ કરી પણ બધાં જીદ પર ઉતરી ગયાં હતાં.\n\n\n\nહવે ચાંદામામાનો આવવાનો સમય થઈ ગયો હતો. સૂરજદાદાએ ચાંદમામાને વિનંતી કરી કે આપણા બાળપક્ષીઓને સમજાવવાનું કામ હવે તમારું. મારે નીકળવાનો સમય થઈ ગયો છે. ચાંદામામા રાજીના રેડ થઈ ગયા. ને બોલ્યા,\n\n\"મારા માટે તો ચપટી વગાડવાનું કામ છે. સવારે તમે આવશો એ વખતે તો બાળપક્ષીઓ ખેલકૂદ કરતા નજરે આવશે.\"\n\n\n\nચાંદામામાએ ખડખડાટ હાસ્ય વેરી ચકલીને પોતાની સાથે જમવા બોલાવી પણ ચકલી ટસની મસ ન થઈ. એમણે કબૂતર અને હોલાને સીટી મારીને બારીમાંથી રમવા બોલાવ્યા તો એ વધારે રિસાઈ ગયાં. અને કાગડો કાબર તો કોઈ વાત સાંભળવા તૈયાર જ નહોતા. કલબલાટમાં એવા ખોવાઈ ગયાં હતાં કે ચાંદામામાનો અવાજ સાંભળતાં નહોતાં. ચાંદામામા મુંઝાઈ ગયાં કે, 'હવે બાળપક્ષી બાળકોને સમજાવવા કંઈ રીતે ? હું હવે સુરજદાદાને શું જવાબ આપીશ ?'\n\n\n\nસવાર થવા આવી હતી, સુરજદાદા આરામ કરી પાછા ફરવાની તૈયારીમાં હતાં. ને ચાંદામામાને મોરનો ટહુકો સંભળાયો. એ તો ખુશ ખુશ થઈ ઉઠ્યાં. 'મોર અને ઢેલ જ બાળપક્ષીઓને સમજાવી શકશે.' એમણે મોર ઢેલને બધી વાત કરી કે, \"આપણા બાળપક્ષીઓ રિસાઈ ગયાં છે. બહુ પ્રયત્નો છતાં માનતાં નથી. તમે એમના ટીચર છો તો હવે તમે જ કંઈક કરો.\" મોર ઢેલ સમજી ગયા કે શાળામાં છેલ્લા દિવસે બધાં બાળ પક્ષીઓ ફરવા જવા માટે ગુસુર પુસુર કરી ચિચિયારીઓ કરી મૂકી હતી. પણ કદાચ એમના માતા-પિતાને ફરવા જવાનું અનૂકુળ ન પણ હોય.\n\n\n\nમોર ઢેલ એમના માળા નજીક ગયાં ને સહુ બાળપક્ષીઓને ટહુકો કરી પોતાની પાસે બોલાવ્યા. મોર ઢેલ ટીચર હતાં એટલે બધાં બાળ પક્ષીઓ પોતપોતાની રીસ છોડી એમની પાસે આવ્યાં. મોર સરે ખૂબ પ્રેમથી સમજાવ્યું કે,\n\n\"બેટા આવી બાબતે ક્યારેય રિસાવું ન જોઈએ. આપણા માતા-પિતાએ આપણને જન્મ આપ્યો એમનો ઉપકાર માનવો જોઈએ. કદાચ એમની પાસે પૈસા ના હોય એટલે ના લઈ જતાં હોય અથવા એ જ્યાં કામ કરતા હોય ત્યાંથી રજાઓની પરવાનગી ના મળી હોય અથવા તમને ભણાવવા માટે અહીં આવ્યા છે ગામડેથી, એટલે ગામડાંના ખેતરોમાં અત્યારે વાવણીનો સમય પાકી ગયો હોય.. એટલે શક્ય ન બને.\"\n\n\n\nને બધાં બાળપક્ષીઓ એકસાથે બોલી ઉઠ્યાં,\n\n\"પણ ટીચર.. પોપટ મેના તો ગયાં છે, અમારે પણ જવું છે.\"\n\nઢેલ બોલી,\n\n\"જુઓ બેટા કોઈની દેખાદેખી કરી ક્યારેય આપણે એ કરે છે એવું જ કરવાની જીદ ના કરવી જોઈએ. કોઈને સો રૂપિયા વાપરતા જોઈને આપણે પણ દેવું કરીને વાપરવા ના જોઈએ. કોઈનો બંગલો જોઈને આપણી ઝુંપડી બાળી થોડી નખાય ? એના મમ્મી પપ્પા બહુ બધું ભણેલાં ગણેલાં છે, એટલે એમનો પગાર પણ બહુ છે. એટલે એમને ફરવા જવાના ખર્ચા પોસાય. પણ આપણાં મમ્મી-પપ્પાને નાપણ પોસાય. શું તમારે પણ આટલું બધું ભણીગણીને આગળ આવવું છે ને ?''\n\nબધાં બાળપક્ષીઓ એકસાથે બોલી ઉઠ્યાં,\n\n\"હા ટીચર..\"\n\n\"રૂપિયા કમાવવા છે ને ?\"\n\n\"હા ટીચર..\"\n\n\"તો પછી બધી જીદ છોડી મમ્મી-પપ્પા કહે એમ કરવાનું, અને બહુ બધું ભણીને મોટા થઈને બહુ જ રૂપિયા કમાવાના બરાબરને ?\"\n\n\"હા ટીચર..\"\n\n \n\nએ પછી બધાં બાળપક્ષીઓએ એમનાં મમ્મી-પપ્પાની માફી માંગી, ક્યારેય ખોટી જીદ નહીં કરીએ અને રિસાઈશું નહીં એવું વચન આપ્યું.. અને રુહાનુ જીવન જીવવા લાગ્યા.\n\n",
      "duration": "3 mins",
      "category": "Children"
    },
    {
      "id": 2,
      "title": "ભગવાન ઓનલાઈન છે !",
      "story_name": "જીવાભાઇ દરજીએ પોતાની વ્હાલસોયી દિકરી મેઘાવીને, ગામનીજ સરકારી પ્રાથમિક શાળાના પહેલા ધોરણમાં હરખભેર પ્રવેશ અપાવ્યો. પરંતુ કોરોના મહામારીના કારણે ઓનલાઈન શિક્ષણ લેવાની ફરજ પડી. જીવાભાઈની કમાણી ટૂંકી પણ દીકરીને ભણાવાના ઓરતા મોટા હતા. તેથી થોડી મુંઝવણ બાદ તેઓ પોતાની રોજીનું એક માત્ર સાધન 'સિલાઈ મશીન' વેચીને શહેરમાંથી સેકન્ડ હેન્ડ સ્માર્ટફોન ખરીદી લાવ્યા.\n\nઘરમાં પ્રથમવાર જ સ્માર્ટ ફોન આવેલો હોવાથી, તેને ઓપરેટ કરવાની સિસ્ટમ શીખવા તેઓ શાળામાં ગયાં, ત્યાં હાજર પહેલા ધોરણના શિક્ષિકા બહેને ઓનલાઇન શિક્ષણ અંગેની માહિતી આપતાં જણાવ્યું કે,\"પહેલા ધોરણનું વોટ્સએપ ગ્રુપ છે. જેમાં મારો ફોટો દેખાશે, એ જોઈ તમને ગ્રુપ ઓળખવામાં સરળતા રહેશે. હું નિયમિત પણે ગૃહકાર્ય અને શિક્ષણ અંગેની માહીતી તેમાં મોકલતી રહીશ. તેમ છતાં કોઈ પ્રશ્ન હોય તો જ્યારે મારા નામ નીચે ઓનલાઇન લખેલું જણાય ત્યારે મેઘાવીને કહેજો મને વોઈસ મેસેજ કરે. જેથી હું તેને યોગ્ય માર્ગદર્શન દ્વારા ઉકેલ લાવી આપીશ.\" શિક્ષિકા બહેને કહેલી વાત શબ્દસહ જીવાભાઈ એ ઘરે આવીને મેઘાવીને જણાવી. મેઘાવીને ઓનલાઈન શિક્ષણ લેવાની મજા પડવા લાગી. પિતાની મહેનત અને વર્ગ શિક્ષિકા બેનના ઓનલાઇન માર્ગદર્શનથી તે ઝડપથી તુટક તુટક સાદા શબ્દો વાંચતા શીખી ગઈ. \n\nઘરમાંથી રોજીનું સાધન જતું રહેવાના કારણે પૈસાની તાણ ઊભી થતા, જીવાભાઇ સતત ચિંતિત રહેવા લાગ્યા.પિતાની ચિંતાને મેઘાવી પારખી ગઈ. પરંતુ,તેની પાસે પિતાને મદદ કરવાનો કોઈ રસ્તો હતો નહીં.\n\n એક દિવસ તે ઓનલાઇન શિક્ષણ પત્યા પછી વોટ્સએપમાં કુતુહલતાવશ બીજા નંબરો જોતી હતી. મોબાઈલ સેકન્ડ હેન્ડ હોવાના કારણે તેમાં વેચનાર વ્યક્તિના ઘણા નંબર સેવ કરેલા હતા. જેમાં એક નંબર ભગવાનના નામે સેવ હતો. મેઘાવીની નજર આ નંબર ઉપર પડી. સાદા શબ્દો વાંચતા શીખી ગઈ હોવાના કારણે તેને એ નામ વાંચ્યું તેમજ ડીપીમાં શિવજીનો ફોટો જોયો,અને નામની નીચે ઓનલાઈન લખેલું વંચાયું કે, તરત જ ચપળ મેઘાવીના મનમાં વિચાર આવ્યો, મારા બેન ઓનલાઈન હોય છે ત્યારે મને મારા પ્રશ્નોનું નિરાકરણ લાવી આપે છે. આજે તો ભગવાન ઓનલાઇન છે. હું તેમને મારી સમસ્યા જણાવીશ તો તે પણ મને ચોક્કસ સમાધાન લાવી આપશે. આગળ વધારે કંઈ ન વિચારતા, ઉતાવળે તેણે ભગવાનને વોઈસ મેસેજ મોકલ્યો, \"હે ભગવાન, હું મેઘાવી જીવાભાઈ દરજી. સરકારી પ્રાથમિક શાળાના પહેલા ધોરણમાં અભ્યાસ કરું છું. મારા પિતાએ મને ઓનલાઇન શિક્ષણ અપાવવા રોજીનુ એક માત્ર સાધન એવુ સિલાઈ મશીન વેચીને સ્માર્ટફોન ખરીદ્યો. પરંતુ હવે ઘરમાં બે ટંકના રોટલાનો પ્રશ્ન ઉભો થયો છે, અને જેના કારણે મારા પિતાજી સતત ચિંતામાં રહે છે. તેઓ સ્વાભિમાની હોવાના કારણે કોઈની પાસે કંઈ માંગશે નહીં. તો મહેરબાની કરીને એમને કંઈક કામ અપાવવાની મદદ કરજો.\" \n\nવોઈસ મેસેજ મળતાં જ ભગવાનભાઈ એ મેઘાવીની ઓડિયો ક્લિપ સાંભળી. જોગાનુજોગ, તેમની ટેક્સટાઈલ ફેક્ટરીમાં કોરોના મહામારી ને કારણે 'માસ્ક' બનાવવાની કામગીરી પુરઝડપે ચાલી રહી હતી. તેઓ પણ નિષ્ઠાવાન કામદારની શોધમાં જ હતા. બીજા દિવસે સવારે જ એક મોટી ગાડી જીવાભાઈના ઘર આગળ ઉભી રહી તેમાંથી એક સજ્જન ઉતર્યા અને વિનમ્રતાથી પૂછ્યું, 'આ મેઘાવીના પિતા જીવાભાઈનુ ઘર છે ?' જીવાભાઇ એ થોડા અચકાતા કહ્યું,'ઓળખાણ ના પડી !' તરત જ સજ્જને જવાબ આપ્યો, તમને શહેરની માસ્ક બનાવતી એક મોટી ફેકટરીમાં નોકરી મળી છે. સારો પગાર અને રહેવા-જમવાની સગવડ મળશે.   \n\nઅચાનક, બનેલી ચમત્કારી ઘટનાથી કંઈ સમજણ પડે એ પહેલા જ મેઘાવી સજ્જન સામે જોઇને બોલી 'તમને ભગવાને જ મોકલ્યા છે ને ?' પછી તેણે પિતાજી સામે જોઈને કહ્યું, તમે ચિંતાના કરો, ફક્ત નોકરી પર જવાની તૈયારી કરો. ત્યાં સુધી હું મારો ઓનલાઈન ભરી દઉં.  \n\nમોબાઇલ લઇને મેઘાવી દોડી ગઈ અને પછી વોટ્માંસ એપ્પમાં ભગવાનને ઓનલાઈન જોઈ હર્ષાશ્રુ સાથે વોઇસ મેસેજ કર્યો \"થેન્ક્યુ ભગવાન\" અને ખુશીથી મનમાં બોલી, ખરેખર ભગવાન ઓનલાઈન છે !",
      "duration": "3 mins",
      "category": "Children"
    },
    {
      "id": 3,
      "title": "ધનનો સદુપયોગ",
      "story_name": "એક જંગલ હતું. તે જંગલમાં ઘણા પ્રાણીઓ રહેતા હતા. એ જંગલની બાજુમાં જ એક નાનકડું ગામ હતું. આ ગામના લોકો ખુબ જ ગરીબ હતા. તેઓ જંગલમાંથી લાકડા વીણીને તે વેચીને પોતાનું ગુજરાન ચલાવતા હતા. તે ગામમાં અજય અને વિજય નામના બે મિત્રો રહેતા હતા. આ બંને મિત્રો પાકા દોસ્ત હતા. અને દયાળુ સ્વભાવના હતા. આ બંને મિત્રો જંગલની ખુબ જ કાળજી રાખતા. જંગલમાં કોઈને ઝાડ કાપવા દેતા નહિ, કે કોઈને પ્રાણીઓનો શિકાર કરવા દેતા નહિ. જંગલનું કોઈ પ્રાણી બિમાર પડે કે ઘાયલ થાય તો તેઓ તેની દવા અને સારવાર કરતા.\n\nઆ જ જંગલમાં એક વિશાળ ગુફા હતી. તે ગુફામાં એક વાઘ રહેતો હતો. એટલે એ ગુફા બાજુ કોઈ જતું નહિ. બધા એવું કહેતા કે એ વાઘ વરસોથી ત્યાં જ રહે છે. અને જો કોઈ એ ગુફા બાજુ જવાનો પ્રયત્ન કરે તો એ વાઘ તેમની પર હુમલો કરતો હતો. એટલે કોઈ માણસ એ ગુફા બાજુ જતું નહિ. હવે એક વખત અજય અને વીજય જંગલમાં પશુ પંખીઓની દેખભાળ કરવા માટે નીકળ્યા હતા. એટલામાં જ તેમના રસ્તામાં સામેથી એક ખૂંખાર વાઘ આવતો દેખાયો. વાઘને જોઈને અજય-વિજયને લોકોની વાત યાદ આવી. તે બંને ખુબ જ ગભરાઈ ગયા. ડરના માર્યા એ લોકો ત્યાંજ ઉભા રહી ગયાં.\n\nવાઘ ધીમે ધીમે તેમની નજીક આવ્યો. અને બોલ્યો, 'તમે ગભારશો નહિ, હું તમને કોઈ નુકસાન નહિ પહોંચાડું.’ વાઘને આમ માણસની જેમ બોલતો જોઈને અજય-વિજયને ખુબ જ નવાઈ લાગી. હવે તેમનો ડર પણ થોડો ઓછો થયો. વાઘ આગળ બોલ્યો. ‘અજય-વિજય હું તમને બંનેને બરાબર ઓળખું છું. તમે બંને ખુબજ દયાળુ અને સેવાભાવી બાળકો છો. તમે જંગલનું અને જંગલના પશુ-પંખીઓનું રક્ષણ કરો છો. એટલા માટે હું તમને ઇનામ આપવા માંગું છું. તમે બંને જણા ગભરાયા વગર મારી સાથે ચાલો.\n\nવાઘના આટલા આશ્વાસન પછી પણ વિજય અને અજય થોડો થોડો ડર તો અનુભવતા જ હતા. એમ છતાં તેઓ વાઘની પાછળ પાછળ તેની ગુફા સુધી ગયાં. વાઘે તેમને કહ્યું, 'તમે અહીં બહાર ઉભા રહો. હું હમણાં જ પાછો આવું છું.' એમ કહી વાઘ ગુફામાં ગયો. અને થોડીવાર પછી એક મોટો પટારો મોંમાં પકડીને લઈને બહાર આવ્યો. અને કહ્યું, ‘આ પટારો એ રાજા વિક્રમ આદિત્યનો છે. તેની અંદર સોનામહોર અને ઝવેરાત છે. વરસો પહેલાં રાજા વિક્રમ આ ધનમાંથી લોકોની અને પશુ-પંખીઓની સેવા કરતાં હતા. તેમેને આ ધન મને સાચવવા માટે આપ્યું છે.\n\nપણ હવે મારી પણ ઉમર થઈ છે. તમે બંને હમેશા જંગલનું ભલું જ ઈચ્છો છો, એટલે મે આ ધન તમને આપવાનું નક્કી કર્યું છે. તમે આ ધનમાંથી જંગલનો વિકાસ અને પશુ પંખીઓ માટે સગવડો ઉભી કરજો. આમ કહી વાઘ ઝવેરાત ભરેલો પટારો મુકીને પાછો ગુફામાં ચાલ્યો ગયો. અજય અને વિજય જાણતા હતા કે જો આ ધન ગામમાં લઇ જશું તો લોકો અંદર અંદર ઝઘડી પડશે. અને બધું ધન લુંટાઈ જશે. એટલે એમણે જંગલમાં એક ગુપ્ત જગ્યાએ ખાડો કરી એ ધન ત્યાં દાટી દીધું.\n\nપછી જયારે જયારે જંગલમા કોઈ કામ કરવાની જરૂર પડે તો એ ધનમાંથી અજય અને વિજય જંગલના વિકાસ અને પશુ પંખીઓની દેખભાળ અને આહાર પોષણનું કામ કરતાં. આમ જો નિયત સાચી હોય તો ભગવાન મદદ કરે જ છે.\n\n",
      "duration": "3 mins",
      "category": "Children"
    },
    {
      "id": 4,
      "title": "ખુશહાલી",
      "story_name": "\"પપ્પા આજે તો મને નવી જ વાર્તા સાંભળવી છે. બહુ મજા આવે એવી ...\" નાનો મિતુ પપ્પાની બાજુમાં પલંગમાં આળોટતા કહેતો હતો.આતો એની રોજની ટેવ હતી. પપ્પા પાસે વાર્તા સાંભળતા સાંભળતા એમના ગળામાં હાથ નાંખી સૂઈ જાય. ને એના પપ્પા મનોજને પણ એજ તો ગમતું હતું ! મિતુની હૂંફમાં એના જીવને પણ જંપ વળતો. આમ પણ પત્ની નેહાના ગયા પછી એક મિતુ માટે જ તો એ જીવી રહ્યો હતો. મમ્મી ગુજરી ગઈ ત્યારે એકાદ વર્ષના મિતુને મન તો પપ્પા જ એનું સર્વસ્વ હતાં.\n\nપોતાને હલબલાવી રહેલાં મિતુની દિવસની છેલ્લી ફરમાયશ પૂરી કરતાં મનોજે વાર્તા શરુ કરી.\n\n\" છે ને તે, એક ગામ હતું. એનું નામ સોનપુર. સોના જેવું જ ચમકતું એ ગામ હતું. તંદુરસ્તીથી ચમકતાં ચહેરાં, પીળા-પાકેલાં અનાજનાં ડૂંડાથી લહેરાતા લીલાં -લીલાં ખેતરો, શાક-ફળના બગીચાઓથી ઉભરાતી સીમ, નદીઓમાં ખળખળ કરી વહેતાં સ્વચ્છ પાણી. નદીઓને કાંઠે ઉગેલા લીલાછમ્મ ઘાંસને ચરતી ગાયોનાં ધણ. એ ગાયોનાં દૂધ-ઘી ખાઈને ઉછરતા તારા જેવાં નાનાં -નાનાં છોકરાં પણ તંદુરસ્ત અને ખુશખુશાલ. પોતાના બાળકોને ખુશખુશાલ જોઈ બધી મમ્મીઓ તો ગાયને ' થેંક્યુ ' કહેતાં એની પૂજા કરે. ગાયના ગૌ-મૂત્ર છાણને ખેતરોમાં ખાતર તરીકે વાપરી ખૂબ બધું અનાજ મેળવી વેંચે તે પૈસાની તો રેલમછેલ. આમ તો કોઈ માંદા જ ન પડે પણ ક્યારેક આંખ-માથું દુ:ખે તો ગાયનાં જ છાણ-મૂત્રમાંથી દવા બનાવી એના ઉપયોગથી તાજા-માજા થઈ જાય. આ ગામની બાજુનાં ગામો પણ એમને જોઈ એવી રીતે જ જીવવા માંડ્યા ને પૃથ્વી પર તો સ્વર્ગ જેવું વાતાવરણ થઈ ગયું.\n\nહવે પેલાં દૂર દૂર આકાશમાં ગ્રહો દેખાય છે ને ? એમાં રહેતાં માણસો ....\" ઉત્તેજનાથી અર્ધા બેઠા થઈ મિતુ બોલ્યો \" તે હેં પપ્પા! એ બધા ગ્રહ પર માણસો હોય ? એ આપણા સુધી કેવી રીતે પહોંચે ?\" બધું કહું છું તું શાંતિથી સૂઈ જા \" કહી પુત્રને પંપાળતાં મનોજે વાર્તા આગળ વધારી.... \" હા તો એ પરગ્રહવાસી માણસોને તો આ પૃથ્વી પર રહેતાં માણસોની ખુશી જોઈ બહું ઈર્ષ્યા થતી. એમણે વિચાર્યું શું કરીએ તો પૃથ્વીવાસીઓની ખુશહાલી ઓછી થાય ! હવે આ ગ્રહવાસીઓ જેને આપણે એલીયન્સ કહીએ છીએ એમાં એક મેજીક નામનો એલીયન બહુજ હોંશિયાર. એણે બધાને કહ્યું \"આ પૃથ્વીવાસીઓની ખુશહાલી ફક્ત ને ફક્ત એમની પેલી ગાયમાતા ને કારણે છે ! આપણે એમની બને એટલી ગાયોને આપણા વિમાન યુએફઓમાં ભરી અહીં લઈ આવીએ....અને આ આપણો જપ્પી એનાં જાદુઈ ગેસનો સ્પ્રે પૃથ્વી પર કરશે તે બધાં બાકી ત્યાં બચેલી ગાયોને પણ ભૂલી પોતાની વિચારશક્તિ ગુમાવી આડે રસ્તે જ ચડી જશે. પછી જોજો મજ્જા.\"\n\nને પછી એક રાત્રે જ્યારે આખી દુનિયા સુતી હતી ત્યારે પેલું વિમાન યુએફઓ બિલ્કુલ અવાજ વગર એક મોટાં બધા રણમાં ઉતર્યું ને મોટરની ડીકી જેવું એનું વિશાળ ભંડકીયું ખોલી એક મશીન ચાલુ કર્યું તો દરેક જગ્યાએથી ગાયો એમાં ખેંચાઈ આવી. જાણે બધી ગાય એસ્કેલેટર પર સરકતી હોય એમ ખેંચાઈ ભંડકીયામાં પૂરાઈ ગઈ. હવે આ પ્રદેશમાં એક ખૂબ જ શાણો માણસ રહેતો હતો એ રાત્રે ઊંઘ નહોતી આવતી એટલે ઘર બહાર નીકળ્યો અને આ આગનાં ગોળા જેવા વિમાનમાં બધી ગાયોને ખેંચાતા જોઈ બેભાન જેવો જ થઈ ગયો. એ ભાનમાં આવ્યો ત્યારે પેલું યુએફઓ તો જતું રહેલું. એણે તો બૂમાબૂમ કરી મૂકી ....અરે ! ગાયમાતા ને બચાવો....ગાયમાતાને બચાવો.....પણ જપ્પીના જાદુઈ ગેસની અસરથી બધાં જ વિચારશક્તિ જ ગુમાવી બેઠાં પેલા ડાહ્યા માણસને પણ ગાંડો ગણી બધા સાવ જુદી રીતથી જ જીવવા માંડ્યા. હવે બધાં ગાયને ભૂલી ખૂબ વધારે દૂધ આપતી ભેંસનું પણ શરીરને નુકશાન કરે એવું દૂધ પીવા માંડ્યા. એ દૂધમાં કંઈ કેટલાય રસાયણો નાંખી જુદી જુદી ખાવાની વસ્તુ બનાવવા માંડ્યા અને એ ખાઈ બિમાર થવા માંડ્યા. સૌથી ખરાબ તો એ થયું કે ખેતરોમાં અનાજ ઉગાડવા જે બચી હતી એ ગાયનાં છાણ-મૂત્રનું સોના જેવું ખાતર ભૂલી મોટા કારખાનામાં બનાવેલું ઝેર જેવું ખાતર નાંખવા માંડ્યા. પેલા કારખાનાનો કચરો નદીમાં ઠાલવવા માંડ્યા એટલે પાણી પણ ગંદુ અને અનાજ -ફળ-ફૂલ પણ અશુદ્ધ..ચારેબાજુ બીમારી-ગરીબી અને તંગદીલી વધી ગઈ. પૃથ્વીની ખુશહાલી ગાયબ...ને પેલાં એલીયન્સ ખુશ... કારણ હવે તો એમને ત્યાં આટલી બધી ગાયો ભેગી થઈ ગઈ હતી એમને ખુશહાલ રાખવા. \"\n\n\"તે પપ્પા, પેલું ગામ ને બીજા બધાં ગામોના લોકો પાછા ખુશહાલ થયાં કે નહીં ? \"\n\n\"હા બેટા, જરુર થશે....જલ્દી જ થશે.બધાને સત્ય સમજાઈ બદલાતા વાર લાગેને ? \"\n\nને પછી મૌન બની મનમાંજ એમનો સંવાદ આગળ વધ્યો ' આપણે તો બહુ મોડું થઈ ગયું બેટા ! પ્રદૂષિત ખોરાક-પાણીથી જ તારી મમ્મીને કેન્સર થયું ને આપણે એને ગુમાવી ! એના બલિદાને મને તો પેલા ડાહ્યા માણસની વાત પૂરેપૂરી સમજાવી દીધી ને મેં જૈવિક ખેતી કરી ગાયમાતા અને કુદરતનાં રખોપાની પ્રતિજ્ઞા લીધી છે. આજે અન્ય લોકોને પણ જાગૃત કરી રહ્યો છું. બચપનથી જ તારામાં આ સમજ વિકસે એટલે તો તને આ વાર્તા સંભળાવી રહ્યો છું મારા દીકરા !'\n\n",
      "duration": "4 mins",
      "category": "Children"
    },
    {
      "id": 5,
      "title": "પપ્પાનો ડર",
      "story_name": "ઘણી વાર આપણે પિતાની કઠોરતા માટે મનમાં ને મનમાં સંતાપ કરીએ છીએ. પણ કઠોરતા પાછળનું નરમ હૃદય જોઈ શકતા નથી. અરે, હું તો કહું છું કે પિતા છે તો આ સૃષ્ટિનું સર્જન થયું છે. કેમ ફ્ક્ત માતાનેજ શ્રેય ? બન્ને સમાન છે. માતાનું વાત્સલ્ય છલોછલ ભરાયેલું દેખાય છે. પિતા કેમ કઠોર લાગે છે ? પિતાના ઠપકામાં પણ કાળજી છે. પણ માતા કરતા આપણે પિતાથી હંમેશા ડરતા હોય છે. આવો જ એક મારી મૂર્ખામી ભર્યો કિસ્સો સંભળાવવા માંગુ છું. જેમા મારા ડરના લીધે પિતાજીને પોલીસનો ડંડો ખાવો પડયો હતો.સાંભળજો.\n\n1992માં સુરતમાં થયેલી ધમાલ કદાચ કેટલાકને યાદ હશે. ત્યારની વાત છે. મારા પિતા વેલ્ડર છે. પોતાની વેલ્ડીંગ મશીન હોવાથી તેઓ ઘરે જ આંગણે કામ કરતા હતા. તેઓ લોખંડના પલંગ બારી બારના જેવા લોખંડની વસ્તુઓ બનાવતા.તેથી તેમના ઓજારો આંગણામાં પડેલા રહેતા. હું ત્યારે ખૂબ જ નાની હતી કદાચ પહેલાં કે બીજા ધોરણમાં ભણતી હશે. હું પણ પપ્પાથી ખૂબ ડરતી હતી. ૧૯૯૨માં જ્યારે ધમાલ થઈ ત્યારે સર્વત્ર કર્ફ્યુનું વાતાવરણ હતું. એક પણ વ્યક્તિ ગલીની બહાર નીકળતો ન હતો.\n\nવાતાવરણ ખૂબ જ તંગ હતું. ફ્ક્ત પોલીસો દેખાતા. રસ્તો સૂમસામ હતો. સાંજના સમયે મારા પપ્પા આંગણામાં કોઈ વસ્તુ બનાવી રહ્યા હતા. તેમના ઓજારો જોઈને મેં પણ તેમના જેમ હાથમાં હથોડી લઈને કોઈ વસ્તુ પર ઠોકવા લાગી. મારા પપ્પાનું ધ્યાન ન હતું. એક હથોડી મારતાજ જે વસ્તુ પર હથોડી પડી તેના બે ટુકડા થઈ ગયા. ત્યાંરે મારી બેન જે મારા કરતાં બે વર્ષ મોટી છે,આ જોઈ રહી હતી. તેને જોયું કે મેં મારા પપ્પાની કામની વસ્તુ તોડી નાખી છે. તે વસ્તુ હતી કોઈ છુંરો કે કાતરને ધાર આપવા માટેનો પથ્થર.\n\nમારી બેન મને કહેવા લાગી કે, \"હવે તું તો ગઈ હવે પપ્પા તને ખૂબ જ મારશે.\" મારી બેને મને એટલી હદ સુધી ડરાવી કે હું તો ત્યાંથી ભાગી. અને એક ખાલી પડેલ ઘરની પાછળ સંતાઈને બેસી રહી. રાત થવા આવી. એટલે પપ્પાએ એમનો સામાન એકઠો કર્યો. તેમને જોયું કે પથ્થરના બે ટુકડા થઈ ગયા છે. મારી બેનને તેમને મારું નામ કહ્યું. ત્યારે મારા પપ્પા મને શોધવા લાગ્યાં. મારી બેનને ખબર હતી કે હું ક્યાં છું. એટલે મારા પપ્પા ત્યાં આવી રહ્યા હતા તે મેં જોયું. મારા પપ્પાએ મને દૂરથી આવાજ આપ્યો અને કહ્યું કે ,\"ડરતી નહીં એ વસ્તુ કઈ કામની ન હતી.\"\n\nતેઓ મને વારંવાર આવાજ આપી રહ્યા હતા. પણ હું એટલી હદ સુધી ડરી ગઈ હતી કે ઘરે આવવા તૈયાર જ ન હતી. મને એવું લાગી રહ્યુ હતું કે પપ્પા મને મીઠું બોલીને ઘરે લાવીને ખૂબ માર મારશે. વારંવાર કહેવા છતાં હું ઘરે આવતી જ ન હતી. ઘરની પાછળ બે કલાક નીકળી ગયા. એટલે મારા પપ્પા અને બેન છૂપી રીતે મને પકડવા આવી ગયા. પણ મને ખબર પડતાં જ હું હજુ જોરથી ભાગવા લાગી. આખો રસ્તો સૂમસામ હતો અને હું એકલી પપ્પાના ડરથી ભાગી રહી હતી.\n\nહવે તો પિતાજી પણ ખૂબ ડરી ગયા. હું સૂમસામ રસ્તે ઊભી રહેલી રિક્ષામાં જઈને સંતાઈ ગઈ. ત્યાં પાચ દસ રીક્ષાઓ ઊભી હતી. તેની થોડે દૂર અંતરે પોલીસો દેખાઈ રહ્યા હતા. અને હું કયા રિક્ષામાં સંતાયેલી છું એ પપ્પાને ખબર જ ન પડી. તેથી પપ્પા પોલીસથી છુપાઈને ધીમે પગલે રીક્ષામાં ડોકિયું કરતા કરતા આગળ વધી રહ્યા હતા. પણ હું તેમને જોઇ જતા ફરીથી બીજા રિક્ષામાં જતી રહેતી. \n\nપોલીસનો ડર પપ્પાને અને મને પપ્પાનો ડર હતો. આમ થોડી વાર પપ્પા પણ એક રિક્ષાની પાછળ સંતાઈને ઊભા રહી ગયા. અને હું રીક્ષામાંથી માથું બહાર કાઢીને જોવા લાગી. તરત જ પપ્પાએ મને પકડી લીધી. અને હું જોરજોરથી બૂમો પાડવા લાગી. મારા પપ્પા મને કહી રહ્યા હતા કે \"રડ નહી, હું તને મારીશ નહીં, ચૂપચાપ બેસ નહી તો પોલીસ મને મારશે.\" પણ હું તો હજુ મોટે મોટેથી રડવા લાગી. મારો અવાજ સાંભળીને બે-ચાર પોલીસો દોડતા દોડતા આવ્યા. તેમને જોયું કે પપ્પાએ મને પકડેલી છે અને હું રડી રહી છું. ત્યારે તેમને પૂછપરછ કરી અને પપ્પા પર ગુસ્સે થઈને બે ડંડા પણ માર્યા. અને મને છોડવા મારા ઘર સુધી બે પોલીસો આવ્યા. પપ્પાને ખિજાઈને તેઓ ત્યાંથી જતા રહ્યા. પણ ત્યારબાદ મારી શું હાલત થઈ એ હું શું કહું ?\n\nપપ્પાએ તો મને ઠપકો આપીને છોડી દીધી. પણ મમ્મીએ મને બરાબર ધોઈ નાખી. એ દિવસ મને હજુ પણ યાદ છે. અને તે દિવસનો મને હજુ પણ ખેદ છે. એ દિવસને હું યાદ કરું છું તો હજુ પણ મને મારા મૂર્ખતા બદલ ખૂબ ગુસ્સો આવે છે. મને એ બદલ પસ્તાવો છે. જેની આજે હું ફાધર્સ ડેના નિમિત્તે પપ્પા પાસેથી માફી માંગવા ઇચ્છું છું.\n\n",
      "duration": "4 mins",
      "category": "Children"
    },
    {
      "id": 6,
      "title": "પ્રેમ",
      "story_name": "બાળપણની મઝા ! જ કંઈક અલગ હોય છે. બાળપણની મિત્રતા અને પ્રેમ ક્યારેય કોઈ ભૂલી શકે નહિ. અજય આજે વહેલો શાળામાં આવી ગયો હતો. પોતાના ધોરણ આંઠના વર્ગમાં જઈને બેઠો. રોજ હંમેશા ખુશ રહેતો પણ આજે બેચેન હતો. એની નજર જાણે કોઈકને શોધી રહી હતી. \n\nચેતનસાહેબ અજયની મન:સ્થિતિ સમજી ગયા હતા. એમણે અજયને કહ્યું કેમ ? શું થયું ? અજયએ કહ્યું કશું નહિ. બીજા દિવસે અંજના શાળાએ આવી. એને જોતાં જ અજય પ્રફુલ્લિત થયો ગયો. ચેતનસાહેબ ગુજરાતી ભાષા ભણવતા હતાં. એણે જોયું કે આજે અજય ખૂબ ખુશ હતો. અજય ચાલુ ક્લાસમાં વારંવાર અંજના તરફ જોયા કરતો અંજના પણ અજયને જોઈને સ્માઈલ આપતી હતી. બંને બાળકો એક બીજા તરફ ચુંબકીય આકર્ષણ ખેંચાઈ રહ્યા હતાં. ચેતનસાહેબ આ પરિસ્થિતિને બરાબર સમજી રહ્યા હતાં એટલે એમણે બાળકોને પોતાના તાસ દરમ્યાન અન્ય ઉદાહરણ આપીને સમજાવે છે કે હમણાં તમારું ધ્યાન ભણવામાં કેન્દ્રિત કરજો. સમયની સાથે તમને પ્રેમ પણ મળશે પણ હમણાં બીજી બાબતોમાં પડશો તો જીવનભર પસ્તાવો થશે. \n\nશાળામાંથી પ્રવાસનું આયોજન થયું. પ્રવાસ માટે સ્થળ પોઈચા રાખવામાં આવ્યું. બધા બાળકોએ પોતાના નામ નોંધાવ્યા. અંજના અને અજયે પણ નામ નોંધાવ્યા. પ્રવાસનો દિવસ અને સમય નક્કી થયો.આગલા દિવસે સૂચના આપવામાં આવી કે કાલે સવારે પાંચ વાગ્યે બધાંએ આવી જવું. સૂચના આપી એ ટાઈમ પ્રમાણે બધા આવી ગયા. સૌપ્રથમ બધાને સૂચના આપી કે બધાએ સાથે રહેવાનું છે, બધાએ શિસ્ત રાખવું અને ક્યાંય પણ સાહેબોને પૂછયા સિવાય એકલા ક્યાંય પણ જવું નહિ. \n\nબધા બસમાં બેસીને પ્રવાસ માટે રવાના થયા. બધા બાળકો ગીત ગાતા અંતાક્ષરી રમતાં- રમતાં પોઈચા પહોંચ્યા. ત્યાં જઈને બધા બાળકોને જમાડ્યા. અને કહેવામાં આવ્યું કે હવે આપણે ટિકિટ લઈને અંદર બધું જોવા જવાનું છે બધા શિસ્તમાં રહેજો. \n\n બધા બાળકોને અંદર પાણીના ફુવારા, બગીચો જોવાની ખૂબ મઝા પડતી હતી. ધીમે ધીમે બધા આગળ વધી રહ્યાં હતાં. ત્યાં ચેતનસાહેબના ધ્યાનમાં આવ્યું કે બે બાળકો ઓછાં છે. તપાસ કરતાં ખબર પડી કે અજય અને અંજના નથી. તેમણે કોઈને કશું કહ્યું નહિ, સ્ટાફ મિત્રોને કહ્યું તમે આગળ વધતાં જ થાવ મને થોડો થાક લાગ્યો છે તો હું થોડી વાર થાક ખાઈને આવું છું.\n\n હવે ચેતનસાહેબ બધે બંને બાળકોને શોધવા લાગ્યાં. ત્યાં એક જગ્યાએ બંને બાળકો બેસીને વાતો કરી રહ્યા હતાં સાહેબને જોતાં જ બંને બાળકો ગભરાઈ ગયા. ચેતનસાહેબે ગુસ્સે થયા વિના બંને બાળકોને સમજાવ્યું આ ઉંમરે આકર્ષણ હોવું સાહજિક છે પણ હમણાં તમારે ભણવામાં ધ્યાન આપવું જોઈએ. બંને મને પ્રોમિસ કરો કે બીજી વખત એવી ભૂલ નહિ થાય અને તમે ભણી ગણીને મોટા સાહેબ બનશો. \n\nઆ બાજુ બધા બાળકો અને શિક્ષક સ્ટાફ ઘણો સમય થવા છતાં પણ ચેતનસાહેબ દેખાયા નહિ એમ કરીને રાહ જુએ છે. ત્યાં ચેતનસાહેબ આવે છે અને ફરી પાછા બધા બાળકો હસતાં રમતાં આગળ વધે છે. બધાને પોઈચા ફરવાની ખૂબ મઝા આવી. હવે બધાં સારી રીતે ફરીને શાળાએ ફરી આવી ગયાં. બીજા દિવસથી શાળાએ રાબેતા મુજબ આવા લાગ્યા. \n\nઅચાનક એક દિવસે એવી ઘટના બની કે બધા ચોંકી ગયા. બંને બાળકો શાળાએથી ભાગી ગયાં ચેતનસાહેબ ખૂબ દુઃખી થયાં. પોલીસે એમને પકડી પાડયા. શાળાનાં યુનિફોર્મ પરથી પોલીસ ને ખબર પડી ગઈ કે આ શાળાનાં બાળકો છે.જમાદાર સાહેબે બાળકો ને શાળાનું નામ પૂછીને પછી બાળકોને શાળાએ મૂકી ગયા. આચાર્ય સાહેબ તો ખૂબ ગુસ્સે થયા. એમણે તો બંને બાળકોને શાળામાંથી કાઢી મૂકવાની વાત કરી બંને ઓફિસમાં બોલાવ્યા અને કહ્યું કે કાલે તમારે તમારા વાલીઓને બેાલાવી લાવવું. બંને બાળકોને જતાં રહ્યાં અને આચાર્ય સાહેબે ચેતન સાહેબને ખૂબ ખખડાવ્યા કે તમે શું ધ્યાન રાખો છો ? અને એ સમયે જ જ્યારે પ્રવાસ થયેલી ઘટના વિશે ખબર પડી તો વધારે ગુસ્સે થયા. તમે રાજીનામું લખો, હવે તમારા જેવા શિક્ષકની આ શાળામાં જરૂર નથી. ચેતન સાહેબ કહે છે કે હું રાજીનામું લખું પણ એક શરતે કે તમે આ બંને બાળકોને આ શાળામાં જ ભણવા દેશો. આચાર્ય સાહેબ કહે છે ભલે. અજય અને અંજનાને ફરી ઓફિસમાં બોલાવી આચાર્ય સાહેબ બંને બાળકોને માફી પત્ર લખાવીને જણાવ્યું કે તમારે તમારા વાલીઓને બોલાવાની જરૂર નથી. ચેતન સાહેબ મંદ મંદ હસી રહ્યા હતા. બંને બાળકોએ વિચાર કર્યો કે કાલે ચેતન સાહેબને રુબરુ મળી ને માફી માંગી લઈશું. \n\nબીજા દિવસે બંને બાળકો ચેતન સાહેબની રાહ જોય છે પણ તે આવતા નથી, પછીથી તેમને બનેલી ઘટના વિશે ખબર પડે છે ત્યારે અજય અને અંજના ખૂબ દુઃખી થાય છે. અને બંને નક્કી કરે છે કે હવે પછી બંને ક્યારેય નહિ, મળે અને ફકત ભણવામાં જ ધ્યાન આપશે. બંને ભણવામાં ખૂબ જ મહેનત કરે છે.\n\n આજે અજય અને અંજના બંને કલેકટર છે. પણ બંનેએ હજુ લગ્ન નથી કર્યા. ઘરના બધા એમના લગ્ન કરાવવા ઈચ્છે છે, પણ બંને તૈયાર નથી. જ્યારે કારણ પૂછવામાં આવ્યું ત્યારે તેમણે શાળામાં વર્ષો પહેલા બનેલી ઘટના જણાવી. સાથે જણાવ્યું કે સાહેબની નોકરી જ એમનાં પરિવારનો આધાર હતો. છતાં પણ અમારા માટે એમણે નોકરી છોડી દીધી. અમે માફી માંગવા ગયા હતાં પણ સાહેબ દૂર એમનાં વતન ચાલ્યાં ગયા હતાં. આજે અમે જે પણ ભણીને આગળ વધી શક્યા અને કલેકટર બની શક્યા એ સાહેબના કારણે છે. \n\n બાળકોની વાતો સાંભળીને સૌની આંખો ભરાઈ ગઈ. કેટલો મહાન હોય છે એક ગુરુ. અને એક શિક્ષકનો પ્રેમ એમનાં વિદ્યાર્થીઓ માટે ? કેટલો ? અદભૂત હોય છે ગુરુ શિષ્યોનો પ્રેમ !\n\n",
      "duration": "4 mins",
      "category": "Children"
    },
    {
      "id": 7,
      "title": "લે મમ્મી",
      "story_name": "બરાબર બાર વાગ્યે બીના ઘડિયાળના ટકોરાને ગણી રહી હતી. ક્યારનીય વાટ જોવાતી હતી ' એ લોકોની '!\n\nઆખરે એ સમય પણ આવી પહોંચ્યો. બીના થોડોક ઉચાટ તો થોડીક ઉન્માદની લાગણીનો બેવડો અનુભવ કરી રહી હતી. એ લોકો આવ્યા. બધાંને પાણી અને થોડી વાર પછી શરબત અપાયું. પછી જમવા માટે બેસાડ્યા. અહીં બીનાએ પણ થોડુક જમી લીધું. ને મહેમાનો ચડ્યા વાતોએ. આ તરફ બીના અને વિશાલ પણ મોકો મળતાં અલગ ખંડમાં બેસી વાતો કરવા બેઠાં. હા, આ વિશાલ એટલે બીનાની સાથે ફરીથી સંસાર માંડવા તૈયાર થયેલો વિધુર યુવક.\n\nઆજથી લગભગ સાતેક વર્ષ પહેલાં બીનાનાં લગ્ન વિશાલ નામ ધરાવતા એક સોહામણા યુવક સાથે થયાં હતાં. શરૂઆતનાં ત્રણ વર્ષો ખૂબ આનંદ કિલ્લોલથી ચાલ્યા પછી ઘરમાં કંકાસ શરૂ થયો હતો. બંને તરફથી ખૂબ સમજણ પૂર્વક કામ લેવા છતાં કોઈ સુખદ પરિણામ ન આવ્યું. છેવટે બંનેએ અંત્યત કડવી યાદોને ત્યાંજ છોડીને છૂટા પડવાનું નક્કી કર્યું. આ એક જોગાનું જોગ જ હતો કે બીના બીજી વાર જેની સાથે સંસાર સાગરમાં પગરણ માંડવા જઈ રહી હતી તેનું નામ પણ વિશાલ જ હતું.\n\nબીનાને પ્રથમ લગ્નથી કોઈ બાળક ન હતું અને વિશાલને એક પાંચ વર્ષનો એક દીકરો હતો. બીના મનમાં ખૂબ અસમંજસ સાથે સંસાર માંડવા તૈયાર થઈ હતી. થોડીક ઔપચારિક વાતો પછી પોતાના ગમા અણગમા વિષે પૃછા કરી પહેલી મુલાકાત પૂરી કરી. હવે બીનાને સાસરે મોકલવાનો સમય થયો. પરિવારના થોડાક સભ્યો તથા આડોશ-પાડોશના લોકો પણ આવ્યાં. અને બીનાને સાસરે વળાવી. \n\nઅહી સાસરીમાં આવ્યા પછી પહેલું કામ બીનાએ દીકરાને મળવાનું કર્યું. મળીને ખૂબ વહાલ કર્યું પણ કાવ્ય તરફથી બહુ ઉમળકો ન દેખાયો. ઘરનાં બધાં સભ્યોએ બીનાને વધાવી લીધી પણ બીનાના મનમાં કાવ્ય જ રમ્યા કરતો. કાવ્ય એ વિશાલનો પ્રથમ પત્ની સરિતાથી થયેલ દીકરો.\n\nવિશાલની પ્રથમ પત્ની સરિતા ખૂબ દેખાવડી હતી અને એટલી જ શુશીલ પણ. લગ્ન શરૂઆતનાં વર્ષો ખૂબ આનંદ કિલ્લોલમાં વિત્યા. અને કાવ્યનો જન્મ થયો. ઘણા બધાં વર્ષે ઘરમાં નાનું બાળક આવવાથી નવાં સવાં બનેલા માતપિતા અને દાદા દાદી ખૂબ ખુશ હતાં.  \n\nએક દિવસ વિશાલની પત્ની સરિતાને સામાન્ય શરદી ખાંસી થઈ. દવા લીધી. પણ બીમારી લાંબી ચાલી શરદી મટી ગઈ પણ ખાંસી ન મટી. દિવસો વિતતા ગયા તેમ દાક્તર બદલતા ગયાં પણ કોઈ ફેર ન જણાયો આખરે હોસ્પિટલાઈજ કરવામાં આવી. થોડોક સમય રાખ્યા પછી ખૂબ નબળી શારીરિક સ્થિતિ સાથે ઘરે લાવવામાં આવી. બીમારી ખૂબ લાંબો સમય ચાલી. આ દરમ્યાન કાવ્ય પણ ચાર વર્ષનો થઈ ગયો પણ માતાના પ્રેમને ન પામી શક્યો. \n\nહવે તો બીમારી એટલી હદે વધતી ચાલી કે શ્વાસ લેવાય જ નહીં ઘણી વાર તો ઑક્સીજન પણ આપવો પડે તેવી સ્થિતિ થઈ ગઈ હતી. ઑક્સીજનની વ્યવસ્થા પણ ઘરે કરી દીધી હતી. ડોક્ટર પણ હવે તો વિશ્વાસ પૂર્વક કઈ કહેવાનો ઇનકાર કરી દેતા હતા. વિશાલ પણ ઘડીક દવાખાને તો ઘડીક કાવ્ય પાસે વહેંચાયા કરતો. બસ સુન્ન થઈ ગયો હતો. વાત કરવાનું પણ ઓછું કરી દીધું હતું.\n\nઆજે ફરીથી સરિતાને તાત્કાલિક દવાખાને લઈ ગયાં. માત્ર  દવાથી જીવતી સ્ત્રી ' એક જીવતું જાગતું હાડ પિંજર ! ડોકટરોએ સરિતાના જીવનના કેટલાક કલાક વધારી આપ્યા. ઘરનાં બધાં સભ્યો સરિતાનાં માતા પિતા ભાઈ ભાભી વિશાલ અને કોઈને દેખાય નહીં તેમ હીબકાં ભરતો કાવ્ય બધાં જ  ઊંચા જીવે હાજર ! આખરે લગ્નનાં સાત વર્ષમાં ફક્ત બે વર્ષ લગ્ન જીવન માણેલ આ સરિતા એ હંમેશ ને માટે આ ફાની દુનિયાને અલવિદા કહી દીધી. વિશાલનું સમગ્ર ધ્યાન હવે કાવ્ય પર કેન્દ્રિત થયું હતું. કાવ્ય હવે મોટો થવા લાગ્યો હતો.  \n\nસમય વિતતો ગયો તેમાં બીના દૂધમાં સાકરની જેમાં ભળી ગઈ. ઘરમાં બધાની લાડલી થઈ ગઈ. બીના પણ ઘરનાં બધાં સભ્યો સાથે ભળી ગઈ હતી. વિશાલ પણ ધીમે ધીમે પોતાની પ્રથમ પત્નીની યાદોને હૃદયમાં ભંડારતો જતો હતો. અને બીના તરફ સન્માનની નજરે જોવા લાગ્યો હતો. \n\nબીનાને અપનાવવામાં જો કોઈએ અંતર બનાવી રાખ્યું હોય તો એ કાવ્ય હતો. \n\nલગ્નના ત્રણ વર્ષ પછી બીનાએ સરસ મજાની ફૂલ જેવી એક બાળકીને જન્મ આપ્યો. નામ પાડ્યું જીલું. આ જીલુંના આવવાથી ઘરમાં એક પ્રકારની નવી ચેતનાનો સંચાર થયો. ઘરમાં વિશાલનાં માતા-પિતા તો જાણે રાજીના રેડ થઈ ગયાં હોય તેમ બસ આ કાવ્ય અને આ જીલુંમાં જ સમય પસાર કરવા લાગ્યા. \n\nબીના પોતાના કામમાંથી પરવારીને જીલુંને લે ત્યારે કાવ્ય કઈ પણ બોલ્યા વગર જીલુંને મૂકીને જતો રહે. બીનાને કાયમ હૃદયમાં શૂળની જેમ આ ખૂંચતું. મનમાં એક પ્રકારનો ભાર રહેતો. સતત વિચાર્યા કરતી. આ માં વગરના દીકરાનું મન કેવું હિજરાયા કરતું હશે ? એ મને કેમ નહીં સ્વીકારતો હોય ? એની કલ્પનાની માં કેવી હશે ? બસ આવા બધાં સવાલોમાં બીનાનું મન દિવાલોમાં અથડાયા કરતું.  \n\nપણ મનમાં એક સંતોષ હતો કે કાવ્યને સાથ આપવાવાળું કોઈક મળી ગયું છે. જીલું પણ બધાં સાથે રમે પણ કાવ્ય સાથે તો ખૂબ જ. જીલું વધારે રડતી હોય અને કાવ્ય વાંચવા બેઠો હોય તો પણ કાવ્ય એને રમાડે તો જ જીલું રડવાનું બંધ કરે. \n\nબધાને નવાઈ લાગતી. કોઈની સાથે વધુ ન બોલતો કાવ્ય જીલું સાથે કેવો ખોવાઈ જાય છે જાણે એક માના બે સંતાનો ન હોય ! બીનાનાં ખૂબ પ્રયત્ન પછી પણ ન બોલતા કાવ્યથી બીના ચિંતિત તો રહેતી. \n\nએકવાર જીલું ખૂબ રડી બીના એ શાંત કરવાનો ખૂબ પ્રયત્ન કર્યો પણ ફોગટ ! અચાનક કાવ્યએ જીલુંને આપવા હાથ લંબાવ્યો. પણ જીલુંને શાંત કરવામાં વ્યસ્ત બીનાનું ધ્યાન નહીં. કાવ્યથી જોવાયું નહીં તેણે બૂમ પાડી\" લે મમ્મી \"    \n\nબીનાની આંખો ભરાઈ આવી. ગળે ડૂમો બાજી ગયો. બોલવા છતાં કશું જ બોલી શકી નહીં માત્ર કાવ્યને ઝડપથી બાથમાં ભરી લીધો અને બસ રડ્યા જ કરી. કાવ્ય પણ જાણે ઘણા સમયે પોતાની માતા બીજું શરીર ધારણ કરી આવી હોય તેમ બીનાના ખોળામાં માથું રાખી ક્યાંય સુધી માતાના સ્નેહને પામતો રહ્યો. ઘણી વાર પછી બીના બોલી. \" બેટા, આ એક શબ્દ સાંભળવા માટે તો મારા કાન તરસી ગયા હતા. તને ખબર નથી તે કેટલા મોટા સન્માનની હક્કદાર બનાવી છે મને ! દરવાજામાં ઊભેલો વિશાલ કોઈને દેખાય નહીં તેમ આંખોના ખૂણા લૂછી રહ્યો હતો. \n\n",
      "duration": "4 mins",
      "category": "Children"
    },
    {
      "id": 8,
      "title": "કાઈપો છે",
      "story_name": "જેમ જેમ ૧૪ મી જાન્યુઆરી નજીક આવતી ગઈ તેમ તેમ દર વર્ષની જેમ જ રોહનના મગજ પર પતંગ ચગાવવાનું ભૂત સવાર થતું ગયું હતું. રોહનને નાનપણથી જ લગભગ બધા છોકરાઓની જેમ પતંગ ચગાવવાનો ખુબ જ શોખ હતો. જેમ જેમ ઉતરાયણનો સમય નજીક આવે એમ એનું કોઈ કામમાં ચિત્ત ના લાગે. ઉતરાણના લગભગ એક મહિના પહેલાથી જ એ બધા મિત્રો સાથે ધાબા પર ચડી ને પતંગ ચગાવવાનો આનંદ લેવાનું શરૂ કરી દે. એનું પતંગ ચગાવવાનું ઝનૂન એટલું વધી જાય કે એ શોખ અને ગાંડપણ વચ્ચેની પાતળી રેખા ક્યારે ઓળંગી જાય એની એને પોતાને જ ખબર ના પડે. એનું ના તો ખાવા-પીવામાં ચિત લાગે કે ના તો પછી ભણવામાં. અને એમાં પણ કપાયેલા પતંગ પકડવામાં એને કોઈ ના પહોંચે. જેવો દૂરથી કપાતો પતંગ દેખાય એ સીધો જ ધાબા પરથી છાપરા પર કૂદે અને છાપરા પરથી નીચે જમીન પર કૂદકો મારી અને કપાયેલી પતંગ પાછળ એને પકડવા દોડે. એની આ આદતથી એના ઘરના બધા જ ખૂબ જ પરેશાન અને ચિંતિત હતા. પતંગ ચગાવવાનો શોખ કોને ના હોય ? અને એના એ શોખ સામે ઘરના લોકોને કોઈ વાંધો ન હતો. એના મોંમાંથી શબ્દો નીકળતા પહેલાં જ ઘરમાં પતંગનો અને ફિરકીઓ ઢગલો થઈ જતો. ઘરના લોકોને એના પતંગ ચગાવવાના અને કપાયેલી પતંગ પકડવાના ગાંડપણ સામે પરેશાની હતી. રોહનના મમ્મી-પપ્પાએ એને કેટલી વાર સમજાવ્યો હતો કે પતંગ એના જીવ કરતા વધુ કિંમતી નથી.. એ કહેશે એના કરતાં વધારે પતંગો ઘરમાં આવી જશે પરંતુ મહેરબાની કરીને એ કપાયેલી પતંગ પકડવા માટે ઘરની બહાર દોટ ના મૂકે. રોહન મગજમાં પણ આ વાત ગંભીરતાથી ઉતરી ગઈ હતી છતાં પણ જ્યારે એ દૂરથી હવાની લહેરખીમાં લહેરાતી લહેરાતી, કપાયેલી પતંગ ને જોતો ત્યારે એના સઘળા જ્ઞાનનું જાણે એના મગજમાંથી બાષ્પીભવન થઈ જતું. એ પોતાની સુધબુધ ખોઈ ને સીધો છાપરા નીચે કૂદીને પતંગ પાછળ દોડતો. એની આ આદતથી કંટાળી ને આ વર્ષે એના માતા અને પિતા એ એની પાસે પહેલેથી જ વચન માંગ્યું કે હવે એ કપાયેલી પતંગ પાછળ જોખમ લઈને એને પકડવાની કોશિશ બિલકુલ નહીં કરે . અને જો એવું કરશે તો એના માતા-પિતા એનું પતંગ ચગાવવાનું બંધ કરાવી દેશે.\n\nજેમ ઉત્તરાયણનો દિવસ નજીક આવતો ગયો તેમ રોહન ના ઘરે રંગબેરંગી પતંગો અને દોરાઓનો ઢગલો થઈ ગયો. . ઘરમાં જાતજાતની ચીકીઓ બનીને તૈયાર થઈ ગઈ હતી. એનું આખું ઘર જાણે મકરસંક્રાંતિના અવસરના રંગમાં રંગાઈ ગયું હતું. ઉતરાણની બસ માત્ર ગણતરીના દિવસો જ બાકી હતા. રોહન રોજ સાંજની જેમ હાથમા પતંગોનો ઢગલો લઈને મિત્રો સાથે ધાબા પર પતંગ ઉડાવવા માટે ચડી ગયો હતો. જોતજોતામાં તો રોહનની લાલ રંગની પતંગ દૂર આકાશમાં જઈને સ્થિર થઈ ગઈ. થોડીવારમાં એના બાજુના ઘરના રહેતા તેના મિત્રના પતંગ સાથે એની પેચ લાગી ગઈ. પતંગ ચગાવવામાં પાવરધા રોહનનો પતંગ કાપવો એના મિત્ર માટે આસાન નહોતો. એક લાંબી રસાકસીના અંતમાં આખરે રોહનની લાલ પતંગ કપાઈ ગઈ. દૂરથી પોતાની કપાયેલી પતંગ ને જોઈને રોહનનું દિલ પર જાણે કપાઈ ગયું. એનું મન એ કપાયેલા પતંગ પકડવા માટે તલપાપડ થઈ ગયું પણ બીજી જ ક્ષણે માતા-પિતાના આપેલું વચન યાદ આવી ગયું. આખરે મમ્મી-પપ્પાને વચન આપ્યું હતું કે કપાયેલી પતંગ પાછળ પોતાનો જીવ જોખમમાં મૂકીને નહી ભાગે. અને એ વચન શી રીતે તોડાય ?\" કેટલી પતંગ પડી છે મારી પાસે. છોડ જવા દે એને. કોઈ બીજી પતંગ લઈને ફરી નવેસરથી એને આકાશમાં ચગાવું.\"એમ વિચારીને રોહન જેવો બીજી પતંગ લેવા ગયો સામેથી કોઈ બીજા છોકરાને એની કપાયેલી પતંગ પકડવા માટે એની દિશામાં દોડતા જોયો. એની નજર સામે કોઈની કપાયેલી પતંગ પકડીને જતું રહે એ કેવી રીતે જોઈ શકાય ? એવો વિચાર આવતા જ રોહનના મનમાંથી માતાપિતા તરફથી મેળવેલું જ્ઞાન પાણીમાં જતું રહ્યું અને એને ધાબા પરથી કૂદી ને નીચે છાપરા પર છલાંગ લગાવી અને છાપરા પરથી જેવો જમીન પર કૂદવા ગયો એનું સમતુલન હલી ગયું અને સીધો ફંગોળાઈને એના હાથના આધાર પર નીચે પડ્યો. તેના શરીરનું બધું જ વજન એના હાથ પર આવી ગયું અને મોઢામાંથી ચીસ નીકળી ગઈ. એનો અવાજ સાંભળીને એના ઘરના બધા જ ગભરાઈને બહાર આવી ગયા અને એને તાત્કાલિક દવાખાને લઈ ગયા અને એના હાથનો એક્સ-રે કરાવ્યો. એના જમણા હાથમાં ફેક્ચર નીકળ્યો અને લગભગ બે મહિના સુધીનો પાટો આવી ગયો. ઉતરાયણના ગણતરીના દિવસ પહેલાં બનેલા બનાવથી રોહન ઉજવવાનું સપનું ચકનાચૂર થઈ ગયું. આખરે ૧૪ મી જાન્યુઆરીનો દિવસ આવી ગયો. આખું આકાશ રંગબેરંગી પતંગોથી ભરાઈ ગયું હતું. ચારે બાજુ 'કાઈપો છે ...' અને 'લપેટ...'જેવા શબ્દોના સૂરથી આકાશ ગાજી રહ્યું હતું.. ક્યાંક પીપુડાનો અવાજ તો ક્યાંક મ્યુઝિકના અવાજથી બધાની અગાસીઓ ગુંજી રહી હતી. અને હાથ પર પાટા બાંધીને બેઠેલા રોહન પાસે માત્ર આ નજારો જોવા સિવાય બીજું કશું થઈ શકે એમ ન હતું. પોતાના માતા પિતાની વાત ના માનવાનો એને ભારોભાર પસ્તાવો થઈ રહ્યો હતો. આ બનાવ પછી રોહનને જીવનભર માટે બે શીખ મળી ગઈ હતી. એક તો એ કોઈપણ વસ્તુ નો અતિરેક નહીં સારો. પતંગ ચગાવવાનો શોખ જરૂર રાખો પણ ગાંડપણ ક્યારેય ના કરવું અને બીજું પોતાના માતા-પિતાની કહેલી વાતનું ક્યારે અનાદર ન કરવું. \n\n",
      "duration": "4 mins",
      "category": "Children"
    },
    {
      "id": 9,
      "title": "અકલ્પ્ય મિલન",
      "story_name": "“હેપ્પી ફાધર્સ ડે” હાથમાં મઘમઘતાં ફૂલોના બુકે સાથે હોસ્પિટલના રૂમમાં પ્રવેશતા ડોક્ટરે દર્દીને ફાધર્સ ડેની શુભેચ્છા પાઠવી. પણ આ શું ? દર્દી તરફથી કોઈ પ્રતિભાવ જ નહીં ! દર્દી તો અનિમેષ નયને બારીની બહાર તાકી રહ્યા હતા. સાહજિક રીતે ડોક્ટરનું ધ્યાન પણ ત્યાં દોરાયું. બહાર એક યુવતી પોતાની પાંચેક વર્ષની પુત્રી સાથે રમી હતી. માતા-પુત્રી બંનેના ચહેરા ફૂલની જેમ ખીલી રહ્યા હતા. આમતેમ દોડતી પુત્રી જાણે પતંગિયું ને તેને પકડવા દોડતી માતા જાણે નાનું બાળક ! \n\nઆમ જોવા જાવ તો આ દ્રશ્ય જોનારને પણ પ્રફુલ્લિત કરી દેનારું હતું. પણ ડોક્ટરે જોયું કે દર્દીની આંખોમાંથી તો શ્રાવણ-ભાદરવો વહી રહ્યો હતો. તેમનું માત્ર શરીર જ અહી હતું, મન તો ન જાણે ક્યાં હતું ? ડૉક્ટર પણ પોતાનું કાર્ય ભૂલીને દ્રશ્ય સાથે એકરૂપ થઈ ગયા ! અચાનક નાનકીની પાછળ દોડતી યુવતીએ બેલેન્સ ગુમાવતાં તે જમીન પર પટકાઈ. તે સાથે જ દર્દીએ ચીસ પાડી, “સંભાળીને રુચિ.” માતા સુધી તો આ શબ્દો પહોંચે એમ હતા નહિ ને તે તો ઊભી થઈને ફરીથી પુત્રી સાથે ક્રીડા પણ કરવા લાગી. પરતું અહી રૂમમાં આ નાનકડી ઘટનાની ઘેરી અસર વર્તાઈ રહી હતી. દર્દીની વરસતી આંખો અને અજાણી યુવતીને ‘રુચિ’નું સંબોધન ડૉક્ટરને આશ્ચર્યકારક લાગ્યાં. અતિ ગંભીર સ્થિતિમાં પોતાની હોસ્પિટલમાં આવેલ દર્દી નવજીવન પામીને આજે ઘરે જવાનો હોય ત્યારે ખુશીને બદલે આંસુ જોઈને કોઈપણ વ્યક્તિને અચરજ થાય જ. ડૉક્ટર દ્વારા મોટેથી થયેલા ‘કાકા’ના સંબોધને દર્દીને પાછો રૂમમાં લાવી મૂક્યો. પોતાના જીવનદાતાને સામે ઊભેલા જોઈને સહજ જ એમના હાથ જોડાઈ ગયા.\n\nપોતે અહી આવ્યા ત્યારે મરણાસન્ન સ્થિતિમાં હતા. પેટમાં સામાન્ય દુ:ખાવાની ફરિયાદ સાથે ગામડાગામના ડૉક્ટર પાસેથી દવા લેવા છતાં દર્દમાં રાહત ન થતાં શહેરની મોટી હોસ્પિટલની મુલાકાત લીધી. જાતજાતના રીપોર્ટ અને થોડી દવાઓના પ્રયોગો પછી સ્થિતિ વણસતાં મોટા ડોક્ટરે મુંબઈ જવાની સલાહ આપી. \n\nમુંબઈની તબીબી આલમમાં યુવા ડૉક્ટર નૈમિષ પટેલનું મોટું નામ. અને નામ જેવી જ વિશાળ અને અદ્યતન હોસ્પિટલ ! આવડતની સાથે જશની રેખા પણ ખરી જ ! એમની પાસે આવેલો દર્દી એમને મળીને જ અડધો સાજો થઈ જાય એવો સરળ અને લાગણીશીલ સ્વભાવ. બિમારનું નિદાન કરવાની સૂઝ ગજબની ને એટલી જ અસરકારક સારવાર! “રડતો આવેલો દર્દી હસતો પાછો જવો જોઈએ” એ એમનું સૂત્ર. \n\nઆવા ઉંમરમાં નાના પણ ગજામાં મોટા એવા ડૉ. નૈમિષ પટેલને ખુશીના સમયે રડતા દર્દીની પીડા જાણવી જરૂરી લાગી. એમાંય દર્દીના હોઠે ‘રુચિ’નું નામ આવ્યું! પછી તો ડૉક્ટરથી રહેવાય જ કેમ ! ડોક્ટરે સાથે આવેલી નર્સને દરેક દર્દી સુધી ફૂલો સાથે શુભેચ્છા પહોંચાડવાની સૂચના આપીને રવાના કરી. પોતે દર્દીની પાસે બેસી ગયા. તેમના લાગણીભર્યા વ્યવહાર અને વાણીએ દર્દીને પોતાની પીડાની કહાણી કહેવા મજબૂર કર્યા. \n\nનામ એમનું વિનોદભાઈ. લાંબી-પહોળી જમીનના માલિક. એકસોથી વધુ ગીર ગાયો સાથે પશુપાલનમાં પણ અવ્વલ ! ઘણા લોકોની રોજગારીના દાતા. સંતાનમાં એકમાત્ર દીકરી રુચિ. બાર ધોરણ સુધીનું ભણતર એટલે છોકરી માટે ઘણું વધારે કહેવાય એવી માન્યતા ધરાવતા સમાજમાં પોતે રુચિને ઉચ્ચ અભ્યાસ માટે શહેરની હોસ્ટેલમાં મૂકી. પોતે કુટુંબ અને સમાજની નારાજગી વહોરી, પણ દીકરીને ક્યાંય ઓછપ ન સાલવા દીધી. પરિણામ શું મળ્યું ? અભ્યાસ પૂરો કર્યા બાદ ઘરે આવવાના બદલે રુચિ પ્રેમલગ્ન કરીને ક્યાંક ચાલી ગઈ !\n\nખૂબ ભણેલી દીકરીના પિતા હોવાનો ગર્વ લેવાની ક્ષણે મળી નાલેશી ને બેઈજ્જતી. વિનોદભાઈને દીકરી પ્રેમલગ્ન કરે એમાં કોઈ વાંધો હતો જ નહિ. ઊલટું એ તો એવું વિચારતા હતા કે પોતાના સમાજમાં શિક્ષિત દીકરીને લાયક કોઈ મૂરતિયો છે જ નહિ, એટલે અભ્યાસ પૂરો થયા પછી દીકરીને એની પસંદ મુજબ પરણાવીને પોતે સંતોષની જિદગી જીવશે. પણ રુચિએ આ શું કર્યું ? એણે પોતાના પ્રેમની કે પસંદની કોઈ વાત પિતાને કરી જ નહિ ! પિતા પર એણે વિશ્વાસ મૂક્યો જ નહીં. પિતા પોતાનો પ્રેમ સ્વીકારશે જ નહિ એમ માનીને તે લગ્ન કરીને ચાલી ગઈ ! વિનોદભાઈ માટે આ ઘટના ખૂબ આઘાતજનક હતી. તેમણે કોઈ રીતે રુચિને યાદ ન કરવાની કડક સૂચના લાગતા-વળગતા સૌને આપી દીધી. પોતે પણ રુચિને દિલ-દિમાગમાંથી કાઢી નાખવાનો પ્રયત્ન કરવા લાગ્યા. \n\nઆજે નાનકી સાથે રમી રહેલી યુવતીને જોઈને તેમને આચનક રુચિની યાદ આવી ગઈ ! એ યુવતી અદ્દલ રુચિ જેવી જ દેખાતી હતી. તેઓ યુવતીમાં પોતાની દીકરી અનુભવી રહ્યા હતા ત્યાં જ તેને ઠોકર વાગતાં અનાયાસે ‘રુચિ’નું સંબોધન થઈ ગયું. વિનોદભાઈની કહાની સાથે તદરૂપ થઈ ગયેલા ડોક્ટરની આંખો ક્યારે વહેવા લાગી એની એમને પોતાને પણ ખબર ના રહી ! \n\nરૂમનું વાતાવરણ ભારે થયેલું અનુભવાતાં વાત બદલવાના ઈરાદે વિનોદભાઈએ સારવારનું બિલ ચૂકવવાની વાત છેડી. ત્યારે ડોક્ટરે જે વાત કરી તે દર્દી માટે આશ્ચર્યજનક હતી. તેમણે કહ્યું, “કાકા, તમારે બિલ ચૂકવવા માટે મારા ઘરે આવવું પડશે !” વિનોદભાઈની આનાકાની કાને ધર્યા વગર બધાં કામ પડતાં મૂકીને ડૉક્ટર પોતાની ઈમ્પોર્ટેડ કારમાં જાતે ડ્રાઈવ કરીને દર્દીને પોતાના ઘરે લઈ ગયા. હવેલી જેવા બંગલાના વિશાળ બેઠકરૂમમાં વિનોદભાઈને બેસાડીને પત્નીને બૂમ પાડી, “હની, જો તો કોણ આવ્યું છે ?” પાણી લઈને આવેલી ડૉક્ટર-પત્નીને જોઈને વિનોદભાઈ ઊભા થઈ ગયા ને આનંદાશ્ચર્ય સાથે બોલી ઉઠયા, “રુચિ, તું?” ને રુચિ સજળ નેત્રે પિતાને ભેટી પડી.\n\nડૉ. નૈમિષ પટેલ ખરા અર્થમાં 'ફાધર્સ ડે' ઉજવ્યાના સંતોષ સાથે પિતા-પુત્રીનું આ અકલ્પ્ય મિલન જોઈ રહ્યા.\n\n",
      "duration": "4 mins",
      "category": "Children"
    },
    {
      "id": 10,
      "title": "ચોકલેટની પાર્ટી",
      "story_name": "સવિતાનો પતિ રઘુ એક કારખાનામાં કામ કરતો હતો. બંનેએ એક ઓરડી ભાડે રાખી હતી. સવિતાને એક દીકરો હતો. તે પાંચ વર્ષનો થઈ ગયો હતો. રઘુને સાવ ઓછો પગાર મળતો હતો.આવી મોંઘવારીમાં તેમને ખુબ તકલીફ પડતી હતી.\n\nસવિતા ત્રણ ઘરના વાસણ કરવા જતી હતી. પણ કોરોના આવ્યા પછી તે કામ પણ છૂટી ગયા. તેના થોડા પૈસા આવતા હતા, તે પણ બંધ થઈ ગયા. ક્યારેક ઘરમાં શાક લેવાના પણ પૈસા ના હોય.  ખુબ સમજુ હતી. રઘુને તો ગમે તેમ ટિફિન બનાવી દેતી. આજુબાજુના ઘરોમાં  વધારાનું કામ હોય તો કરતી. એટલે થોડાક પૈસા મળતા.\n\n\n\nસવિતા ખુબ સ્વમાની હતી. પોતાની ખરાબ પરિસ્થિતિ હતી. છતાં કોઈ પાસે પોતાની ગરીબાઈના રોદણાં ના રડતી. તેને એક દુઃખ થતું કે પોતાના દીકરા રવિને સારા કપડાં કે સારૂ ખાવાનું આપી શકતી ના હતી. બે ટંકનું ખાવાનું માંડ બનાવી શકતી હતી. આટલી ગરીબાઈમાં પણ તે અને રઘુ પ્રેમથી રહેતા હતા. એક દિવસ સાંજે રઘુ કારખાનેથી વહેલો આવી ગયો હતો. અને પતિ પત્ની ઓરડીની બહાર ખાટલો પાથરી બેઠા હતા.\n\nરવિ તેના ભાઈબંધો સાથે રમતો હતો. સવિતાએ રઘુને કહ્યું \"રવિ ને હવે પાંચ વર્ષ પૂરા થયા. સરકારી સ્કૂલમાં ભણવા બેસાડી દેવો જોઈએ.\"\n\nરઘુએ કહ્યું \"સાચી વાત છે, મારા રવિને ભણાવીને મોટો ઓફિસર બનાવવો છે. તેને મારી જેમ મજૂર નથી બનાવવો.\n\nસવિતા એ કહ્યું \"સામે બંગલામાં કોઈ નવા સાહેબ રહેવા આવ્યા લાગે છે. એમના ઘરે કોઈ ઘર કામ મળે તો હું તપાસ કરું.\"\n\nરઘુએ હા પાડી. બીજા દિવસે સવિતા તે બંગલામાં ગઈ. બંગલામાં ખુશી અને આરવ બે દિવસ પહેલા રહેવા આવ્યા હતા. ખુશીને કામવાળી ની જરૂર જ હતી. બંને જણા બેંકમાં સર્વિસ કરતા હતા. રસોઈ સિવાય ઘરના બધા જ કામ સવિતા કરવા લાગી. સવિતાને કામનો એક મહિનો થઈ ગયો. તેનું કામ ખુશીને ગમી ગયું. ખુશી થોડીક સ્વભાવની કડક હતી. એને બધું કામ ખૂબ વ્યવસ્થિત જોતું. કોઈ કામ તેની સરખું ના લાગે તો ફરીથી સવિતા પાસે કરાવતી. સવિતાને તો મજબૂરી હતી, એટલે તે પ્રમાણિકતાથી બધા જ કામ પૂરા કરતી.\n\nથોડા પૈસા મળ્યા એટલે તે રવિ માટે બે જોડી કપડા લીધા. નોટબુક અને પેન લીધી. રવિને સરકારી સ્કૂલમાં ભણવા બેસાડી દીધો. સવિતાને કામને ત્રણ મહિના થઈ ગયા. તે ક્યારેય ખોટી રીતે રજા ન લેતી. કાલે તેને રજા લેવાનું નક્કી કર્યું કેમકે રવિનો જન્મદિવસ આવતો હતો. સવિતા એ વિચાર્યું કે તેના છોકરાનો જન્મદિવસ ક્યારેય ઉજવ્યો નથી. આ વખતે થોડાક પૈસા છે. તો તેના માટે થોડી સારી ચોકલેટ લઈશ. કંઈક સારું જમવાનું બનાવીશ.\n\nતેણે ખુશીને કહ્યું કે \"બેન કાલે મને રજા આપશો.\"\n\nખુશી એ ના પાડી દીધી.\n\nસવિતાએ કહ્યું કે \"તેના રવિનો જન્મદિવસ છે.\"\n\nસવિતા એ થોડાક પૈસા માગ્યા. ખુશીએ પૈસા આપવાની ના પાડી. પણ અડધા દિવસની રજા આપી. સવિતાને દુઃખ થયું. ઘરખર્ચમાં બધા પૈસા વપરાઈ ગયા હતા. તે ચોકલેટ નહિ લઈ શકે, કે સારું જમવાનું પણ નહીં બનાવી શકે. બંગલાવાળા પોતાના છોકરાના જન્મદિવસની દિવસે કેવી મોંઘી કેક અને ચોકલેટ લાવતા હોય છે. જાત જાતનું જમવાનું બનાવી અને પાર્ટી રાખતા હોય છે. મારા રવિને હું જન્મદિવસની દિવસે દાળ રોટલા જ ખવડાવીશ ! આવું વિચારતી તે ઘરે જવા નીકળી. ખુશી એ તરત જ કહ્યું \"કાલે સવારે આવજે અને બપોરે રજા રાખજે.\"\n\nસવિતાને થયું કે બંગલાવાળા તેના જેવા ગરીબની લાગણી શું સમજે ! બીજે દિવસે સવારે સવિતા કામ કરવા આવી. સવિતા ફટાફટ બધુ કામ પતાવવા માંડી. આ જોઈને આજૅ તો સાહેબ પણ ખીજાવા લાગ્યા\n\n\"સવિતા તું કામ બરાબર નથી કરતી.'\n\nસવિતાના આંખમાં પાણી ગયા. તેને ખુશીને કહ્યું \"બેન આજૅ મારાં દીકરાનો જન્મદિવસ છે. તો જલ્દી ઘરે પહોંચી જાવ ને.\"\n\nખુશીએ કહ્યું \"આજૅ મારે મહેમાન આવવાના છે. તારે રસોઈમાં પણ મદદ કરવી પડશે. હુ ગુલાબજાંબુ બનાવું અને તું પુરી બનાવી નાખ.\"\n\nસવિતા કઈ બોલી નહિ અને મનમાં વિચારવા લાગી કે ઘરે પહોંચવામાં બહુ મોડું થઈ જશે. ઘરમાં કઈ જમવાનું પણ બનાવ્યું નથી. રઘુ પણ આજૅ ટિફિન લઈને નથી ગયો. તે રજા લઈને બપોરે ઘરે આવી જવાનો છે.   \n\nરસોઈ થઈ ગઈ, એટલે તેને ખુશીને કહ્યું \"બેન હવે હુ જાઉં, મારો છોકરો ભૂખ્યો થયો હશે. મારે ઘરે જઈને જમવાનું બનવવાનું છે.\"\n\nખુશી ચિડાઈને બોલી \"તારાથી કામ ના થતું હોય તો મૂકી દે, ઘરે જવાની કેટલી ઉતાવળ કરે છે.\"\n\nવિચારવા લાગી કે બેનને મારી જરાય દયા નહિ આવતી હોય, આજૅ તો કેટલું કામ કરાવ્યું. થોડાક પૈસા આપ્યા હોત તો રવિ માટે ચોકલેટ લેતી જાત. બેનને કોઈ બાળક નથી તેથી એક માની લાગણી ક્યાંથી સમજે.\n\nખુશીએ તેને બેડરૂમમાં બોલાવી સવિતાને થયું હજી શુ કામ બાકી હશે ?\n\nખુશી અને સાહેબે સવિતાને બે થેલી આપી. અને હસીને કહ્યું કે\n\n\"તારા દીકરાને અમારા બંને તરફથી જન્મદિવસની શુભેચ્છા. એક થેલીમાં તારા દીકરા માટે કપડાં છે . બીજી થેલીમાં ચોકલેટ અને કેક છે. \"\n\nખુશીએ એક મોટા ટિફિનમાં જમવાનું ભરી દીધું. આ બધુ જોઈ સવિતા રડી પડી. તેને કહ્યું \"બેન તમે તો મારાં રવિ માટે આટલું બધુ કર્યું અને હુ તમારા વિશે જુદું જ વિચારતી હતી.\"\n\nઆરવ અને ખુશી હસવા લાગ્યા. ખુશીએ કહ્યું કે \"તને ખબર ના પડે એટલે અમે તને ખીજાતા હતા. અને કડક વર્તન કરતા હતા.રવિના જન્મ દિવસની તો કાલથી તૈયારી કરતા હતા.\"\n\nસવિતા ખુબ ખુશ થઈ ગઈ. ચોકલેટ, કેક અને જમવાનું લઈને ઘરે ગઈ. રવિને ચોકલેટ બહુ જ ભાવતી હતી. પહેલી વખત મોંઘી ચોકલેટનું બોક્સ જોઈને તે કેટલો ખુશ થઈ જશે. તેના માટે તો ચોકલેટની પાર્ટી થઈ જશે. કાલનો તે કહેતો હતો કે મા બંગલાવાળાના છોકરા ખાય તેવી એક ચોકલેટ મને લાવી દે.\n\nસવિતાએ ભગવાનનો આભાર માન્યો. અને ખુશી અને આરવને આશીર્વાદ આપ્યા કે ભગવાન તેની જિંદગીમાં બાળકની ખોટ પૂરી કરે.\n\n",
      "duration": "4 mins",
      "category": "Children"
    },
    {
      "id": 11,
      "title": "પ્રતિક્ષા",
      "story_name": "રાત્રિનું ગાઢ અંધકાર ઢળી ચૂક્યું હતું. બારનાં ટકોરા પડવામાં માત્ર પંદર મિનિટનો સમય જ બચ્યો હતો. બાલ્કનીમાં અર્ધ શરીર આગળ ધપાવી એમણે ફરીથી અંદર ખેંચી લીધું. ફરીથી બેઠકખંડની ઘડિયાળ સાથે સમયની તપાસ કરી લીધી. આખા ઘરનું એક ચક્કર કાપી આવ્યાં. ચિંતા અને ફિકરમાં છોડેલું જમણ હજી પણ ડાઇનિંગ ટેબલ પર એકલુંઅટુલું ટાઢું પડી રહ્યું હતું. શું કરવું કંઈ સમજાઈ રહ્યું ન હતું .રસોડામાં જઈ એક ગરમ ચા તૈયાર કરી. ફરીથી બાલ્કનીમાં પહોંચ્યાં. મહોલ્લાનાં છેવાડા સુધી એમની ચિંતિત માતૃ દ્રષ્ટિ ફરી વળી. પરંતુ ન તો સુમિત દેખાયો ન તો એની બાઈક.\n\nએક નો એક પુત્ર હજી સુધી ઘરે પહોંચ્યો ન હતો. અઢાર વર્ષનો યુવાન પુત્ર પોતાનો એક માત્ર જીવન આશરો હતો. જીવવાનું કારણ પણ અને ધ્યેય પણ. જો એના પિતા આજે જીવતાં હોત તો કદાચ આટલી ફિકર ન હોત. મોબાઈલનાં આંકડા ફરી ફેરવી જોયા. પરંતુ વોઇસ મેસેજનું એજ રેકોર્ડિંગ ફરીથી પુનરાવર્તિત થયું. હાથમાંની ચા ડાઇનિંગ ટેબલનાં ટાઢા જમણની પડખે ગોઠવાઈ ધીમે ધીમે ટાઢી પડવા લાગી. મનની વ્યાકુળતા એટલીજ ઉષ્ણ થવા માંડી .\n\n'આટલું મોડું કેમ થયું હશે? એની બાઈક તો ...નહીં ...નહીં ....ઈશ્વર એની રક્ષા કરે. કેટલી વાર કહ્યું છે કે સમયસર ઘરે આવતા રહેવું.નહીંતર એક કોલ તો કરી જ શકાય ને? ક્યારે પહોંચશે? એ જાણે તો છે કે જ્યાં સુધી એ ઘરે સમયસર ન પહોંચે ત્યાં સુધી મારી આંખોમાં ઘેન ચઢે નહીં. જ્યાં સુધી બાળકની સુરક્ષાની નરી આંખે ખાતરી ન થાય ત્યાં સુધી એક માં ને ઊંઘ કઈ રીતે આવી શકે?'\n\nરાત્રીનાં અંધકારમાં પુત્રની સુરક્ષા અંગેની ચિંતાઓથી એક માં ટેવ પ્રમાણે વલોવાઈ રહી હતી. ન જમવાનો કોળિયો ગળા નીચે ઉતરી રહ્યો હતો ન ચાની એક ચુસ્કી. બસ પોતાનો કાળજાનો કટકો સહીસલામત ઘરે પહોંચી રહે એની પ્રતિક્ષામાં ટેવ પ્રમાણે ઝૂરી રહી હતી.\n\nબાલ્કનીમાંથી લટકાયેલા શરીરને મહોલ્લાનાં કિનારેથી બાઈકની હેડલાઇટ નજરે ચઢી. સુમિત અને એના મિત્રોનાં અવાજથી અર્ધી રાત્રીએ મહોલ્લો ગુંજી ઉઠ્યો. ખડખડાટ હાસ્ય અને વાતોના ઊંચા સ્વરે માતૃ હૃદયને અનેરી ટાઢક આપી. પુત્રને સલામત ઘરે પહોંચી ગયેલો નિહાળી બધોજ તાણ આલોપ થઇ ગયો. ચિંતાઓ અને ફિકર બાષ્પીભવન પામ્યાં. આખરે કલેજામાં ટાઢક વળી.\n\nડાઇનિંગ ટેબલ ઉપરનું ટાઢું ભોજન અને ટાઢી ચા એમની એમજ રેફ્રિજરેટરમાં સરકાવી દીધી. સુમિત પાસે ઘરની ચાવીની એક વધારાની આવૃત્તિ રહેતી જ. મિત્રો જોડે બહારથી જ જમણ કરીને આવેલા સુમિતને પાર્કિંગમાં મિત્રો જોડે ગોષ્ઠિ કરી ઉપર ચઢતા હજી સમય લાગશે. એ પૂર્વ જાણકારીથી દોરવાઈ પોતાના શયનખંડમાં જઈ આખરે એમણે નિશ્ચિંતતાથી પોતાની આંખો મીંચી દીધી .\n\nથોડા વર્ષો પછી ......\n\nરાત્રીના નવના ટકોરા પડ્યા. સમયસર લઇ લીધેલાં ભોજન બાદ ટેવ અનુસાર એક ગરમ ચાની પ્યાલી સમાપ્ત કરી રસોડાની બધીજ સગવડ નિયમિત રીતે એમણે નિપટાવી. બાલ્કનીમાં એક અંતિમ ચક્કર લીધો. મહોલ્લાની નીરવ શાંતિ અને સન્નાટો અકબંધ હતો. થોડી તાજી હવા શ્વાસોમાં ખેંચી એ શયનખંડમાં પહોંચ્યા.\n\nપાર્કિંગ વિસ્તારમાં નિષ્ક્રિય ઉભી સુમિતની બાઈક કવરમાં મઢાઈ દરરોજની જેમ શાંત અને મૌન હતી.શયનખંડની વીજળી ઓલવી નિશ્ચિંતતાથી એમણે ઊંઘવાનો પોતાનો નિયમિત ક્રમ અનુસર્યો .\n\nશયનખંડના અંધકારમાં માર્ગ ચીરતાં હાથથી એમણે નાઇટલેમ્પનો આછો પ્રકાશ કર્યો .\n\nપડખેના ટેબલ ઉપરથી સુમિતની તસ્વીરની ફોટોફ્રેમ હાથમાં ઉઠાવી છાતી સરસી ચાંપી.\n\n\"ગુડનાઈટ માઇ બોય. આ'મ પ્રાઉડ ઓફ યુ.\"\n\nતસ્વીરને હેતથી ચૂમી ફરીથી ટેબલ ઉપર ગોઠવી દીધી.\n\nનાઇટલેમ્પનું અજવાસ અદ્રશ્ય થયું. શયનખંડના અંધકારમાં નિરાંતે આંખો મીંચી ઊંઘી ગયેલી એ માં ના હય્યામાં ન કોઈ ચિંતા, ન કોઈ તાણ, ન કોઈ ફિકર, ન કોઈ ડર નું નામોનિશાન હતું. જો કઈ હતું તો ફક્ત અને ફક્ત અનન્ય ગર્વ......\n\nરસ્તા પર ઉભા વીજળીનાં થાંભલા ઉપરથી પ્રતિબિંબિત પ્રકાશમાં શયનખંડના ટેબલ પર ગોઠવાયેલી સુમિતની ફોટોફ્રેમ આછી ચમકી રહી હતી અને એ ચમકની વચ્ચેથી એના શરીર પરની સૈનિકની વર્દી વધુ સુંદર દીસી રહી હતી.\n\nએ વર્દીની મૌન લોરીથી બે માં નિરાંતે પોઢી રહી હતી .....",
      "duration": "3 mins",
      "category": "Children"
    },
    {
      "id": 12,
      "title": "એક દિવસના પપ્પા",
      "story_name": "અનાથાશ્રમના પગથિયે સુનમુન બેઠેલા ચીકુને ઑફિસની બારીમાંથી જોતા સંચાલિકા તારાબેન આંખમાં આવેલા ઝળઝળિયાં લૂછી કામમાં મન પરોવવાનો પ્રયત્ન કરી રહ્યા હતાં. ચીકુને અનાથાશ્રમમાં આવ્યે ખાસો વખત વીતી ગયો હતો. છતાં બોલવાનું તો દૂર કોઈની સામે નજર પણ માંડતો નહીં. સંચાલિકા તારાબેન પ્રેમાળ અને વાત્સલ્યની મૂર્તિ સમા. આશ્રમના બાળકો એમને દીદી કહીને બોલાવતા. તેઓ પોતે પણ અનાથ હતા એટલે અનાથ બાળકો પર એમને વિશેષ હેત.\n\nચીકુની મા તો એને જન્મ આપતા જ મૃત્યુ પામી હતી. એના માટે એના પપ્પા જ એની દુનિયા હતા. પિતાને પણ ચીકુ માટે ભારોભાર લાગણી. બાપદીકરો એકબીજાનો સહારો બનીને હસીખુશીથી જિંદગી કાઢી રહ્યા હતા. પણ કદાચ વિધાતાએ ચીકુની હજુ વધુ પરીક્ષા લેવાનું નક્કી કર્યું હોય એમ એક રોડ અકસ્માતમાં એના પિતા એને એકલો છોડીને અલવિદા કહી ગયા.\n\nસગાંવહાલાં પણ હવે ચીકુને કાળમુખો ને અભાગીયો માની એનાથી દૂર રહેવા લાગ્યા. માબાપ વગરનો આઠ વરસનો બાળ જેને અનાથ એટલે શું એ પણ ખબર નથી એ હવે જાય ક્યાં ? છેવટે પોતાને જવાબદારી ના લેવી પડે એથી એના કાકા એને અનાથાશ્રમમાં મૂકી ગયા. ત્યારથી ચીકુ ગુમસુમ બની એકલો બેસી રહેતો. ઘણી વાર રાત્રે ઊંઘમાં બબડતો. ક્યારેક એને તાવ પણ ચડી જતો. આશ્રમના અન્ય બાળકો કરતા તારાબેન ચીકુનું વિશેષ ધ્યાન રાખતા. બાળકો પણ પોતપોતાની રીતે એને રમવા બોલાવવાનો પ્રયત્ન કરતા પણ બધું નિષ્ફળ.\n\nએક દિવસ રોજની જેમ ચીકુ પગથિયે બેઠો હતો ત્યાં આશ્રમના ગેટ બહાર એક બાઈક ચાલક બાઈક પાર્ક કરીને કોઈની રાહ જોતો ઉભો હતો. એને જોઈને ચીકુની આંખમાં ચમક આવી. એ રીતસરનો \"પપ્પા.. પપ્પા..\" કરતો દોડ્યો ને ઉભેલા શખ્સને ભેટી પડ્યો. પેલો માણસ એને પોતાનાથી દૂર કરવાનો પ્રયત્ન કરવા લાગ્યો. આ બધું જોઈ રહેલા તારાબેન પણ બહાર દોડી આવ્યા પણ ચીકુને સમજાવી પાછો લઈ જવામાં તેઓ પણ નિષ્ફળ રહ્યા. અજાણ્યા માણસને પપ્પા માનતો ચીકુ કોઈ રીતે એને છોડી જ નહોતો રહ્યો. \n\n\"બેટા, જો પપ્પાને અંદર આવવા દે ને!\" બોલતા બોલતા તારાબેને પેલા શખ્સને અંદર આવવા ઈશારો કર્યો. છેવટે ખુશખુશાલ ચીકુ \"મારા પપ્પા આવ્યા..મારા પપ્પા આવ્યા..\" એમ જોર જોરથી બુમો પાડતો કૂદતો કૂદતો આશ્રમમાં આવ્યો. તારાબેન પેલા શખ્સને દોરતા ઓફિસમાં લઈ આવ્યા ને બેસવાનો ઈશારો કરતા બોલ્યા;\n\n\"શું નામ આપનું ?\"\n\n\"જી, હું સુનિલ.. સુનિલ પટેલ..એક પ્રાઇવેટ કંપનીમાં નોકરી કરું છું. અહીં કંપનીના કામથી કોઈને મળવા આવ્યો હતો.\" સુનીલે બધું એકસાથે કહી દીધું.\n\n\"જુઓ ભાઈ ! આ અનાથ બાળકને તમારા ચહેરામાં એના પપ્પા દેખાયા એમાં એનો કોઈ વાંક નથી. છતાં આપને માઠું લાગ્યું હોય તો એની આ હરકત બદલ એના વતી હું આપની માફી માગું છું.\" તારાબેન હાથ જોડતા બોલ્યા.\n\n\"કંઈ વાંધો નહીં, બેન ! આપને માફી માંગવાની કોઈ જરૂર નથી. એ તો બાળક છે.\" કહીને સુનિલ ઉભો થવા જતો હતો ત્યાં ચીકુ આવીને એના ખોળામાં ભરાયો.\n\n\"મને જવા દે બેટા ! ફરીથી આવીશ હોં!\" કહેતાં સુનિલને બારણાં તરફ પગ માંડતા જોઈ ચીકુના મોં પર પાછી ઉદાસી ઘેરી વળતા જોતા તારાબેને એને ફરી રોક્યો.\n\n\"ચીકુ બેટા! મારે તારા પપ્પા સાથે થોડીક વાતો કરવી છે. તું થોડીવાર બહાર રમ તો.\" તારાબેને ચીકુને બહાર મોકલીને સુનીલને ફરી બેસાડ્યો. પછી ચીકુના જીવનની અથથી ઇતિ સુધી આખી કહાની કહી નાખી. સાંભળીને સુનિલ પણ ગળગળો થઈ ગયો.\n\n\"ભાઈ ! તમારી એક મદદ જોઈએ છે..માનશો શું ?\"\n\n\"બોલોને મેડમ..\"\n\n\"શું તમે ચીકુના પપ્પા બનશો ?એક દિવસ માટે.\" તારાબેને ખૂબ ભીના અવાજે પૂછ્યું.\n\n\"આપ આ શું કહો છો ?\" સુનીલે ચોંકી ઉઠતા કહ્યું.\n\n\"ફક્ત એક જ દિવસ માટે એને પિતાનો પ્રેમ આપી શકો તો..ચીકુનું જીવન સુધરી જશે. હું અને એ બંને આપના કાયમના ઋણી રહેશું.તમારે પૈસા જોઈએ તો એ પણ હું..\" તારાબેન આજીજી કરતા બોલ્યા.\n\nઆખરે તારાબેનની કાકલૂદી અને આગ્રહ આગળ સુનીલે નમતું જોખ્યું. ચીકુને બાઈક પર બેસાડીને ફરવા લઈ ગયો. દરિયાકિનારે બંને એ ખૂબ મસ્તી કરી..આઇસક્રીમ ખવડાવ્યો. એને રમકડાં પણ અપાવ્યા. અને આશ્રમમાં પાછો મુકવા આવ્યો ત્યારે ચીકુને ખુશ જોઈને તારાબેન પણ ભાવુક થયા.\n\n\"પપ્પા ! કાલે આવશો ને !\" નાનકડા ચીકુનો પ્રશ્ન સાંભળીને સુનિલ પણ રડી પડ્યો.\n\n\"બેટા જો હું તારા એક દિવસના પપ્પા બન્યોને. હવે તારો વારો. તારે ખૂબ ભણવાનું, મોટા થઈને નામ કમાવવાનું. ને એક દિવસ તારે મારો દીકરો બનીને મને લેવા આવવાનું. હોંકે..\" કહેતો એ ચીકુને ભેટી પડ્યો.\n\nએ વાતને વર્ષો વીત્યા. નાનકડો ચીકુ હવે શહેરનો મોટો ડોકટર..ડોક્ટર તપન બની ગયો પણ સુનિલનો ચહેરો અને એણે કીધેલી વાત નહોતો ભૂલ્યો. એણે તારાબેને આપેલી માહિતી પરથી સુનીલને ખોળવાના ખૂબ પ્રયત્નો કર્યા પણ વ્યર્થ.\n\nએક દિવસ એક વૃદ્ધાશ્રમમાં સેવા આપવા ગયેલા ડોકટર તપનને એક વૃદ્ધનો ભેટો થયો. પોતાના દીકરા જેવા લાગતા ડોકટરને એ ભેટી પડ્યા. ડોક્ટર પોતાના અતીતની સ્મૃતિઓ વાગોળવા લાગ્યા. વૃદ્ધાશ્રમના રજીસ્ટરમાં એ વૃદ્ધ અંગેની માહિતી કઢાવી તો ચોંકી ઉઠ્યા..\n\n\"પપ્પા ! હું તમારો ચીકુ..તમને લેવા આવ્યો છું. તમે કહ્યું હતું ને ?\" વૃદ્ધનો હાથ પકડીને લઈ જતા ડોક્ટર બોલ્યા.\n\nવૃદ્ધાશ્રમમાં સૌની આંખો ભીની થઇ ગઇ..અનોખા પિતા-પુત્રનું મિલન જોઈને.",
      "duration": "4 mins",
      "category": "Children"
    },
    {
      "id": 13,
      "title": "વન ડે",
      "story_name": "એક ઐરાવત નામનું ખુબ જ નાનું નગર હતું. આ નગરમાં થોડાંક જ ઘર હતાં. બધાં મજૂરીકામ કરી પોતાનાં ઘરનું ગુજરાન ચલાવતા. આ નગરમાં પ્રાથમિક શાળા સુધીનો જ અભ્યાસ હતો એટલે નગરનાં બાળકો પ્રાથમિક સુધી ભણી પછી મજૂરીકામ કરવાં લાગી જતા. વધુ ભણવું હોય તો બાજુનાં શહેરમાં જવું પડતું પણ એટલાં કોઈ પાસે પૈસા નહોતા. નગરમાં એક પરિવારમાં ત્રણ વ્યક્તિ રહેતાં. અનંતભાઈ, રમીલાબહેન અને તેમનો પુત્ર અંકિત. અંકિત શરૂઆતથી જ ભણવામાં ખુબ હોંશિયાર. તેણે આજ પ્રાથમિક શિક્ષણ પૂરું કરી પરિણામ લઈ ઘરે આવ્યો. ચહેરો ઉદાસ હતો એટલે અનંતભાઈ અને રમીલાબહેને પરિણામ જોયું. ખુબ જ સરસ ગુણ આવ્યાં હતાં. રમીલાબહેને અંકિતને પૂછ્યું.\n\nરમીલાબહેન : કેમ બેટા ઉદાસ છો ? પરિણામ તો ખુબ જ સરસ આવ્યું છે.\n\nઅંકિત : પરિણામ તો સારું જ આવ્યું છે પણ હવે તો મજૂરી જ કરવાની ને ?\n\nઅનંતભાઈ : અરે હોય કાંઈ બેટા ! તારે તો શહેરમાં આગળનું ભણવા જવાનું છે.\n\nઆ સાંભળી અંકિતને આશ્ચર્ય થયું.\n\nઅંકિત : ખરેખર ?\n\nઅનંતભાઈ : હા બેટા, અમે તારા ભણવા માટે પહેલેથી જ આયોજન કરી નાંખ્યું હતું. તું ચિંતા ન કર, તૈયારી કર.\n\nથોડાં દિવસ પછી અંકિત જયારે શહેર ભણવા જવા રવાના થયો ત્યારે આખું નગર તેને વિદાય કરવા આવ્યું. અંકિતે શહેર તરફ પ્રયાણ કર્યું.\n\nનજીકનાં શહેરમાં આવી હોસ્ટેલમાં રહીને અંકિત અભ્યાસ કરવા લાગ્યો. ભણવામાં હોંશિયાર અંકિત શહેરમાં પણ ઝળક્યો. સારાં મિત્રો મળ્યાં, શિક્ષકોનો પ્રેમ મળ્યો. એક પછી એક ધોરણ આગળ વધવા લાગ્યો. વેકેશનમાં પોતાનાં ઘરે આવે. ગામનાં મિત્રોને ભેગાં કરી શહેરની અને ત્યાની શાળાની અવનવી વાતો કરે. તેનાં મિત્રોને પણ મજા આવે. વળી, વેકેશન પૂરું થાય એટલે જરૂરી નાસ્તો વગેરે વસ્તુ લઈ હોસ્ટેલ જતો રહે.\n\nઆમ ને આમ દિવસો વિતતા ગયા. અંકિત આજે શાળામાંથી કોલેજમાં આવી ગયો. તેનાં શાળાનાં મિત્રો પણ તેની સાથે જ કોલેજમાં હતાં એટલે સોનામાં સુગંધ ભળી. ઘણાં ખરાબ મિત્રોનાં સંપર્કમાં આવ્યો પણ આ તો સો ટચનું સોનું. તેને કોઈની સંગત લાગી નહી. ઘણાં મિત્રોએ તેનું ભણવામાંથી ધ્યાન હટાવવા પ્રયત્નો કર્યા પણ સફળ થતાં નહી.\n\nક્યારેક ક્યારેક મિત્રો તેને હોસ્ટેલ પર વાંચવાને બદલે બહાર ફરવા જવાનું કહેતા. ખુબ જ આગ્રહ કરતાં. પણ અંકિત કોઈને કોઈ બહાનું આપી તેનું આમંત્રણ ટાળતો. તેને મનમાં એક જ વિચાર આવતો કે મારાં માતા-પિતાએ મારાં માટે અગાઉથી જે આયોજન કર્યું હતું તેને હું એળે નહી જવા દઉં.\n\nસમાજ જતાં જેમ વાર નથી લગતી તેમ અંકિતની કોલેજ પણ પૂરી થવા આવી. પરીક્ષાઓ લેવાઈ ગઈ. હવે પરિણામની જ વાટ હતી. અહીં પોતાનાં નગર જેવું નહોતું કે પરીક્ષામાં બે-ચાર સવાલો મોઢે જ પૂછી લઈ તરત જ પરિણામ આપી દેવાનું. અહીં તો પરીક્ષામાં કાગળ પર લખવાનું અને થોડાં દિવસો પછી નોટીસ બોર્ડ પર પરિણામ મૂકવામાં આવે.\n\nથોડાં દિવસ પછી પરિણામ નોટીસ બોર્ડ પર મૂકાયું. અંકિતનું પરિણામ આ વખતે પણ હરહંમેશની જેમ અવ્વલ આવ્યું. આ વખતે તો અંકિતનો પ્રથમ ક્રમાંક આવ્યો હતો. તેને અવળે રસ્તે ચડાવવા માંગતા તેનાં મિત્રો ખુબ જ ગુસ્સે હતાં. કારણ કે તેઓ નાપાસ થયા હતાં. તેમને પરીક્ષા ફરીવાર આપવાની હતી. અંકિતે તેમને હૈયાધારણા આપી અને કહ્યું કે તમે આ વખતે ખુબ જ મહેનત કરો, વાંચો અને ન સમજાય ત્યાં આપણા સાહેબને પૂછજો. પાસ થઈ જ જશો. તેનાં મિત્રોને તો આ બધી સલાહ વાગ્યા પર મીઠું છાંટવા બરાબર લાગી. તેમણે મનોમન અંકિતને જોઈ લેવાનો નિર્ણય કર્યો.\n\nબે-ચાર દિવસ પોતાનાં ઘરે આવ્યો અને તેનાં પરિણામ વિશે તેનાં માતા-પિતા અને નગરને જાણ થઈ. આજે અનંતભાઈ અને રમીલાબહેન ખુબ જ ઉત્સાહિત હતાં. તેઓનાં આનંદનો પાર નહોતો. નગરમાં પહેલીવાર કોઈ છોકરો ભણવા ગયો હતો અને પ્રથમ ક્રમાંક લાવ્યો હતો એટલે નગરમાં ગણતરીની મીનીટોમાં વાયુ વેગે વાત ફેલાઈ ગઈ. નાનાં એવા નગરમાં ઉત્સવનું વાતાવરણ થઈ ગયું. સૌ કોઈ અનંતભાઈનાં ઘરે હર્ષ વ્યક્ત કરવાં આવવાં લાગ્યાં. અનંતભાઈ અને રમીલાબહેન પણ સૌ કોઈને મીઠાઈ ખવડાવી મોઢું મીઠું કરાવવામાં લાગી ગયા. જ્યાં સુધી અંકિત નગરમાં રહ્યો ત્યાં સુધી સૌ તેને વારંવાર મળવા આવતાં અને શહેરની વાતો સાંભળતા થાકતા નહી. થોડાં દિવસ પછી એક ટપાલી અનંતભાઈનાં ઘરે આવ્યો અને એક પરબીડિયું હાથમાં દઈ ચાલ્યો ગયો. અનંતભાઈએ અંકિતને બોલાવી તેમાં શું છે તે જોવા કહ્યું. અંકિતે પરબીડિયું ખોલી જોયું તો તેનાં માટે નોકરીનો ઓર્ડર હતો. અનંતભાઈ તો ઉપર આકાશે જોઈ બે હાથ જોડી પ્રભુનો પાડ માનવા લાગ્યાં. અંકિતે માતા-પિતાની મંજૂરી ને આશીર્વાદ લઈ શહેર જવા નીકળ્યો. ગામનાં સૌ અંકિતને ભલામણ કરવા લાગ્યાં કે, તને શહેરમાં ફાવી જાય પછી અમારાં છોકરાને પણ ત્યાં બોલાવી લેજે. સૌનું માન-સમ્માન ઝીલતો અંકિત શહેરમાં આવ્યો.\n\nએક કંપનીએ તેને નોકરી પર રાખ્યો હતો. સારો એવો પગાર, રહેવાં માટે ઘર અને જમવાની વ્યવસ્થા કંપનીએ કરી આપી. જોતજોતામાં પોતાની આગવી સુઝબુઝથી ઉચ્ચ અધિકારી બની ગયો. તેમનાં જે મિત્રો કોલેજમાં નાપાસ થયાં હતાં તેમણે કોલેજ પાસ કરી અને નોકરી શોધવા લાગ્યાં. અચાનક એક દિવસ તેઓ અંકિત જ્યાં નોકરી કરતો હતો ત્યાં જઈ ચડ્યા. નોકરી મેળવવા માટે લાઈનમાં બેઠાં હતાં. એક પછી એક અંદર જવાનું હતું. તેનાં મિત્રો અંદર ગયા ત્યારે તેમને ખબર પડી કે આપણું ઈન્ટરવ્યું તો અંકિત લે છે. તેમનો પસ્તાવાનો પાર ના રહ્યો. તેઓ માફી માંગવા લાગ્યાં. અંકિતને આડે રસ્તે ચડાવવા કેવાં-કેવાં કાવતરા કર્યા હતાં તે બધાં જ સ્વીકારવા લાગ્યાં.\n\nઅંકિતે તેમનાં મિત્રોને માફ કર્યા અને પોતાની ભલામણથી નોકરી પર રાખી લીધાં. એક દિવસ તેમનાં મિત્રોએ અંકિતને પ્રશ્ન કર્યો કે, ‘અમે તો તને અવળે રસ્તે ચડાવવા ઘણાં પ્રયત્નો કર્યા હતાં પણ તું ડગ્યો કેમ નહી !’\n\nઅંકિતનો એક જ જવાબ હતો, ‘મારાં પિતાજીનું મને ભણાવવા માટેનું અગાઉથી આયોજન હતું એટલે. આ વાત મારાં પિતાજીએ જયારે મને કરી ત્યારથી મે પણ મારું નોકરી અને સારી જિંદગીનું આયોજન કરી લીધું હતું. મનમાં એક જ વાક્ય દોડતું હતું – વન ડે ઓર ડે વન, ડીસાઈડ યુ. આપણે નક્કી કરવાનું છે કે એક દિવસ કામ કરીશું એ આળસે બેસી રહેવું છે કે કામનો આ પહેલો દિવસ ગણી કામે લાગી જવું છે.\n\n",
      "duration": "4 mins",
      "category": "Children"
    },
    {
      "id": 14,
      "title": "મારી નવી સાયકલ",
      "story_name": "એકવાર શાળાના પ્રાંગણમાં ઉભો રહી હું મારા સહપાઠીઓ જોડે અલક મલકની વાતો કરી રહ્યો હતો. શાળા શરૂ થવાનો ઘંટ વાગવામાં હજુ ઘણીવાર હતી. અમે ત્યાં ઉભા રહીને અમારા બીજા મિત્રોની આવવાની રાહ જોઈ રહ્યા હતા. ઓચિંતા મારી નજર ગેટ પર ગઈ તો હું ઈર્ષાથી બળી ઉઠ્યો. અમારા વર્ગનો એક વિદ્યાર્થી મયુર શાળામાં નવી સાયકલ લઈને આવ્યો હતો. મયુર અને મારું ખાસ બનતું નહોતું તેથી તેની પાસે નવી સાયકલ જોઈ મને ઈર્ષા થવી સ્વાભાવિક હતી. મયુરે પણ મને જોઈ “ટ્રીંગ... ટ્રીંગ...” કરીને તેની સાયકલની ઘંટડી વગાડી. મારી હાલત કાપો તો લોહી ન નીકળે તેવી થઇ ગઈ.\n\n\n\nમારી નજીક ઉભેલો મારો મિત્ર હેંમત બોલ્યો, “મયુરે મસ્ત સાયકલ લીધી છે નહીં!”\n\nતેની વાત સાંભળીને હું અકળાઈ ગયો. તે સમયે ટી.વી. કંપનીની જાહેરાતમાં એક સૂત્ર વપરાતું હતું: ‘નેબર્સ એન્વી, ઓનર્સ પ્રાઈડ’ એ આજે સાચું પડી ગયું હતું! હું હેમંતને કંઈ કહેવા જઉં ત્યાં તો હાથમાં ગર્વભેર સાયકલની ચાવીને રમાડતો મયુર આવતો દેખાયો. તેને આમ નખરાળા અંદાજમાં અમારી પાસે આવતો જોઈ મને ખૂબ ગુસ્સો આવ્યો. હવે તેની બડાઈ સાંભળવા કરતા મને વર્ગખંડમાં જઈને બેસવામાં વધારે સમજદારી લાગી. શાળામાં તમામ પિરિયડ દરમ્યાન મારો મિજાજ ખૂબ ખરાબ રહ્યો. સાંજે જયારે શાળાએથી ઘરે પાછો આવ્યો ત્યારે પણ મારું મન ખૂબ વ્યથિત હતું. મયુરે લીધેલી નવી સાયકલ પ્રત્યેની ઈર્ષાની આગ મને અંદરોઅંદર સળગાવી રહી હતી. વિલે મોઢે હું અમારા ઘરના પગથિયાં પર વિચારમગ્ન બેઠો હતો.\n\n\n\n“શું થયું ભાઈ?” મધુર ઘંટડી જેવો સ્વર સાંભળી મેં નજર ઉઠાવી જોયું તો સામે નાનકી ઉભી હતી. નાનકી અમારા પડોશમાં રહેતી છોકરી હતી. એ નાનકડી ઢીંગલી જેવી છોકરી મને ભાઈ કહીને સંબોધતી અને દર રક્ષાબંધને મને રક્ષા પણ બાંધતી. તેનું સાચું નામ શું હતું તે હજુસુધી હું જાણી શક્યો નથી પરંતુ ત્યારે હું તેને વહાલથી નાનકી જ કહીને બોલાવતો હતો. નાનકીએ મને ઉદાસ બેઠેલો જોઈ ફરી પૂછ્યું, “ભાઈ, કેમ ઉદાસ બેઠા છો?”\n\nમેં તેને દુઃખી વદને મયુર અને તેની નવી સાયકલની વાત કહી સંભળાવી. મારી વાત સાંભળી નાનકી ખડખડાટ હસી પડી. તેને આમ હસતા જોઈ મને ખૂબ આશ્ચર્ય થયું, “શું થયું નાનકી, કેમ આમ હસી રહી છું?”\n\nનાનકીએ ત્યારે જે કહ્યું તે મારા જીવનનું સૂત્ર બની ગયું, “ભાઈ, તમે પણ ખરા છો! મયુરે આજે નવી સાયકલ લીધી એ તમારા માટે સારું જ છે ને... કાલે તમારી સાયકલ નવી હશે!”\n\nહું બોલ્યો, “મને કશું સમજાયું નહીં.”\n\nનાનકી બોલી, “જુઓ ભાઈ, તમારા દોસ્ત મયુરે...”\n\nહું ગુસ્સાથી તેને ઠપકારતા બોલ્યો, “મયુર મારો દોસ્ત નથી...”\n\nનાનકી બોલી, “હા... ભાઈ... હા... તમારા દુશ્મન મયુરે આજે જે નવી સાયકલ લીધી છે તે થોડાક મહિનાઓમાં જ જૂની થઇ જશે... જયારે તમે જે સાયકલ ખરીદશો એ ફક્ત નવી જ નહીં હોય પરંતુ તેના કરતા અદ્યતન પણ હશે! આજે કોઈની પાસે નવી વસ્તુ છે તો કાલે બીજા પાસે તેના કરતા વધુ સારી વસ્તુ આવશે! કોઈ વાતથી જલદી નારાજ થવું ન જોઈએ કે હરખાવું પણ ન જોઈએ... સમજ્યા?’\n\n\n\nમેં વિસ્મયતાથી પૂછ્યું, “બરાબર છે... પરંતુ જો થોડાક મહિનાઓ બાદ મયુર પણ નવી સાયકલ ખરીદશે તો?”\n\nનાનકી ખિલખિલાટ હસતા બોલી, “તો ભાઈ, ત્યારે તમે એ વિચારીને ખુશ થજો કે તમારા દુશ્મન મયુરના રૂપિયા તમારા કરતા વધુ બગડ્યા છે.”\n\nઆમ બોલી નાનકી મારી માતાને મળવા અંદર દોડી ગઈ પરંતુ તેની વાતોએ મારા મન પર ઊંડી અસર કરી હતી. નાનકીએ કેટલી મોટી વાત કહી હતી! કોઈની ઈર્ષા કરીને જીવ બાળવા કરતા આપણે આપણા મનને જ સમજાવીને ટાઢક કેમ મેળવી લેતા નથી! કોઈને વહેલા મળે તો કોઈને મોડું! તેમાં ઈર્ષા કરીને જીવ બાળવાની શી જરૂર છે! આજેપણ જયારે મને કોઈની ઈર્ષા થાય છે ત્યારે હું નાનકીની એ જ વાતોને યાદ કરી લઉં છું.\n\n\n\nઆ પ્રસંગના બે મહિના બાદ નાનકીના પિતાની બીજા શહેરમાં બદલી થઇ જતા તેઓનું આખુય પરિવાર ત્યાં રહેવા જતું રહ્યું. જોકે નાનકીએ કહેલી વાત સાચી પડી હતી... એક દિવસ મારા પિતાજી મારા માટે નવી સાયકલ લઇ આવ્યા હતા. હું મારી નવી સાયકલ લઈને જયારે વટભેર શાળામાં ગયો ત્યારે મને જોઈ મયુર અવાચક થઇ ગયો હતો. મને સાયકલની ઘંટડી વગાડી તેને ચિડવવાનું મન થયું. પરંતુ ત્યાંજ મારી આંખ સામે નાનકી આવી, “ભાઈ, આજે કોઈની પાસે નવી વસ્તુ છે તો કાલે બીજા પાસે તેના કરતા વધુ સારી વસ્તુ આવશે! કોઈ વાતથી જલદી નારાજ થવું ન જોઈએ કે હરખાવું પણ ન જોઈએ... સમજ્યા?”\n\nનાનકીની આ વાત યાદ આવતા જ ઘંટડી વગાડવા જઈ રહેલી મારી આંગળીઓ થંભી ગઈ. હું ચુપચાપ ત્યાંથી આગળ વધી ગયો, લઈને મારી નવી સાયકલ !",
      "duration": "4 mins",
      "category": "Children"
    },
    {
      "id": 15,
      "title": "સુધારો",
      "story_name": "ડાઇનિંગ ટેબલ ઉપર મારુ જમણ પીરસાયું. જોકે મારા નામની સાદ આ ઘરમાં આજે ન ગૂંજશે એની મને ખાતરી હતી. ઓફિસેથી ઘરે પહોંચી દરરોજની જેમ હું સીધો બાથરૂમમાં જતો રહ્યો હતો. એક હૂંફાળા સ્નાન જોડે આખા દિવસનો શરીરનો થાક ઉતરી ગયો હતો. કડકડતી ભૂખ લાગી હતી. બહુ ઊંડું ઊંડું વિચારવું અત્યારે પોષાય એમ ન હતું. એણે મને ન બોલાવ્યો ? મારી જોડે વાત ન કરી ? મને એક વાર સોરી પણ ન કહ્યું ? એના હાથનું ભોજન કઈ રીતે જમી લઉં ? આ બધા વિચારોમાં પડું તો ભૂખ્યા પેટે ઊંઘવા જવું પડે અને મને એ જોખમ જરાયે ખેડવું ન હતું. ચુપચાપ કોળિયા મોઢામાં ઉતરવા લાગ્યા.\n\nવાહ, આજે જમણ કંઈક વધુજ સ્વાદિષ્ટ લાગી રહ્યું હતો. પણ પ્રસંશા માટે મોઢું ખોલું તો મારુ સ્વમાન સીધું હણાય. એ મને જરાયે મંજુર ન હતું. મારી આગળ ગ્લાસ મૂકી એણે ઠંડુ પાણી રેડ્યું. મને જમવાની વચ્ચે વચ્ચે એકાદ ઘૂંટ પાણી પીવાની ખરાબ ટેવ હતી. એ જાણતી હતી. મારી બધીજ ટેવો અને કુટેવો. મારા વ્યક્તિત્વના સારા-નરસા બન્ને પાસાઓ. મારી શક્તિ અને મારી નબળાઈઓ પણ. ક્યારેક ઓરડાની બારીમાંથી એ ફરી નીચે શેરી તરફ ડોકાઈ રહી તો ક્યારેક ઘડિયાળના કાંટા જોડે એની નજરો મળી રહી હતી. અહીંથી ત્યાં લગાતાર ચક્કરો કપાઈ રહ્યા હતા. મારી સામે તરફ ગોઠવાયેલી એની ભોજનની થાળી ઠંડી થઇ રહી હતી. એ ભૂલી ગઈ હતી કે પછી મારી જોડે જમવું ન હતું ? અન્ન સાથે કેવો વેર ? પૂછવાનું મન થયું ખરું પણ પૂછે એ બીજા. હું શા માટે આગળથી વાત શરૂ કરું ? \n\nજમતા જમતા મારી નજર ચોરીછૂપે એના વર્તનનું મૂલ્યાંકન કરી રહી હતી. જે રીતે રસ્તા ઉપર એની દ્રષ્ટિ જડાઈ રહી હતી, ચોક્કસ અમોલની ચિંતા કરી રહી હતી. એના ટ્યુશનથી પરત થવાનો સમય થઇ ચુક્યો હતો. દરરોજ આ સમયે અમે બન્ને સાથે જમતા હોઈએ ત્યારેજ એનું આગમન થાય. પરંતુ આજે ડાઇનિંગ ટેબલ ઉપર હું એકલોજ જમી રહ્યો હતો. ભલે ને એકલો તો એકલો. મારી જોડે વાત ન કરવી હોય તો ભલે. એમ પણ આખો દિવસ પસાર થઈ ગયો હતો. જેને માફીજ માંગવી હોય એને આટલો બધો સમય ન લાગે. સવારે ગુસ્સામાં હું નાસ્તો કર્યા વિનાજ જતો રહ્યો હતો.એક ફોન પણ કરી શકાય ને ? આખો દિવસ ઓફિસમાં એના કોલની રાહ જોઈ. વારંવાર કામની વચ્ચેથી ફોનને આશા જોડે તાકતો થયો. પણ એણે ફોન ન કર્યો તે નજ કર્યો. છતાં બાઈક ઉપર એની ઓફિસ સામેથી દરરોજની જેમ એને તેડવા ગયો. આખા રસ્તે મોઢામાં મગ ભર્યા હોય એમ છાનીમાની પાછળની સીટ ઉપર બેઠી રહી. ન એ કઈ બોલી, ન મને બોલવાની કોઈ જરૂર દેખાય. બન્નેને ઘરે પહોંચવાને એક કલાક પસાર થઇ ચુક્યો હતો પણ હજી પણ ઘરમાં પરમ શાંતીજ વ્યાપી હતી. આવું અભિમાન ? ગઈ કાલે રાત્રે જે થયું એ ન થવું જોઈતું હતું. વાંક કોનો હતો ?\n\nમારી મમ્મી બે દિવસ માટે રહીને ગઈ હતી. મમ્મીને રેવતીના જીવન અંગેના વિચારો એકબીજાથી જુદા છે એ હું જાણતો હતો. બન્ને પેઢી વચ્ચે ઘણો તફાવત છે. મમ્મીને રેવતીનું નોકરી કરવું જરાયે ગમતું નથી. મમ્મીને પણ કેટલી વાર સમજાવ્યું કે રેવતી તારા જેવું આબેહૂબ જીવન ન જીવી શકે. આ સમય જુદો છે. સમયની માંગ જુદી છે. અમોલ અને નોકરી બન્નેનું સંતોલન એ સારી રીતે જાળવી રહી છે અને હું પણ એને મદદ કરી રહ્યો છું. બન્ને સાથે મળીને કામ વહેંચી લઈએ એટલે આર્થિક મોકળાશ પણ રહે છે. એમાં ખોટું શું ? પણ મમ્મીને તો મારા વિચારો કરતા સગાસંબંધીની વધુ ચિંતા. પેલો આમ કહે છે ને પેલી આમ કહે છે. આ વખતે પણ જતા જતા રેવતીને કંઈક સંભળાવી ગયા. અને બસ એમના જતાજ ઘરમાં જ્વાળામુખી ફાટ્યો. હવે એમાં મારો શું વાંક ? હવે આ ઉંમરે એમને કઈ રીતે બદલી શકું ? જે પણ હોય મારી માજ છે. એમને સમજાવ્યા સિવાય હું બીજું શું કરું ? એ પણ તો સમજ્તાજ નથી. રેવતીનો માનસિક તાણ પણ સમજાઈ એવો હતો. ઘર માટે, અમોલ માટે, મારા માટે આટલી બધી મહેનત કરે ને પછી ઉપરથી કોઈ બે શબ્દો સંભળાવી જાય તો જ્વાળામુખી તો ફાટેજ ને. ગુસ્સો આવી જાય. ચીઢ ઉપજી આવે. એટલું મનોવિજ્ઞાન તો હું પણ સમજી શકું. પણ અમોલ સામે એના મોઢામાંથી નીકળેલા કેટલાક શબ્દો મને સહેજે ન ગમ્યા. જે રીતે એની ભાષા બેકાબુ બની એ મેં ન ચલાવ્યું. મારો અવાજ પણ ઊંચો થયો અને વાતનું વતેસર થઇ ગયું.\n\nસવારે રેવતી અને અમોલનાં ઉઠવા પહેલાજ હું ઘરમાંથી નીકળી ગયો. માતાપિતાના ઝગડાઓમાં બાળકોજ પીસાતા હોય છે. ખબર નહીં અમોલનાં ૧૨ વર્ષના મનોજગત પર ગઈકાલના ઝગડાની શી છાપ પડી હશે ? ડોરબેલ વાગી. રેવતી તરતજ બારણે ધસી ગઈ. મને પણ અમોલનો ચહેરો નિહાળી થોડી રાહત થઇ. \"આટલું મોડું ?\" રેવતી એ એની બેગ ઝડપથી હાથમાં લીધી. \"ક્યારની તારી રાહ જોઉં છું. જા હાથમો ધોઈ આવ. જમી લઈએ \" \"તું હજુ ન જમી ?\" રેવતીએ ફક્ત ડોકું ધુણાવ્યું. મારા તરફ અમોલે એક નજર નાખી. નજર નીચે તરફ ઢાળી મેં એના આંખોનો સંપર્ક ટાળ્યો. મોઢામાં શાંતિથી કોળિયો મુક્યો. અમોલની થાળી પીરસી આખરે રેવતી ડાઇનિંગ ટેબલ ઉપર મારી સામે આવી ગોઠવાય. એની નજર એની થાળી ઉપર હતી. હાથની આંગળીઓ થાળીની કિનારી જોડે રમત રમી રહી હતી. મારી જોડે જમવું ન હતું એમજ ને ? મારુ નાક થોડું ફુલ્યું. છતાં શાંત હાવભાવો યથાવત રાખવામાં હું સફળ રહ્યો. \n\nઅમોલ ટેબલ ઉપર આવી ગોઠવાયો. અમને બન્નેને વારાફરતી નિહાળી એણે પોતાની થાળી નજીક સરકાવી. દરરોજ એકમેક જોડે લાંબી લાંબી વાતો અને મશ્કરી કરવા ટેવાયેલા મમ્મી પપ્પા વચ્ચે આજે એક પણ શબ્દની આપ લે થઇ રહી ન હતી. ઓકવર્ડ વાતાવરણમાં ચુપકીદી જાળવવુંજ એને યોગ્ય લાગ્યું હોય એમ કાંઈ પણ કહ્યા વિનાજ એણે પહેલો કોળિયો ઉઠાવ્યો.\n\n\"આમ સોરી ધવલ. કાલે જે કઈ પણ થયું...એવા શબ્દો મારા મોઢે નજ નીકળવા જોઈએ. મારે મર્યાદા જાળવવી જોઈએ. મારા મંતવ્યોને યોગ્ય શબ્દો થકી અભિવ્યક્ત કરવા જોઈએ. સોરી. બીજી વાર એવું ન થાય....\" હું અને અમોલ એકીસાથે રેવતીને તાકી રહ્યા. અમોલની નજર રેવતી ઉપરથી હટી મારી ઉપર આવી પડી. હું શું કહીશ ? કદાચ એ વાતનીજ જીજ્ઞાશાને કારણે. \n\n\"કોઈ વાંધો નહીં. માનવી માત્ર ભૂલને પાત્ર. હું પણ તો બરાડ્યો હતો તારી ઉપર. મને માફ કરી દે. અને આ જો. તારું જમવાનું ક્યારનું ટાઢું પડી ગયું. લાવ હું ગરમ કરી લાઉં.\" અમોલનાં ચહેરા ઉપર હાસ્ય અને હળવાશ છવાતો જોઈ મારુ પિતૃ હૃદય અતિસંતુષ્ટ થઇ ઉઠ્યું. \"પપ્પા કાલે રવિવાર છે. એક ફિલ્મ સાથે જોઈએ ?\" માઇક્રોવેવ ઓન કરતાં હું જવાબ આપી રહ્યો. \"નાઇસ આઈડિયા. તું ફિલ્મ પસંદ કરતો થા. મમ્મી જમી લે એટલે અમે જોડાઈએ.\" જમવાની થાળી ખાલી થતાંજ અમોલ પોતાની ફિલ્મની પસંદગી કરવા જતો રહ્યો. રેવતી આગળ જમવાની થાળી ગોઠવતા મારા મનની મૂંઝવણ પણ બહાર નીકળી આવી. \"એક કોલ કરી દીધો હોત ? આખી સાંજ સાથે પસાર કરી ને એક શબ્દ પણ ન કહ્યો ને આમ અચાનક....?\" મારી આંખોમાં આંખો પરોવતાં રેવતીએ એક અન્ય પ્રશ્ન પૂછ્યો. \"તુજ કહે છે ને કે જે આપણે કહીએ એ બાળકો ન શીખે, જે આપણે કરીએ એજ શીખે ? મારાથી જે ભૂલ થઇ એ અમોલે જોઈ. તો એ ભૂલ કઈ રીતે સુધારી એ પણ જોવું પડે ને ? \" સામે બેઠી પત્ની ઉપર મારા પ્રેમ અને ગર્વ છલકાઈ ઉઠ્યા. જમવાનો પહેલો કોળિયો મારા હાથ વડે જ એને જમાડ્યો. \" મમ્મી પપ્પા જલ્દી આવો. ફિલ્મ શરૂ થાય છે. \" બેઠક ખંડમાંથી ગુંજેલા દીકરાના પ્રસન્ન અવાજ જોડે રેવતીને જમાડવાની મારી ઝડપ પણ વધી ગઈ.\n\n",
      "duration": "5 mins",
      "category": "Children"
    },
    {
      "id": 16,
      "title": "પૂરવ અને એલિયન",
      "story_name": "દાદાજી આજે ઘરમાં રાત્રે સૂતાં પહેલાં રામાયણનાં પ્રસંગોની વાત કહેતાં હતાં. એ સમયમાં તો ગરૂડ, મોર, કાગડો જેવા પંખી અને હનુમાન જેવા વાનર તો જાંબુવન જેવાં રીંછ, આવા પશુ પક્ષીઓ પણ રામ ભગવાનને પણ મદદરૂપ થાય છે. આવી વાતો સાંભળીને પૂરવ ખુશ થઈ ગયો હતો. અને દાદાજીની સાથે વાતો કરતો કરતો ત્યાંજ સૂઈ ગયો હતો.\n\n        પૂરવ ભરઊંઘમાં હતો. અને અચાનકજ એની આંખ ખુલી ગઈ. ચારેબાજુ ઘોર અંધકાર અને કાંઈક અપરિચિત આકૃતિ તેને રૂમમાં દેખાઈ. અને એનો અવાજ પણ અપરિચિત હતો. ઘડીભર તો પૂરવ ગભરાઈ ગયો. એણે સૂતાં પહેલાં દાદાનાં મોઢે રામાયણની વાર્તા સાંભળી હતી એટલે એને એમ થયું કે જરૂર આ કોઈ એમાંનું જ પાત્ર મને મળવા આવ્યું છે. \n\n      પેલી આકૃતિ પૂરવની બાજુમાં આવીને બેસી ગઈ. અને પૂરવનો હાથ પકડીને બોલી, “ હલ્લો, ! હું પરગ્રહવાસી છું. એલિયન. ! ફરતાં ફરતાં રસ્તો ભૂલી ગયો અને અહીં આવી ચડ્યો છું. તું મને મદદ કરીશ ? “ પૂરવ તરતજ બેઠો થઈ ગયો. અને ખુશ થતાં બોલી ઉઠ્યો. ‘ એલિયન ‘ ! નામ જ સાંભળ્યું હતું. આજે જોઈ પણ લીધું. પોતાના ગાલ પર ચૂંટી ખણીને ખાતરી કરી કે સાચી વાત જ છે ને ? સપનું તો નથીને ? હા હા, જરૂરથી તમને મદદ કરીશ.\n\n        એલિયન બોલ્યો, મારે પૃથ્વીનાં લોકોને જોવા છે. એને ઓળખવા છે. તું મને લઈ જઈશ બહાર તારા ગામની મુલાકાતે ? અને પૂરવ એલિયનને લઈને બહાર નીકળી ગયો. પરોઢ થઈ ગઈ હતી. સૌ પોતપોતાનાં કામે લાગવા માંડ્યાં હતાં. સૌથી પહેલાં પૂરવનાં ઘરેજ દૂધવાળો આવ્યો, એણે મોઢા ઉપર માસ્ક પહેર્યું હતું. એલિયન એને જોઈ રહ્યો. એક વાત હતી કે એલિયન ખાલી પૂરવને જ દેખાતો હતો. બાકી એ અદ્રશ્ય રહીને જ બધું જોતો હતો. બહાર નીકળતાં જ દૂધવાળો, છાપાંવાળો, રીક્ષાડ્રાઈવર, સાઈકલ સવાર, ચાલીને જતાં લોકો, નિશાળે જતાં અને ઓફિસે જતાં કે કામે જતાં લોકો બધાનાં મોઢાં પર માસ્ક હતું.\n\n         એલિયને પૂરવને પુછ્યું કે આ બધાએ મોઢા પર શું બાંધ્યું છે ? પૂરવે કહ્યું કે અત્યારે આખી પૃથ્વી પર ‘ કોરોના ‘ નામની બિમારી ફેલાયેલી છે. અને એનો ચેપ બધાને ના લાગે એટલે બધાએ મોઢા પર માસ્ક બાંધ્યું છે. જો મેં પણ બાંધ્યું છે ને ! પૂરવે કોરોનાની ગંભીરતા વિશે એલિયનને કહ્યું અને એલિયન વિચારવા લાગ્યું કે તો પછી આ બધા જમતાં કેવી રીતે હશે ? પાણી કેવીરીતે પીતાં હશે ? પાછો પૂરવ તો કહે છે કે ઘણાં બધાં લોકો તો મૃત્યુ પણ પામ્યા છે.\n\n         એટલામાં થોડે આગળ ચાલતા ચાલતા જતાં હતાં ત્યાં રસ્તામાં એક માણસ રોડ ઉપર પાનની પિચકારી મારીને થૂંક્યો. એલિયન વિચારવા લાગ્યો કે આનો શું અર્થ ? કેટલાક લોકો પોતાની સુરક્ષા માટે માસ્ક પહેરીને ફરે છે તો બીજી બાજુ આવા લોકો રોડ ઉપર થૂંકીને જંતુઓને ફેલાવે છે. અને ગંદકી કરે છે. \n\n       થોડે આગળ જતાં ત્રણ મિત્રો શેરીને નાકે ઊભા ઊભા માસ્કને દાઢીએ રાખીને વાતો કરતાં હતાં. તો એક પાનની દુકાને પંદરથી વીસ જણા ભેગાં થઈને ટીવીમાં મેચ જોતાં હતાં. અને કોઈએ માસ્ક પહેર્યું નહોતું. આ બધું જોઈને એલિયન વિચારે છે કે આવા બધા લોકો જ રોગનો ફેલાવો કરે છે. પોતે સમજતાં નથી કે આનો ચેપ પોતાનાં જ પરિવારનાં સભ્યને પણ લાગી શકે છે. હવે તો મારે જ કાંઈક કરવું પડશે.\n\n        અને પોતે અદ્રશ્ય રહીને કોઈને દેખાય નહીં એમ ટપલીદાવની રમત શરૂ કરે છે. જે કોઈએ માસ્ક ના પહેર્યું હોય એને ટપલી મારીને કહે કે ‘ માસ્ક પહેરો ‘ .જાહેરમાં ગંદકી કરનારને પણ ‘ ગંદકી ના કરો જાહેરમાં ‘ એમ કહીને અટકાવે છે. ટોળે વળેલા લોકોને પણ અંતર રાખીને બેસો એવું કહે છે. આવું આખો દિવસ ચાલ્યું. પણ એકને કહે ત્યાં સામે બીજા ત્રણ એવીજ હાલતમાં જોવા મળે. એલિયન થાકી ગયો. એને થયું આ માનવજાત કદી નહીં સુધરે.\n\n      એમ વિચારતાં એ પૂરવ સાથે પાછો ઘર તરફ આવે છે ને રસ્તામાં એક ઘરમાં રોકકળ સંભળાય છે. ખબર પડી કે કોરોનાં ને કારણે એ ઘરનાં મોભીનું અવસાન થયું હતું. અને માણસો ભેગાં થયા હતાં પણ કરુણતા એ જ હતી કે કોરોનાથી ઘરનાં મોભીને ગુમાવવા પડ્યાં છતાંય ત્યાં ભેગાં થયેલાં, કોઈ અંતર રાખીને બેઠાં નહોતાં કે કોઈએ માસ્ક પહેર્યું નહોતું. એલિયન થોડી ક્ષણ ત્યાં ઊભો રહી જાય છે. એને ઘણું મન થાય છે કે બૂમો પાડીને પોકારીને પોકારીને બધાને સમજાવું ! પણ આખો દિવસ એજ તો કર્યું હતું ને ! \n\n         અંતે શું થયું ? મોત ! કોઈ નહીં સમજે ! કદી નહીં સમજે ! એમ કહેતો પૂરવની સાથે એનાં ઘરે પહોંચ્યો. અને પૂરવને ધન્યવાદ આપીને દુઃખ સાથે કહે છે કે તારો ખૂબ ખૂબ આભાર કે તે મને તારા ગામની મુલાકાત કરાવી. મને તો એમ હતું કે પૃથ્વી પરના માનવો ખૂબજ ભણેલાં અને સમજદાર હોય છે. પણ આજે જોયું કે એક માનવ જ એવો છેકે બધું જાણતો હોવા છતાં બેદરકાર રહે છે. અને મોતને ભેટે છે. ચાલ હું હવે રજા લઉં છું. મારા પરગ્રહવાસીઓને પણ અહીંની વાત કરીશ અને શક્ય હશે તો અમે સૌ સાથે મળીને ફરીથી અહીં બધાને મૃત્યુની અને રોગની વાસ્તવિકતા સમજાવવા આવીશું.\n\n        પૂરવે એલિયનને ઉદાસ ચહેરે વિદાય આપી. દાદાજી અને ઘરનાં બધાં પૂરવને ઘેરી વળ્યાં. અને પૂછવા લાગ્યા કે ક્યાં ગયો હતો સવારથી ? પૂરવે બધાને એલિયનની વાત કરી. અને સૌ એકસાથે બોલી ઉઠ્યા કે એલિયનની વાત સાચી છે.  “ પૃથ્વીવાસીઓ કદી નહીં સમજે. “ ",
      "duration": "4 mins",
      "category": "Children"
    },
    {
      "id": 17,
      "title": "પરીક્ષા",
      "story_name": "રજત નાનો હતો ત્યારે તે મોસાળમાં મામાને ત્યાં જઇને વેકેશનની મોજ માણતો. અને તે વખતે તેના મામાના ગામડામાં તેનું એ વેકેશન ક્યારે વીતી જતું ખબર જ પડતી નહીં ! આજના સમયમાં રજતને ક્યારેક એવું થઇ આવે કે ફરીથી તેના બાળપણમાં દિવસો પાછા આવી જાય તો કેવું સારું ? આજે, તો એ તેના છોકરા સમીરને વેકેશન મળે એટલે, તરતજ સમીરને એકસ્ટ્રા ક્લાસ શરૂ કરાવી દે છે, રજત આજે પણ માનતો હતો કે વેકેશન એ બાળકોનો સમય છે, આ દિવસો છોકરાઓને તેમના બાળપણનાં સમયને માણવાનો છે. ત્યારે રાધિકા તેની પત્ની તેનાથી જુદી વિચારધારા ધરાવતી હતી. “કીટી પાર્ટીની તેની અન્ય બહેનપણીઓમાં ‘વટ’ પાડવામાં, સમીરની ‘વાટ’ કાઢી નાખવા બેઠી હતી. અને સમીર ને તેના સ્વપનમાં ઢાળવા માંગતી હતી. અને તેનું સમીરના કુમળા માણસ ઉપર કેવળ શાળાકીય પરીક્ષા લક્ષી સફળતા માટે દબાણ રહેતું હતું. \n\nરજતે રાધિકાનો વિરોધ કરી કીધું હતું કે, રાધિકા ચાલને આ વખતે સમીરને લઈ જૂની રમતો રમાડવા માટે પોતાના વતને જઇ આવીએ, જેથી કરીને સમીર પણ તેના બાળપણના સંભાળણા એકઠા કરી શકે. રજત દ્રઢ પણે માનતો હતો કે વેકેશન માત્ર બાળકો માટે જ નહીં પણ, બધાને લાગુ પડે છે કારણ કે, ભાગ દોડ અને ટ્રેસના આ સમયમાં એક બીજાની સાથે રહીને આનંદ માણવાથી એકંદરે કાર્યદક્ષતા વધતી હોય છે.\n\nરજતે રાધિકાને કહ્યું, જો રાધિકા આપણે જે શેરીની રમતો કે રૂમના ઓરડાની રમતો, જેવી કે, ગિલ્લી દંડા, ક્રિકેટ, ચોર સિપાઈ, કે ચેસ, લૂડો આપના મિત્રો સાથે પહેલાંના સમયે સાથે રમતા હતા, તે રમતોનું સ્થાન આજે ઓન-લાઈન ગેઇમે લઈ લઈ લીધું છે. તું પણ માનીશ, પરંતુ આ રમતો દોસ્તો- સાથીઓ સાથે રમવાથી જ ખરી મોજ આવે, આજની મોબાઈલની પબજી કે બીજી અન્ય ગેઇમમાં પણ સમીરને મજા નહીં આવે તેવી આપણે તેને મજા કારવીશું.રજતે ફરીથી કહ્યું હે રાધિકા …ચાલ આપણાં વતને આ વેકેશનમાં સમીરને લઈ, આપણે રમેલી એ જૂની રામતોને યાદ કરી ફરી એક વાર સમીરની સાથે બાળક બની બાળપણની યાદોમાં ખોવાઈ જઈએ.\n\nપણ રાધિકા એકની બે ના થઈ, અરે રજત ના તેનું વેકેશન ગામડે જઇ વેડફવાનું નથી.અને આખરે રજતે, એક ચાલ, ચાલી, રાધિકાને કહ્યું કે. “ભલે રાધિકા, તું કહે તેમ સમીરને “કોટા” શહેરમાં વેકેશન ક્રેશ બેચમાં એડમિટ કરાવું છું”. “પણ મારે કંપનીના કામે પંદર એક દિવસ ટુર ઉપર જવાનું છે, એટલે તારે તેટલો સમય અહી એકલા રહેવું પડશે”..\n\nસમીર બિચારો બાળક, આમેય આખા વરસ દરમ્યાન સ્કૂલ ઉપરાત છ કલાકના ટ્યૂશન, અઢળક બદામ અને શંખ પૂશ્પિની બોટલોનો સતત મારો ચલાવ્યા પછી પણ તેની એનુયલ પ્રોગ્રેસ બૂકમાં પૂરા ૩૦ ટકા માર્ક સાથે તેને પાંચમા ધોરણમાં રી- ટેસ્ટ ક્લિયર કરવાની શરતે ચડાવવામાં આવેલો હતો, ત્યારે રજત ચેતી ગયેલો, કે સમીરને અભ્યાસથી વધારે મોકળાશની જરૂર છે. રિટેસ્ટ ક્લિયર કરાવવાના બોજ અને નારાજગી સાથે, રાજતે તેને કોટા શહેરમાં ચાલતા કોચિંગ ક્લાસની પિક અપ વાનમાં ચડાવ્યો ત્યારે, સમીરે માત્ર રડવાનું બાકી રાખેલું હતું.\n\nબીજા દિવસે, રજત ટુરના બહાને ઘેરથી નીકળી કોટા શહેરના કોચિંગ ક્લાસમાં પહોચ્યો અને ખોટુ બહાનું કાઢી સમીરને ક્લાસમાંથી ઉઠાવી લીધો અને તેઓ ઉપાડ્યા ગામ.રજતે, કહ્યું સમીર દીકરા તે કદીય નહીં માણી હોય તેવી તને હું મજા કરાવીશ. આપણે મારા ગામ જઈએ છીએ. ‘જ્યારે હું બાળક હતો ત્યારે સત્તા અને પ્રસિદ્ધિનાં સપનાં સેવતો હતો. અત્યારે હું વયસ્ક થયો છું ત્યારે ફરીથી બાળક બની જવાનું સપનું સેવું છું.’ જે મારે તારી સાથે જોવું છે.\n\nસમીર બેટા આપણાં ગામમાં આપણાં ઘરની પાછળ કુંભારવાડો આવેલો છે અને ત્યાંથી દિવસભર ગધેડાંનો ભૂંકવાનો અવાજ તને સંભળાયા કરશે. અને આપણાં બા મીઠા પાણીના કૂવે પાણી ભરવા જાય ત્યારે તું તેમની સાથે જરૂર જઇ એ કૂવામાં તું ચાહે તેટલી કારણ વિનાની બૂમો પાડી તેના પડઘા સંભળજે તને મજા આવશે. સાંજ પડતાં જ ગામના ચોકમાં આવેલા સિંહગઢમાંથી અસંખ્ય ચામડચીડિયાં ઊડતા હોય છે ત્યારે તેના ફોટા તારા મોબાઈમાં લઈ લેજે.તને પાછળથી કોક દિવસે તે જોવાની મજા આવશે. મારા મિત્ર કરસનનો છોકરો મહેશ તને આંબલી પીપળીની રમત શીખવાડશે અને રમાડશે.શેરીમાં તારે જેટલું રમવું હોય તેટલું રમજે અને કપડાં ધૂળવાળાં થાય તેની ચિંતા કરીશ નહીં.\n\nસમીરને મન તેના પપ્પાની વાતોની કોઈ અસર નહતી, તેને ગામ જવાં મુદ્દલ ઈચ્છા નહતી, તે માનતો હતો, કે પપ્પાના ગામડે જવું તેના કરતાં તો કોટાના કોચિંગ ક્લાસ સારા, કમ સે કમ ક્લાસના કલાકો પછીની મોકળાશ તો ખરી. આમ વિચાર કરતો રહ્યો અને પપ્પાનું ગામ આવી ગયુ.\n\nરજતના “માં”, સવિતાબા,રજત અને સમીરને જોઈ રાજીના રેડ થઈ ગયા, તે રાત્રે તો મોડે સુધી વાતો કરતાં રહ્યા, અને સવિતાબાએ સમીરને તેના પપ્પાના બાળપણના તોફાનો વિષે વાતો કરી અને સૂઈ ગયા. બીજે દિવસે સવારે રજત તેના દીકરા સમીરને લઈ તેના મિત્ર કરસનને ઘેર ગયો અને તેના દીકરા મહેશની સાથે સમીરની ઓળખાણ કરવી કહ્યું તે સમીરને તેઓના રોકાણ દરમ્યાન કંપની આપે.\n\nમહેશે સમીરને ગામમાં લઈ જઇ તેના અન્ય મિત્રો સાથે પરિચય કરાવ્યો અને ગ્રામ્ય રમતોનો પરિચય મળે તે હેતુથી એવું નક્કી થયું કે બધી મુખ્ય રમતોની ચિઠ્ઠીઓ બનાવી અને રોજ એક ચિઠ્ઠી ઉપાડવી, તેમાં જે રમતનું નામ નીકળે તે રમત રમવી. આમ નીચેની રમતોની ચિઠ્ઠીઓ સમિરે બનાવી એક ડબબીમાં મૂકી.\n\n૧) ગીલ્લી – ડંડા\n\n૨) લખોટીઓ\n\n૩) આઈસ-પાઈસ\n\n૪) લંગડી\n\n૫) પકડ-દાવ\n\n૬) ઉભી ખો\n\n૭) બેઠી ખો\n\n૮) આંઘળી ખીશકોલી\n\n૯) પત્તા\n\n૧૦) આંબલી- પીપળી\n\n૧૧) કબ્બડી\n\n૧૨) સાપ સીડી\n\n૧૩) વેપાર\n\nપહેલા બે દિવસ સમીર અતડો રહ્યો, પણ પછીના દિવસોમાં તે મહેશ અને ગામના બીજા સાથે હળી મળી ગયો હતો.સાવ સાદી ગ્રામ્ય રમતો સમીર એકધારી અને કલાકો સુધી ગામમાં રમતો રહેતો. મોડી સાંજે સવિતાબાને રોજ સમીરને શોધવા ગામમાં જવું પડતું અને સમીર જ્યારે તેના ધૂળ થી ખરડાયેલ કપડાં અને મેલા પગ લઇને ઘરમાં આવતો, અને ફાનસના અજવાળાથી ઘરની દીવાલ ઉપર પડતા તેના લાંબા પડછાયાને જોતો, ત્યારે તેને રોજ લાગતું કે હવે તે મોટો થઇ છે ’વાઉં.’ કરતો ચીયર બોલી ઊઠતો. હવે રાત્રે પણ સમીરને સાથીદારના સપના આવતા એ ગવલી શું કરતી હશે ?, જેના આંગણામાં આજે પકડ દાવની નવી રમત રમ્યા હતા. પેલા રમેશની ચડ્ડી કેવી કાંતમાં ભરાઈ ને ફાટી ગઈ હતી....!આ બધામાં સમીરને આંબલી પીપળીની રમત બહુ પસંદ આવી, કારણ કે આં રમતમાં એકાગ્રતા, આત્મવિશ્વાસ અને ટાઈમિગ મહત્વના હતા, જેની સમીર હંમેશા પરીક્ષા વખતે ખોટ અનુભવતો હતો. ગામના પાદરે આવેલા વડના મોટા વૃક્ષો પર ઝપાટાભેર ચડવાનું, ઊંચી ડાળ પરથી નીચે કુદકો મારવાનો, એક ડાળ પરથી બીજી ડાળ પર વાંદરાની જેમ લટકતા જવાની મજા કઈ ઓર હતી, અને આ બધી ક્રિયામાં શરીર સાચવવાનું પણ ખરું. સમીરે તેના ગામના રોકાણ દરમ્યાન શારીરિક સૌષ્ઠવ ખિલવતી. શારીરિક રીતે સક્ષમ કરતી ગ્રામ્ય રમતો રમી સહજીવનના અને સામાજીક એકતાના ગુણ મહેશ અને તેની ટોળી પાસેથી જાણ્યા હતા. અને તે હવે તેનામાં આત્મવિશ્વાસ મહેસુસ કરતો હતો.\n\n પંદરમાં દિવસે જ્યારે રજતે, સમીરને તેના સાથીદારો લઈ સેલફી લેતો જોયો ત્યારે, સંતોષ હતો કે તેણે સમીરના કોચિંગ ક્લાસમાં બ્રેક પડાવ્યો તેમાં કોઈ ભૂલ નથી કરી.\n\nસમીરનું મન તો ગામ છોડવાં માનતું નહતું, પણ પરીક્ષા ક્લિયર કરવાનું ભારણ હોઇ,સમીરે મન દ્રઢ કરી, આવતા વેકશનમાં ફરી આવવાના મહેશને કોલ આપી બાકીના પંદર દિવસના કોચિંગ ક્લાસ ભરવા કોટા પરત ગયો.\n\nએક મહિના પછી સમીરનું રિટેસ્ટનું રિઝલ્ટ આવ્યું ત્યારે, તેના ક્લાસ ટીચર અને સ્કૂલના પ્રિન્સિપાલ છક રહી ગયા. સમીરે રિટેસ્ટની પરીક્ષામાં રેગ્યુલર એન્યુઅલ પરીક્ષામાં પહેલો નંબર લાવનાર કરતાં પણ વધારે માર્ક લાવી પરીક્ષા ક્લિયર કરી હતી. પ્રિન્સિપાલ રાધિકાના વખાણ કરતાં હતા ત્યારે રાધિકા, રજતને કહેતી હતી, જોયું, તમારું માનીને આપણે ગામડે ગયા હોત તો સમીર પરીક્ષામાં શું ઉકાળી શક્યો હોત ! રજત તે વખતે સમીરની સામે જોઈ મંદ હાસ્ય સાથે બોલ્યો, ચલ રાધિકા આપણે સમીરની પરિક્ષાના ટેન્શનને અન-બોક્સ કરીને લાઈફને એન્જોય કરીએ અને સમીર દ્વારા લેવાતી પેરેંટિંગની પરીક્ષામાં સફળતા મેળવીએ.",
      "duration": "5 mins",
      "category": "Children"
    },
    {
      "id": 18,
      "title": "ટોચ",
      "story_name": "હું ચાલતા ચાલતા રિસોર્ટનાં ગાર્ડન એરિયા તરફ આવી પહોંચ્યો. મારા ડગલામાં હજી પણ અરાજકતા હતી. ચાલતો ચાલતો આગળ વધી તો આવ્યો. પણ હવે ક્યાં જવું હતું એ નિર્ણય લેવામાં મૂંઝવણ અનુભવી રહ્યો હતો. મનમાં ઊઠી રહેલા વિચારો એકબીજા જોડે યુદ્ધમાં ઉતર્યા હતા અને એ ધમાસાણ વિચારોએ આગળનો રસ્તો ધૂંધળો કરી મૂક્યો હતો. મારે એ ધૂંધળા રસ્તા વચ્ચેથી કોઈ માર્ગ લેવાનો હતો. વિચારોના ભાર જોડે મારી નજર ઉદ્યાન વિસ્તારમાં ચારે તરફ અહીંથી ત્યાં ફરી રહી. બહુ ચાલી ચૂક્યો હતો. હવે મારે જપીને થોડું બેસવું હતું. પરંતુ એ માટે એક એવા સ્થળની જરૂર હતી જ્યાં મને કોઈ ઓળખી ન શકે. કારણકે જો કોઈ ઓળખી ગયું તો બધીજ મહેનત પાણીમાં. હોટેલના ઓરડામાં હું અંતિમ એક અઠવાડિયાથી બંધ હતો. મને લાગ્યું કે કદાચ એ બંધ ઓરડાના અંધકારમાં એક તપસ્વી જેમ તપ કરવાથી, બધાથી વિમુખ થઇ મને મારા પ્રશ્નનો ઉત્તર મળી જશે. જે નિર્ણય લેવા માટે હું આખા વિશ્વના કોલાહલથી ભાગી છૂટી અહીં એકાંતની શોધમાં આવી પહોંચ્યો હતો એ નિર્ણય સુધી કદાચ હું પહોંચી જઈશ. પણ એ એટલું સહેલું ન હતું. \n\nઆજે હોટેલમાં ચેકઇન કરવાને એક અઠવાડિયું વિતી ચૂક્યું હતું. આજે સાંજે મારું ચેક આઉટ હતું. રિસોર્ટના સ્ટાફ તરફથી મારી ઓળખ છૂપાવવા અને મારી ગોપનીયતા જાળવી રાખવા, મારા એકાંતને વિઘ્ન વિહીન બનાવી રાખવા દરેક પ્રયાસ સંપૂર્ણ પણે થયો હતો. આઈ કાન્ટ કમ્પ્લેન ! \n\nપણ ફરિયાદ તો મને મારી જાત જોડે હતી. એક અઠવાડિયાનો લાંબો સમયગાળો આપ્યા છતાં, સાત દિવસો સુધી મિત્રો અને કુટુંબથી કોઈ પણ પ્રકારના સંપર્કમાં ન રહીને પણ, આખી દુનિયાથી કપાઈ અહીં આ રિસોર્ટના અતિ શાંત વાતાવરણ વચ્ચે પણ હું મારા નિર્ણય સુધી પહોંચી શક્યો ન હતો. આજે સ્વર્ગસ્થ પિતાજીની યાદ હૈયાને હચમચાવી રહી હતી. જો એ હોત તો મારા મનની મૂંઝવણોનું સમાધાન સહેલાઈથી મળી ગયું હોત. ચારે દિશામાંથી ઉઠી રહેલા જાતજાતના ને ભાતભાતના અભિપ્રાયો વચ્ચે એક એમનીજ સલાહ સાચી પથદર્શક બની શકી હોત. કારણકે એ સલાહ સાચા હૃદયથી નીકળી હોત. એમાં અન્ય અભિપ્રાયો જેવી આર્થિક, સ્વાર્થી અને અંગત ફાયદાકીય રાજનીતિની ભેળસેળ ન હોત. પણ હવે.....\n\nસાત દિવસોના વનવાસ પછી પણ મારુ મન હજી અસ્પષ્ટ અને વ્યાકુળ ભટકી રહ્યું હતું. રાત્રિનું વિમાન એરપોર્ટ ઉપર મારી રાહ જોઈ રહ્યું હતું. મારી પત્ની, મારું બાળક, મારા મિત્રો, મારા સાથી. એ દરેક વ્યક્તિ જે મારું ભલું ઇચ્છતી હતી ને એ દરેક વ્યક્તિ જે કદાચ ન પણ ઇચ્છતી હોય...એ બધાજ મારી પરત થવાની રાહ જોઈ રહ્યા હતા. અને આવ્યા હોઈએ તો પરત પણ થવું જ પડે ને....ધેટ્સ ઘી ઓન્લી રુલ ઓફ લાઈફ !\n\nમારું ભારે મન સાથે ઘસડતો હું બગીચાની અંદર પ્રવેશી ગયો. ચારે તરફ નીરવ શાંતિ હતી. નજીકના એક બાંકડા ઉપર હું ગોઠવાયો. વિચારોની સતત ગતિથી હું હાંફી રહ્યો હતો. એક ઊંડો શ્વાસ અંદર તરફ ખેંચી એક નિસાસા સભર ઉચ્છવાસ મેં બહારના વાતાવરણમાં છોડી મુક્યો. \n\n\" પપ્પા...પપ્પા....આ જુઓ....\"\n\nસન્નાટાને ચીરતો એક પાંચ વર્ષનો છોકરો પોતાના પપ્પાને પ્રભાવિત કરવાના હેતુસર ગાર્ડન એરિયાના બાળકો માટે સેટપ થયેલા એડવેન્ચર અને ફનઝોનમાં ધસી આવ્યો. બાળકોના ચઢાણના કૌશલ્યો વિકસાવવા માટે ઊભાં કરવામાં આવેલા ક્લાઈમ્બિંગ ચેલેન્જ સેટપ ઉપર એના ઉત્સાહસભર ડગલાં ઉતાવળથી આગળ વધી રહ્યા. \n\n\" સંભાળીને દર્શ. કિપ યોર બેલેન્સ. \" \n\nદીકરાના સમતોલન અંગે ચિંતા દર્શાવતા પિતાનો અવાજ સાંભળતાજ મેં ખિસ્સામાંથી રૂમાલ કાઢી મોઢા ઉપર બાંધી લીધો. માથાની કેપને વધારે નીચેની દિશામાં ખેંચી લીધી. \n\nચઢાણ કરી રહેલા દીકરાને ગર્વસભર હસતા ચહેરે નિહાળી રહેલ પિતાને જોઈ મને ફરી મારા પિતાજી તાદ્રશ આંખો આગળ દેખાઈ આવ્યા. \n\nપેલું બાળક એક પછી એક ચઢાણનું પાસું સફળતાથી પાર કરતું વધુને વધુ ઉપરની દિશામાં આગળ વધી રહ્યું હતું. એને ક્લાઈમ્બિંગ ચેલેંજના અંતિમ ચરણ ઉપર કોઈ પણ કિંમતે પહોંચવું હતું. એ જીદ્દ, એ મક્કમતા......હું મારી જાતનેજ જાણે ત્યાં જોઈ રહ્યો હતો. ચઢાણના અંતિમ ચરણ ઉપર એક અત્યંત સાંકડું સ્થળ હતું. ફક્ત એકજ વ્યક્તિ ઊભી રહી શકે એટલું સાંકડું. ત્યાં પહોંચી જનાર એ ટોચ પરથી પહાડીમાં વસેલા આખા શહેરનું દર્શન કરી શકે. પડકાર સફળતાપૂર્વક પાર પાડવાના ઇનામ સ્વરૂપે. \n\n\" યસ ! યુ કેન ડુ ઈટ. કમોન માય બોય. \" \n\nતાળી જોડે પિતા તરફથી મળી રહેલા પ્રોત્સાહનથી વધુ જોશ મળ્યું હોય એમ હિંમત હાર્યા વિના એકજ શ્વાસે એ ઝડપ વધારતો વધુને વધુ ઊંચું ચઢાણ પાર કરતો ચાલ્યો. જેમ જેમ એ આગળ વધી રહ્યો હતો તેમ તેમ એના ચહેરા ઉપર વધુ ને વધુ આત્મવિશ્વાસ છલકાઈ રહ્યો હતો. એ વધેલા આત્મવિશ્વાસને નિહાળી પિતાના ચહેરા ઉપરનો ગર્વ પણ પ્રમાણમાં એટલોજ વધી રહ્યો હતો. \n\n\" યસ આઈ ડીડ ઈટ. \" \n\nટોચ ઉપર પહોંચી એણે બંને હાથ ફેલાવી પોતાની સફળતાની ઉજવણી કરી. એની નજર ટોચ ઉપરથી દેખાઈ રહેલા રમણ્ય દ્રશ્ય ઉપર અચરજથી ફરી રહી. નીચે ઊભાં પિતાના હાથ હજી ખુશી જોડે તાળી વર્ષાવી રહ્યા હતાં. પોતાના દીકરાની જીત પોતાનીજ જીત હોય એમ ચહેરો ખુશીથી ચળકી રહ્યો હતો. \n\nથોડા સમય સુધી આંખો સામેના રમણ્ય દ્રશ્યને નિહાળી એણે નીચેની દિશામાં દ્રષ્ટિ કરી. \n\n\" હવે ? \" \n\nમારી આંખો હેરતથી પિતા ઉપર આવી પડી. દીકરાએ પૂછેલા પ્રશ્નનો એ શું ઉત્તર વાળશે ? \n\nઅત્યંત પરિપક્વતા ભરી સહજતા જોડે પિતાએ હસતા ચહેરે કહ્યું.\n\n\" હવે કેટલા સમય સુધી ત્યાં ઊભો રહેશે ? થાકી જશે. ધીરે ધીરે નીચે આવતો રહે. જો તારી પાછળ કોઈ અન્ય છોકરો પણ છે. હવે એને ત્યાં ઊભાં રહેવાની તક આપ. \"\n\nપિતાની વાતનું તર્ક સમજતા દીકરાએ બીજી બાજુ નીચે તરફ ઉતરવા માટેની દાદરા તરફ પ્રયાણ કર્યું. એના પ્રયાણની જોડે મહેનત કરીને ઉપર સુધી પહોંચેલો અન્ય છોકરો ટોચ ઉપર પહોંચી ગયો. નીચે તરફ ઉતરી રહેલા છોકરાને જોઈ એણે હાસ્યસભર ચહેરે \" થેંક્યુ \" કહ્યું. \n\n\" યુ આર વેલકમ \" અન્ય છોકરાને દ્રશ્યની સુંદરતા માણવાની તક અને એકલતા આપતો એ ખુશી ખુશી દાદરો ઉતરતો નીચે પિતા પાસે પહોંચી ગયો. \n\nદીકરાના ખભે પિતાના ગર્વ યુક્ત હાથ ટેકવાયા અને બંને બગીચાની બહાર તરફ પ્રયાણ કરી ગયા. \n\nહું તરતજ બાંકડા ઉપરથી ઊભો થઈ ગયો. હોટેલના રૂમમાં જઈ મેં એક મહત્વનો કોલ કર્યો. એ કોલ જોડે મેં મારો નિર્ણય આખા વિશ્વ સામે જાહેર કરી દીધો. \n\nબીજે દિવસે હું મારા ઘરના શયનખંડમાં નિરાંતે બેઠો હતો. શયનખંડમાં પ્રકાશ પાથરી રહેલ ટીવીના દરેક સમાચાર ચેનલો ઉપર મારું નામ બ્રેકીંગ ન્યુઝમાં ઝળહળી રહ્યું હતું. દરેક સમાચાર ચેનલોની સ્ક્રીન આઠ થી દસ વિભાગમાં વહેંચાઈ ગઈ હતી. એ દરેક વિભાગમાં કોઈ ને કોઈ વિશેષજ્ઞ મારા લેવાયેલા નિર્ણય ઉપર પોતપોતાની વિશિષ્ટ ટિપ્પણી આપી રહ્યા હતાં. તેમના અભિપ્રાયોથી મારા મક્કમ મનને કોઈ પણ અસર થઈ રહી ન હતી. મારું મન અત્યંત શાંત હતું. મારા મોબાઈલની રિંગ ટોનથી મારું ધ્યાન ટીવીની સ્ક્રીન ઉપરથી હટી મોબાઈલની સ્ક્રીન ઉપર દોરાયું. અજિતનો કોલ હતો. મારો જુનિયર. મેં તરતજ વિડીયો કોલ ઉપાડ્યો. એની આંખોનું ભેજ મને સ્પષ્ટ દેખાયું. \n\n\" આઈ વીલ મિસ યુ. \" \n\nએણે કહેલા શબ્દોમાં મને ટોચ ઉપર પહોંચેલ પેલા અન્ય છોકરાનું \"થેન્ક યુ\" સંભળાયું. મારા મનમાંથી \"યુ આર વેલકમ\" નીકળવા જ જઈ રહ્યું હતું કે મેં શબ્દો જોડે ભાવનાઓ ઉપરની પકડ મજબૂત કરી.\n\n\"આઈ વીલ મિસ યુ ટુ....\" \n\nમારી આંખોનું ભેજ એ પકડી પાડે એ પહેલા મેં કોલ કાપી નાખ્યો. એ ક્ષણે મને એવું અનુભવાયું જાણે હું ધીમે ધીમે દાદર ઉતરી નીચે આવી પહોંચ્યો હતો અને મારા ખભા ઉપર પિતાજીએ ગર્વથી હાથ ટેકયો હતો. \n\nસામેની ભીંત ઉપરના ટીવીની સ્ક્રીન ઉપર હજી પણ બ્રેકીંગ ન્યુઝમાં એનોએજ પ્રશ્ન ઝબકારા છોડી રહ્યો હતો. \n\n'૩૭ વર્ષની આયુમાં દેશના ટોપ ક્રિકેટર કાર્તિકે વન ડે અને ટેસ્ટ ક્રિકેટમાંથી સન્યાસ લીધો. શું હજી થોડા વર્ષ એ રમી શક્યા હોત ? એમનો નિર્ણય યોગ્ય કે અયોગ્ય ?",
      "duration": "5 mins",
      "category": "Children"
    },
    {
      "id": 19,
      "title": "જીવનના નૈતિક મૂલ્યો",
      "story_name": "આજે બોર્ડની પરીક્ષાનો પ્રથમ દિવસ હતો. અંશ અને અવિનાશ બંને પાક્કા મિત્રો અને તેમનો નંબર એક જ વર્ગખંડમાં હતો, સૌ મિત્રો એકબીજા ને પરિક્ષાની શુભેચ્છાઓ પાઠવી રહ્યા હતા. એટલામાં જ બેલ વાગ્યો ને સૌ કોઇ પરીક્ષા ખંડમાં પહોંચ્યા. પરીક્ષા શરૂ થઈને થોડી જ વારમાં બે સાહેબ જેવા લાગતા વ્યકિતઓ વર્ગ નિરીક્ષક પાસે આવીને કઈ ગુસપુસ કરવા લાગ્યા તેમના હાથમાં ત્રણ ચાર પુસ્તકો જેવું કંઈક દેખાતું હતુંં, તેમાના એક વ્યક્તિએ વર્ગનિરીક્ષકને પોતાના મોબાઈલ ફોન પર કોઈ સાથે વાત કરાવી ફોન મૂકી વર્ગનિરીક્ષકે અવિનાશ કોણ છે એવી બુમ પાડી અવિનાશે હાથ ઊંચો કર્યો ને પેલા બે વ્યક્તિઓ તેની પાસે ગયા અને પેલા પુસ્તકો આપી કંઈક સમજાવી ફટાફટ ત્યાંથી ચાલ્યા ગયા. સૌ વિદ્યાર્થીઓ આ જોઈ રહ્યા હતા. અંશ અવિનાશનો ખાસ મિત્ર હતો અને એને ખ્યાલ આવી ગયો કે અવિનાશના પિતા જીલ્લાના રાજકારણમાં આગળપડતા તથા હાલમાં ડેલીગેટ છે માટે અવિનાશ ને પરીક્ષામાં ચોરી કરવા માટે તેમને જ ચોરી કરવાના સાહિત્ય લઈને પેલા વ્યક્તિઓને મોકલ્યા હશે. થોડી વાર પછી અવિનાશે અંશને બોલાવીને પોતાની સાથે ચોરી કરી લખવા કહ્યું. અંશે અવિનાશને સમજાવ્યું કે સ્કોડ આવશે તો કેશ થશે. અવિનાશે કહ્યું બધું જ સેટિંગ પહેલેથી જ મારા પિતાએ કરી દીધું છે ચિંતા ના કર પરંતુ અંશને પોતાના પિતાએ શીખવેલા નૈતિક મૂલ્યો યાદ આવ્યાં કે ચોરી ન કરવી,જુઠું ન બોલાવું,ખોટું ન લેવું,અપશબ્દો ન બોલવા ને જેમાનું એક હતુંં ચોરી ન કરવી પિતા કહેતા કે ચોરી કરીને પાસ થવું કે આગળ વધવું એના કરતા નાપાસ થવું સારું ભલે થોડા ઓછા માર્ક્સ આવે પરંતુ કદીયે ચોરી કરીને આગળ વધવુ નહીં માટે અંશે અવિનાશ ને ચોરી કરવાની ચોખ્ખી ના પાડી દીધી. અવિનાશે તેના ગામના બીજા મિત્રોને પણ ચોરી કરવા જણાવ્યું પછી બીજા સૌ મિત્રો ભેગા મળી ચોરી કરવાના સાહિત્યઓ જેવા કે ગાઈડ , અપેક્ષિત વિગેરે માંથી બેઠા ઉતારા કરી પરીક્ષા આપવા લાગ્યા આમ પરીક્ષાના દરેક પેપરમાં આ જ એકડો ઘૂંટયો અવિનાશ અને બીજા મિત્રો અંશને રોજ ચોરી કરવાનું કહેતા પણ એના પિતા દ્વારા શીખવેલા નૈતિક મૂલ્યો પર તે ખરો ઊતર્યો ને ચોરી કર્યા વગર જ પોતે પરીક્ષા આપી. આજે પરીક્ષાનું અંતિમ પેપર પતાવી છુટા પડતા પહેલા સૌ ભેગા થયા હતા. અવિનાશ અને તેના અન્ય મિત્રોને પરીક્ષા પતવાની સાથે સાથે ચોરી કરીને બધા પેપર સારા ગયા નો ખૂબ આનંદ હતો અને બીજા મિત્રોએ અવિનાશને ચોરી કરાવવા બદલ ખુબજ આભાર માન્યો અને સાથે સાથે અંશની ખૂબ જ ઠેકડી ઉડાવતા કહ્યું કે આવી ચોરી કરવા કોને મળે ? જોને મોટો ના જોયો હોય તો સત્યવાદી! જો અમને કઈ થયું? ચોરી કરીને અમને કોઈએ પકડ્યા ખરા? તારા કરતા પણ અમારા વધુ માર્ક્સ આવશે આવી બધી વાતો કહીને અંશનું મનોબળ નબળું કરી નાખ્યું. અંશ ને પણ મનમાં થવા લાગ્યું કે આ લોકો એ તો અપેક્ષિત અને ગાઈડ માંથી ઉતારો કરીને લખ્યું છે એટલે મારા કરતાં આ લોકોના માર્ક્સ વધુ જ આવશે અને મેં મેહનત કરીને લખ્યું છે તોય મારા માર્ક્સ ઓછા આવશે અને એમને ખુલ્લે આમ ચોરી કરી તોય જોને તમને કોઈ કાઈ કહેવા વાળું પણ નહતુંં અને કોઈએ તેમને પકડ્યા પણ નહીં.\n\nઆજ વિચારી વિચારીને આજે ઘરે આવીને અંશ થોડો હતાશ હતો તેને જોઈને તેના પિતાએ કારણ પૂછતાં તેને બધી જ વાત વિગત વાર કરી પછી અંશના પિતાએ તેને સમજાવતા કહ્યું બેટા તે જે કર્યું એ એકદમ સાચું જ કર્યું છે અને તારા પર મને ગર્વ છે ભલે તારા મિત્રોની ચોરી કોઈએ પણ ન પકડી હોય પણ ભગવાન તો આ બધું જોતા જ હતા અને ચોરી પરીક્ષામાં હોય કે જીવનમાં, કોઇ જોવે કે ન જોવે ચોરી એ ચોરી જ છે અને જીવનમાં સફળતા મેળવવા માટે કોઈ દિવસ ટૂંકો રસ્તો અપનાવવો નહીં કારણકે \"શોર્ટકટ ઇઝ ઓલ્વેઝ ડેનજરસ\" સફળતા માટે શોધી કાઢેલો ટૂંકો રસ્તો હંમેશા ખતરનાખ નીવડે છે. સફળતા પાસે જવા માટે કોઈ ટૂંકો રસ્તો છે જ નઈ અને સફળતા પામવા માટે એના સૈદ્ધાંતિક માર્ગ પર ચાલવું ખૂબ જરૂરી છે આ સાંભળી અંશના મનને થોડી શાંતિ મળી અને પોતે જે કર્યું એ બરોબર જ કર્યું છે એનો અહેસાસ થયો.\n\nથોડા દિવસો વીત્યા ને એક દિવસ સવારના છાપામાં સમાચાર આવ્યા કે બોર્ડ દ્વારા લેવાયેલી પરીક્ષામાં ઉત્તરવહીની તપાસણી દરિમયાન પુસ્તક,ગાઈડ,અપેક્ષિત માંથી કરેલા બેઠા ઉતારાના હજારો કોપી કેશ પકડાયા છે અને પરીક્ષાના બોર્ડ દ્વારા આવા તમામની પરીક્ષા રદ કરવાનો નિર્ણય કરાયો છે અને આવા તમામ વિદ્યાર્થીઓએ આગામી વર્ષે ફરી પરીક્ષા આપવાની રહેશે. થોડા જ દિવસોમાં પરીક્ષમાં પાસ,નાપાસ અને કોપી કેશમાં પકડાયેલા વિદ્યાર્થીઓની યાદી બોર્ડ દ્વારા શાળામાં મોકલી આપવામાં આવી અને જેમાં કોપી કેશની યાદીમાં અવિનાશ અને તેના મિત્રોના નામ હતા એ તમામનું એક વર્ષ બગડ્યું હતુંં અને સૌ ખુબજ હતાશ હતા અને તેમના ચહેરા પર પછતાવા નો પડછાયો સ્પષ્ટ દેખાઈ રહ્યો હતો અને બીજી બાજુ ઉત્તીર્ણ થયેલ વિદ્યાર્થીઓની યાદીમાં અંશનું નામ હતું અને ખૂબજ સારા માર્કસે પાસ થવા બદલ તેના આનંદ નો પાર ન હતો. સાથે સાથે તેને હવે સાચા અર્થમાં પિતાએ આપેલ નૈતિક મૂલ્યોનું મહત્વ ભારોભાર સમજાઈ ગયું હતુંં. પરીક્ષામાં પાસ થવા કરતા પણ વધારે હવે તેને પોતાના પિતા પર ગર્વ હતો કે જેઓએ ચીંધેલા માર્ગ અને સીંચેલા સંસ્કારના કારણે તે આજે જીંદગીમાં સફળતાના સાચા અને સૈદ્ધાંતિક માર્ગે આગળ વધી રહ્યો હતો. આમ સફળતા સુધી પહોંચવાનો સાચો સેતુબંધ એટલે \"જીવનના નૈતિક મૂલ્યો\".\n\n",
      "duration": "4 mins",
      "category": "Children"
    },
    {
      "id": 20,
      "title": "હેપ્પી મધર્સ ડે",
      "story_name": "મોહન તેના દોસ્ત રાકેશ જોડે બગીચામાં રમી રહ્યો હતો. ત્યાં અચાનક તેણે ચોંકીને ઝાડીઓ તરફ જોયું.\n\n“શું થયું મોહન ?” રાકેશે પૂછ્યું.\n\n“મને ત્યાં ઝાડીઓમાં કશોક સળવળાટ સંભળાયો.”\n\nબંને મિત્રો કુતુહલવશ ઝાડીઓ પાસે ગયા તો ત્યાં એક નાનકડું ગલુડિયું બેઠું હતું. ગલુડિયાને જોઇને મોહન ખૂબ ખુશ થયો.\n\nરાકેશ બોલ્યો, “મોહન, મને લાગે છે કે આ ગલુડિયાની મા હવે આ દુનિયામાં નથી રહી. એ બિચારો એકલો જ છે.”\n\n“એ વાતની જાણ તને કેવી રીતે થઇ ?”\n\n“મોહન, મા એ મા હોય ગમે તેવી પરિસ્થિતિમાં પોતાના બાળકોને એકલા ન છોડે. મા પાસે એવી અદભુત શક્તિ રહેલી છે કે બાળક પર મંડરાતા જોખમને તે તરત પારખી જાય છે. એ જ્યાં પણ હોય ત્યાંથી બાળકની હાજરીને ઓળખી જાય છે. કોઇપણ બચ્ચા પાસે તું જઈશ તો તરત તેની મા જ્યાં હશે ત્યાંથી આવીને તારી સામે આવીને ઊભી રહેશે. વળી તે તને તેના બચ્ચાને હાથ પણ લગાડવા નહીં દે. પરંતુ ખાસ્સી વાર થવા છતાં આ બચ્ચાની માતા હજુસુધી અહીં આવી નથી એનો મતલબ સાફ છે કે તે હવે જીવિત નથી.”\n\nમોહને ગલુડિયાને ગળે લગાવતા કહ્યું, “રાકેશ, આ ગલુડિયું હવે એકલું નથી. હું તેની સાથે છું. હું તેને ઘરે લઇ જઈશ અને પાળીશ. તેને ખૂબ પ્રેમ કરીશ. આજ પછી આ આપણો નવો સાથી છે.”\n\nરાકેશે કહ્યું, “ખૂબ સરસ, હું આને મારા ઘરે લઇ ગયો હોત પરંતુ મારા પપ્પા ગુસ્સે થશે.”\n\n“દોસ્ત, આમાં નારાજ શું થાય છે ? આ ગલુડિયું પણ તારું જ છે ને, જયારે મન કરે ત્યારે તેની સાથે રમવા મારા ઘરે આવી જજે.”\n\nબંને દોસ્તો એકબીજાના ગળે મળી છુટા પડ્યા.\n\nમોહન ગલુડિયાને લઈને ઉમંગથી પોતાના ઘરે ગયો. પરંતુ તેની ખુશી ઝાઝી ટકી નહીં. હજુ તેણે ઘરમાં પગ પણ મુક્યો નહોતો કે તેની મમ્મી માધુરીબેન તાડૂકી ઉઠી, “મોહન, આ તારા હાથમાં શું છે ?”\n\n“મા, આ ગલુડિયું મને બગીચામાં મળ્યું. સરસ છે નહીં ?”\n\n“છી... એ ગંદવાડને ઘરમાં ક્યા લઇ આવ્યો. તને ખબર છે ને કે મને પ્રાણીઓથી કેવી ચીઢ છે.”\n\n“મમ્મી, પ્લીઝ આ ગલુડિયાને ઘરમાં રહેવા દે ને.”\n\n“ઘરમાં! ના રે બાબા ના... આ ગલુડિયું આખા ઘરમાં ગંદકી કરતો ફરતો રહશે. જા, આને જ્યાંથી લાવ્યો છું ત્યાં પાછો મૂકી આવ.”\n\n“મમ્મી, હું ખાતરી આપું છું કે આ ઘરમાં ગંદકી નહીં કરે. હું એને સવાર સાંજ બહાર ફરાવવા લઇ જઈશ. ”\n\n“વાહ! સવાર સાંજ આ ગલુડિયાને ફરાવવા બહાર લઇ જઈશ તો તારું લેસન કોણ કરશે ? હું ? ના રે બાપા. તેના કરતા આને જ્યાંથી લાવ્યો છે ત્યાં પાછો છોડી આવ.”\n\nરાજુએ જીદ કરતા કહ્યું, “મમ્મી, હું ભણવાનું બગડવા નહીં દઉં. હું લેસન કર્યા બાદ તેને ફરાવવા લઇ જઈશ.”\n\nમાધુરીબેને મોહનને મનાવવા કહ્યું, “બેટા, જો કોઈએ તને મારાથી અલગ કર્યો તો તારી કેવી હાલત થશે ? શું તું તારી માતા વગર ખુશ રહી શકીશ ? આ ગલુડિયાની પણ માતા હશે. તે તેની માતાથી અલગ થઈને તારા સાથે કેવી રીતે ખુશ રહી રહી શકશે ?”\n\nમોહને નિર્દોષભાવે કહ્યું, “પરંતુ મમ્મી આ ગલુડિયાની માતા તો મરી ગઈ છે. હવે તેનું મારા સિવાય આ દુનિયામાં કોઈ નથી.”\n\nમાધુરીબેને અકળાઈને કહ્યું, “બેટા, જેનું કોઈ નથી હોતું તેનું ઈશ્વર હોય છે. આને અબઘડી છોડી આવ. આ મોંઘવારીમાં તારા પિતાજીના અવસાન બાદ હું માંડ તારા માટે દુધની વ્યવસ્થા કરી શકું છું ત્યારે આ ગલુડિયાનો વધારાનો ખર્ચો મને નહીં પોસાય.”\n\n“પણ મા.”\n\n“પણ બણ કંઈ નહીં. આ ગલુડિયાને છોડી આવ એટલે છોડી આવ.”\n\nમોહન લાચારીથી માધુરીબેનના ચહેરા તરફ જોઈ રહ્યો. પરંતુ માધુરીબેન પોતાના નિર્ણય પર અડીઘમ રહ્યા. નછુટકે મોહને બગીચા તરફ પગ વળાવ્યા અને ભારે હૈયે તેણે ગલુડીયાને ઝાડીઓમાં છોડી દીધું. થોડીકવાર ગલુડિયાને વહાલથી જોઈ લીધા બાદ મોહને ઘર તરફ જવા પગ ઉપાડ્યા. પરંતુ આ શું! ગલુડિયું મોહનની પાછળ પાછળ આવવા માંડ્યું. આ જોઈ મોહનની આંખમાં અશ્રુ આવી ગયા તેણે કાળજીપૂર્વક ગલુડિયાને ઊઠાવી લીધું. ગલુડિયું તેની સાથે ગેલ કરવા લાગ્યો. મોહને રૂંધાયેલા સ્વરે કહ્યું, “ના... બચ્ચા ના... ડાહ્યો બકો છે ને મારો ? આ ઝાડીઓમાં જ સુરક્ષિત રહેજે. અહીંથી બહાર નીકળતો નહીં. જોજે મારા કરતા સારું કોઈ આવશે અને તને તેના ઘરે લઇ જશે.” આમ બોલતા બોલતા મોહન રડી પડ્યો. બચ્ચાને ઝાડીઓમાં મૂકી તે ઘર તરફ દોડી ગયો. થોડેક દુર પહોંચી તેણે પાછળ વળી જોયું તો ગલુડિયું ઝાડીઓમાં બેસીને તેને જ ટગર ટગર જોઈ રહ્યું હતું. મોહનની આંખમાંથી અશ્રુની ધારા વહી પડી. મને કમને તેણે ત્યાંથી જવા પગ ઉપાડ્યા. ઘરે પહોંચી તે સીધો પોતાના ઓરડા તરફ જવા લાગ્યો.\n\nઆ જોઈ માધુરીબેને કહ્યું, “બેટા, જમી લે.”\n\nમોહન, “ભૂખ નથી.” એમ કહી પોતાના ઓરડામાં જતો રહ્યો.\n\nએ આખી રાત મોહન અશ્રુઓ સારતો રહ્યો. તેણે ઊંઘવાનો ઘણો પ્રયત્ન કર્યો પરંતુ તેને ઊંઘ આવી જ નહીં. તે આંખ બંધ કરવાનો પ્રયત્ન કરતો તો ગલુડિયું તાદ્રશ્ય થતું. મોહનના મનમાં અનેક વિચારો ભમી રહ્યા. “ગલુડિયું ઠીક તો હશે ને.”\n\n“કોઈ જંગલી જાનવર તેને ઉઠાવીને લઇ ગયું તો નહીં હોય ને ?”\n\n“તેણે કંઈ ખાધું હશે ?”\n\n“હું બગીચામાં જઈને એકવાર તેને જોઈ આવું તો ? પણ આટલી મોડી રાતે મને ત્યાં જતા બીક લાગે છે.”\n\n“હવે હું શું કરું ?”\n\nબીજી જ ક્ષણે તેને મનને મનાવવાનો પ્રયત્ન કર્યો. “બિચારી મારી માતા. તેની પણ કોઈ મજબુરી હશે એટલે જ તેણે ગલુડિયું ઘરમાં રાખવાની ના પાડી હશે ને. બાકી તે કોઈ દિવસ મને કોઈ વાત માટે ના પાડે છે ? એ એકલી બિચારી કેટકેટલું કરે. મારે શું, ઘરમાં ગલુડિયું લાવીને રાખી દેવાનું. પરંતુ ત્યારબાદ તેની રસીનો ખર્ચો. તેના માટે પેડીગ્રી, દૂધ અને દવા આ બધાની વ્યવસ્થા તો માતાને જ કરવી પડશે ને ? એ બિચારી પણ ક્યાંથી આ બધા માટે પૈસા લાવે. ખરેખર તો મેં જીદ કરી મારી માતાનું દિલ દુભાવ્યું છે.”\n\nમોહને કેલેન્ડરમાં જોયું તો ચોંકી ગયો. કાલે ૯ મેં ૨૦૨૧નો રવિવારનો દિવસ હતો. એટલે કે મધર્સ ડે!\n\nમોહને વિચાર્યું, “કાંઈ નહીં કાલે સવારે હું મધર્સ ડે નિમિતે માના પગે લાગી તેમની માફી માંગી લઇશ.”\n\nસવારે ઉઠતાવેંત મોહન ઓરડામાંથી બહાર આવ્યો. માધુરીબેન રસોડામાં નાસ્તાની તૈયારી કરી રહ્યા હતા. મોહન તરફ તેમની પીઠ હતી. મોહન ધીમે પગલે તેમની નજદીક ગયો.\n\nમાધુરીબેને કહ્યું, “આવી ગયો બેટા ?”\n\nમોહને અચરજથી પૂછ્યું, “મા, તને કેવી રીતે ખબર પડી કે હું આવ્યો ?”\n\nમાધુરીબેન બોલ્યા, “બેટા, ઈશ્વરે માતાને એવી અદ્રશ્ય આંખો આપેલી છે કે જેના વડે તે તેના બાળકની હાજરીને જાણી જાય છે.”\n\nમોહને કહ્યું “મા, કાલે રાકેશ પણ આ જ કહેતો હતો.”\n\nમાધુરીબેન, “સારું તું ફટાફટ નાહી લે એટલે હું તને નાસ્તો આપું છું.”\n\n“મા, કાલ માટે મને માફ કર.”\n\n“કેમ બેટા ?”\n\n“મેં ગલુડીયાને રાખવા માટે ખોટી જીદ કરી એ માટે.”\n\n“બેટા, માફી તો મારે માંગવી જોઈએ.”\n\n“કેમ ?”\n\n“મેં ગલુડીયાને ન રાખવા માટે ખોટી જીદ કરી એ માટે. પરંતુ હવે તારે મોઢું ચઢાવી ફરવાની કોઈ જરૂરત નથી.”\n\n“એટલે ?”\n\nમાધુરીબેને દરવાજા તરફ ઈશારો કર્યો. “ત્યાં જો.”\n\nમોહને જોયું તો દરવાજા પાસે મુકેલી પોતડી પર ગલુડિયું પૂંછડી પટપટાવતા તેને જ જોઈ રહ્યું હતું.\n\n“કાલે રાતે બગીચામાં જઈ હું તેને આપણા ઘરે લઇ આવી.”\n\n“પણ મા, તને તો પ્રાણીઓથી ચીઢ છે ને ?”\n\n“બેટા, મને પ્રાણીઓથી ચીઢ છે પરંતુ મારા દીક્કા પર અપાર પ્રેમ. હું તને નારાજ કેવી રીતે જોઈ શકું ?”\n\nમોહન વહાલથી તેની માતાને ભેટી પડતા બોલ્યો, “મા, આઈ લવ યુ. હેપ્પી મધર્સ ડે.”\n\nગલુડિયું મોહન પાસે આવીને તેના પગને ચાટવા માંડ્યું.\n\nઆ જોઈ માધુરીબેન હસી પડતા બોલ્યા, “બેટા, ખુશ રહે અને હેપ્પી મધર્સ ડે.”",
      "duration": "5 mins",
      "category": "Children"
    },
    {
      "id": 21,
      "title": "ચીંકી",
      "story_name": "\" મા ....કાલે તો રજા એટલે હું તારી સાથે કામે આવીશ, મને શેઠાણી બાનું ઘર ખૂબ ગમે છે, અને શેઠાણીબા કેટલું સરસ ખાવાનું બનાવે છે, પાયલ દીદીના કપડાં પણ મને આપે છે.\"\n\n\n\nચિન્કી ગંગા સાથે કામે જતી અને ચીંકીની નજર શેઠાણીના ઘર અને ઘરની વસ્તુઓને તાકી રહેતી! આજે સાંજથી જ બહુ ખુશ હતી, શાળાએથી આવી દફતરને દૂર ફંગોળીને ખુશખુશાલ થઈને બોલી!\n\n\n\n\" ચાલ બેસ...કાલે લેસન પૂરું કરવાનું છે તારે...કશે જવાનું નથી, આ વખતે સારા માર્ક લઈ આવ, હું કેટલી મહેનત કરું છું તારા માટે.....કંઇ ભાન છે? તારો બાપ તો આખો દિવસ દેશી પોટલી ઢીંચીને પડ્યો રહે છે. શેઠાણીબાએ શું કહ્યું હતું યાદ છે? \". ગંગા બેબાકળી થઈ ચિન્કીને કહેવા લાગી.\n\n\n\n\" ના...મા....મને સ્કૂલે નથી ગમતું, કેટલું વાંચવાનું, કેટલું અઘરું બધું....એક તો મને સમજ ઓછી પડે, કામ કરવામાં કેટલી શાંતિ, ન તો વાંચવાનું કે ન તો લેસન...બસ કામ કરી લીધું કે ખાવાનું અને પૈસા બંને મળી જાય, શેઠાણી બા પણ મને દર વખતે કંઇ ને કંઈ નવું ખાવાનું અને કપડાં આપે છે. પાયલ દીદીના પપ્પા પાસે કેટલાં બધા પૈસા છે .. તે હેં મા......આપણી પાસે કેમ નથી!\n\n\n\nદસ વરસની ચીંકી બોલતી અને ગંગાનું હૈયું ચિરાઈ જતું, એ પોતાની ગરીબી પર કોસતી રહેતી અને ખાટલામાં પડેલા પોતાના વરને ધૃણાની નજરે જોતી રહેતી.\n\n\n\n\" ગંગા... ચીંકીને જરા અંદર મોકલજે.\" સુહાનીએ સવારમાં ગંગા સાથે આવેલ ચીંકીને જોઇને કહ્યું. ગંગા હંમેશા ચીંકિના ભણતર વિશેના અણગમાની વાત શેઠાણીને કરતી. પેટે પાટા બાંધીને પણ ગંગા પોતાની દીકરીને ભણાવવા માંગતી હતી.\n\n\n\n\" એ...આવી...શેઠાણી બા....આટલા વાસણ ધોઈ નાખું.\" વાસણ ધોતાં ધોતાં પાણીમાં છબછબીયા કરી રમતાં રમતાં ચિંકિ બોલી. આજે ભણવાનું નથી એનો અનેરો આનંદ એના મોં પર છલકાતો જોઈ ગંગાનું મુખ કરમાઈ જતું અને વિચારે ચડી હતી કે શું કરશે આ મારી દીકરી! ગરીબના નસીબ ગરીબ જ રહેશે! બાપ તો પીધેલ છે અને પડ્યો રહે છે, કાલે આ દીકરી મોટી થઈ ભણી જાય અને નોકરીએ લાગી જાય તો મારા જેવી અભણ માનો જન્મારો સફળ થાય. નહીં તો એને પણ આખી જિંદગી મારી માફક ઘરકામના ઢસરડા જ કરવા પડશે.\n\n\n\n\" જો ચિંકી...આ મારા કલાસની છોકરીઓનો ફોટો, દસબાર વરસ પહેલાનો છે, આ લાંબા વાળવાળી કામિની...જે ભણવામાં ખૂબ હોંશિયાર અને મહેનતુ હતી તે આજે બેંકમાં નોકરી કરે છે, પોતાની ગાડી છે, ઘર છે, જાતે કમાય છે એટલે મોજશોખ કરે છે, બાળકોને પણ કરાવે છે, પિક્ચર બતાવવા લઈ જાય છે, બાગમાં ફરવા લઈ જાય છે, નવા નવા કપડાં અપાવે છે, પોતે ભણેલી હોવાના કારણે પતિ પણ ખૂબ ભણેલો મળ્યો છે અને તે પણ ખુબ કમાય છે.\" સુહાનીએ પોતાની સ્કુલનું આલ્બમ કાઢી બતાવતાં ચિંકીને કહ્યું.\n\n\n\n\" અને આ ભવાની....કે જે ભણવામાં એકદમ આળસુ, એની મા બિચારી સમજાવી સમજાવીને થાકી જતી, અમે પણ ભણવા માટે એને બધી મદદ પૂરી પાડતા પરંતુ આખરે નહીં જ ભણી, અને અધવચ્ચેથી સ્કુલ છોડી મા સાથે કડિયાકામની મજૂરીએ લાગી ગઈ! આજે બે બાળકો સાથે એકલી રહે છે અને વર દારૂ પીને ગુજરી ગયો, હવે મારી જ શાળામાં એને અમે સાફસફાઈ માટે રાખી છે. ખાવાના પણ ફાંફાં પડે છે અને હવે એની તબિયત પણ સારી નથી રહેતી. ભગવાને આટલી સરસ જીંદગી આપી છે તો તેને વધારે સારી રીતે જીવવું કે મજૂરી કરી ગરીબાઈમાં કોઈના અહેસાન હેઠળ દબાઈને જીવવું આપણા હાથમાં હોય છે, માણસ એક વખત જો મનથી નક્કી કરી લે તો તે હાંસિલ કરી જ શકે છે એટલી તાકાત આપણને ભગવાને આપી છે. તો તું પણ ભણીને આગળ વધ અને તારી માતાનું સપનું પૂરું કર, એમાં તારી જ ભલાઈ છે.\"\n\n\n\nચિન્કી સુહાનીની વાત ધ્યાનથી સાંભળી રહી!\n\n\n\n\"તે હેં શેઠાણી બા, તમે પણ ખૂબ ભણેલા કે? \" ચિન્કિ બોલી\n\nએટલામાં જ સુહાનીની પંદર વરસની દીકરી પાયલ ઘરમાં આવી.\n\n\n\nસરસ ફ્રોક અને સુંદર વાળમાં પિન અને રિબન બાંધેલી પાયલ બુટ કાઢી ફ્રીઝમાંથી બે આઇસ્ક્રીમ લઈ આવી એક ચિંકીના હાથમાં મૂકી ટીવી જોવા માંડી અને ચીંકીની નજર પાયલના કપડાં, એની રીબીન , બૂટ , રમકડાં પર ફરવા લાગી... પોતાની પાસે આ બધું ન હોવાના અહેસાસ સાથે અને શેઠાણી બા પોતાને કદાચ આજે પણ કંઇક આપશે એવી લાલચે!\n\n\n\n\"જો બેટા, તારી મા ઘરકામ કરે છે. એ એની મજબૂરી છે પણ તને ભણાવી ગણાવી એ તને બધા સુખો આપવા ઈચ્છે છે, હું પણ મારી પાયલને મોટી સાહેબ બનાવવા માંગુ છું, તો પાયલને જો....આજે એની પાસે બધું જ છે છતાં પણ ભણે છે ને? તો તું કેમ નહીં? ભણવાની ઉંમરમાં તારી મા પણ ભણી નહિં એટલે જો આજે ઘરકામ કરે છે, તું જો નહીં ભણશે તો તારે પણ મમ્મીની જેમ મજૂરી જ કરવી છે? તારા ભણવાનો ખર્ચો હું આપીશ પણ તું દિલ લગાવીને ભણી જા.\"\n\n\n\nસુહાનીના એક એક શબ્દ ચીન્કી સાંભળી રહી અને એની નજરે શેઠાણીબાની સુખ સાહ્યબી તરી રહી! મનોમન કંઇક વિચારી રહી .\n\n..કદાચ એ પાયલના બુટ, કદાચ....કદાચ એ પાયલનો ઝૂલો, કદાચ એ પાયલનું ફ્રોક, કદાચ એ શેઠાણી નું ઘર, કદાચ એ શેઠની ગાડી, કદાચ એ આઇસ્ક્રીમ, એ પોતાના ઘરની સુક્કી રોટલી, રોજનો ભૂખમરો, એજ રદ્દી જેવા પોતાના કપડાં, માતાની મજૂરી, બાપની પીધેલ અવસ્થા અને કદાચ પોતાની જાત વિશે!\n\n\n\n\" મા આજે રવિવાર છે, કામ પતાવી વહેલી આવી જજે, મારે ઘણું વાંચવાનું છે...મને તારા વિના એકલું લાગે છે. \" બીજા રવિવારે ચીંકી ગંગાને ઉદ્દેશીને બોલી.\n\n\n\nગંગા હરખાઈને દીકરીના ઓવારણાં લેતાં આંખના ભીના ખૂણાને સંતાડી રહી.",
      "duration": "4 mins",
      "category": "Children"
    },
    {
      "id": 22,
      "title": "મજબુર મા",
      "story_name": "મા તે મા બીજા બધા વગડાના વા\n\nગોળ વિના મોરો કંસાર, મા વિના સુનો સંસાર.\n\nનવ મહિના પેટમા રાખીને પેટે પાટા બાંધી બાળક નો ઉછેર કરે છે. ભીને સુઈ પોતે સુકે સુવાડે છે બાળકને. તો કેવી ગણવી મા ને ? સ્વાર્થી કે મજબુર મા ?\n\n“મમ્મી, આ વર્ષે ઉનાળાની રજાઓમા હું ઘરે આવી શકું ? મારી બધી જ બહેનપણીઓ પોતાના ઘરે વેકેશનમા જવાની છે. હું પણ આવી જાઉં ?” વર્ષો વીતી ગયા મારા હોસ્ટેલમા ક્યારેય હું એકપણ વેકેશનમા આવી નથી. મમ્મી, આ વર્ષે સ્કૂલમા હું ટોપર છું.\"\n\n\"શાબાશ દીકરા, તું આમ જ હંમેશા સફળ થઈશ અને આગળ વધતી રહીશ.”\n\nફરી એક જ સવાલ “મમ્મી, આ વર્ષે ઉનાળાની રજાઓમા હું ઘરે આવું ? મારી બધી જ બહેનપણીઓ પોતાના ઘરે જવાની છે. હું પણ આવી જાઉં ?” કેટલા વર્ષો વીતી ગયા મારા હોસ્ટેલમા રહે. તું તો મને મળવા આવે છે, પરંતુ મને ક્યારેય ઘરે નથી આવવા દેતી. હવે તો મને ઘરનો કોઈ ખૂણો પણ નથી યાદ મમ્મી.”\n\n“અરે દીકરા શું કરીશ તું અહીંયા આવીને ? હું તો આખો દિવસ ઓફિસમા હોઉ છું, અને સાંજે આવીને દુકાન ઉપર. તને ઈચ્છું તો પણ સમય નહીં આપી શકું. એક કામ કરું છું, ચાલ હું જ આ વખતે એક-બે દિવસ નહિ, પરંતુ એક અઠવાડિયાની રજા લઇ અને તારી પાસે આવી જાઉં છું, બસ રાજી બેટા ?”\n\n“સારું મમ્મી, તને જે યોગ્ય લાગે એ, ફોન મુકું છું.”\n\nઆ વાતચીત ચાલી રહી હતી અઢારવર્ષની ક્રિશા અને તેની મમ્મી માધવીબેન વચ્ચે. માધવીબેન એક સિંગલ મધર હતી. તે પોતાની દીકરીને ખુબ જ પ્રેમ કરતી હતી, અને એટલે જ તેને સારા અભ્યાસ માટે પાંચ વર્ષની ઉંમરમા જ બોર્ડિંગ સ્કૂલમા મૂકી દીધી હતી અને પોતાની જાતને સતત કામમા સોંપી દીધી હતી.\n\nક્રિશાને પણ તેની મમ્મી પાસે એક જ ફરિયાદ હતી કે તે રજાઓમા તેને ઘરે નહોતી આવવા દેતી. પોતે થોડા દિવસ ત્યાં રહી આવતી, પરંતુ ક્રિશા પાંચવર્ષની ઉંમર બાદ કયારેય ઘરે નહોતી ગઈ. એનું પણ મન પોતાના ઘરે જવાનું હતું, રજાઓમા તેની બધી જ બહેનપણીઓ પોત પોતાના ઘરે જતી, પરંતુ ક્રિશા ક્યારેય નહોતી જઈ શકતી, એ વાતનું દુઃખ પણ તેને હતું.\n\nધીમે ધીમે દિવસો વીતતા ગયા, સમયનું ચક્ર ફરતું ગયું અને ક્રિશા મોટી થવા લાગી, મેનેજમેન્ટનો અભ્યાસ કરી અને તેને એક મોટી મલ્ટીનેશનલ કંપનીમા સારી નોકરી પણ મળી ગઈ. માધવીબેનને આ વાતની ખબર પડી ત્યારે તેને ખુબ જ ખુશી થઇ, તેને ક્રિશાને કહ્યું કે તે ત્યાં આવી અને તેનું ઘર વસાવીને સજાવી દે. પરંતુ ક્રિશાએ આ વખતે તેની મમ્મી માધવીબેનને આવવાની ચોખ્ખી ના પાડી દીધી.\n\nમાધવીબેને ક્રિશાને કહ્યું: “શું કામ બેટા ના કહે છે ? તું એકલી કેવી રીતે બધું કરી શકીશ ? હું આવી જાઉં છું, તને પણ મદદ મળી જશે.”\n\nક્રિશાએ માધવીબેનને કહ્યું: “રહેવા દે મમ્મી, જયારે મારે તારી જરૂર હતી, ત્યારે તું ખુબ જ બીઝી હતી, આજે હું બીઝી થઇ ગઈ છું, આમ પણ તું આવીશ અને બે-ચાર દિવસમા પાછી ચાલી જઈશ, પછી તો મારે એકલી એ જ રહેવાનું અને બધું સેટ કરવાનું છે ને ?”\n\nમાધવીબેન ને કહ્યું: “ગુસ્સામા છો બેટા ?”\n\nક્રિશા એ જવાબ આપતા કહ્યું: “ના બસ એમ જ મમા !”\n\nમાધવી બેન ને કહ્યું: “સારું બોલ, કેવી રીતે મનાવું મારી લાડલી ઢીંગલી ને ?”\n\nક્રિશા : “જો મમ્મી તું મને સાચે જ મનાવવા માગે છે તો બધું જ છોડીને મારી પાસે આવી જા, હવે તો હું એટલું કમાઈ શકું છું કે આપણા બંનેનું જીવન સારી રીતે વીતી શકાશે. બાળપણ તો મારુ તારા પ્રેમના ટુકડામા વીત્યું છે, પરંતુ હવે આગળનું જીવન મારે તારી સાથે જીવવું છે.”\n\nમાધવી બેન : “મન તો મારુ પણ છે તારી સાથે રહેવાનું, પરંતુ શું કરું ? હું મજબુર છું, હું નહિ આવી શકું બેટા !”\n\nક્રિશા : “મમ્મી તું કાલે મજબૂરી હતી, એ વાત મને સમજ આવતી હતી, પરંતુ આજે તો બધું જ હવે સારું થઇ ગયું છે ?” હવે શેની મજબૂરી છે ?\"\n\nમાધવીબેન : “હું તને નહિ સમજાવી શકું મારા બેટા.”\n\nક્રિશા : “હવે સમજી મમા, તારી સૌથી મોટી મજબૂરી હું જ છું. અને બધા કહેતા હતા કે હું મારી મમ્મીના માથે ભાર છું એટલે એ મને પોતાની પાસે નથી આવવા દેતી. અને હવે તે પોતે જ મારા વગર પોતાની દુનિયામા ખુશ રહીને જીવવા માગે છે. પરંતુ હું જ પાગલ હતી કે જે તને મજબુર સમજતી હતી. તું મજબુર નહીં પરંતુ સ્વાર્થી છે. પરંતુ આજ પછી હું સ્વાર્થી છું અને તારી ભાષામા કહું તો મજબુર છું. હું !!આજ પછી આપનો કોઈ સંબંધ નથી, રહી લે એકલી ખુશ જા તારી દુનિયામા ! તારી જીવનમા મારું કોઈ સ્થાન નથી. તું મારા વગર જીવી શકે છે તો હું પણ તારા વગર જીવીશ. હું હવે મારી ઈચ્છાને મારીને જીવી લઈશ, ઓછામા ઓછું તારી આશા તો મને નહીં રહે !”\n\nએટલું બોલીને જ ક્રિશાએ ફોન કાપી નાખ્યો. તે દિવસ પછી ઘણા સમય સુધી તેને માધવીબેનને ફોન જ ના કર્યો.\n\nએક દોઢ વર્ષ પછી અચાનક જ ક્રિશાના ફોન ઉપર કોઈ અજાણ્યા નંબરનો ફોન આવ્યો. અને તેને તરત જ સંજીવની હોસ્પિટલમા આવી જવા માટે જણાવ્યું. ક્રિશા તરત જ હોસ્પિટલ જવા માટે નીકળી. ત્યાં તેને જે સ્ત્રી મળી તે પોતાને માધવીબેનની બહેનપણી કહી રહી હતી. તેની સાથે જ તે વોર્ડ નંબર નવમાં પહોંચી જ્યાં એક સ્ત્રી વેન્ટિલેટર ઉપર હતી.\n\nએ સ્ત્રી બીજું કોઈ નહિ પણ માધવીબેન પોતે જ હતા.તેને જોતા જ ક્રિશા ધ્રુસકેને ધ્રુસકે રડવા લાગી ગઈ. માધવીબેન જીવનના છેલ્લા શ્વાસ ભરી રહી હતી. તેને કઈ બોલવાની મનાઈ કરવામા આવી હતી. માધવીબેનની બહેનપણીએ તેને સાચવી અને પાણી આપ્યું. તે મહિલાએ ક્રિશાને એક કાગળ પણ આપ્યો, તે કાગળ વાંચતા જ તેની આંખો ભરાઈ આવી અને તેની મમ્મી સામે જ પોતે જે તેની સાથે કર્યું તેનો અફસોસ થવા લાગ્યો.\n\nએ કાગળની અંદર માધવીબેને પોતાની દીકરી ક્રિશાની માફી માગી હતી અને લખ્યું હતું કે તે ક્રિશાની અસલ માતા હતી જ નહીં, તે તો તેને રોડના કિનારા ઉપર પડેલી મળી હતી. તેને જોતા જ તે પોતાની સાથે તેને લઇ આવી અને પાંચ વર્ષ સુધી મોટી કરી. માધવીબેન એક દેહવિક્રય કરનારી મહિલા હતી જેના કારણે ક્રિશાને સાથે રાખવું તેના માટે યોગ્ય નહોતું જેના કારણે તેને હોસ્ટેલમા મૂકી દીધી હતી.\n\nએ કાગળમા આગળ પણ લખ્યું હતું કે ક્રિશાને નોકરી મળ્યા બાદ પણ તે તેની સાથે એટલા માટે રહેવા ના ગઈ કારણ કે તેને કેન્સર હતું. અને તે ઇચ્છતી હતી કે ક્રિશા હવે માધવીબેન વગર જ પોતાનું જીવન વિતાવે.\n\nઆજે ક્રિશાને પોતાના કર્યા ઉપર પછતાવો થઇ રહ્યો હતો. અને પોતાની માતા ઉપર ગર્વ થઇ રહ્યું હતું. ક્રિશાની આંખોમા પોતાની મા માધવીબેન માટેનો પ્રેમ અને સન્માન જોઈને ઘણી જ શાંતિ થઇ અને તેને જીવવના છેલ્લા શ્વાસ ક્રિશાની સામે જ ભર્યા ! ક્રિશાએ માના મરણ પછી દીકરો બની બધી અંતિમક્રિયા કરી. ગંગાજીમા અસ્થિ પધરાવી માની છબી છાતીએ છાપીને ધ્રુસકે ધ્રુસકે રડવા લાગી. ત્યારે એકાએક પ્રકાશ થયો અને ક્રિશાના માથા પર હાથ ફેરવતા અવાજ આવ્યો. બેટા હું તારી સાથે જ છું. જરાય ચિંતા ના કરતી.\n\n",
      "duration": "6 mins",
      "category": "Children"
    },
    {
      "id": 23,
      "title": "ફેસબુક પેજ",
      "story_name": "ફેસબુકમાં લોગ ઈન કર્યું અને પહેલીજ નોટિફિકેશન નિહાળી એ ચોંક્યો .\n\n' આજે જ્હાનવીનો જન્મ દિવસ છે . એને શુભેચ્છા પાઠવી એના જન્મદિવસની ઉજવણી\n\nખાસ બનાવવા એની મદદ કરો . '\n\nશું ? આજે ૧૮ ફેબ્રુઆરી ? વિશ્વાસ નથી આવતો ?\n\nકેલેન્ડર ઉપર નજર ફેરવી એણે ચકાસણી બમણી કરી . હા, આજે તો ૧૮ ફેબ્રુઆરી . જ્હાનવીનો જન્મદિવસ . સમયને કદી નિહાળ્યો તો નથી પણ એની પાસે અતિ વિશાળ પાંખો હશેજ . કઈ રીતે દિવસો આમ ઉડતા ને ઉડતા પસાર થઇ જાય છે !\n\nવિચારોએ એને એક ઊંડા ધીર ગંભીર વિશ્વમાં ઉતારી દીધો જ કે બેઠક ખંડ તરફથી બન્ને બાળકોનો અવાજ શયન ખંડ સુધી પહોંચ્યો . ' ઉઠી ગયા મારા ફરિસ્તાઓ .' વર્તમાન વિશ્વમાં પરત થતાંજ ચ્હેરા ઉપરની બધીજ ગંભીરતા પીગળી ગઈ . હાસ્યસભર અને ઉલ્લાસભર્યા ચ્હેરા જોડે એ શીઘ્ર પોતાના બાળકો પાસે પહોંચી ગયો .\n\nએક કલાકની અંદર પોતાના ફરિસ્તાઓને તૈયાર કરવાના હતા અને સાથે સાથે ઓફિસ માટે જવા બધીજ તૈયારીઓ સમેટવાની હતી .\n\n' થઇ જશે . જીવનને ફક્ત એક દિવસ તરીકે લઈએ તો જ એ સરળ બની શકે . આજની ફરજ યોગ્ય રીતે આજે નિભાવી લઈએ તો ઘણું .'\n\nદરરોજની જેમ જ પોતાની જાતને આશ્વાસન આપતા એણે પોતાની ફરજની યાદી પૂર્ણ કરવા હોંશે હોંશે પગ ઉપાડ્યા .\n\nદીકરા અને દીકરીને બાથરૂમ લઇ જઈ ફ્રેશ કરાવ્યા .\n\nઈ ...આ ...ઓ... મસ્તી ભર્યા ઊંચા સ્વરોથી આખું સ્નાનાઘર પડઘા પાડી રહ્યું . એ મસ્તીભરી સ્વરની નિયમિત રમત દ્વારા કેટલી ઝડપે બન્નેએ દાંત બ્રશ કરી નાખ્યા .\n\nએકબીજા ઉપર પાણીની છાલકો ઉડાવતા જાણે સ્નાનાઘરની હોળી આજે પણ પુનરાવર્તિત થઇ અને એ બધાની વચ્ચે બાળકોને જાણ પણ ન થઇ કે પપ્પાએ એમને સ્નાન પણ કરાવી દીધું .\n\nનાસ્તાના ટેબલ ઉપર વાર્તા વિશેષ પડકાર આજે પણ રમાયો . રમતની શરત એટલીજ કે પપ્પાની સરસ મજાની નવી વાર્તા સમાપ્ત થાય એ પહેલાજ નાસ્તાની થાળી અને દૂધના ગ્લાસ સમાપ્ત થવા જોઈએ . બન્ને ભાઈ -બહેને આજે પણ પપ્પાને રોજની જેમજ હરાવી દીધા . પપ્પાની સુંદર મજાની રાજકુમારવાળી વાર્તા સમાપ્ત થાય એ પહેલાજ નાસ્તાની થાળી અને દૂધના ગ્લાસ ખાલી થઇ ગયા હતા .\n\nજીતનો ગર્વ લેતા , સ્કૂલના દફ્તર લટકાવી બન્ને હસતા હસતા પપ્પા જોડે ફ્લેટની દાદર ઉપર પહોંચ્યા .\n\nદાદર ઉપર કૂદકાની રમત ફરી આરંભાઈ . એક એક દાદર છોડી , કૂદકો ભરતા બધાએ નીચે સુધી પહોંચવાનું હતું . પપ્પા તો કેટલા પાછળ રહી ગયા . બન્ને ભાઈ- બહેન એકબીજાનો હાથ થામી પપ્પા પહેલાજ નીચે પહોંચી ગયા . પપ્પા દરરોજની જેમ આ સ્પર્ધા પણ હારી ગયા .\n\nસ્કૂલ બસ આવી પહોંચી . બન્ને બાળકો ખુશ અને સંતુષ્ટ પોતાની બેઠક ઉપર જઈ ગોઠવાયા . બન્નેના ખુશી ભર્યા ચ્હેરાઓ નિહાળી એનું હૃદય પ્રેમથી ભરાઈ આવ્યું. પોતાની ફરજ યોગ્ય રીતે પાર પાડ્યાનો સંતોષ એના વ્યક્તિત્વને અનેરો નીખરાવી રહ્યો .\n\n\" લવ યુ પપ્પા ...લવ યુ ...\"\n\nબન્ને બાળકોએ બસની બારી તરફથી ઉડાવેલી ફ્લાયિંગ કિસ એણે ઝડપથી હાથના ઈશારા દ્વારા ઝાલી લીધી .\n\nબસ શહેરના રસ્તા તરફ ઉપડી અને એ ગાડીમાં જઈ ગોઠવાયો . એક ઊંડી શ્વાસ દ્વારા એણે સવારની શ્વાસવિહીન દોડધામનો બધોજ શારીરિક થાક બહાર કાઢવા પ્રયાસ કર્યો . ગાડીની ચાવી ફેરવી અને ગાડી શરૂ થાય એ પહેલાજ એની નજર પોતાના મોબાઈલ ઉપર પડી .\n\nફરીથી સ્મૃતિ ઉપર ફેસબુકની નોટિફિકેશન આવી છવાઈ .\n\nઅરે , આજે તો જ્હાનવીનો જન્મ દિવસ છે !\n\nએને શુભેચ્છા પાઠવવી કે નહીં ?\n\nથોડા સમય સુધી એની દ્રષ્ટિ મોબાઈલને મુંઝવણથી તાકી રહી .\n\nનિર્ણય અંગેની અનિશ્ચિતતા જોડે એણે ફેસબુકની એ નોટિફિકેશન ઉપર આંગળી દબાવી .\n\nબીજીજ ક્ષણે એ જ્હાનવીના ફેસબુક પેજ ઉપર પહોંચી ગયો . વ્યસ્ત જીવન વચ્ચે ક્યારેક અવગણના પામતી જ્હાનવીના સુંદર પ્રોફાઈલ પિક્ચરને એ સ્નેહપૂર્ણ તાકી રહ્યો . મન અને શરીર બન્નેની સુંદરતા દરેકના ભાગ્યમાં હોતી નથી , એ તો જ્હાનવી જેવી કેટલીક પસંદગીયુકત વ્યક્તિઓને જ ઈશ્વર આપતા હોય છે . જ્હાનવીના સુંદર ચ્હેરામાં એ ઓતપ્રોત થઇ ગયો . તસ્વીરમાં છલકાઈ રહેલું હાસ્ય એક ઔષધિની જેમ એના દરેક શારીરિક અને માનસિક તાણને મટાડી રહ્યું .\n\nધીમે રહી એની આંગળી જ્હાનવીના ફેસબુક પેજને સ્ક્રોલ કરી રહી . હજી સુધી કોઈએ પણ એને જન્મદિવસની શુભેચ્છા પાઠવી ન હતી .\n\nકારણ સમજાય એવું હતું .\n\nઅચાનક વીજળીનો ઝબકાર થયો હોય એ રીતે એના મગજમાં ઉપસી આવેલા વિચારને એણે ક્રિયામાં ઉતાર્યો .\n\nએક સુંદર જન્મદિવસની શુભેચ્છા જોડે સજાવાયેલ તસ્વીરને એણે ડાઉનલોડ કરી જ્હાનવીના ફેસબુક પેજ ઉપર અપલોડ કરી . કેપશનમાં કેટલાક શબ્દો ટાઈપ કર્યા .\n\n\" હેપ્પી બર્થ ડે ટુ માય ડીઅર વાઈફ . કેટલાક વ્યક્તિત્વ એટલા સશક્ત અને પ્રભાવશાળી હોય છે કે અત્યંત દૂર રહીને પણ આપણને સદા અભિપ્રેરિત કરી બળ પૂરું પાડતા રહે છે . આમજ મને જીવનભર અભિપ્રેરિત કરી બળ પૂરું પાડતી રહેજે ...\"\n\nતસ્વીર અપલોડ થયાની થોડીજ ક્ષણોની અંદર લાઈક્સનો ઢગલો વરસવા લાગ્યો . ઢગલાબંધ પ્રતિક્રિયાઓ તસ્વીરને દીપાવી રહી . એટલુંજ નહીં જ્હાનવીના દરેક મિત્રો અને સંબંધીઓએ એને પોતપોતાની રીતે જન્મદિવસની અઢળક શુભેચ્છાઓ પાઠવી .\n\nમૃત્યુ ફક્ત માનવીનું શરીર છીનવી શકે , એની યાદો , એના પ્રત્યેનો પ્રેમ , એના તરફની લાગણીઓ , એના સંબંધો અને ભાવનાઓને સ્પર્શવાની એની લાયકાત ક્યાંથી ?\n\nએ વાતને પુરવાર કરતું ,અંતિમ છ મહિનાથી મૃત પડી રહેલું , જ્હાનવીનું ફેસબુક પેજ એના મૃત્યુ પછી આજે ફરી જીવંત થઇ ઉઠ્યું .",
      "duration": "4 mins",
      "category": "Children"
    },
    {
      "id": 24,
      "title": "ઈન્ટરનેટ - વિજ્ઞાન કે વિકૃતિ ?",
      "story_name": "આ વાર્તા દ્વારા હું આજના કિશોર અને યુવાપેઢીને કંઈક કહેવા માંગુ છું. હજુ કાલે જ સમાચારમાં મેં જોયું કે કેટલાક ટીનેજર્સ ઈન્ટરનેટનો દુરુપયોગ કેટલી હદે કરે છે ? આજના મા-બાપએ પણ સમજવું જોઈએ કે ટેક્નોલોજીનો ઉપયોગ જ્ઞાન વધારવા માટે છે માનસિક વિકૃતિ વધારવા માટે નહિ. સમાજને નવી સોચ તરફ વાળવા માટે વિજ્ઞાન જરૂરી છે, સમાજને પતન તરફ લઈ જવા માટે નથી.\n\nઆજે રોહિત ખૂબ ખુશ હતો. હોય જ ને.. કાલે તેનો 13મો જન્મદિવસ હતો. મમ્મી-પપ્પા તરફથી કંઈક સરપ્રાઈઝ ગિફ્ટ દર વખતની જેમ મળવાની હતી. દાદાએ પણ કંઈક પ્લાનિંગ કર્યું હશે. સવાર પડવાની રાહ જોતા રોહિતને રાતે આવા વિચારોથી ઊંઘ પણ માંડ માંડ આવી. સવાર પડી કે તરત જ રોહિત દોડતો ડ્રોઈંગરૂમમાં આવ્યો. તેની આશા મુજબ મમ્મી-પપ્પા અને દાદાએ હેપી બર્થડે ટુ યુ... જોરથી ગાઈ વિશ કર્યું. રોહિત દોડીને બધાને વળગી પડ્યો. ટેબલ પર રોહિતની ફેવરિટ કેક ચોકલેટ આલ્મંડ રેડી જ હતી. રોહિતે કેક કટ કરી, દાદાને ખવડાવી, મમ્મી-પપ્પાને ખવડાવી એ પછી તરત જ પપ્પા તરફ હાથ લંબાવી પૂછ્યું, `મારી ગિફ્ટ ?’ પપ્પાએ પ્રેમથી રોહિતના હાથમાં લાલ રિબનથી સજાવેલું લેપટોપ મૂક્યું. રોહિતની આંખો ફાટી ગઈ. થેન્કયુ કહી તે પપ્પાને ભેટી પડ્યો. રોહિતે હવે દાદા સામુ જોયું, દાદા સમજી ગયા.. રોહિતના હાથમાં એક બોક્સ મૂક્યું. રોહિતે ફટાફટ બોક્સ ખોલી નાખ્યું, જોયું તો તેમાં ત્રણ બંદરની મૂર્તિ હતી. રોહિત આશ્ચર્યથી દાદા સામે જોઈ રહ્યો. દાદાએ રોહિતનો સવાલ સમજી જતાં કહ્યું. `આજે આ જ સમજાવવા હું તને ક્યાંક લઈ જવાનો છું. સાંજે રેડી રહેજે. એ પછી આપણે બધા ડિનર કરવા જઈશું.’ દાદાએ આજનું પ્લાનિંગ કરી રાખ્યું હતું.\n\nરોહિત અને દાદા સાંજે તૈયાર થઈ નીકળી પડ્યા. ટેક્ષી ગાંધીઆશ્રમ પાસે આવી ઊભી. રોહિત અહીં પહેલા આવી ગયો હતો સ્કુલમાંથી.. પણ તેને નાનો હતો એટલે બહુ યાદ નહોતું. દાદા સાથે તે આશ્રમમાં દાખલ થયો. દાદાએ ગાંધીજીના ચશ્મા, લાકડી, ગાંધીબાપુનો રેંટિયો, કસ્તુરબાની ઓરડી, મહાદેવભાઈનો ઓરડો, પ્રાર્થના સભા બધા જ વિશે રોહિતને માહિતી આપી. રોહિતને પણ મજા આવી. એક જગ્યાએ આવી રોહિત ઊભો રહી ગયો. બિલકુલ દાદાએ આપેલ ગિફ્ટ જેવા ત્રણ વાંદરા... ! રોહિતે દાદા સામું જોયું... `ઓહ દાદા... હવે સમજાવો મને.. આ એક બંદરે આંખો બંધ કરી છે, બીજાએ મોં બંધ કર્યું છે અને ત્રીજાએ કાન બંધ કર્યા છે. આનો શું અર્થ ?’\n\nદાદાએ રોહિત સામે હસી ને જોયું... તેને સમજાવતા કહ્યું.. `જો બેટા... આ જે બંદરે આંખો બંધ કરી છે તેના દ્વારા કહેવા માંગે છે કે, આપણે ક્યારેય ખરાબ ન જોવું જોઈએ. આ બીજું બંદર જેણે મોં બંધ કર્યા છે તે કહેવા માંગે છે કે આપણે ક્યારેય કોઈના માટે ખરાબ ભાષાનો પ્રયોગ ન કરવો જોઈએ.. અને ત્રીજું બંદર કહેવા માંગે છે કે, કોઈના વિશે ખરાબ સાંભળવું પણ ન જોઈએ.... આ ત્રણ ગુણ જીવનમાં ઊતારવા જ જોઈએ. ગાંધીબાપુના આ ત્રણ બંદરો સમાજને યોગ્ય દિશા ચીંધે છે.’ દાદાએ વાત પૂરી કરતાં કહ્યું. રોહિતે દાદાની વાત સાંભળી... દાદાની આવી શીખ આપતી વાતો રોહિતને ખૂબ ગમતી.\n\nમમ્મી-પપ્પા રોહિત અને દાદા ચારેય ડિનર કરી ઘરે પાછા આવ્યા ત્યારે રાતના 10 વાગી ગયા હતા. રોહિત પણ ચેન્જ કરી પથારીમાં બેઠો અને પપ્પાએ આપેલું લેપટોપ ઓન કર્યું. લેપટોપના બધા ફીચર્સ જોયા, ઈન્ટરનેટ ખોલ્યું. થોડા સમયમાં તેની આંખો ઘેરાવા લાગી એટલે લેપટોપ ઓફ કરી તે સૂઈ ગયો. ઘસઘસાટ સૂતા રોહિતને ત્રણ વાંદરા... તેના કાનમાં કંઈક કહી રહ્યા હતા. ઈન્ટરનેટ પર કંઈક આવતું હતું.... રોહિત સફાળો જાગી ગયો.. આંખો ચોળતો દાદા પાસે આવ્યો અને દાદાને સપનાની વાત કરી. રોહિતની વાત સાંભળી દાદા ખડખડાટ હસી પડ્યા.\n\nથોડુ વિચારીને દાદાએ કહ્યું `બેટા તું જલદી બ્રશ કરી નાસ્તો કરી મારી જોડે ગાર્ડનમાં ચાલ...’ રોહિતે ફટાફટ નાસ્તો પતાવ્યો અને દાદાની સાથે ગાર્ડનમાં ચાલવા નીકળી પડ્યો. દાદાએ ચાલતા ચાલતા રોહિતને કહ્યું, `બેટા ઈન્ટરનેટના ઉપયોગ માટે એ ત્રણ બંદરોની શીખ તને કામ આવશે.’ `એ કેવી રીતે દાદા ?’ રોહિતે નવાઈ પામતા પૂછ્યું.\n\n`જો સાંભળ.. આજકાલ ઈન્ટરનેટ પર ન દેખાડવાનું ઘણું જોવા મળે છે, જે જોવાથી આપણા મન પર તેની વિકૃત અસર થાય છે, આપણા ચારિત્ર્યનું પતન થાય છે. પહેલા બંદરની જેમ આપણે તે ન જોવું જોઈએ. વળી ઈન્ટરનેટ પર ઘણીવાર અપમાનજનક ભાષા બોલાય છે, નિંદાકુથલી કરવામાં આવે છે જે બીજા બંદરની જેમ ક્યારેય બોલવી ન જોઈએ. બીજાના ધર્મને નીચો દેખાડવાની કેટલીય પોસ્ટ આવે છે જે સમાજને પતન તરફ લઈ જાય છે. ત્રીજા બંદરની જેમ આવુ કંઈજ સાંભળવું જોઈએ નહિ.’ દાદાએ રોહિતને ગળે ઉતરી જાય એમ સમજાવ્યું.\n\nદાદાએ રોહિતનો હાથ પોતાના હાથમાં લેતા કહ્યું, `આ યુગ વિજ્ઞાનયુગ કહેવાય છે. વિજ્ઞાન-ટેક્નોલોજી આપણને જ્ઞાન તરફ વાળવા માટે છે. સમાજને પતન તરફ વાળવા માટે તેનો ઉપયોગ ન કરવો જોઈએ. ઈન્ટરનેટથી આપણને ઘણુંય શીખવા મળે છે તો તેનો ઉપયોગ જ્ઞાનપૂરતો જ રાખવો જોઈએ. અશ્લીલ અને વિકૃત માનસને વિકસવા દેવું ન જોઈએ.’\n\nરોહિત દાદાને ધ્યાનથી સાંભળી રહ્યો અને કહ્યું, `પ્રોમિસ દાદા, હું તમે કહેલી વાત યાદ રાખીશ. ક્યારેય ટેક્નોલોજીનો અવળે માર્ગે ઉપયોગ નહિ કરું.’\n\n`વેરી ગુડ બેટા.. હવે ચાલ જલદી ઘરે. મને તારું લેપટોપ દેખાડ અને તારે જ મને શીખવાડવાનું છે... હો...’",
      "duration": "4 mins",
      "category": "Children"
    },
    {
      "id": 25,
      "title": "કાગડો",
      "story_name": "એક હતો કાગડો-યુવાન કાગડો. આમ તો કાગડા બધા કાળા હોય. આ કાગડો પણ કાળો જ હતો, પણ એની કાળાશમાં કંઈક વિશેષ સુંદરતા હતી. પાંખો ઘણી મુલાયમ અને ચમકતા કાળા રંગની હતી. કાગડાનો આકાર પણ સુડોળ હતો. બધા જ કાગડા કાંઉ....કાંઉ જ કરતા હોય, એમ આ કાગડો પણ કાઉં-કાંઉ કરતો હતો પણ આ યુવાન કાગડાને લાગતું કે તેનો અવાજ અન્ય કાગડા કરતા સુરીલો છે અને એ બિચારો પોતાના ગીતને લયબધ્ધતાથી ગાવાની કોશીશ પણ કરતો ! પરંતુ હતો તો કાગડો જ. જન્મજાત કાગડો, સ્વભાવથી કાગડો, આકારથી કાગડો, પ્રકારથી કાગડો અને વિકારથી પણ કાગડો ! ઉકરડા ચૂંથવાના સંસ્કાર લઈને જન્મેલો કાગડો ! ચાલાકી વાપરવામાં કુશળ એવો કાગડો !\n\n\n\nએકવાર ઉડતા ઉડતા એક ફકીરની ઝૂંપડીમાં કાગડો આવી ગયો. સમતા પૂર્ણ સાધુ માટે તો મોર, પોપટ, કાગડો, ચકલી કે કબુતર- બધા સમાન હતા. ફકીરે પ્રેમ ભરી આંખોથી કાગડા સામે જોયું અને કરુણા પૂર્વક એની સામે દાણા ધર્યા. કાગડો આમ તો કોઈનો વિશ્વાસ ન કરે અને કોઈની નજીક જાય નહીં. પણ આ તો સાધુની સાધુતાનો પ્રભાવ ! કાગડો અવશપણે સાધુ તરફ આકર્ષાયો- ખેંચાતો ગયો અને સાધુએ આપેલા દાણા ખાધા. પછી તો આ ક્રમ થઈ ગયો. જ્યારે સાધુ કુટિયામાં બેસીને પંખીઓને ચણ નાખતા ત્યાં, તે સમયે સાધુની સામે બેસી જતો. સાધુ પણ અન્ય પંખીની જેમ જ એને સાચવતા. સમગ્ર જીવોના કલ્યાણ માટે સદા પ્રાર્થનારત રહેતા સાધુના અહેતુ હેત અને કૃપા પ્રસાદથી કાગડો મોર બનવાના સ્વપ્ન જોવા લાગ્યો ! સાધુના પ્રભાવને તો તેણે ઓળખ્યો, સ્વભાવ ઓળખ્યો નહીં.\n\n\n\nકાગડાએ માની લીધું કે પોતે એક વિશેષ કાગડો છે, એટલે તો સાધુ પાસેથી આટલું સન્માન પામે છે. પછી તો કાગડો અન્ય પક્ષીઓ ઉપર રોફ ઝાડવા લાગ્યો. વાછરડું જેમ ખીલાના જોરે કુદે,એમ સાધુની કૃપાનો પ્રસાદ પામીને, ગૌરવ અનુભવી, ધન્ય થવાને બદલે; કાગડો ગર્વ અનુભવવા લાગ્યો. પોતે સાધુનો ખાસ કૃપાપાત્ર છે, એમ માનીને ખુદનું કાગડાપણું ભૂલવા લાગ્યો ! પણ સ્વભાવ તો કાગડાનો ને ! સત્સંગથી સ્વભાવ સુધરે પણ સત્સંગી હોવાનુ અભિમાન સત્સંગની વિકારી બનાવે.\n\n\n\nસાધુએ પોતાના કૃપા પૂર્ણ સ્વભાવને કારણે ઘણી વાર કાગડાને પરોક્ષ રીતે સુધરી જવાના સંકેતો પણ આપ્યા. સાધુ સંકેત આપે- સંદેશ, ઉપદેશ કે આદેશ આપવાનો સંતનો સ્વભાવ ન હોય ! હા, કાગડો અભક્ષ્યનું ભક્ષણ ભૂલી ગયો હતો, કાગડો બેરખો ફેરવતો હતો, કાગડો સાધુ પ્રત્યેની પોતાની શ્રદ્ધા પણ વ્યક્ત કરતો હતો, કાગડો સાધુના ગુણગાન પણ હ્રદયપૂર્વક ગાતો હતો. પણ કાગડાના અભિમાનને, કાગડાની ચતુરાઈને, કાગડાની દેખાડા વૃત્તિને સમજતા સાધુએ એક ધર્મસભામાં પરોક્ષ રીતે સંકેત પણ આપ્યો કે \"શુભ કર્મ કરવું એ સારું છે, પણ શુભ કર્મ કરનારની ભીતર સાધુતા ન પ્રકટે તો શુભ કર્મ ફળદાયી નથી બનતું ! શુભ કર્મ દુષ્ટ પણ કરી શકે છે. અયોગ્ય માર્ગે ધન કમાનાર પણ શુભ કર્મ કરી શકે છે. એટલે શુભ કર્મ કરતાં પહેલાં સ્વભાવમાં સાધુતા પ્રગટવી એ આવશ્યક છે.\"\n\nપણ કાગડો તો આખરે કાગડો હતો. સાધુની કૃપા પામીને હવામાં ઉડતો હતો ! ફાટ્યો ફરતો હતો !\n\nઆખરે સાધુએ વિચાર્યું કે \"હોઈ સોઇ જો રામ રચી રાખા.. \"- અને સાધુ કાગડા તરફ ઉદાસીન થઈ ગયા. કુપાત્ર હોય તો પણ સાધુનો ક્રોધ તેના પર ન ઉતરે, સાધુ માત્ર એનાથી અંતર બનાવી લે- એની ઉપેક્ષા કરે. સમતા રહે, મમતા મરી જાય. કાગડાને જ્યારે આ સત્ય સમજાયું ત્યારે ઘણું મોડું થઈ ગયું હતું. સાધુની કરુણાની છાયા તો સહુ પર હોય જ પણ સાધુની પ્રેમ- છાયા ગુમાવ્યાનો અફસોસ કાગડાને કોરી ખાવા લાગ્યો.\n\n\n\nકાગડો રડ્યો, કાગડો કરગર્યો, કાગડાએ કોશિશ કરી કે પોતે હવે ભૂલ નહીં કરે એવું સાધુને કહે. પણ કોશિશ કે નેટવર્કથી કદી કૃપા ઉતરતી નથી. સાધુ તો આંતર્ દ્રષ્ટિથી સાધકની આરપાર જોઇ શકે છે- પાત્રના પ્રમાણી શકે છે ! સાધુએ સ્પષ્ટપણે કશો આદેશ ન આપ્યો હોવા છતાં, કાગડો સમજી ગયો કે પોતાનો ત્યાગ થઇ ચૂક્યો છે.\n\n\n\nકાગડાને ભૂલ સમજાઈ ગઈ. કાગડાએ મોર થવાના પ્રયત્નો છોડી દીધા. કાગડા તરીકેની પોતાની પાત્રતા જાળવી રાખવા હવે પોતે સાચો કાગડો બનવા પ્રયત્ન કરવા લાગ્યો. અભિમાન ગયું, પ્રસિદ્ધિની- નામની ખેવના છૂટી, શુભ કર્મ પાછળ પોતે કર્તા નથી, પણ કોઈની કૃપાથી શુભ કર્મ થાય છે- એવો સાક્ષીભાવ પ્રગટવા લાગ્યો. જે આંખમાં અહંકાર દેખાતો એ આંખમાં કેવળ આશ્રિત ભાવ- કેવળ આસું ઉમટ્યાં. હવે કાગડો માત્ર સાચો કાગડો બની રહેવાનો પ્રયત્ન કરે છે. પોતાની પાત્રતા ન હોવા છતાં સાધુની અપાર કરુણા, તેની અહેતુ કૃપાનો અનુભવ કરી, ધન્યતા અનુભવે છે., ગદ્દ ગદ્ થાય છે અને દૂર બેસી, સાધુના દર્શન-શ્રવણનું પાન કરી, ધન્યતા અનુભવે છે !\n\n",
      "duration": "4 mins",
      "category": "Children"
    },
    {
      "id": 26,
      "title": "કિનુની દિવાળી",
      "story_name": "  નવરાત્રિ પુરી થઈ હતી. કિનુ દસ દિવસના વેકેશન બાદ સ્કૂલે ગઈ. બેંક મૅનેજર કૌશિક ભાઈ અને દેવાંગના બેનની લાડકવાયી દીકરી કિનુ અભ્યાસમાં આમ તો હોંશિયાર પણ આ વખતે તેણે નવરાત્રીનું ગૃહકાર્ય પૂરું કર્યું નહોતું. શાળામાં વર્ગશિક્ષકે પ્રથમ તાસમાં જ બધા વિદ્યાર્થીઓનું ગૃહકાર્ય તપાસવા માંગ્યું. કિનુનું ગૃહકાર્ય અધૂરું હોવાથી સાહેબ તેને ખૂબ વઢયા. કિનુ દુઃખી થઈને નીચું જોઈ રહી. તે દિવસે તેણે રિસેસમાં નાસ્તો પણ ન કર્યો. \n\n  12:05 થઈ, શાળાનો ઘંટ વાગ્યો બધા બાળકોએ ઉત્સાહ સાથે દોટ મૂકી. કિનુ સૌથી છેલ્લી શાળામાંથી બહાર નીકળી, કોઈની સામે નજર કર્યા વગર એણે ઉદાસ ચહેરે ઘર તરફ કદમ ઉપાડ્યા. આમ તો કિનુ પ્રકૃતિપ્રેમી પણ આજે તેણે ક્યાંય ધ્યાન ન આપ્યું, રસ્તામાં લીમડાના ઝાડ નીચે એક વયોવૃદ્ધ ભિક્ષુક જેવા લાગતા દાદા બેઠા હતા. તેમને જોઈને કિનુને નવાઈ લાગી કેમ કે આ દાદાને તેણે આ જગ્યાએ પહેલી વાર જ જોયા હતા. \n\n  કિનુ આશ્ચર્ય સાથે તેમની નજીક ગઈ દાદાએ કિનુને જોઈને કહ્યું કે, બેટા કાઈ ખાવાનું હોય તો આપો મેં બે દિવસથી કાંઈ ખાધું નથી. દાદાની વાત સાંભળીને કિનુને એક ઉપાય સુઝ્યો, તેણે રિસેસમાં ન ખાધેલો પોતાનો નાસ્તો દાદાને આપી દીધો. દાદા આભારવશ થઈને એ નાસ્તો ખાવા લાગ્યા. તેઓ જ્યારે નાસ્તો ખાતા હતા ત્યારે જ તેની નજર તેમના કાંડા પરના કિંમતી ઘડિયાળ પર પડી. તેણે વિચાર્યું કે આ નિર્ધન દાદા પાસે આવી કિંમતી ઘડિયાળ ક્યાંથી હોય. આ સવાલનો જવાબ મેળવવા માટે તેણે દાદાનું નામ અને સરનામું પૂછ્યું. દાદાએ જવાબમાં પોતાનું નામ કૈલાશનાથ કહ્યું પછી આગળ કંઈ ન બોલ્યા. \n\n  કિનુએ દાદા પાસેથી નાસ્તાનો ડબ્બો લીધો અને તેમને આવજો કહી ઘર બાજુ જવા લાગી. ઘરે જઈને જમ્યા બાદ પોતાનું બાકી રહેલું ગૃહકાર્ય પૂરું કર્યું અને રાત્રે સુઈ ગઈ. બીજે દિવસે સવારે ઉઠીને શાળાએ ગઈ અને વર્ગશિક્ષકને ગૃહકાર્ય પૂરું કરીને આપી દીધું. શાળાએથી છૂટીને ઘરનો રસ્તો પકડ્યો. આજે ફરી તેને એ દાદા મળ્યા આજે કિનુ તેમની પાસે જઈને બેઠી અને દાદાને પોતાની સઘળી માહિતી જણાવવા વિનંતી કરી.\n\n  દાદાએ હસીને કહ્યું કે બેટા મારા વિશે જાણીને તું શું કરીશ ? કિનુએ કહ્યું કે હું તમને મારાથી બનતી મદદ કરીશ. દાદાએ પોતાની વાત કરતા કહ્યું કે તેઓ પોતે એક શિક્ષક હતાં અને ઘણા બાળકોને જીવનનો સાચો માર્ગ બતાવ્યો હતો. પણ તેમના પોતાના બાળકોએ જ તેમને ઘરેથી કાઢી મુક્યા, અને ત્યારથી તેઓ આમજ ફરે છે. \n\n  કિનુને આવું જાણીને ખૂબ દુઃખ થયું, તે ભલે સાતમા ધોરણમાં ભણતી હતી પણ તે ખૂબ સંવેદનશીલ હતી. તે કોઈને દુઃખી જોઈ શકતી નહોતી. દાદાને તેણે વચન આપ્યું કે તે આજથી તેમને બનતી મદદ કરશે. કિનુ દાદાને આવજો કહીને ઘરે ગઈ. તેનું મન આખો દિવસ એ દાદાનો જ વિચાર કરતું રહ્યું.\n\n  બીજે દિવસે તેણે મમ્મીને કહ્યું કે મમ્મી આજે મને વધારે નાસ્તો આપજે. તેની મમ્મી તો હરખાઈ ગઈ અને તેને બે ગણો નાસ્તો આપ્યો. કિનુએ શાળાની રિસેસમાં અડધો નાસ્તો ખાધો અને અડધો દાદા માટે રહેવા દીધો. છૂટીને દાદા પાસે પહોંચી અને વધેલો નાસ્તો તે દાદાને આપી દીધો. તેની નજર દાદાનાં ફાટેલાં અને મેલાં-ઘેલાં કપડાં પર પડી. બીજે દિવસે તે તેના દાદાનો જૂનો શર્ટ લઈને આવી અને દાદાને આપ્યો. તે રોજ મમ્મીને કહીને વધારે નાસ્તો લાવતી અને ઘરે ખાલી ડબ્બો લઈને જતી. વળી, થોડા-થોડા દિવસના અંતે તે દાદાને તેમની જરૂરિયાતની વસ્તુઓ પૂરી પાડીને વચન પ્રમાણે મદદ કરતી. \n\n  ધીરે-ધીરે મમ્મીની મૂંઝવણ વધતી જતી હતી અને વળી ઘરમાંથી ઘણી જૂની વસ્તુઓ ગાયબ પણ થઈ રહી હતી. આમ સમય વીતતો ગયો અને દિવાળી નજીક આવી ગઈ. મમ્મીએ ઘરે ફરસણની તૈયારીઓ શરૂ કરી દીધી. સૌ પ્રથમ મઠીયા અને ચોરાફળી બનાવ્યા. કિનુની શાળામાં આજે છેલ્લો દિવસ હતો હવે પછી દિવાળી વેકેશન પડવાનું હતું. તે આજે ઘરના મઠીયા નાસ્તામાં લઈ ગઈ. દાદાને આજે તેણે પોતાની બચતમાંથી એક ગિફ્ટ આપી અને સાથે મઠીયા પણ આપ્યાં. દાદાએ તેનો આભાર માન્યો અને કહ્યું કે બેટા તે મારી ઘણી સેવા કરી હવે મને પણ થોડો મોકો આપજે, દીવાળી પછી તું શાળાએથી છૂટીને મારી પાસે આવજે હું તને ટ્યુશન કરાવીશ. કિનુ તો ખુશ થઈ ગઈ અને દાદાનો આભાર માની હેપ્પી દિવાળી કહીને ઘરે ગઈ. \n\n   બીજે દિવસે એ બપોરે ઘરેથી છાનીમાની ખાવાનું લઈને નીકળી. તેને પપ્પા જોઈ ગયા અને તેની પાછળ તેઓ પણ જવા લાગ્યા. કિનુ દાદા પાસે પહોંચી અને તેમને ખાવાનું આપ્યું. દાદાએ ખાતા ખાતા પૂછ્યું કે બેટા તારા ઘરેથી કોઈ જોઈ જશે તો ? કિનુએ કહ્યું દાદા એની ચિંતા ન કરતા મમ્મી પપ્પાને ભલે ખબર પડે હું કંઈ ખોટું તો નથી જ કરતી ને ? બસ આપના જેવા નિઃસહાયની મદદ જ કરું છું ને, અને તેની માટે જો તેઓ મને મારશે તો હું માર પણ ખાઈ લઈશ. કિનુના આ શબ્દો સાંભળીને દાદાની આંખોમાં પાણી આવી ગયું, સાથે થોડે દૂર છુપાયેલા કિનુના પપ્પા કૌશિક ભાઈની આંખો પણ ભીની થઈ ગઈ અને એક ગર્વની અદ્દભુત લાગણી તેમને ઘેરી વળી. તેઓ અચાનક જ ઊભાં થઈ ગયા અને બહાર આવ્યા. પપ્પાને જોઈને કિનુ ડરી ગઈ.\n\n   પપ્પા કિનુ પર ગુસ્સે ન થતા તેને વહાલથી ભેટી પડ્યા સાથે સાથે પોતાના બાળપણના શિક્ષક શ્રી કૈલાશ સાહેબને પ્રણામ પણ કર્યાં. પોતાના ગુરુજીની આવી દશા જોઈને તેમને ખૂબ દુઃખ થયું. દાદા અને પપ્પાનો આવો ગુરુ-શિષ્યનો સંબંધ જોઈને કિનુ પણ રાજીના રેડ થઈ ગઈ. કૌશિક ભાઈ દાદાને પોતાના ઘરે લઈ ગયા અને હવે અહીં જ રહેવા જણાવ્યું. પોતાની વહાલસોયી દીકરી કિનુનું આવું કામ જોઈને તેમણે ખૂબ આનંદ અને ગર્વની લાગણી અનુભવી, અને તેની સેવા ભાવનાને બિરદાવી. કિનુએ પણ દાદાને હવે એમના ઘરે જ રાખવાના છે એવા નિર્ણયથી પપ્પાનો ખૂબ આભાર માન્યો. કૌશિક ભાઈ, દેવાંગના બેન, કિનુ અને દાદા સાંજે બજારમાં ગયા અને દાદા માટે નવા કપડાં લઈ આવ્યા. \n\n  આ વર્ષની દિવાળી કિનુએ દાદા સાથે ઉજવી, દાદા પણ ઘણા વર્ષો પછી જાણે પોતાના પરિવાર સાથે દિવાળી માનવતા હોય તેમ અત્યંત ખુશ થયા. બધાએ ખૂબ ફટાકડા ફોડ્યા અને મીઠાઈઓ ખાધી. દિવાળીની સાંજે ગરીબ અને નિઃસહાય લોકોને કૌશિક ભાઈએ કિનુના હાથે મીઠાઈઓનું વિતરણ કર્યું, તેમાં દાદા પણ સહભાગી થયાં અને સૌએ આ રીતે અનોખી દિવાળી ઉજવી.",
      "duration": "6 mins",
      "category": "Children"
    },
    {
      "id": 27,
      "title": "રોશની",
      "story_name": "'શું થયું બેટા' ? શ્રધ્ધાબેને વ્હાલથી રોશનીને પૂછ્યું.\n\n'કશું નહિ ટીચર', હળવેકથી રોશની બોલી.\n\nરોશનીના અવાજથી કંઈ તકલીફ હોવાનું જાણી શ્રધ્ધાબેને પેહલા તો એને બેસવા કહ્યું પણ ભણાવતાં-ભણાવતાં એનું નિરિક્ષણ કરતા રહ્યા.\n\nને થયું એવું કે રિશેષ પડી કે બધી છોકરીઓ ટીફીન લઇ જમવા લાગી. જયારે રોશની બેંચ પર આડી પડી અને ઊંઘી જ ગઈ.\n\nરીશેષમાં રોશનીને પૂછું એ વિચારે તેની પાસે પહોંચેલા શ્રધ્ધાબેને જોયું તો રોશની ઘસઘસાટ ઊંઘી ગઈ હતી. શ્રધ્ધાબેને વર્ગના અન્ય બાળકોને ચુપ રેહવાનો ઈશારો કર્યો અને રોશનીને સુવા દીધી. તરત જ શ્રધ્ધાબેન સ્ટાફરૂમમાં ગયા અને બીજા ટીચેરોને જણાવ્યું કે એમના વર્ગની રોશનીની તબિયત સારી નથી તો તેને ઊંઘવા દેશો.\n\nબરાબર બે પીરીયડ પછી એટલે કે દોઢ કલાક પછી રોશની જાગી. જાગતા જ ડરી ગઈ કે હવે તો ટીચર ખીજાશે. મોનીટરને શ્રધ્ધાબેને સૂચના આપી હતી કે રોશની જાગે એટલે પોતાને જાણ કરે. મોનીટરે શ્રધ્ધાબેનને સ્ટાફ રૂમમાં આવી જાણ કરી. તેમણે રોશનીને બોલાવી. એકદમ બેબાકળી બનીને રોશની ધીમે- ધીમે શ્રધ્ધાબેન પાસે આવી. એની આંખોમાં ડર સાફ દેખાતો હતો અને ચેહરો રડું-રડું થતું હતું. શ્રધ્ધાબેને પોતાના હાથમાં થેલી પકડી અને રોશનીનો હાથ પકડી શાળાના બગીચામાં લઇ આવ્યા.\n\nપીરીયડ ચાલુ હોવાથી બગીચામાં કોઈ ના હતું. શ્રધ્ધાબેને બગીચાના નળ પાસે રોશનીને હાથ– મોં ધોવા કહ્યું. રોશની હાથ-મોં ધોઈ બાકડાં પર બેસેલા શ્રધ્ધાબેન પાસે આવી. શ્રધ્ધાબેને પોતાની કમરે ખોસેલો હાથ રૂમાલ રોશની સામે ધર્યો તો રોશની સંકોચાઈ અને '...ના,ટીચર ચાલશે', એમ ધીમે રહી બોલી. શ્રધ્ધાબેને રોશનીને બાકડાં પર બેસાડી અને થેલીમાનું પોતાનું ટીફીન ખોલી બોલ્યા ,'રોશની.... બેટા લે આ ખાઈ લે'.\n\nબસ આ શબ્દ સંભાળતા જ રોશનીની આંખમાંથી દળ-દળ આંસુ પડવા લાગ્યા. શ્રધ્ધાબેને એને પોતાની બાથમાં લીધી અને માથે હાથ ફેરવ્યો. થોડીવાર રોશની રડતી રહી. પછી શ્રધ્ધાબેને રોશનીને શાંત કરતા કહ્યું, 'બેટા પેહલા થોડું જમી લે.પછી હું તને એક વાત કહું'. રોશનીએ સંકોચાતાં -સંકોચાતાં એક રોટલી માંડ -માંડ ખાધી. ખાતાં- ખાતાં એ વારંવાર શ્રધ્ધાબેન તરફ જોતી હતી અને શ્રધ્ધાબેન એને સંકોચ ન થાય એટલા માટે અમસ્તું હાથમાં પુસ્તક ખોલી બેઠા હતા.\n\n'બસ ટીચર ,મેં જમી લીધું' ,રોશની બોલી.\n\n'અરે બેટા ! બસ એક રોટલી ખાધી' શ્રધ્ધાબેન બોલ્યા .\n\nત્યાં ફરી રોશની ધ્રુસકે -ધ્રુસકે રડી પડી. શ્રધ્ધાબેને મહામેહેનતે એને શાંત કરી. શ્રધ્ધાબેન બોલ્યા, 'રોશની... બેટા, તને કોઈ તકલીફ હોય તો તું મને નિ:સંકોચ કહી શકે. હું શાળાના બીજા શિક્ષકોને વાત કરીશ. શું તું બિમાર છે કે ઘરે કોઇ તકલીફ છે ?'\n\nઆવા માયાળુ અને પ્રેમાળ શબ્દો સાંભળી રોશની હળવીફૂલ થઇ ગઈ ને એને બોલવાનું શરુ કર્યું.\n\n'ટીચર, અમે ઘરમાં ચાર ભાઈ-બહેન છીએ. મારા પપ્પા હું ખુબ નાની હતી ત્યારે ઘર છોડી ચાલી ગયા હતા. મારી મમ્મી ફેક્ટરીમાં કામ કરવા જાય છે અને સવારે ૬.૦૦ વાગ્યે નીકળી જાય છે. તો ઘરના બધા કામો મારે કરવા પડે છે. નાના ભાઈ- બેહનોને શાળાએ જવા તૈયાર કરવા, ટીફીન બનાવવા, કપડાં ધોવા, વાસણ સાફ કરવા અને મારી ઘરડી દાદી જે બહુ બીમાર છે અને પથારીમાં છે, તેમનું બધું કરીને આવવું પડે છે.' ઊંડો એક શ્વાસ ભરતા રોશની બોલી…. એટલે હું થાકી જાઉં છું. કોઇક વાર તો સવારે નાસ્તો પણ નથી કરી શકતી કારણકે શાળાનો સમય થઈ જાય છે. મમ્મી કહે છે કે તું ભણવાનું છોડી દે પણ ટીચર મારે ભણવું છે. મને શાળામાં બહુ ગમે છે'.\n\nરોશનીની વાતો સાંભળી રહેલાશ્રધ્ધાબહેન ૧૨ વર્ષની રોશનીમાં ૨૪-૨૫ વરસની એક ઘડાયેલી મા, બહેન, દીકરી અને વહુને જોઈ રહ્યા હતા. આટલું બધું કામ કરીને પછી શાળાએ આવવું પછી છોકરું ઊંઘી ન જાય તો શું કરે ? તેમને પોતાની દીકરી બંસરી યાદ આવી ગઈ .બંસરીની ભૂખ કે ઊંઘની પોતે કે ઘરના સભ્યો કેટલી રાખે છે. એમનું માતૃત્વ છલકી રહ્યું હતું .\n\nરોશનીની વાત સાંભળી શ્રધ્ધાબેને રોશનીને વર્ગમાં જવા કહ્યું અને એની જતી જોઈ વિચારવા લાગ્યા કે ,આવી હજારો રોશનીઓ સરકારી શાળામાં ભણી રહી છે અને પોતાના નામને સાર્થક કરવા મથી રહી છે, જેને ફક્ત એક હાથની જરૂર છે, જેણે પ્રકાશવું છે, ઝળહળવું છે પણ પાવર સ્ટેશનનો એક તારનું કનેક્શન જોઈએ છે.\n\nતેમણે શાળાના સ્ટાફ અને પ્રિન્સિપાલ સર સાથે વાત કરવાનો નિર્ણય કરી પાછા ફર્યા. તેમણે પાછા ફરી પ્રિન્સિપાલ સરને બધી વાત કરી. પ્રિન્સિપાલ સર ઉદાર અને દયાળુ હદયના હતા. તેમણે સ્ટાફ મીટીંગ લઇ જે રોશની જેવા બાળકોને અનુકૂળ થવાની વાત સૌ શિક્ષકોને કરી. બધાંએ હોંશથી વાત વધાવી લીધી. શ્રધ્ધાબેન વર્ગશિક્ષક હોવાને લીધે રોશનીનું ખાસ ધ્યાન રાખતા ને રોશની પણ શ્રધ્ધાબેનનો સાથ પામી વધુ ઉત્સાહિત બની હતી.\n\nઆ વાતને નવ વર્ષ વીતી ગયા. શ્રધ્ધાબેનનો પોતાના સગાના લગ્નપ્રસંગે જવાનું હતું. એ પહેલા બજારમાં ગીફ્ટ લેવાનું અને પાર્લરમાં જવાનું નક્કી કર્યું. ગીફ્ટ શોપમાંથી ગીફટ લેતાં મોડું થયું એટલે ઉતાવળમાં બજારમાં એક પાર્લર જોયું અને ફટાફટ એમાં ચાલી ગયા.\n\n'મને ઉતાવળ છે બહેન, ફટાફટ આઇબ્રો કરી આપો', શ્રધ્ધાબેન એકશ્વાસે બોલ્યા. પાર્લરમાં ઉભેલી અપ- ટુ -ડેટ છોકરી શ્રધ્ધાબેન તરફ જોઈ હસી અને એમને ખુરશીમાં બેસાડ્યા અને આઇબ્રો કરવાનું ચાલુ કર્યું .કામ સાથે તે શ્રધ્ધાબેન સાથે વાત કરવા લાગી.\n\n'કેમ છો ટીચર ?,બંસરી કેમ છે' પાર્લરવાળી છોકરીએ પૂછ્યું. શ્રધ્ધાબેનના આશ્ચર્યનો પાર ન રહ્યો. તે વિચારવા લાગ્યા કદાચ શાળાની વિદ્યાર્થીની હશે પણ બંસરીને આ છોકરી કેવી રીતે ઓળખે છે ? પોતે પેહલી વાર આ પાર્લર આવ્યા હતાં.\n\nશ્રધ્ધાબહેન કઈ બોલે તે પેહલા તે છોકરી બોલી... 'ટીચર ,આજે હું જે છું, તમારા લીધે છું. એ જ રોશની, જેને તમે તમારું ટીફીન ખવડાવ્યું હતું, એ જ રોશની જેને તમે રિશેષમાં સુવા દીધી. ઘરની પરિસ્થિતિને લીધે બાર સુધી ભણી, પછી પાર્લરનો કોર્સ કર્યો ને આ પાર્લર ખોલ્યું. નામ પણ તમારું જ આપ્યું છે , ‘શ્રધ્ધા બ્યુટી પાર્લર’.\n\nશ્રધ્ધાબેન આશ્ચર્ય સાથે રોશનીના ચેહરાને જોઈ રહ્યા. આજે પણ એની આંખમાં આંસુ હતા પણ ખુશીના. તે શ્રધ્ધાબેને પગે લાગી અને બોલી, 'ટીચર જયાં સુધી તમારા જેવા શિક્ષકો હશે ત્યાં સુધી મારા જેવી દરેક રોશનીની ભણવાની ઈચ્છા પૂરી થશે ને તે પોતાના પગભર થઈ શકશે મારી જેમ. તમારા લીધે મારા જેવી કેટલીય છોકરી ભણી શકી છે અને કંઈ કરી શકી છે. તમારો ઉપકાર જીવનભર ના ભૂલીશ'.\n\nઆજે શ્રધ્ધાબેને એક રોશની નામ સાર્થક કર્યું હતું. એમની આંખો પણ ભીની હતી. તે બોલ્યા, 'બેટા,એ અમારી ફરજ છે. હંમેશાં ખુશ રહેજે અને પ્રગતિ કરજે.'\n\nઆજે શ્રધ્ધાબેનને પોતાના જીવનના પરમ સંતોષનો અનુભવ થયો અને એમણે આત્મસંતોષ સાથે પગ ઉપાડયા ભીના સ્મિત સાથે.\n\n",
      "duration": "6 mins",
      "category": "Children"
    },
    {
      "id": 28,
      "title": "કુટેવ",
      "story_name": "આખા દિવસના દોડધામભર્યા દિવસ પછી સોનલ ટીવી સામે ગોઠવાઈ. પોતાની ગમતી ટીવી સિરિયલ શરૂ થવામાં થોડીજ મિનિટ બચી હતી. ચાની પ્યાલી હોઠને સ્પર્શીજ કે વંદન સામે આવીને ઊભો રહી ગયો. સોનલના હાવભાવોમાં કંટાળો વ્યાપી ગયો. એક ઊંડા ઉચ્છશ્વાસ જોડે એણે વંદન ઉપર એક કડક નજર ગોઠવી. જે વંદનને સંદેશ પહોંચાડી રહી કે આમ ટીવીની સ્ક્રીન અને એની મમ્મીની વચ્ચે ભીંત સમો ઊભો રહી એ મમ્મીની નિરાંતની પળોમાં વિઘ્ન પાડી રહ્યો હતો અને મમ્મીને એ સહેજે ગમી રહ્યું ન હતું. \n\n\" જા, બહાર જઈ રમ. \" \n\nપાછળ ફરી વંદને ફરી એકવાર ટીવીની સ્ક્રીન નિહાળી. ત્યારબાદ પોતાની નજર મમ્મીની નજરમાં વિસ્મયથી ભેરવી. આખા દિવસની થાક પછી અન્ય કોઈ માનસિક ખેંચતાણ માટે તૈયાર ન હોય એ રીતે વંદનના શરૂ થનાર વાર્તાલાપના તાર તોડી નાખવાના હેતુસર સોનલનો અવાજ હેતુબધ્ધ કડક થયો. \n\n\" સામેથી હટ.\" \n\nમમ્મીના કાનની નજીક સરકી વંદને ધીમે રહી વાર્તાલાપ શરૂ કર્યોજ કે સોનલની ચીસ આખા ઘરમાં ગુંજી ઊઠી. \n\n\" ઊભો રહે પપ્પાને કહું છું...કેટલીવાર તને કહ્યું આમ નકામા.....\"\n\nસોનલના ઊંચા અવાજથી આકર્ષાઈ માનવ શયનખંડમાંથી દોડતો બેઠકખંડમાં દોરાઈ આવ્યો. \n\n\" શું છે ? કામ કરવાનું ચેન નથી આ ઘરમાં....\"\n\nપપ્પાના ક્રોધિત લાલપીળા ચહેરાને નિહાળતાંજ વંદન દુમ દબાવીને ઘરની બહાર તરફ ભાગ્યો. ટીવીની સ્ક્રીન નિહાળતાંજ માનવ પરિસ્થિતિ કળી ગયો. \n\n\" તને કેટલી વાર કહ્યું કે વંદનની સામે....\"\n\nમાનવે દર વખતની જેમજ એની ઉપર દોષારોપણ કર્યું એ વાત સોનલની સહનશીલતાની પરે હતી.બચાવપક્ષના વકીલ સમી એણે પણ પોતાની દલીલ ગરમ શબ્દોમાં પીરસી. \n\n\" હું તો કામવાળી છું. આખો દિવસ ઘરનું કામ કરતી રહું તો કોઈને કશો વાંધો નહીં. હા, પણ બધી ફરજ પુરી કર્યા પછી થોડા સમય માટે પોતાના મનોરંજન માટે ટીવી જોવા બેસું એ કોઈનાથી ન સહેવાય....\"\n\nમાનવના શરીરના હાવભાવોમાં રીસ ઉતરી આવી. એકનો એક કાર્યક્રમ રેડિયો ઉપર પુનરાવર્તિત સાંભળી સાંભળી કંટાળી ચૂકેલા,અકળાયેલા શ્રોતાની જેમ એને રેડિયો ઊંચકીને ફેંકી દેવાનું મન થઈ આવ્યું. પરંતુ સામે નિર્જીવ રેડિયો નહીં, જીવતીજાગતી પત્ની બેઠી હતી. સમસ્યાનો ઉકેલ જટિલ હતો. સમસ્યા ઉકેલવામાં પોતાની ઉર્જા વેડફવાની જગ્યાએ એ સીધો શયનખંડમાં જતો રહ્યો અને બારણું અંદરથી વાંસી પોતાના લેપટોપ ઉપર પુનઃ વ્યસ્ત થઈ ગયો. બેઠકખંડમાં આખરે મોકળું મેદાન મળતા સોનલે રાહતનો દમ ભર્યો અને પોતાની ગમતી ધારાવાહિકના તાજા એપિસોડ ઉપર રસપૂર્વક નજર માંડી દીધી. \n\nબીજે દિવસે સાંજે બજારથી પરત થયેલી સોનલની શ્વાસો થાકથી ફૂલેલી હતી. હાથમાં ચાર જુદી જુદી ભારે કોથળીઓનું વજન હતું. બહાર તરફના વરંડામાં માનવ સમાચાર પત્ર વાંચવામાં ઊંડો ડૂબી ગયો હતો. ઓફિસનો થાક ચહેરા ઉપર સ્પષ્ટ છલકાઈ રહ્યો હતો. સોનલને નિહાળતાંજ જાણે જીવમાં જીવ આવ્યો. \n\n\" એક ચા આપી દે પ્લીઝ....\"\n\nસોનલના શરીરનો થાક બમણો થઈ ઉઠ્યો. \n\n\" હા, આપું છું. અંદર તો આવવા દે. એક તો ગમે તેમ કરીને રીક્ષા મળી. આ અણધાર્યો વરસાદ....\"\n\nપોતાના હાથની કોથળીઓ અંદર તરફના ટેબલ ઉપર મૂકી એણે પોતાના ભીના શરીર ઉપર એક ઝડપી દ્રષ્ટિ ફેરવી. કંઈક અચાનક યાદ આવ્યું હોય એમ ઘરના દરેક ખૂણા ઉપર એની શંકાશીલ દ્રષ્ટિ ફરી વળી. માનવને નિહાળ્યા વિનાજ એણે જાસૂસ જેવા મંદ સ્વરમાં પૂછપરછ કરી. \n\n\" વંદન ક્યાં છે ? દેખાઈ નથી રહ્યો ? એનો અવાજ પણ નથી સંભળાઈ રહ્યો ? ઘરમાં આટલી શાંતિ કેમ ?\" \n\nતુફાન ત્રાટકવા પહેલાની શાંતિ જેવી નીરવતા ઘરમાં વ્યાપી હતી. સોનલનું માતૃ હૃદય એને ઢંઢોળી રહ્યું હતું. ' જરૂર કંઈક ગરબડ છે. નહીંતર વંદન આમ શાંત જપીને તો ન જ બેઠો હોય. '\n\n\" અંદર રમતો હશે. નહીંતર ગેમમાં વ્યસ્ત હશે. \" સમાચારપત્રમાં ઊંડે ઉતરેલી આંખો ઉપર ઉઠ્યા વિનાજ એક પાના ઉપરથી બીજા પાના ઉપર સ્થળાંતરિત થઈ. \n\n\" ગેમ રમતો હોય તો મ્યુઝિકનો અવાજ ચોક્કસ સંભળાઈ....\"\n\nતદ્દન ધીમા સ્વરે પોતાની શંકા પતિ આગળ વ્યક્ત કરતી સોનલ પોતાનાજ ઘરમાં ચોર માફક દાખલ થઈ. બેઠક ખંડ ખાલી હતો. ટીવી બંધ હતું. વંદનનું બેટ , બોલ અને અન્ય રમકડાં એક ખૂણામાં શાંત ,ડાહ્યા ઊભાં હતાં. ધીમે રહી એણે વંદનના ઓરડાનું બારણું ખોલ્યું. ચારે તરફ સન્નાટો હતો. વંદન અંદર ન હતો. એનું પ્લે સ્ટેશન પ્રાણ વિહીન પડ્યું હતું. સોનલના હૃદયના ધબકાર ક્રમશ : વધી રહ્યા હતાં. \n\nબારણું અવાજ કર્યા વિના ધ્યાનથી વાંસી એ રસોડા તરફ ઉપડી. બજાર જવા પહેલા આઈસ્ક્રીમ માટે એ જીદે ચઢ્યો હતો. શર્દીથી નાક લાલ હતું. આઈસ્ક્રીમ મળી ન જ હતી. કદાચ આઈસ્ક્રીમ......મનમાં શંકાના વિકલ્પ એક પછી એક ઝબકારા છોડી રહ્યા હતાં. રસોડામાં પ્રવેશતાજ મનમાં ગભરામણ થવા માંડી. એ ત્યાં પણ ન હતો. આખું રસોડું એ જેવું છોડી ગઈ હતી એવુજ સાફ અને વ્યવસ્થિત હતું. \n\n'આખરે એ ક્યાં છે ? શું કરી રહ્યો છે ? '\n\nએકજ જગ્યા શોધવાની બાકી હતી. પોતાનો શયનખંડ. \n\n' પણ ત્યાં એ શું કરવા ગયો હોય ?'\n\nજે પ્રશ્નનો ઉત્તર એ જાણતી ન હતી એ પ્રશ્ન ઉપજાવવા બદલ એને પોતાનાજ મન ઉપર ગુસ્સો આવ્યો. \n\nપોતાના શયનખંડના આગળ આવી એ ઊભી રહી ગઈ. એક ઊંડો શ્વાસ અંદર તરફ ખેંચ્યો. હિંમત ભેગી કરી જાતને આશ્વાસન આપતા આપતા એણે બારણું અંદર તરફ ધકેલ્યું. \n\n\" વંદન....\"\n\nએક મોટી ચીસ મોઢામાંથી બહાર નીકળી ગઈ. હાથ શોક્ગ્રસ્ત મોઢા ઉપર આવી પડ્યો. સમાચારપત્ર પડતું મૂકી માનવ ચીસની દિશામાં ધપી ગયો. પોતાના શયનખંડની હાલત નિહાળી એ ચોંકી ઉઠ્યો. હાથમાં કાતર લઈ બેઠેલો વંદન પહોળી આંખે મમ્મી પપ્પાને તાકી રહ્યો. આજે એનું આવી બનશે એ વિચારેજ ડરેલા અને ડઘાયેલા હાવભાવો જોડે એ કાતર ભોંય ઉપર પટકી ઊભો થઈ ગયો. \n\n\"વંદન અહીં આવ. આ શું છે ?\"\n\nપપ્પાનો ક્રોધમાં વીફરેલો સ્વર સાંભળી એનું શરીર ધ્રુજવા માંડ્યું. હેમખેમ પોતાનો જીવ બચાવી એ ઘરની બહાર પોતાના મિત્રો પાસે ભાગી છૂટ્યો. \n\n\" તને ખબર છે ઘરમાં એક બાળક છે. અલમારી લૉક કરવી જોઈએ ને...\"\n\nમાનવે ફરી ટેવ પ્રમાણે એની ઉપર આક્રમણ સ્થળાંતર કર્યું અને સોનલે ફરી અસહ્ય ભાવે જાતબચાવ કર્યો. \n\n\" હું કાળજી નથી રાખતી. પણ તું તો ઘરે હતો ને. તારું બાળક ઘરમાં શું કરે છે એની જગ્યાએ આખું વિશ્વ શું કરી રહ્યું છે એ વાંચવું વધુ જરૂરી હતું. ખરું ને ?\"\n\nદર વખતની જેમજ યુદ્ધમાં ઉતરવાની જગ્યાએ માનવે યુદ્ધ છોડી ભાગી છુટવાનેજ પ્રાધાન્ય આપ્યું. એના શયનખંડમાંથી બહાર નીકળતાંજ સોનલની નજર ભીંત ઉપરની ઘડિયાળ ઉપર પડી. થોડાજ સમયમાં રાત્રીના ભોજનનો સમય થઈ રહેશે. હજી રસોઈ પણ બાકી હતી. આગળ વિચારોના વમણમાં અટવાઈ સમય વેડફવાની જગ્યાએ સોનલે કામ સમાપ્ત કરવાને પ્રાધાન્ય આપ્યું. અકળામણમાં પગ અફાળી એણે શયનખંડની સફાઈ આરંભી દીધી. \n\nઆ બનાવને ત્રણ દિવસ વીતી ચુક્યા હતા. રવિવારનો દિવસ હતો. રજાના દિવસે માનવ બાઈક ઉપર કેટલીક ખરીદી પતાવવા નીકળ્યો હતો. વંદનને પણ સાથે લઈ લીધો હતો. જેથી સોનલ શાંતિથી રસોઈ અને ઘરના કાર્યો ઉપર ધ્યાન કેન્દ્રિત કરી શકે. દવાની દુકાનના કાઉન્ટર નજીક ઊભો વંદન દુકાનની દરેક હલનચલન ઉપર પોતાની બાળસહજ જીજ્ઞાશા વાળી નજર ફેરવી રહ્યો હતો. સોનલે આપેલી કેટલીક બેઝિક દવાઓની યાદી નિહાળી દુકાનદારે દરેક સામાન કાઉન્ટર ઉપર ગોઠવી દીધો હતો. એક પછી એક સામાન કાઉન્ટર ઉપરથી ઊંચકી રહેલા માનવની વ્યસ્ત નજર વંદન ઉપર આવીજ કે મનમાં અરાજકતા વ્યાપી. વંદન વાતનો સેતુ જોડવાનો પ્રયાસ કરે એ પહેલાજ માનવે એક ચતુર પાસો ફેંક્યો. \n\n\" આઈસ્ક્રીમ ખાઈશ ?\"\n\nપપ્પાનો પ્રશ્ન સાંભળતાજ વંદને પોતાની વાત શબ્દોમાં મૂકવાનું માંડી વાળ્યું. એ જાણતો હતો કે આ સમયે એવી કોઈ પણ વાત કરી જે પપ્પાને ન ગમે કે એમને ગુસ્સો અપાવે તો આઈસ્ક્રીમની ટ્રીટ ગુમાવવી પડશે. એ જોખમ એને લેવું ન હતું. મોઢું બંધ કરી એણે મૌન ગરદન હલાવી. માનવને પોતાની ચતુરાઈ ઉપર મનોમન ગર્વ ઉપજી આવ્યો. આઈસ્ક્રીમની ટ્રીટ પુરી કરી બંને ઘરે પરત થયા. એક પણ પ્રશ્નની માથાકૂટ વિનાજ વંદન મહોલ્લામાં રમી રહેલા પોતાના મિત્ર આરવ તરફ દોડી ગયો. એક મોટા હાશકારા જોડે માનવ હાથમાંના સામાન જોડે ઘરમાં પ્રવેશી ગયો. \n\nથોડા દિવસો પછી એવાજ કોઈ રજાના દિવસે ઘરની ડોરબેલ વાગી. માનવે દરવાજો ખોલ્યો. ઘરના દરવાજે ઉભી વંદનની વર્ગ શિક્ષિકાને નિહાળતાંજ માનવના મનમાં ધ્રાસ્કો પડ્યો. થોડા દિવસોથી જે રીતે વંદનનું વર્તન બદલાઈ રહ્યું હતું એ વિશે વિચારતાંજ વંદનની ફરિયાદોની યાદી માટે એ માનસિક રીતે તૈયાર થઈ રહ્યો.  \n\n\" પ્લીઝ કમ. કોલ કર્યો હોત તો હું અને સોનલ શાળા.....\"\n\nઘરમાં પ્રવેશ કરતાંજ વૈશાલીએ ઘરે આવવાના હેતુની સ્પષ્ટતા કરી.\n\n\" એક્ચ્યુલી મારે એકાંતમાં તમારા બંને જોડે વાત કરવી હતી એટલે....\"\n\nવંદનની વર્ગ શિક્ષિકા જાતે ઘરે આવી હતી. પરિસ્થતિનું ગામ્ભીર્ય સોનલને પણ ડરાવી રહ્યું. \n\n\"વંદન...?\"\n\nચારે દિશામાં નજર ફેરવી વૈશાલીએ પોતાના વિદ્યાર્થી અંગે પૂછપરછ કરી. \n\n\" એ પોતાના ઓરડામાં છે. પ્લે સ્ટેશન રમી રહ્યો છે. હું એને બોલાવી.....\"\n\nસોનલને અટકાવતા વૈશાલીએ હાથના ઈશારા જોડે હળવેથી ના પાડી. પોતાના પર્સમાંથી એક કાગળ કાઢી એણે માનવ તરફ ધર્યો. બેઠક ખંડમાંથી અવાજ વંદનના ઓરડા સુધી ન પહોંચે એની તકેદારી જાળવતા વૈશાલીએ અત્યંત મંદ સ્વરે કહ્યું ,\n\n\" આઈ વોન્ટ યુ ટુ રીડ ધીઝ.\"\n\nઘભરાટ અને ઉતાવળ જોડે માનવે ખૂણાના ટેબલ ઉપરથી પોતાના નજીકના ચશ્મા ઉઠાવ્યા. નાક ઉપર ગોઠવાયેલા ચશ્માં જોડે માનવની આંખો કાગળ ઉપર ઝડપથી ફરી રહી. મથાળા ઉપર વંદનનું આખું નામ , ધોરણ ૪ , વર્ગ અ લખ્યું હતું. \n\n\" આ અઠવાડિયે વર્ગમાં એક સરપ્રાઈઝ ટેસ્ટ રાખી હતી. નિબંધ માટે. 'માતા પિતા' વિષય ઉપર. આ વંદનનું ટેસ્ટ પેપર છે. \"\n\nસોનલ ઊભી થઈ માનવને પડખે આવી ગોઠવાઈ. બંનેની નજર એકજોડે વંદનના અક્ષરો વાંચી રહી. \n\n' મારા માતા પિતા \n\n  મારા પિતાનું નામ માનવ છે. મારી માતાનું નામ સોનલ છે. મારા પપ્પા એક મોટી ઓફિસમાં કામ કરે છે. મારી મમ્મી ઘરે જ રહે છે. એ ઘરનાં બધાજ કામ કરે છે. પપ્પા સવારે જલ્દી ઓફિસે જતા રહે છે. મમ્મી મને નાસ્તો કરાવે છે, મારું ટિફિન બનાવે છે અને મને શાળાએ મૂકવા અને લેવા પણ આવે છે. પપ્પા આખો દિવસ ઓફિસમાં થાકી જાય છે. સાંજે ઘરે આવે ત્યારે તેઓ ખુબજ થાકેલા હોય છે. પપ્પાને ક્રિકેટ જોવું અને સમાચારપત્ર વાંચવું બહુ ગમે છે. મમ્મીને ટીવી જોવું અને છોડની કાળજી લેવું ગમે છે. રવિવારના દિવસે મમ્મી પપ્પા મને ફરવા પણ લઈ જાય છે. મને મારા મમ્મી પપ્પા બહુ ગમે છે. એ મારી ખુબ કાળજી રાખે છે. મને ખુબ પ્રેમ કરે છે. પપ્પા મને ગમતી ચોકલેટ અને આઈસ્ક્રીમ આપે છે. મમ્મી મને ગમતી વાનગીઓ બનાવે છે. મને હોમવર્ક કરવામાં પણ મદદ કરે છે. પરીક્ષા વખતે પુનરાવર્તન પણ કરાવે છે. મમ્મીને શોપિંગ કરવું ગમે છે પણ પપ્પાને પોતાના મિત્રો જોડે વાતો કરવું વધુ ગમે છે. મારા મમ્મી પપ્પા બહુ સારા છે. પણ મને એમની બહુ ચિંતા થાય છે. તેઓ મારાથી કોઈ મોટું સિક્રેટ રાખે છે. પપ્પા સૌથી છૂપાવી ઘરે એક પાકીટ લાવે છે અને મમ્મી એને અલમારીમાં છૂપાવી દે છે. હું કઈ પૂછું તો બંને મારી ઉપર ગુસ્સો કરે છે. મેં આરવને પણ વાત કરી હતી. આરવ મારો બેસ્ટ ફ્રેન્ડ છે. એણે કહ્યું કે બૉમ્બ હશે. જો મમ્મી પપ્પાને પોલીસ લઈ જશે તો હું કોની જોડે રહીશ ? '\n\nમાનવે ધીમે રહી ચશ્મો ઉતારી લીધો. સોનલ જોડે એની નજર મળી. બંને ડઘાયેલા હાવભાવો જોડે વૈશાલીને તાકી રહ્યા. \n\n\" ડોન્ટ વરી. આ કાગળ ફક્ત મારી પાસેજ રહ્યો છે અને ફક્ત મેંજ વાંચ્યો છે. \"\n\nમાનવ અને સોનલના મનમાં મોટો હાશકારો થયો. \n\n\" સાચું કહું તો થોડા દિવસોથી....\"\n\nસોનલે વૈશાલીને વંદનની સમસ્યા અંગે માહિતગાર કરવાનો પ્રયાસ કર્યોજ કે માનવ ઊભો થઈ ગયો. \n\n\" હું બહાર છું.....\" \n\n\" નો. તમે અહીંજ રહો. તમે બંને એના વાલી છો. આ ફક્ત એમની સમસ્યા નથી. એ તમારું પણ બાળક છે. \"\n\nવૈશાલીએ ઉચ્ચારેલા શબ્દોથી સોનલનું મનોબળ વધ્યું. એની કટાક્ષમય દ્રષ્ટિ માનવ ઉપર પડી. માનવ ફરીથી પોતાની બેઠક ઉપર ગોઠવાયો. \n\n\" મને થયું બે સ્ત્રીઓ વચ્ચેની વાત છે...કદાચ તમને ઓકવર્ડ લાગે....\"\n\nમાનવનું કારણ સાંભળી વૈશાલીએ તરતજ ચોખવટ કરી. \n\n\" જી બિલકુલ નહીં. આમ વેરી મચ કમ્ફર્ટેબલ. જો આટલું શિક્ષણ આપણી પાસે હોવા છતાં આપણે નાની - નાની, સૂક્ષ્મ બાબતોમાં ઓકવર્ડ અને અન્કમ્ફર્ટેબલ થઈ જઈએ તો એ શિક્ષણનું મહત્વ જ શું ? ઈટ્સ નોટ વર્થ ધેન...\"\n\nમાનવ પાસે પોતાના બચાવમાં કહેવા માટે શબ્દોજ ન હતા. એ માથું નીચે ઢાળી ત્યાંજ બેસી રહ્યો. સોનલે બધીજ વાત વિસ્તારથી વૈશાલી સમક્ષ મૂકી. આખી વાત ધ્યાન દઈ સાંભળ્યા બાદ વૈશાલીએ પ્રસ્તાવ મુક્યો.\n\n\" ઓહ , આઈ સી. હું વંદન જોડે વાત કરી શકું ?\"\n\nમાનવ અને સોનલની આંખોએ એકબીજા જોડે સમ્પર્ક સાધ્યો. બંનેની આંખોએ મૌન સહમતી દર્શાવી. \n\n\" હું એને લઈ આવ છું. \"\n\nમાનવ વંદનના ઓરડા તરફ ઉપડ્યો. વૈશાલીએ સોનલને અલમારીમાંથી પાકીટ લઈ આવવાની વિનંતી કરી. સોનલને ખચકાટ થયો. \n\n\" આઈ વીલ હેન્ડલ ઈટ. ચિંતા ન કરો. \"\n\nસોનલ પોતાના શયનખંડની અલમારીમાંથી પાકીટ લઈ આવી. માનવ વંદન જોડે બેઠક ખંડમાં પ્રવેશ્યો. પોતાની વર્ગ શિક્ષિકાને પોતાના ઘરમાં નિહાળી વંદન હેરતમાં મુકાયો. પોતાના નિબંધનો કાગળ પપ્પાના ચશ્મા નીચે ગોઠવાયેલો હતો. મમ્મીના હાથમાં પાકીટ હતું. વંદનનો ચહેરો ઘભરાટથી લાલ થઈ ગયો. એ ડરીને વારાફરતી દરેકના હાવભાવો ચકાસી રહ્યો. \n\n\" હાવ આર યુ વંદન ? હું તો તને આ કાગળ આપવા આવી છું. કોન્ગ્રેચ્યુલેશન્સ. તને તો નિબંધમાં પૂરા દસમાંથી દસ માર્ક્સ મળ્યા. આમ તો હું કોઈને પણ પૂરા માર્ક્સ આપતી નથી. પણ તે બધુજ સાચું સાચું લખ્યું. એટલે તને ફૂલ માર્ક્સ. \"\n\nવંદનના ચહેરા ઉપરથી તાણની માત્રા થોડી ઓછી થઈ. \n\n\" અહીં આવ. સીટ. મારે તને કંઈક બતાવવું છે. \"\n\nમમ્મી - પપ્પા તરફ એક ભયભીત દ્રષ્ટિ નાખી એ ધીમે ધીમે ડગલે પોતાની વર્ગ શિક્ષિકાના પડખે આવી ગોઠવાયો. \n\nવૈશાલીએ સોનલને ઈશારો કર્યો. સોનલે પાકીટ વૈશાલીના હાથમાં થમાવ્યું. વૈશાલીએ એ પાકીટ વંદનના હાથમાં આપ્યું. વંદન ફરી ડરેલા હાવભાવો જોડે મમ્મી - પપ્પાને તાકી રહ્યો. માનવ અને સોનલ છોભીલા બની એકબીજાને નિહાળી રહ્યા. \n\n\" આ સેનેટરી પેડ છે. \"\n\nવંદન ધ્યાન દઈ એ પેકેટ ફરી નિહાળી રહ્યો. એમાં કોઈ બૉમ્બ તો ન હોય ? એનું બાળ હહૈયું જોર જોર ધડકવા લાગ્યું. વૈશાલીએ એ ભય વંદનના ચહેરા ઉપર સ્પષ્ટ વાંચ્યો. \n\n\"તું ક્રિકેટ જુએ છે ? ક્રિકેટ રમવું તને ગમે છે ?\" ખૂણામાં ઊભાં ક્રિકેટના બેટ, બોલ, સ્ટમ્પ નિહાળતા વૈશાલીએ વંદનને પૂછ્યું. \n\n\" હા , મને પણ અને પપ્પાને પણ. \" પોતાની ગમતી રમતની ચર્ચા શરૂ થતા વંદન થોડો હળવો થયો. \n\n\" તો જયારે ક્રિકેટ રમતા રમતા કોઈ પ્લેયર ઈન્જર્ડ થઈ જાય અને એને લોહી નીકળે તો શું કરવામાં આવે ?\"\n\nવંદને શીઘ્ર ઉત્તર આપ્યો , \" તો એને બેન્ડેજ લગાવવામાં આવે. \"\n\n\" વાવ. યુ આર સો ઈન્ટેલીજન્ટ વંદન. \" પોતાની શિક્ષિકાએ માતા-પિતા સામે પોતાની પ્રશંશા કરી એ વાતનો ગર્વ વંદનના ચહેરા ઉપર ઉભરાઈ આવ્યો. \n\n\" એ જ રીતે આ મમ્મીનું મેડિકલ બેન્ડેજ છે. \"\n\n\" મમ્મીને લોહી નીકળે છે ? \" વંદન ફરી ચિંતિત થઈ ઉઠ્યો. \n\nસામે બેઠા માનવ અને સોનલ વંદનના પ્રશ્નથી હચમચી ગયા. એના પ્રશ્નો પૂછવાની કુટેવ આજે નાક કપાવશે.\n\nઆ જ પ્રશ્ન હતો જેનાથી બન્ને દૂર ભાગતા હતા. આ જ પ્રશ્ન હતો જેનો એમને સામનો કરવો ન હતો. આ જ પ્રશ્ન હતો જે એમને વંદનના મોઢે સાંભળવો ન હતો. પરંતુ આજે વૈશાલી એમના વતી નિર્ભયપણે એ પ્રશ્નને સાંભળી રહી હતી. ભાગ્યા વિના મક્કમ પણે એ પ્રશ્નનો સામનો કરી રહી હતી.\n\n\" હા \" \n\n\" ક્યાંથી ?\"\n\n\" તું પીપી કરે છે ને એમજ. \"\n\n\" મમ્મીને દુઃખતું નથી ?\"\n\n\" હા , થોડું પેટમાં દુઃખે. પણ આ મેડિકલ બેન્ડેજ પહેરવાથી એ સુરક્ષિત અને તંદુરસ્ત રહે છે. \"\n\n\" આ બેન્ડેજ પહેરવાથી એ સારી થઈ જાય ?\"\n\n\" હા, પાંચ દિવસમાંજ. એ ફરીથી સાજી થઈ જાય. જેમ ઈન્જર્ડ પ્લેયર ફરી મેદાનમાં રમવા ઉતરે એમજ. \"\n\nવંદન થોડા સમય માટે નિઃશબ્દ બન્યો. એના મગજમાં ક્રિકેટવાળું મેડિકલ બેન્ડેજ ઉપસી આવ્યું. એ સાથેજ થોડા દિવસોથી પોતે નિહાળેલ અનુભવો એક પછી એક દ્રશ્ય જોડે ઊભાં થઈ રહ્યા. \n\nમમ્મીની ટીવી સિરિયલ વખતે પ્રસારિત સેનેટરી પેડની જાહેરાત, મમ્મીની અલમારીમાંથી ચોરીથી કાઢેલું સેનેટરી પેડનું પાકીટ, એમાંથી કાઢેલા સેનેટરી પેડ્સ, અંદર શું છે એ જાણવા કાતર વડે એ બધા પેડમાંથી બહાર કાઢેલા રૂનો ઢગલો અને દવાની દુકાનમાંથી સમાચારપત્રમાં બંધાઈને બધી દ્રષ્ટિથી છૂપાઈને ઘરે પહોંચેલું પાકીટ. એ બાળમાનસની મૂંઝવણ બમણી થઈ ઉઠી. \n\n\" ક્રિકેટ વાળા બેન્ડેજ વિશે પ્રશ્ન પૂછીએ ત્યારે તો કોઈ ગુસ્સો ન કરે. એને તો બધાની સામે જોઈ શકાય, સ્પર્શી શકાય. દવાની દુકાનમાંથી એને ખરીદી લાવીએ ત્યારે છુપાવીને લાવવાની જરૂર ન પડે. બીજી બધી દવા જેમ લાવી શકાય. એને તો પેપરમાં વીંટાળવું જરૂરી નથી. તો પછી આ મેડિકલ બેન્ડેજ માટે એવું જ કેમ નહીં ?\"\n\nવૈશાલીની આંખો માનવ અને સોનલ ઉપર આવી ગોઠવાઈ. હાથ વડે અદબવાળી વંદનનો પક્ષ લેતા એણે એ પ્રશ્ન માનવ અને સોનલ તરફ પસાર કર્યો. \n\n\" યસ. ધેટ્સ નોટ ફેર. એવું કેમ ?\"\n\nમાનવે વંદનને પોતાની ગોદમાં લેતા આશ્વાસન આપ્યું. \n\n\" યુ આર રાઈટ. બંને મેડિકલ બેન્ડેજને સરખું માન આપવું જોઈએ. હવેથી એ ચોરીછૂપે ઘરમાં ન આવશે. માય મિસ્ટેક  .\" \n\n\" અને તને જે પણ પ્રશ્ન હોય તું અમને પૂછીશ. મિત્રોને નહીં. જો આરવ તો બેન્ડેજને બૉમ્બ કહેતો હતો. જેને એ વિશે ખબર ન હોય એ તને ખોટા જવાબ આપશે. \" સોનલે વંદનનો હાથ પકડતા સલાહ આપી. \n\n\" હું પ્રશ્ન પૂછીશ તો તમે ગુસ્સો નહીં કરશોને ?\" \n\nવંદનનો નિર્દોષ ચહેરો નિહાળી સોનલને એની ઉપર દયા અને સ્નેહ બંને એકસાથે ઉભરાયા. \n\n\" જરાયે નહીં. આઈ પ્રોમીસ. \"\n\nવંદનનો ચહેરો આનંદ અને સંતોષથી મલકાઈ ઉઠ્યો.\n\n\" વંદન......\"\n\nઘરની બહારની દિશામાંથી આરવનો અવાજ ગુંજ્યો. \n\n\" હું રમવા જાઉં ? \"\n\nપોતાની શિક્ષિકા તરફ ફરી એણે પરવાનગી માંગી.\n\n\" યસ ,સ્યોર. \"\n\nબીજીજ ક્ષણે એ ઘરની બહાર નીકળી પડ્યો. \n\nવૈશાલીએ પણ બહાર તરફ નીકળવાની તૈયારી દર્શાવતા પર્સ ઉઠાવ્યો. \n\n\" થેન્ક્સ....કઈ રીતે આપનો આભાર વ્યક્ત કરીએ ?\"\n\nસોનલના અવાજમાં કૃતજ્ઞતા પડઘાઈ. \n\nવૈશાલીએ એના ખભા ઉપર હાથ મુક્યો. \n\n\" એક ઘર હોય. એની અંદર એક ખાલી ઓરડો હોય. જો એ ઓરડો ખુલ્લો છોડી દેવામાં આવે તો બધાજ જાણી જાય અંદર કશું નથી. કામ વિના કદાચ કોઈ અંદર ન પ્રવેશે. પણ જો એ જ ઓરડાને બહારથી તાળું મારી દઈએ અને એની ઉપર એવું લખી દઈએ કે અંદર જવું નહીં. અંદર શું છે એ વિશે કદી પૂછવું નહીં. તો કોઈ ને કોઈ રીતે એની અંદર જવા બધાજ પ્રયાસ કરશે. આને ખરાબ વર્તણુક ન કહેવાય. માનવ સહજ જિજ્ઞાસા કહેવાય. જો એ જિજ્ઞાસાનું ગળું ઘોંટી દઈશું તો જ્ઞાનના બધાજ માર્ગ અવરોધાય જશે. અને બાકી રહેશે તો ફક્ત મૂંઝવણ અને અરાજકતા. મારો આભાર આપને સાચેજ વ્યક્ત કરવો હોય તો વંદનના જ્ઞાનનો માર્ગ અવરોધશો નહીં. એના પ્રશ્નોને ટાળશો નહીં. એ હોંશિયાર બાળક છે. એની જિજ્ઞાસાને હમેશા ટેકો આપજો. \"\n\n\" આપની વાત સાચી છે. કાશ કે આ રૂઢિવાદ સમાજ પણ આ વાત સમજી શકે. તો બધુજ સહેલું થઈ જાય. \"\n\nમાનવની વાત જોડે સહમતી દર્શાવતા વૈશાલી દરવાજા તરફ ઉપડી. \n\n\" કોઈએ સાચુજ કહ્યું છે. રૂઢિવાદી એટલે એવી વ્યક્તિ કે જે કદી કોઈ કામ પહેલીવાર ન કરે, ન અન્યને પહેલીવાર કરવાની અનુમતિ આપે. રૂઢિવાદની સાંકળ તોડવા માટે પહેલ તો કોઈએ કરવીજ પડે. એ પહેલ આપણે જ ન કરી શકીએ ?\"\n\nદરવાજો ખુલ્યો અને બધાની નજર મિત્રો જોડે રમી રહેલા વંદન ઉપર પડી. \n\n\" મારો પણ એક દીકરો છે. ત્રણ વર્ષનો. થોડાજ વર્ષોમાં એ પણ વંદન જેટલોજ થશે. એના પ્રશ્નો માટે હું હમણાથીજ માનસિક તૈયારી કરી રહી છું. આશા રાખું કે સમાજને એક એવો દીકરો આપી શકું જે સમાજની દીકરીનું માન પણ જાળવે અને એનું દર્દ પણ સમજે. \"\n\nમાનવ અને સોનલની નજર દૂર જઈ રહેલી વૈશાલીને એકીટશે તાકી રહી. આજે એને લીધે વંદન એમની અત્યંત નજીક આવી ગયો હતો. ",
      "duration": "13 mins",
      "category": "Children"
    },
    {
      "id": 29,
      "title": "સ્વવિકાસના સાત સૂત્રો",
      "story_name": "અહીં મારે રાજકીય વિકાસની કે આર્થિક વિકાસની નહીં પરંતુ માણસના વિકાસની વાત કરવી છે. આજના ગ્લોબલાઇઝ વિશ્વમાં ઘણી બધી ખાસ કરીને મલ્ટીનેશનલ કંપનીઓ એમના કર્મચારીઓ કેવી રીતે વધારે ને વધારે કંપની માટે લાભકર્તા સાબિત થાય, એમને કેવી સુવિધાઓ આપવામાં આવે એ વિશે સતત નવા સંશોધનો કરી નવા નવા નિયમો બહાર પાડતી હોય છે. દાખલા તરીકે ગુગલ અને ફેસબુક જેવી કંપનીઓમાં એના કર્મચારીઓનો કામનો સમય ફિક્સ નથી. કર્મચારી ગમે તેટલા વાગે આવે, ત્યાંથી આઠ કલાક કામ કરી ઘર ભેગો થઇ શકે. આની ‘ફ્લેક્સિબલ વર્કિંગ અવર્સ’ કહેવામાં આવે છે. બીજી કંપનીઓ પણ કર્મચારીઓ માટે વધારે ને વધારે સુવિધાઓ આપે છે - પરિણામે લાભ તો કંપનીઓને જ થાય છે. જનરલ ઇલેક્ટ્રીક કંપનીનું નામ તમે સાંભળ્યુ હશે. વિશ્વની મોટામાં મોટી વિજળીના સાધનો બનાવતી કંપની છે. આ મલ્ટીનેશનલ કંપનીનું ધ્યેય માત્ર વેપાર કરી અઢળક નફો કરવાનું જ નથી. કંપની જે કાંઇ નફો કરે છે એમાંથી લગભગ પાંચમા ભાગની રકમ જનકલ્યાણના કામો, સમાજ સુખાકારીના કાર્યોમાં અને માનવસુખના સંશોધનોમાં વાપરે છે.\n\nજીવનમાં સુખી થવાની, આગળ વધવાની, સફળ થવાની ઝંખના બધાને હોય છે. એમાં કંપનીના કર્મચારીઓ આ ઝંખનાથી બાકાત કેવી રીતે હોઇ શકે? આ માટે જનરલ ઇલેક્ટ્રીક કંપનીએ સર્વે કરાવી સફળતાના સાત સિક્રેટ્\u200Cસ બહાર પાડ્યા. સાચું કહીએ તો આ સિક્રેટ્\u200Cસ કંઇ છુપા નથી બધા ખુલ્લા - ઓપન સિક્રેટ્\u200Cસ છે. આ બધાં સીધાસાદા નિયમો છે. જો કે સરળ લાગતા આ નિયમો પણ ઘણાબધાં લોકો પાળતા નથી. અને આ નિયમો કે સિદ્ધાંતો કંઇ નવા નથી. વર્ષો જૂના છે. એમ છતાંય આ સિદ્ધાંતો જાણે બધાં જ સમય અને યુગો માટે ઉપયુક્ત છે. તેથી હું સંક્ષિપ્તમાં રજૂ કરૂં છું.\n\n(૧) જીવન કે જગતના સર્વ વિકાસનો પાયો છે આત્મવિકાસ. એનો અર્થ એ કે તમારે જાતે જ તમારો વિકાસ કરવાનો છે. માણસના વિચારો, એના કાર્યો, એનો ઉત્સાહ અને પ્રેરણાબળ વિકાસ માટેના મહત્ત્વના પરિબળો હોય છે. માણસે મંઝિલ કે મુકામ ઉપર પહોંચવા માટે પગલા ભરવાની આવશ્યકતા હોય છે. કોઇ બીજું એના બદલામાં ચાલી શકતો નથી. એને પોતે જ ચાલવું પડે છે.\n\n(૨) બધો જ વિકાસ એક રીતે જોતાં વ્યક્તિગત વિકાસ હોય છે. દુનિયામાં દરેક વ્યક્તિ અલગ અલગ હોય છે. આ વિશ્વમાં ઇશ્વરે બધા માનવોને યુનિક બનાવ્યા છે. કોઇ બે માણસોની આંખની કીકી કે આંગળીઓની છાપ એકસરખી નથી હોતી. આમ દરેક વ્યક્તિની પોતાની આગવી ઓળખ હોય છે. ચંદ્રકાંત બક્ષી હુંકાર કરતાં કે હું હું છું. મારા જેવો બીજો કોઇ નથી. જ્યારે આંગળીઓની છાપ એકસરખી નથી તો બે માણસો એકસરખા કેવી રીતે હોઇ શકે? એ રીતે તો આપણે દરેક માણસ માટે કહી શકીએ કે દરેક માણસ યુનિક-અજોડ છે.\n\nફ્રેંચ ચિંતક રૂસોએ પણ કહ્યું હતું - “આ જગતમાં હું કોઇના જેવો નથી, હું ભલે બીજાથી સારો ન હોઉં, પણ હું બીજાથી અલગ છું એ વાત નક્કી.” દરેક માણસે પોતાની જાતને ઓળખી અજોડતાનો લાભ લેવો જોઇએ.\n\n(૩) ક્યારેક એવું બને કે એવી જગ્યાએથી સફળતા મળે છે જ્યાં આપણે કલ્પના પણ ન કરી હોય. એવી જ રીતે કોઇ માણસ સફળ થયો હોય તો એના વિષે ઉતાવળે ખોટો અભિપ્રાય પણ બાંધવો ન જોઇએ. આપણને સફળતાનો ઝગઝગાટ જોવા મળે છે પરંતુ એની પાછળ પાડેલા પરસેવાની ચમક દમક દેખાતી નથી. સચિન તેંડુલકર જેવા મહાન ક્રિકેટરને ભારતીય ક્રિકેટ બોર્ડ કેપ્ટન બનાવે પરંતુ સચિન એમાં નિષ્ફળ જાય. અને એમએસ ધોની જેવા નવા સવા ખેલાડીને કેપ્ટન બનાવે તો એ વર્લ્ડકપ જીતવાનો ઇતિહાસ પણ રચી દે!\n\n(૪) માણસના વ્યક્તિત્વમાં કયા પાસા વિકસેલા છે એના ઉપરથી એના ભાવિનો કયાસ ન કાઢી શકાય. ઘણાં માણસો એવા હોય છે જેઓ કોઇ એક અભ્યાસ શાળામાં ભણ્યા હોય પરંતુ સફળતા એમને કોઇ બીજા જ ક્ષેત્રમાં મળે! ઝહીરખાન ને એન્જિનીયર બનવું હતું પણ એ બની ગયો ભારતનો સફળ બોલર. એમ.એસ.ધોનીને પણ ટ્રેનમાં ટિકિટ ચેકર બનવું હતું પણ ભાગ્ય એને ક્રિકેટમાં ખેંચી લાવ્યું. ઘણા ફિલ્મી લેખકો એવા છે જેઓ અને દિગ્દર્શકો મૂળ તો અભિનેતા બનવા આવ્યા હતા પણ લેખક કે દિગ્દર્શક તરીકે વધારે સફળ થયા. કેટલાક માણસો શાળામાં છેલ્લા પાટલે બેસે છે પરંતુ જીવનની શાળામાં એ આગળ વધી જાય છે. એપીજે અબ્દુલ કલામ કે આઇન્સ્ટાઇન જેવા મહાન વિજ્ઞાનીઓ છેલ્લી પાટલીની જ ઉપજ છે. માણસનું મનોવલણ બદલાય તો રસ અને ગતિ પણ બદલાય જ.\n\nજેનામાં શક્તિ હોય છે એવા માણસો પોતાના વિકાસના અવરોધોનો ઉપયોગ પણ પોતાને આગળ વધારવામાં કરતા હોય છે.\n\n(૫) વિકાસનો મોટો આધાર, તમારા રોજ રોજના મનોવલણ ધીરજ, ખંત, સ્વપ્ન, કાર્યનિષ્ઠાં વગેરે ઉપર છે. તમારે જે મેળવવું છે એ પ્રાપ્ત કરવા માટે તમે રોજરોજ પ્રયત્ન કરો છો કે નહીં એ મહત્ત્વનું છે. ટીપેટીપે સરોવર ભરાય એમ રોજરોજ થોડું થોડું જ્ઞાન પણ બહુ મોટા ખજાનામાં ફેરવાઇ જાય છે. તમે રોજરોજ તમારી જાતને સફળતાની દિશામાં દોરો છો. માણસ જે સારા કાર્યો કરે છે એ જ એના માટે ઉત્તમ માપદંડ બને છે.\n\n(૬) તમે હાલમાં જે જગ્યાએ કે પોસ્ટ ઉપર હોવ એનાથી ઊંચી જગ્યા કે પોસ્ટ માટે માત્ર વાતો કર્યા કરવાથી એ જગ્યાએ પહોંચાતું નથી. હા, અમુક વર્ષોના અનુભવ પછી પ્રમોશન મળે તો એ પોસ્ટ ઉપર તમે પહોંચવાના. પરંતુ એ જગ્યાને કાબેલ થવા માટે માણસે પુરૂષાર્થ કરવો જોઇએ. હું કેટલાક માણસોને ઓળખું છું જેમણે નીચલા લેવલે નોકરીની કે કામની શરૂઆત કરી હતી. અને અમુક વર્ષો પછી તેઓ પોતાના સિનિયરોથી પણ આગળ વધી ઊંચી પોસ્ટ ઉપર પહોંચ્યા. કારણ કે તેઓ સતત શીખતા રહ્યા. ઇન્ટરનલ પરીક્ષાઓ આપતા રહ્યા. એમણે નીચલી જગ્યાએ કદી સંતોષ માન્યો નહીં. ઉપલી જગ્યા માટે સતત કાબેલ બનતા રહ્યા અને પરિણામે બીજા સિનિયરોને પછાડીને તેઓ આગળ વધી ગયા.\n\nજો તેમણે માત્ર સમય પસાર કર્યો હોત, નિષ્ઠાપૂર્વક, ધગશપૂર્વક કામ ન કર્યું હોત, પોતાની ક્ષમતાઓને બહાર લાવી ન હોત. અને માત્ર તરંગી યોજનાઓ જ બનાવી હોત તો શું તેઓ ઉપલી પોસ્ટ ઉપર પહોંચી શક્યા હોત!\n\n(૭) વાસ્તવિક અને લાંબાગાળાની સફળતા મેળવવા માટે માણસનું ભણતર કદી અટકવું ન જોઇએ. શીખવું એ સતત કરતા રહેવાની પ્રક્રિયા છે. જેઓ સતત શીખતા રહે છે. ભણતા રહે છે તેઓ બીજાથી વધારે જ્ઞાની અને ડહાપણવાળા હોય છે. આ માટે યુનિવર્સિટીમાં જવાની જરૂર નથી હોતી. વ્યવસ્થિત આયોજન થકી સતત સારા વાચન અને મંથનથી પોતાની જાતને બીજા કરતાં વધુ સક્ષમ બનાવી શકાય છે. અને આ જ બાબત વિકાસની પ્રક્રિયામાં મહત્વની બની રહે છે. માણસ પરિસ્થિતિઓ અને અનુભવથી ઘડાય એ તો સારી બાબત છે પરંતુ સૂઆયોજિત ભણતર એમાં ચાર ચાંદ લગાવે છે.\n\nઆત્મવિકાસ માટે ના આ સાત સૂત્રો બધા માટે કામના છે. આમાં રહસ્ય એ છે કે આમાં કોઇ રહસ્ય નથી! સાવ સાદી લાગતી આ બાબતો ખરેખર તો બહુ મહત્વની છે. એમ છતાં ઘણાં ઓછાં લોકો આ સિદ્ધાંતોનું પાલન કરે છે. જે લોકો કરે છે તેઓ પોતાના વિકાસ સાધે છે અને સફળ થાય છે. સારી વાત તો આ છે કે આ સિદ્ધાંતોના પાલનમાં આપણે કોઇની મદદ લેવાની પણ જરૂર નથી.\n\nઆ સાત સૂત્રો જેના મનમાં ઉતરે અને ત્યાંથી આચરણમાં આવે તો આત્મવિકાસ બહુ દૂર નથી.\n\n",
      "duration": "5 mins",
      "category": "Children"
    },
    {
      "id": 30,
      "title": "ટ્વીટર",
      "story_name": "સાંજ પડતા લોથ વળી ગયેલો. સવારથી દોડધામ એવી થયેલી. વ્રતની સ્કૂલરીક્ષા ન આવી. એને મૂકવા ગયો. વીની શું કામ બાકાત રહે ? એની સ્કૂલ બસ પણ ન આવી. શહેરના છેવાડે છ – સાત કિ.મી. દૂર એની શાળા. મૂકી આવ્યો. અને વાણીની સેવા બાકી ઊભી જ હતી. એ નજીકના શહેર નોકરી કરે. એમને રોજિંદું મૂકવા અને લેવાનું માથે. રેલ્વેસ્ટેશન પણ ઘરથી સાત – આઠ કિ.મી. પાક્કું !\n\nસવારના નવ સુધીમાં આટલું પતાવ્યું. હું પણ મારી નોકરીએ ઉપડ્યો. ખાસ્સી એવી પળોજણ ત્યાં પણ. કાગળો લખવામાં અને ઉકેલવામાં, જુનિયર્સને સૂચના આપવામાં સમય ક્યાં ગયો તે ઘડિયાળમાં જોયું ત્યારે ખબર પડી. બે વાગ્યા. વ્રતને સ્કૂલ લેવા જવાનો હતો. એ બિચારો પ્રિન્સીપાલ ઓફિસ પાસે રાહ જોતો બેઠેલો; ખીજાયો, ‘ પપ્પા તમે ક્યાં ગયા હતા ?’\n\nએને ઘરે મૂકી વળી ઓફિસ. પહોંચ્યો ત્યાં સાહેબ કહે, ‘તમે કલેક્ટર ઓફિસ અત્યારે જ પહોંચો. વી.સી. છે.’ જમવાનું ઠેકાણે. વી.સી.માં હતું નહિ કંઈ. આવેલાને માત્ર ખખડાવવાના હતા. સામાન્ય માણસને સંજય તેવી સૂચનાઓ વારંવાર માથે ઝીંકાણી. એક ટેલિફોનથી થતા કામે કેટલાયના બબ્બે કલાક ને કેટલાકના દિવસો બગાડ્યા.\n\nઘરે પહોંચ્યો. રસોઈ કરનાર બહેને આવતાવેંત કહી દીધું, ‘ સાહેબ કંઇ શાકભાજી નથી. શું બનાવું ?’ થેલો લઈ ઉપડ્યો. શાકભાજી અને કરિયાણું લઈ આવી હજુ ઘરમાં પ્રવેશું એ પહેલા ઓફિસથી ફોન આવ્યો – પ્યૂનનો, ‘ સાહેબ, તમારી ઓફિસમાં ટ્યુબલાઈટ પંખા ચાલુ રહી ગયા છે.’ બહારથી બંધ થઈ શકે તેમ નહોતું. નીકળ્યો ત્યારે લાઈટ જતી રહેલી એ યાદ આવ્યું નહોતું. પ્રમાણમાં નજીક છતાંય ઠીક અંતરે આવેલી ઓફિસ પહોંચ્યો.\n\nઘરે આવતા મેં હિંચકે પડતું મૂક્યું. ઝૂલું હું તો ગમે. થાક ઉતરે. હળવું થાય. ઝૂલો મારો સાથીદાર છે. ત્યાં રહીને ઘણું પામી શકાય છે. નવું મળે છે. ત્યાં વ્રત આવ્યો. એ મારી બાજુમાં બેસી વાર્તાનું પુસ્તક વાંચવા લાગ્યો.\n\n‘ પપ્પા, બોલો આમાં પાંખવાળા ડાઇનાસોરની વાત છે. આપણને હોત તો કેવી મજા આવત. પપ્પા ઉડવાની મજા આવે નહીં ?’ આજની ભાગદોડ જોઈ મનેય થયું વાત સાચી ! હું એની સામે જોઈ મરક્યો.\n\n‘ પપ્પા, આજે મારો દોસ્ત આર્યન ઢોકળા લાવ્યો હતો. બહુ મજા આવી. અમે બધાએ શેર કર્યા. કાલ તમે મને ઢોકળા બનાવી દેજો ને !’ એની મમ્મી રાત્રે મોડી આવે ને સવારે જતી રહે. કૂક પણ જતી રહે વહેલી. વળી એના માટે પૂર્વ તૈયારી કરવી પડે. એ અશક્ય હતું. એને સમજાવવા મેં માત્ર ડોકું હલાવીને હા પાડી.\n\n‘ પપ્પા, મારી સાઇકલ ક્યારે રીપેર કરાવી દેશો ? મેં તમને ગઈકાલે કહ્યું હતું. તમે મને પ્રોમિસ આપ્યું હતું.’ એની વાત સાચી હતી. મેં કહ્યું, ‘ હવે આવતી કાલે પાક્કું.’\n\n‘ પણ તમે કાલ...કાલ કર્યા કરો છો. કરાવતા નથી...’\n\n‘ એવું નથી બેટા.’\n\n‘ તો કેમ નથી રીપેર કરાવતા ?’\n\n‘ કરાવી દઈશ.’\n\n‘ કરાવી દેશો ને ?’\n\n‘ હા બાબા, હા.’\n\nએણે પુસ્તકમાં મોઢું નાખ્યું. બે – ત્રણ લાઈન વાંચી હશે કે ‘ પપ્પા, ઝાડ કેટલા ઊંચા થાય ?’\n\n‘ ઘણા.’\n\n‘ પણ કેટલા ?’\n\nમારો મૂડ નહોતો. છતાં મેં કહ્યું, ‘ અલગ અલગ ઊંચાઈ હોય. પાઇન, ઓક ખૂબ ઊંચા હોય. પાંત્રીસ – ચાલીસ મીટર જેટલા ઊંચા પણ થાય.’\n\n‘ પણ પપ્પા આમાં રેડવૂડ ટ્રી છે ને એ બહુ ઊંચું થાય એવું લખ્યું. તો કેટલું ઊંચું ?’\n\n‘ ઘણું જ.’\n\n‘ પણ કેટલું ??’ ચીડાતા એ બોલ્યો.\n\n‘ સાઠ – સિત્તેર મીટર જેટલું.’\n\n‘ પણ આમાં તો સો મીટર લખ્યું છે.’\n\n‘ તો મને શું કામ પૂછે છે ?’\n\n‘ તમને આવડે છે કે નહિ એ પૂછવા. કેવા ચિડાઈ ગયા ?’ એ ફ્હ ફ્હ હસવા માંડ્યો. મને મજા ન આવી.\n\nમેં દરવાજાની બહાર નજર દોડાવી. એક કૂતરાએ દરવાજા પાસે આવીને લંબાવ્યું. એણે મારી સામે જોયું. આંખો બંધ કરી, કાન ઢાળી દઈ આગળ લંબાયેલા પગ પર માથું ઝૂકાવી દીધું. સ્થિર અને શાંત. દિવસભર એ પણ રખડ્યું.\n\nદરવાજાની ઉપર નજર ઉઠાવી. યૂકેલીપ્ટસ ઝૂલતું નથી માત્ર ટટ્ટાર થઈ ઊભું છે – મારી શેરીના નાકે. પડોશીના ઘરનો ચંપો વરસાદને લઈ ઘેરો લીલો બની ગયો છે. બાજુની બદામડી પર પોપટની વસાહત છે પણ એમનો એકેય અત્યારે હલતો નથી. કાં તો હજુ ઘરે આવ્યા નથી. આંબો કોયલ ચોવીસે કલાલ ઝાડવગી હોય છે અને તે અનુઆધુનિકા છે એટલે ગમે તે સમયે એના સૂરને વહેતા મેલે છે પણ અત્યારે તો એ પણ...\n\n‘ પપ્પા મને સાયન્સમાં થર્ટી નાઇન એન્ડ હાફ માર્ક મળ્યા. ગઈ કાલે અમારી યુનિટ ટેસ્ટ હતી.’ વ્રતે કહ્યું.\n\nહું ઝબક્યો. ફીડબેક માઇન્ડમાં નાખ્યો. પ્રોસેસ થઈ. સ્હેજ વાર લાગી. ‘ પપ્પા, તમને કહું છું.’\n\n‘ હા, બેટા. એક્સેલન્ટ. પણ કેટલામાંથી ?’\n\n‘ ફોર્ટી.’\n\n‘ અરે વાહ !’ કહી મેં એને થપથપાવ્યો.\n\n‘ પપ્પા, કીડી કૂંડાની માટીમાં રહે છે તો એ મરી કેમ જતી નથી ?’ એણે અમારા બગીચાના કૂંડામાંથી કીડીઓની આવનજાવન જોઈને કહ્યું.\n\n‘ એ છે ને....’\n\n‘ પપ્પા, ક્લોરોફીલ આપણને નુકસાન કરે ?’\n\n‘ હા, ના. ખબર નથી.’ સાલ્લું આ સાયન્સ સતાવે છે. એને જવાબ આપવો રહ્યો. પણ પછી એણે જ મને એની પ્રક્રિયા સમજાવી અને મારી મૂંઝવણ દૂર કરી.\n\n‘ પપ્પા, તમને ખબર છે સ્કૂટરમાં રીવોલ્યૂશન આવ્યું ?’ વળી નવું સાંભળવા મન તૈયાર ન હતું. વળી મને કૂતરા સામે જોવાઈ ગયું. દીકરો મને કહેવા માંડ્યો, ‘ પહેલા છે ને પેલું લૂના આવ્યું, પછી સ્કૂટી આવ્યું, પછી તમારું બાઈક...’ એ બોલ્યે જતો હતો. કેટલુંક કાને પડ્યું ને કેટલુંક નહિ. મારું મન વળી બીજી કોઈ દિશા તરફ ફંટાતું લાગ્યું.\n\nઆકાશ અંધારું ઢોળવા ઉતાવળમાં હતું. થોડીવાર પહેલાનો ઉજાસ ગાયબ થઈ ગયો હતો. પંખીઓની હાર નીકળી હતી તે દેખાઈ હતી. હવે દૂર જતી રહી. ત્યાં ખાલી જગ્યા થઈ ગઈ છે. સૂરજના થોડાક કિરણો એની જગ્યા લેવા ઉતરી પડ્યા છે. હવે એક વિમાન પૂર્વ દિશા તરફ વધતું દેખાય છે. એની પાછળ ધૂમાડાનો લીસોટો...\n\nવળી એણે મને કહ્યું, ‘ પપ્પા, ઇન્ડિયન રેલ્વેમાં પહેલા બ્રાઉન ડબ્બા જ હતા બોલો. મને નથી ગમતા. મારા ટીચરે મને કહ્યું છે હવે રંગીન ડબ્બા આવે છે. વ્હાઇટ, બ્લૂ, ગ્રીન ને એવા બધા. સાચું છે ડેડ્ડી ?’\n\nએ હવે મને વધુને વધુ ખેંચવા માંડ્યો. દિવસભરની એકઠી થયેલી વાતોનો ખજાનો મારી સામે મજેથી ખોલી રહ્યો હતો. અચાનક મારા માથામાં સણકો ઉપડ્યો. માથું ખૂબ ખેંચાયું. હું એને કંઈક કહેવા જતો હતો પણ એવા વખતે આંગણામાં રહેલા ગુલાબના છોડ પર એક બુલબુલ આવીને બેઠું. એણે અમારી નોંધ લીધી હશે કે કેમ પણ આમથી તેમ ડોકી હલાવી. પાંખોને હલાવીને માંડ્યું કરવા ‘ ટ્વીટ્ ટ્વીટ્ ટ્વીટ્...’\n\nમેં વ્રતને કહ્યું, ‘ સામે જો. કેવું મજાનું પંખી બેઠું છે..’\n\n‘ ઓહ યસ ડેડ્ડી. નાઇટીન્ગલ. મસ્ત મજાનું ટ્વીટર છે. પપ્પા મને બહુ ગમે છે હોં ! કેટલું નાનકડું છે તોય કેવું મજાનું ગાય છે.’\n\nમેં એની સામે જોયું. બુલબુલ સામે જોયું.\n\nમારા દિમાગમાં સાવ અચાનક ફેર થવા લાગ્યો. એક ટ્વીટરે આવી બસ જરા બે ત્રણ વાર ટ્વીટ્ ટ્વીટ્ ટ્વીટ્... કર્યું ને તરત ધ્યાન ગયું. એનું એક ટ્વીટર માત્રથી કેટલો ફરક પડી શકે ! મારી બાજુમાં રહેલું ટ્વીટર ક્યારનુંય ટ્વીટ્ ટ્વીટ્ ટ્વીટ્ કરે છે. એની મને ખબર જ ન પડી. એ સાથે જ થાકને ઠંડુ પાણી સ્પર્શી ગયું.\n\nહવે બગીચામાં નાનું બુલબુલ અને પપ્પા બુલબુલ ટ્વીટ્ કરવા માંડ્યા ટ્વીટ્... ટ્વીટ્... ટ્વીટ્...",
      "duration": "5 mins",
      "category": "Children"
    },
    {
      "id": 31,
      "title": "સંવેદનાના પડઘા",
      "story_name": "બકુ આજે બહુ ખુશ હતી.તેને સ્કુલેથી સીધા મામાને ધેર જવાનું હતું. મામાને ઘેર બકુને જવાનું બહુ ગમતું. એ ય મઝાની મસ્તી જ મસ્તી. એક જાતની નિશ્ચિંતતા, માથે નહીં ભણવાનો ભાર અને મામા લાડ લડાવે એ વધારાના.ભારે ઉત્સાહથી બકુ અને તેની બહેન સ્કુલેથી મામાના ઘેર પહોંચ્યા તો ઘર પાસે એક મોટું ટોળુ ઊભું હતું. કુતૂહલવશ બકુ પણ ટોળામાં ઘૂસી ગઈ. ત્યાંનું દ્રશ્ય જોઈ તે થોડી ગભરાઈ ગઈ.\nમામાના ઘરની બાજુના જ ઘરમાં રહેતી તેની બહેનપણી મરચી ટોળાની વચ્ચે ગભરાયેલ બેસહાય આંખો ફાડીને ઊભી હતી.એના લાંબાં કાળા વાળ છુટ્ટા વિખરાયેલ હતા. સામે ઉભો હતો એક બનાવટી વાળનો અંબોડો વાળેલ માણસ જેણે કાળો ઝભ્ભો ને કાળી લૂંગી પહેરી હતી.ગળામાં રંગબેરંગી મણકા અને રુદ્રાક્ષની માળાઓ પહેરી હતી.તેનું કપાળ કંકુથી ખરડાયેલ હતું ને તેની પર કાળો લાંબો ટીકો કર્યો હતો. આંખની આજુબાજુ પણ મેશથી મોટા લીટા કર્યા હતા. તેના એક હાથમાં મોટી દીવી જેવું ધૂપીયું હતું.તેમાં સળગતા કોલસામાંથી ઘૂમાડો નીકળતો હતો.એક હાથમાં મોરપીંછની સાવરણી ને બીજા હાથમાં ઘૂમાડા કાઢતું ધૂપીયું લઈ મોટા મોટા ડોળા કાઢતો તે મરચીંની ગોળ ગોળ ફરતો હતો.એક બે આંટાં મારીને એણે ધૂપીયું નીચે મૂકી એમાં સૂકા લાલ એક બે મરચાં નાંખ્યા ને હાથમાં લાંબો ચીપિયો લઈ તેણે મરચીંના વાળને જોરથી પકડ્યાને ઢેડ હીન્દીમાં બોલવા લાગ્યો \"નીકલ રુપલી નીકલ યહાંસે આજ મૈં તુમ્હેં છોડનેવાલા નહીં હું”. ત્યાં તો જોરથી હાકોટો પાડી ને ભૂવાએ ગરમ ચીપિયો લઈ મરચીંના વાંસામાં અડાડયો ને ગભરાયેલ અને મરચાંની ધૂણીથી રુંધાયેલ શ્વાસ સાથે ચીપિયાના ગરમ ડામની વેદનાથી મરચી ચિત્કારી ઊઠી. થરથર કાંપતી મરચીં ચીસ પાડીને જમીન પર ફસડાઈ પડી...... તેના મોંમાથી ફીણ નીકળવા લાગ્યું. તેના હાથપગ એક બાજુથી ખેંચાવા લાગ્યા ને જાણે તેનો ચહેરો વિકરાળ બની ગયો.ભૂવાએ જોરથી હાકોટો કર્યો કે “સબ નીકલ જાઓ યહાંસે રુપલી જા રહી હૈ.” બધાં ગભરાઈને પોતપોતાના ઘરમાં ઘૂસી ગયાં, પોત પોતાના છોકરાંઓને બાથમાં લઈને, જાણે મરચીંમાંથી નિકળીને રુપલી તેમનાંમાં ન ઘૂસી જવાની હોય!!\nરુપલી વાઘરણ મામાની પોળમાં રોજ સીઝનલ ફળો વાંસનાં કરડિયામાં લઈ વેચવા આવતી. રુપ રુપના અંબાર જેવી રુપાળી રુપલીની માંજરી આંખોને તેનો મીઠો મધુર અવાજ હર કોઈના દિલ હરી લે તેવો હતો. લોકો કહેતા આ કોઈ સારા માણસનું ફરજંદ લાગે છે. વાઘરણનો તો એક અણસાર પણ લાગતો નથી. ના મોંમાથી કોઈ ગાળ કે અપશબ્દ, બોલવાની લઢણ ને શું એની એનો માલ વેચવાની આવડત!!! રોજના રોજ તાજા મીઠાં ફાલસા, જાબું, ચણીબોર, ગુંદા, ગોરોસાંબલી, સીતાફળ, જામફળ જેવા સીઝનલ ફળનો કરંડિયો ભરીને આવતી અને પોળમાં જ માલ ખાલી કરીને જતી. પોળમાં આવીને પહેલાં ઊંચા ઓટલાવાળા માધવને ત્યાં કરંડિયો ઊતારતી. તેના આવવાના સમયે માધવના વયસ્થ માતા - પિતા મંદિરે પૂજા કરવા ગયેલા હોય. રુપલી રોજ લગભગ નવ વાગે આવતી ને માધવના મા-બાપુનો પણ એજ સમય હતો મંદિરે જવાનો. રુપલી ઊંચા ઓટલે આવી મીઠા અવાજે ચોકમાં હીંચકા પર બેઠેલા માધવને” માધુ જરા ટોપલો ઊતરાવવા મદદ કરશો?” કહેતી ને માધવ તેને મદદ કરતો. રુપલી માધવ ને “જો માધુ આ જાબું બહુ મીઠા છે, આ ચીકુ તો ચાખને આ..અનારદાણા તો જો કેવા લાલઘૂમ છે. આમ કહી બધું ચખાડી દેતી. તે ફળો વેચતાં પહેલાં ઘરાકને ચખાડીનેજ માલ વેચતી. પોળમાં માધવના આંગણામાં બેસીનેજ બધો માલ ખાલી કરી ઘેર જતી. માધવ સત્તર વરસનો હતો રુપલી કરતાં એક વરસ નાનો. રુપલીને મનમાં એવું વસી ગયું હતું કે માધુનો હાથ એના ટોપલાને અડે છે ને એના શુકનથી એનો બધો માલ વેચાઈ જાય છે ને એટલે એ માધવને જ ગમે તેમ કરીને જુદા જુદા ફળો ચખાડતી. ફળ કાપીને હાથ ધોવાને ગરમીના દિવસમાં પાણી પીવા પણ માધુના ઘરમાં જ જતી. માધવ રુપલી ને તેના સાચા નામ રુપાથી બોલાવતો જે રુપલીને બહુ ગમતું. આમ જુવાન હૈયા ને રુપલીનું ફાટફાટ થતું યૌવન કે માધુનો સૌજન્યપૂર્ણ વ્યવહાર કોણ કોને સ્પર્શી ગયું તેતો ભગવાન જાણે પણ બંનેને પ્રેમ થઈ ગયો..........વાત ને વહેતા કેટલી વાર.......ને માધવને તેના પિતા એ મુંબઈ કાકાને ઘેર મોકલી દીધો ને વાત વહેતી મૂકી કે માધવ ભણી રહે એટલે મુંબઈમાં જ ધંધો કરવાનો છે. રુપલીએ થોડા દિવસો તો માધવ પાછો કયારેક તો આવશે સમજી વિતાવ્યા પણ તેને જયારે વાત મળી કે તેનો માધુ કયારેય પાછો નથી આવવાનો ત્યારે તેણે કેરોસીન છાંટીને પોતાની જાતને જલાવી દીધી. અને આમ આપઘાત કરીને મરી ગયેલ રુપલી ભૂત થઈ છે ને મરચીં ને તે જ વળગી છે એવું પોળની અભણ પંચાતિયણ બહેનો એ મરચીની મા મંગુને મગજમાં ભરાવી દીધું! ને હવે તો ભૂવો જ ભૂત ભગાડશે તેમ તેને ઠસાવી દીધું.\nહજી તો બેભાન જેવી અવસ્થામાં મરચીં પોળની વચ્ચે ચત્તાપાટ સૂતેલ પડી હતી. મંગુકાકી વ્હાલસોયી દિકરીને મોં પર પાણી છાંટીને રડતાં રડતાં તેના માથે હાથ ફેરવતાં, ફેરવતાં બોલતાં હતાં \"મૂઈ રુપલી મારી દિકરીનું લોહી પી ગઈ, બેટા, હવે તો ઊઠ એ ગઈ....”\nએટલામાં તો પોળના નાકા પરનું દવાખાનું ચલાવતા ને લંડન જઈને ભણી આવેલ ડોકટર કીકુભાઈ સીતવાલા સ્કુટર લઈને ત્યાં કોઈની વિઝીટ પર જવા આવ્યા હતા ને મંગુકાકી ને આમ પોળ વચ્ચે બેસીને રડતાં જોઈને અને મરચીં ને આમ પોળના ચોકમાં સૂતેલી જોઈ તેમણે સ્કુટર પાર્ક કર્યું ને પૂછ્યું ”આ નિરુ, કેમ આમ સુતી છે તેને હિસ્ટેરિયાનો એટેક આવ્યો લાગે છે!” મંગુકાકીના ફેમિલી ડોકટર કીકુભાઈ જ હતા ને તે મરચીંને તેના સાચા નામ નીરુથી જ ઓળખતા હતા. મંગુકાકીએ કીધું \"છેલ્લા એક મહિનાથી એની તબિયત સારી નથી આ રુપલી વાઘરણનું ભૂત વળગ્યું હતું તે આજે ભુવો બોલાવી ભૂતને ભગાડયું.\" ડોક્ટર એની નાડી તપાસવા લાગ્યા ને તેના કચકચાવીને ભીડાયેલ દાંત ને મોંમાંથી નીકલેળ ફીણ જોઈ ડોક્ટર બોલ્યા “કોઈ ભૂત બૂત વળગ્યું નથી આને હિસ્ટેરીયાના એટેક આવ્યો છે એને માનસિક રોગ કહેવાય, પરિસ્થિતી પ્રમાણે તેમાં વધઘટ થાય.” એટલામાં બકુના મમ્મી જે સ્કૂલના પ્રિન્સિપાલ હતા તે આવી પહોંચ્યાં. ડોકટરને જોઈને તે બોલ્યા \"કીકુભાઈ મરચીંને શું થયું ? કેમ આમ રસ્તા વચ્ચે ચોકમાં સૂતી છે?” ડોકટર કહે \"શારદાબેન તમે ભણેલા ગણેલા લોકો, તમારા પડોશીઓને એટલું તો સમજાવો કે નીરુને માનસિક રોગ છે તેની સારવાર ને દવા કરવી પડે. આમ દોરાધાગા ને ભૂત-ભૂવા કરવામાં છોકરી ગુમાવશે.” ડોકટરે નીરુને બે ઈંજેક્શન આપ્યા ને ચાર જણા ભેગા થઈ તેને ઘરમાં લઈ જઈ સુવાડી. ડોકટરે તેને કાલે સારું લાગે ત્યારે દવાખાને લઈ આવવા કીધું ને ત્યાંથી પોતાના કામે નીકળી ગયા.\nશારદાબેને મંગુભાભીને સાંત્વન આપી શાંત પાડ્યા અને સમજાવતા કહ્યું.\n\"ભાભી આપણી નિરુને હીસ્ટેરિયા નામનો મગજનો રોગ છે. તે એક જાતનું માનસિક અસમતુલન છે.જયારે તેને એટેક આવે ત્યારે તે તેના વર્તન અને લાગણી પર પોતાનો કાબુ ગુમાવે છે તેથી તે ખૂબ રડે છે, ચીસો પાડે છે, એકલી એકલી વિચિત્ર હસે છે, ખૂબ ગુસ્સો કરે છે, તેને એટેક આવે એ પહેલાં અસહ્ય માથુ દુ:ખે છે, ગભરામણ થાય છે ને શ્વાસ લેતા તકલીફ પડે છે ને કયારેક બેભાન થઈ જાય છે. એના મગજને શાંત પાડવા દવા જ કરવી પડે. તેની લાગણીઓ દુભાય નહીં તેવું વર્તન કરી તેને રોગમાંથી બહાર લાવવા પ્રયત્ન કરવો જોઈએ. તે કેમ કરીને ખુશ રહે તે તમારે વિચારવું જોઈએ. બહુ ગુસ્સો કરે છે એટલે તીખી મરચાં જેવી છે કહીને તમેજ એને મરચીં કહી ને બોલાવો તો ગામની તો વાત જ શી?\nડોકટરની વાત સાવ સાચી છે. કોઈ ભૂત બૂત વળગ્યું નથી ને પરાણે મીઠી લાગે એવી રુપલી પણ કોઈને વળગતી હશે એતો દેવ થઈ ગઈ!!\nબકુ પણ મમ્મીની પાછળ ઊભી રહી બધી વાત ધ્યાનથી સાંભળતી હતી ને તેની બહેનપણી મરચીંને ભૂત નથી વળગ્યું સાંભળી ખૂબ ખુશ થઈ મમ્મીને જોરથી વળગી પડી.\n",
      "duration": "5 mins",
      "category": "Children"
    },
    {
      "id": 32,
      "title": "માનવતા",
      "story_name": "આપણે જે પરિવારમાં જન્મ્યા એ પરિવાર જે ધર્મ પાળતો હોય એ જ આપણે પાળવા લાગીયે છીએ. એ ઉંમરે એ બાળ અવસ્થામાં આપણને એ જ્ઞાન નથી હોતું કે સાચું શું અને ખોટું શું ! દરેક ધર્મ અલગ અલગ સંસ્કૃતિ અને ભૌગોલિક પરિસ્થિતિને આધારે અલગ અલગ વિચારસરણી ધરાવે છે. પણ દરેક ધર્મનો નિચોળ એક જ છે, પ્રેમનું પ્રસરણ. આજે હુંના હિન્દૂ ધર્મની વાત કરીશ ના ઇસ્લામ ની. કે ના પછી ખ્રિસ્તી, પારસી કે બૌદ્ધની. આજે ફક્ત એ જ ધર્મની વાત કરીશ જેની આજે ખુબ જ જરૂર છે.\n\n\"ના હિન્દૂ બનેગા ના મુસલમાન બનેગા, ઇન્સાન કી ઔલાદ તું ઇન્સાન હી બનેગા... \"\n\nમાનવ ધર્મ દુનિયાનો શ્રેષ્ઠ ધર્મ છે. એવો મારો પોતાનો અનુભવ અને અભિપ્રાય છે.\n\nશનિવારની સવારે હું ઘરેથી અમદાવાદ એરપોર્ટ તરફ આવેલ નોબલનગર વિસ્તારની એક હિન્દી મીડિયમ સ્કુલ શાળામાં એક સામાજિક સંસ્થા થકી વોલેન્ટિઅરિંગ માટે પહોંચ્યો. એકાદ કલાક હું વહેલા જ પહોંચ્યો જેથી ત્યાં મારા સિવાય કોઈ શિક્ષક કે વોલેન્ટિઅર નહોતા આવ્યા. શાળાની અંદર મારુ વ્હીકલ પાર્ક કરીને હું એક બાંકડા પર બેસી સંદેશ ન્યુઝ પેપર વાંચી રહ્યો હતો. ત્યાં થોડા બાળકો એક પછી એક આવવા લાગ્યા, એક અઠવાડિયા પહેલાં એક કલાક માટે હું એ શાળાની મુલાકાતે ગયેલો પણ બધા સાથે એટલો વાર્તાલાપ નહોતો થયો. બાળકો આવી મને હાઇ ફાઇવ આપવા લાગ્યા અને મારુ નામ પૂછવા લાગ્યા. એમની આંખો માં ખુબ જ નિખાલસતાનો એહસાસ મેં માણ્યો.\n\n\"ભૈયા આપકા નામ ક્યાં હૈ..? \" એટલા મધુર સ્વર માં એ બોલતા કે જાણે મારા પોતીકા હોય. મેં મારુ નામ જણાવ્યું અને એ મારી આસ પાસ બાંકડા પર અને ઝાડના ફરતે ઓટલા પર ગોઠવતા ગયા. એક પછી એક સવાલો શરુ થયા.\n\n\"ભૈયા , આજ આપ ક્યાં શિખાને વાલે હો ?\"\n\n\"ભૈયા આજ મેં આર્ટ & ક્રાફટ મેં હું આપ વહાઁ આઓગે ?\"\n\n\"ભૈયા આજ તો મેને ડાન્સ, ગિટાર ઔર સાયન્સ એક્સપેરિમેન્ટ લિયા હૈ... આપ મેરી ક્લાસ મેં આના...\"\n\nજેવા માસુમ સવાલો અને આજીજી કરી એમને મને પોતીકો બનાવી દીધો. મેં એક પછી એક વિદ્યાર્થીના નામ પૂછ્યા. પાયલ, શિવા, આનંદ, જીયા, વાસુદેવ, ઇકબાલ, સોફિયા જેવા નામો મને જાણવા મળ્યા. વિભિન્ન જાતિ, ધર્મ હોવા છતાં એમનો પ્રેમ મને એક જ સરખો અનુભવાયો. થોડા સમય બાદ પાયલ નામની વિદ્યાર્થીની જે ધોરણ પાંચમાં અભ્યાસ કરતી હતી એને પોતાની બેગમાંથી ચોકલેટ કાઢીને મને આપી. આ એ વાત દર્શાવે છે કે બાળકોમાં જે ધર્મ જીવે છે એ માનવ ધર્મ જ છે. એમને હું ઈરફાન છું, હું મુસ્લિમ છું એનાથી ના કોઈ આપત્તી છે કે ના કોઈ ભેદભાવ. હું નાનપણથી જે વાતને સમજતો તો અને જે પણ સારા મનુષ્ય હોય એને પોતીકું માનતો હતો એ પ્રેમ મને એ બાળકો એ આપી દીધો. કોઈની જાતિ, કોઈના ધર્મ ને જોયા વગર તમે એના વર્તનથી જ જો તમે એને અપનાવો તો એથી મોટો કોઈ જ ધર્મ નથી.\n\nએક દિવસ રવિવારે હું મારી મિત્ર મમતા સાથે અમદાવાદના આશ્રમ રોડ, ઇન્કમટેક્ષ નજીક આવેલા એક વૃદ્ધાશ્રમની મુલાકાતે ગયો. ત્યાં સેવા કરી રહેલા બહેન સાથે ઓફીસમાં વાર્તાલાપ કર્યો. મેં અને મારી મિત્ર એ પૂછ્યું કે\n\n\"આ આશ્રમમાં કેટલા વૃદ્ધો રહે છે ? અમારે એમની મદદ કરવી હોય તો કઈ રીતે કરી શકીયે ? અમે એમને મળી વાતો કરી શકીયે ?\"\n\nજવાબમાં જાણવા મળ્યું કે..\n\n\"ત્યાં હાલ સત્તર વૃદ્ધ રહે છે, ચારનું નવું જ એડ્મીસન થયું છે. તમારે મદદ કરવી હોય તો પૈસા લખાવો અથવા ફ્રુટ દાનમાં આપી દો, અને નંબર આપો જેથી દવા કે કોઈ વસ્તુની જરૂર લાગશે તો અમે તમને ફોન કરીને મંગાવી લઈશું. અહીં કોઈ સાથે મળવાની કે વાત કરવાની અનુમતિ નથી, કેમ કે તમે જાઓ છો પછી એમને સાચવવા અમને ખુબ ભારે પડે છે. એ એમના છોકરાઓને યાદ કરીને રડે છે. જમતા પણ નથી.\"\n\nમને અને મમતાને એમની વાત યોગ્ય લાગી પણ અમારે એમને મળવું હતું એટલે થોડીવાર પછી એ બહેન ઓફીસમાંથી ગયા તો અમે વિચાર કર્યો કે આપણે થોડી ગરમી છે તો આઈસ્ક્રીમ ખાવડાવવાના બહાને મુલાકાત કરી લઈએ. અને રવિવારે બપોરે એમને જમાડવા આવીશું સાથે કોઈ વસ્તુ લઇ આવશું જેથી એ બહેન આપણને પીરસવાની પરવાનગી આપે.\n\nઅમે આ વાત એ બેન સમક્ષ રજૂ કરી અને એમણે અમને પરવાનગી આપી. સાંજે સાત વાગે બધા આરતી કરવા એકઠા થયા ત્યાં સુધીમાં અમે આઈસ્ક્રીમ પાર્સલ કરાવીને લઈ આવ્યા. ત્યાં બેઠેલા દરેકને અમે આઈસ્ક્રીમ આપ્યા પણ એ બહેન પાછળ પાછળ ફરતા હતા જેથી અમે કોઈ સાથે બૌ વાત ન કરીયે. થોડીવાર પછી બેન બોલ્યા કે ત્રણજણ ઉપર ના માળે છે. ત્યાં તમે આપી આવો અને જલ્દી પાછા આવો. અમે ઉપર ગયા ત્યાં એક બા મને જોઈને ગળે વળગી ગયા. મારો દીકરો આવ્યો. મારો દીકરો આવ્યો એવા સ્વરથી મને એમના રૂમ માં રહેલ ચેર પર બેસાડ્યો.\n\n\"બેટા , ભગવાન તને ખુબ સુખી કરે, તું મોટો સાહેબ બને.\"\n\nઆવા નિખાલસ ભાવથી આશીર્વાદ આપ્યા. ના મારૂ નામ જાણ્યું કે ના એ આઈસ્ક્રીમના કપને ઠુકરાવ્યું. એ બા દવે હતા. બ્રાહ્મણ પરિવારના હોવા છતાં એમને મને ગળે લગાવતા ના કોઈ ધર્મ નડ્યો કે ના કોઈ લાછણ લાગી. મને માનવતા ધર્મનો પરિચય અહીં પણ થયો. બાળકો પછી વૃદ્ધોમાં પણ મને આ માણસાઈ દેખાઈ. હું સમજી ગયો કે સાચે બાળક હોય કે વૃદ્ધ દરેકને પ્રેમ જોઈએ છે. કોઈ મનભરી વાતો કરી જાય. કોઈ બાળક સાથે શાળામાં નાની અમથી પ્રવુતિ કરી જાય તો એ લોકો હંમેશા યાદ કરે છે.\n\nતમે મંદિરે જાઓ કે મસ્જિદમાં, ચર્ચમાં જાઓ કે ગુરુદ્વારા એ, દરગાહમાં જાઓ કે દેવીના મઢે. બધે જ માણસ ભગવાન પાસે કૈક માંગવા અને મનની શાંતિ માટે જ જાય છે. ઘરમાં શાંતિ રહે, સગાંવહાલાં સાથે સારા સંબંધ રહે, આસ પાસ રહેતા લોકો સાથે ભાઈ ચારો રહે. ધંધામાં સલામતી અને તરક્કી રહે. જીવનમાં પ્રેમ રહે એ જ દરેક ને જોઈતું હોય છે.\n\nમાણસ પાણીની પરબ બંધાવે તો એ નથી જોતો કે અહીં હિન્દૂ પાણી પીસે કે મુસ્લિમ, પારેવડા જયારે તમે બાંધેલા કુંડમાં પાણી પીવે કે ઘરની છત કે આંગણામાં નાખેલી ચણ ખાય ત્યારે એ નથી જોતા કે આ બ્રાહ્મણનું ઘર છે કે હરિજનનું. આ મુસ્લિમનું પાણી છે કે ખ્રિસ્તીનું એ ફક્ત ખાઈ-પીને આશીર્વાદ જ આપે છે.\n\nકોઈ લેખકે ખુબ સુંદર લખ્યું છે...\n\n\"મંદિરમાં ચણ ખાઈને એ મસ્જિદમાં પાણી પીવે છે. ધર્મને નેવે મૂકી એક ચકલી પણ કેવું સુંદર જીવે છે.\"\n\nમાનવ ધર્મ જ સર્વ ધર્મોથી ઉપર છે. જ્યાં માનવતા હશે ત્યાં નુકસાન , ઝગડા, વેર-ઝેરને સ્થાન ક્યારેય નહિ મળે.\n\nબસ, એજ. અસ્તુ.",
      "duration": "5 mins",
      "category": "Children"
    },
    {
      "id": 33,
      "title": "પાંખોને મળ્યું આકાશ",
      "story_name": "સવાર સવારમાં એક સુંદર ટેક્સ્ટ મેસેજ આવ્યો. આ ટચુકડા મેસેજે મને વિચારતો કરી મુક્યો. આ મેસેજનો સાર કંઇક આવો હતો : “એક નાનકડું પક્ષી એક મધમાખીને પૂછે છે, ‘તું આટલી મહેનત કરીને મધ એકઠું કરે છે અને માણસ તેને છીનવી જાય છે તો તને દુ:ખ નથી થતું ?’ મધમાખીએ જવાબ આપ્યો ‘ના રે ના, માણસો મધ ભલેને ચોરી લે, તેઓ મારી મધ બનાવવાની કળા થોડા છીનવી શકવાના છે ?’’ માણસની ચાલાકી અને પ્રકૃતિની સહજતાનું આ જીવંત રૂપક છે. પૃથ્વીમંડળ પર વસતા કરોડો-અબજો જીવોમાંનો એક જીવ જ્યારે બુધ્ધિવશ પોતાની સહજતા છોડી દે છે ત્યારે તે ઇન્ટેલેક્ચ્યુઅલ તો બને છે પણ કુદરત સાથેનું તાદાત્મ્ય ગુમાવી બેસે છે. આજે જેની વાત કરવાની છે તે એવી ઘટના છે જે માનવોની અંદર હજુય ટકી રહેલા કુદરત સાથેના નાતાને ઉજાગર કરે છે.\n\nમે મહિનાના દિવસો આગ તો ઓકતા હોય જ છે, પરંતુ ઘરની અંદરની ગરમી રાત્રે છેક બે વાગ્યા પછી પણ માંડ માંડ ઓસરે છે. મારા ઘરમાં એ.સી. હોવા છતાં હું અને મારો પરિવાર રોજ રાત્રે એ.સી.ની કૃત્રિમ ઠંડકની લાલચને વશ થયા વગર જ ખુલ્લી હવામાં, ખાટલામાં પડ્યાં પડ્યાં તારા મઢેલા ખુલ્લા કાળાડિબાંગ આકાશને જોવાની લાલચે, મારા ઘરના બીજા માળે ધાબે સૂવા જતાં રહીએ છીએ. દીકરી આકાશ અને તેમાં ચમકતા તારલાઓ વિષે બાળસહજ અગણિત પ્રશ્નો પૂછતી પૂછતી ક્યારે સૂઇ જાય તેની મને અને તેને પોતાને પણ ખબર પડતી નથી ! મે મહિનાની આવી જ એક રાત્રે અંદાજે ૧૧ વાગ્યે અમદાવાદથી મારા મિત્ર તન્મયભાઇનો ફોન આવ્યો. વહેલી સવારથી લઇને મોડી રાત સુધી મુખ્યમંત્રીની સતત સાથે રહેનાર મારા આ જૂના મિત્રનો આમ અચાનક મોડી રાત્રે ફોન આવતા મને થોડીક ચિંતા થઇ.\n\nફોન પર તન્મયભાઇએ કહ્યું કે મારા ઘરના આંગણામાં આવેલા એક વૃક્ષ પર બુલબુલે માળો બનાવ્યો છે અને તેમાં એક બચ્ચું પણ છે. મને થયું કે આ તન્મયભાઇ આટલી વ્યસ્તતા વચ્ચે અચાનક પ્રકૃતિપ્રેમી ક્યાંથી બની ગયા? પછી મૂળ વાત આવી. બોલ્યા કે “આ બુલબુલને બિલાડીએ મારી નાખ્યું છે અને બચ્ચું સાવ નાનું છે. અમારા ઘરમાં મુશ્કેલી ઊભી થઇ છે . . . બાળકો કહે છે કે આને આપણે રાખી લઇએ અને આપણે જ ઉછેરીએ. મને યાદ આવ્યું કે ચાલો ‘ધમા’ની સલાહ લઇએ. હવે તું કહે કે આ બુલબુલને રાખીને ઉછેરી શકાય કે નહીં?” મને આનંદ એ વાતનો થયો કે ગુજરાતના સર્વોપરી નેતા અને સતત સરકારી ઓફિસરો સાથે કામ પાડનાર તન્મયભાઇને આવો નાજુક પ્રશ્ન થયો. જે વિષય પ્રત્યે કદી ચિંતન કરવાનું થયું જ ન હોય તે વિષય સાથે કામ પાડવાનું થાય ત્યારે આવો મુદ્દો મનમાં ઉગી આવે તે તેમની અંદર ક્યાંક પડેલા પ્રકૃતિ પ્રત્યેના પ્રેમ અને સમજણ દર્શાવે છે. મેં એવા કિસ્સા પણ જોયેલા છે જેમાં લોકો શિકારી પક્ષીના બચ્ચાંને દાળ-ભાત ખવરાવતા હોય અને જ્યારે બચ્ચું મરી જાય ત્યારે અમારા જેવાને પુછવા આવે . . . “હેં ધમુ, આવું કાં થ્યું ? અમે તો રોજ એને સારીપેઠે ખવરાવતાં હતાં . . .”\n\nમેં તન્મયભાઇને કહ્યું કે “બુલબુલ પોતાના બચ્ચાંને જીવડાં, કીડી-મંકોડા જેવો પ્રોટીનયુક્ત ખોરાક ખવરાવે. તમે ખવરાવી શકો તેમ હો તો રાખો . . .” ફોન પર છવાયેલા મૌનથી મને તન્મયભાઇના મનોમંથનનો અંદાજ આવી જ ગયો. તેમણે પૂછ્યું કે તો આનું કરવું શું ? મેં બચ્ચા ને બીજા દિવસે અમદાવાદથી ગાંધીનગર લઇ આવવા કહ્યું. બાળપણમાં મેં ઉછેરેલા એક કાબરના બચ્ચાંનો અમારી સાથેનો સમયખંડ મારા સ્મૃતિપટ પર ફરી તાજો થઇ ગયો. એ કાબરના બચ્ચાને ઉછેરવાના મારા, મારા નાના ભાઇ સૌમિત્ર, મારી મા અને પિતાજીના અમારા સહિયારા અભિયાન ઉપર મારા પિતાશ્રી જનક ત્રિવેદીએ લખેલો લલિત નિબંધ “કાબર : એક અનુબંધ” માત્ર સાહિત્યપ્રેમીઓએ જ નહીં પરંતુ પ્રકૃતિપ્રેમીઓએ પણ વાંચવા જેવો છે.\n\nબીજા દિવસે સવારે ૧૧ વાગ્યે તન્મયભાઇ તેમની ગાડીમાં એક નાનકડા ખોખામાં બચ્ચાને લઇ આવ્યા. મને એમ કે બચ્ચું ૧૦/૧૫ દિવસનું હશે. પરંતુ જેવું ખોખાનું ઢાંકણ ખોલ્યું તો અંદર ચાર પાંચ પિપળાના પાનમાં રૂના સરસ મજાના નાનકડા માનવસર્જિત માળામાં માણસના અંગુઠાના પ્રથમ વેઢા જેટલું બુલબુલનું નાનકડું બચ્ચું ! તન્મયભાઇએ ગર્વભેર કહ્યું કે મારા બાળકોએ આ માળો બનાવી આપ્યો છે. બાળકોએ આ ગરમીમાં ઠંડક માટે રૂમાં આછું આછું પાણી પણ છાંટેલું. મને ખુશી થઇ કે તન્મયભાઇ જેવા અતિવ્યસ્ત વ્યક્તિનાં બાળકો ભૌતિકવાદી બની નથી ગયાં. તેમની બધાની અંદર પ્રકૃતિ સાથેની નાળ હજુ પણ અકબંધ છે.\n\nબુલબુલના “ટેટા”ની બંધ આંખો પર પ્રકાશ પડતાં તેણે ભુખની સહજ વૃત્તિથી પ્રેરાઇને પોતાની નાનકડી ચાંચ પહોળી કરીને તીણા આક્રંદ સાથે ભોજનમાંગ શરૂ કરી ! પ્રકૃતિના સર્જનની આ સહજ અભિવ્યક્તિ મને એટલી બધી સ્પર્શી ગઇ કે મારા મોંમાંથી અચાનક દુ:ખ, પ્રેમ અને અચરજના મિશ્રણ જેવા ઉદ્ગારો સરી પડ્યા ! “અલ્લ્લે લે . . . બચુલાને ભૂખ લાગી છે?” મને આવું કાલું બોલતો જોઇને તન્મયભાઇ પણ હસી પડ્યા. બચ્ચું તો સાવ ચોવીસ કલાકનું જ હતું . . . કુદરતે મોકલ્યું હતું સાવ તેવું જ . . . નાગું પૂગું . . . હજી તો પીછાં ઉગવાને પણ બહુ જ વાર હતી. મને પણ એ ચિંતા થઇ કે આવડા બચ્ચાને હું ઉછેરીશ કેવી રીતે ? કારણ કે આ બચ્ચાને ઉછેરવા ચોવિસે કલાક અને સાતેય દિવસ જેટલો સમય અને એક મા જેટલો ભોગ આપવો પડે.\n\nઅચાનક મને ઇન્દ્રોડા નેચર પાર્કના સ્નેકકીપર અને જેમને હું અને તમામ પ્રકૃતિપ્રેમીઓ ઉંચા દરજ્જાના પક્ષીવિદ માનીએ છીએ તે નુરમોહમ્મદ ઠેબા યાદ આવી ગયા. મને બરાબર ખ્યાલ હતો કે મેં જે ઉંમરે કાબરના બચ્ચાને ઉછેરેલું તેટલી ઉંમરનો ઠેબાભાઇને એક દીકરો છે. ઠેબા કુટુંબનો પક્ષીપ્રેમ લોહીમાં લઇને જન્મેલો નૌશાદ આમ તો પોતે પણ ટેટા જેવડો જ છે ! મેં ઠેબાભાઇને આખી વાત કરી તો એમણે તરત જ કહ્યું નૌશાદને ફોન કરો, એ રાખશે. નૌશાદ સાથે વાત કરીને હું તેને આ બચ્ચું આપવા ગયો. નૌશાદની આંખોમાં આ બચ્ચાને જોઇને જે ભાવો પ્રગટ્યા તે જોઇ મને લાગ્યું કે આ બચ્ચું હવે મોટું થવાનું એ ચોક્કસ. નૌશાદે લગભગ બાર જેટલા દિવસ સુધી લાગલગાટ આ બચ્ચાની સેવા કરી. તેનું ભોજન, પાણી, ગરમીમાં તેને ઠંડક મળી રહે અને રાત્રે હૂંફ . . . તમામ બાબતોનો ખ્યાલ રાખતાં રાખતાં, અચાનક જ નુરમહમ્મદભાઇને ઇન્દ્રોડા પાર્કમાં આ બચ્ચાની ઉંમરનાં બચ્ચાં ધરાવતો બુલબુલનો એક માળો મળી આવ્યો. તેમણે આ બચ્ચાને યોજનાપૂર્વક ચોરીછુપીથી તે માળામાં દાખલ કરી દીધું . . . અને આ નોંધારા બચ્ચાને મળી ગઇ એક પાલક મા . . . હવામાં પાંખો વિંઝીને ઉડ્ડયન કરવા માટે જરૂરી પ્રોટિનયુક્ત આહાર મળવા લાગતાં જ બીજા બચ્ચાં સાથે ઉછરી રહેલુ આપણા લેખનું નાયક એવું આ બચ્ચુ એક દિવસ ડગમગ કરતું પોતાના નાનકડા માળાની કિનારી પર આવી બેઠું. થોડી વાર ચારે તરફ ફેલાયેલી સૃષ્ટિને અચંબાભરી નજરે જોઇ રહ્યું. પોતાને પોકારી રહેલા મુક્ત આકાશ તરફ મોં કરીને પોતાની બન્ને પાંખો ફેલાવી અને પ્રથમ ધીમે ધીમે અને પછી ઝડપભેર પાંખો ફફડાવી. બન્ને પાંખોમાં હવા ભરાતા બચ્ચું પહેલાં તો અસ્થિર પણે હવામાં ઉંચકાયું અને પછી પોતાના જીન્સમાં રહેલી પ્રકૃતિદત્ત આવડત થકી પોતાના માળાની ચારેતરફ એક બે ચક્કર લગાવીને તેણે જીવનની એક નવી દિશા તરફ પ્રયાણ કર્યું . . . !",
      "duration": "5 mins",
      "category": "Children"
    },
    {
      "id": 34,
      "title": "જન્મદિવસ",
      "story_name": "\"પહેલા મને પાચ હજાર રૂપિયા આપો નહીં તો હું પોતે જ આજ સાંજની મારી બર્થડે પાર્ટીમાં નહિ આવું.\" વેદ પોતાની વાત પર અડગ રહ્યો.\n\n\"અરે પણ બેટા આટલા બધા પૈસાનું શું કામ છે તારે ?\"વેદ ની મમ્મી રમાબેનએ ફરી એ જ પ્રશ્ન કર્યો.\n\n\"કેટલી વાર કહ્યું કે મારે મારા મિત્રોને અલગથી મારી બર્થ ડે પાર્ટી આપવી છે, સાંજે યોજાયેલી ફેમિલી પાર્ટીમાં એ લોકો 'બોર'થઈ જાય. અમને બધાને સાથે મળીને 'ચીલ' કરવું છે. આખરે અમે અમારી રીતે એન્જોય કરવા માટે થોડી પ્રાઇવસી અને સ્પેસ તો જોઈએ જ ને.\" મમ્મી તરફથી ફરી ફરીને ઉઠતા એ જ પ્રશ્નોથી કંટાળેલો વેદ ગુસ્સામાં બોલી રહ્યો હતો,\"હવે છેલ્લી વાર કહું છું કે મને પાંચ હજાર રૂપિયા આપો છો કે પછી સાંજની પાર્ટી કેન્સલ ?\"\n\nવેદના સોળમાં જન્મદિવસની ખુશીમાં એના દાદા કાંતિલાલ ઠક્કરે એક ભવ્ય પાર્ટીનું આયોજન કર્યું હતું. બધા મહેમાનોને આમંત્રણ અપાઇ ગયા હતા. કાંતિભાઈ ઠક્કરના પરિવારના સંસ્કારો અને ખાનદાનીનું સમાજમાં ઉદાહરણ અપાતું. એવામાં વેદની એક નાનકડી જીદના કારણે પાર્ટીનું છેલ્લી ઘડીએ કેન્સલ થવું યોગ્ય ન હતું એટલે એની જીદ સામે હારીને તેના પરિવારે એને પાચ હજાર રૂપિયા વાપરવા માટે આપ્યા. પૈસા હાથમાં આવતા જ વેદ ખુશીના મારે ઉછડી પડ્યો અને ફટાફટ પોતાના રૂમમાં તૈયાર થવા માટે જતો રહ્યો. જેવો વેદ ત્યાંથી ગયો એના પિતા રમણભાઈનો કાબુમાં રાખેલો ગુસ્સો એમની પત્ની રમાબેન પર ઉતર્યો,\n\n\"તે જ એને બગાડ્યો છે, એટલે જ આટલો જિદ્દી થઈ ગયો છે. ભાઈ હવે એટલા મોટા થઈ ગયા છે કે એમને એકલામાં પાર્ટી કરવી છે. શું આ જ સંસ્કાર આપ્યા છે આપણે એને ? અરે અમે જ્યારે આટલા નાના હતા ને ત્યારે જન્મદિવસના દિવસે આશ્રમમાં જઈને ગરીબ બાળકોને જમાડતા અને દાન-દક્ષિણા કરતા. અને આ આજની પેઢી છે બસ માત્ર પૈસા ઉડાવીને જલસા જ કરવા છે.\"\n\nપતિ રમણભાઈની વાત સાંભળીને રમાબેનનું મગજ પણ છટક્યું,\n\n\"મેં નહીં તમે જ એને માથે ચડાવ્યો છે. 'આ તો મારો રાજકુમાર છે' કહીને એને કશી વસ્તુ ની ખોટ નથી પડવા દીધી. દર મહિને એને મોં માંગી ખિસ્સા ખર્ચ પણ આપો છો. શું જરૂર છે એને વધારાના પૈસા આપવાની જ્યારે એના તરફથી કોઈ માગણી થાય એ પહેલા જ આપણે એને પૂરી કરી દઈએ છીએ. હું તમને પૂછું છું કે તમે ક્યારે એની પાસે દર મહિને આપેલા પૈસાનો હિસાબ માંગ્યો છે ? આખરે ક્યાં ખર્ચ કરે છે પૈસા ?\"\n\nબંને પતિ-પત્ની એકબીજા પર દોષારોપણ કરવાનું શરૂ કરી દીધું. ત્યાં તો દાદાજીએ વચ્ચે ટપકું મૂક્યું\n\n\"આમાં ભૂલ આપણી બધાની જ છે. આપણે બધા જ એને વધુ પડતું લાડ લડાવીને બગાડયો છે. શું ખરેખર એને ભાઈબંધ સાથે મળીને પાર્ટી કરવી હશે કે પછી કોઈ બીજી વાત હશે ?\"\n\nત્યાં બેઠેલા વેદના દાદી કમળાબેન ચિંતિત સ્વરમાં બોલ્યા. દાદાજીની વાત સાંભળીને પરિવારના બધા સભ્યો વિચારમાં પડી ગયા. થોડીવારમાં દાદાજીએ બધાને કહ્યું કે,\n\n\"આ સમયે એકબીજા પર દોષારોપણ કરવાનો નથી. વેદ જો ખરેખર ખોટા રસ્તે જઈ રહ્યો છે તો એમાં દોષ કોઈ એક વ્યક્તિનો નથી પણ ક્યાંકને ક્યાંક આપણે બધા જ જવાબદાર છીએ. અને વાત હાથની બહાર જતી રહે એ પહેલા આપણે ચેતી જવું જોઈએ.\"\n\n\"તમારી વાત સાચી છે ? રમા, આપણે બંને આજે વેદ ને ખબર ન પડે ઐએ રીતે એનો પીછો કરીએ અને જોઈએ કે આખરે એ ક્યાં જાય છે.\"\n\nરમણભાઈએ ચિંતા ભર્યા સ્વરમાં રમાબેન ને સૂચના આપી અને બધા જે વાતને સહમત થયાં.\n\nથોડી જ વારમાં તો વેદ એના રૂમમાંથી તૈયાર થઈ, માથે સન ગ્લાસીસ ચડાવી અને હાથની આંગળીમાં ચાવી ફેરવતો ત્યાંથી નીકળ્યો અને,\"સી યુ સુન\" કહીને મનમાં મલકાતો ત્યાંથી નીકળી ગયો. એના ગયા પછી પણ એના કપડા પર છાંટેલા પર્ફ્યુમની સુગંધ ચારે બાજુ પ્રસરી હતી જેનો અનુભવ લેતા બધા એકબીજા સામે જોઈ રહ્યા. જેવો વેદ બાઈક લઈને ઘરની બહાર નીકળ્યો ધીરે રહીને રમણભાઈ અને રમાબેન એ પણ ગાડીમાં બેસીને એનો પીછો કર્યો. થોડી દુર સુધી બંને જણા વેદનો પીછો કરતા રહ્યા અને થોડીવારમાં જ તો વેદની બાઈક ખુલ્લા મેદાન પાસે જઈને ઉભી રહી.\n\n\"આ તો એ જગ્યા છે જ્યાં વેદ રોજ બધા મિત્રો સાથે આવીને ક્રિકેટ રમે છે. \"શી ખબર શું કરશે બધા ભેગા મળીને આ પૈસાનું ? રમાબેનના સ્વરમાં ચિંતા દર્શાવતી હતી.\"\n\n\"થોડીવાર ધીરજ રાખ. હમણાં જ બધી ખબર પડી જશે ?\" બોલતા બોલતા રમણભાઈએ થોડે દૂર ગાડી ઉભી રાખી અને પછી ધીમેથી બંને જણા ગાડીની બહાર આવીને જાડી પાછળ સંતાઈ ગયા. દૂર ઉભેલો વેદ ખિસ્સામાંથી મોબાઇલ ફોન બહાર કાઢીને ફોન પર કશું કરી રહ્યો હતો જે જોઈને રમણભાઈ અને રમાબેનની ચિંતા અને ઉત્સુકતા વધતી ગઈ. થોડા સમયમાં સામેથી બાઇક પર બેસીને વેદના બે મિત્રો આવ્યા અને \"હેપી બર્થ ડે બડી\" કહીને વેદને જન્મદિનની વધામણી આપી.\n\n\"અરે, હજી પણ યશ નથી આવ્યો ?\"તેમાંના એક મિત્ર કે પૂછ્યું.\"અરે યશને કોઈપણ કામ સોંપીએ તો એ ક્યારે સમય પર ન થાય. હંમેશની જેમ લેટ આજે પણ લેટ લતીફ.\"બીજો મિત્ર બોલ્યો.\n\n\"અરે આપણા બધામાં એક યશ જ છે જેને ગાડી ચલાવતા ફાવે છે અને આપણો કાર્યક્રમ ગાડી વગર શક્ય નથી. ચીલ યાર, હમણાં આવતો જશે. હજી વેદનું વાક્ય પૂરું થાય ત્યાં જ તો દૂરથી એક સફેદ રંગનીની ગાડી આવતી દેખાઈ. જેને જોઈને ત્રણેય મિત્રો ના મોઢા પર ચમક આવી ગઈ અને ત્રણે એક સાથે બોલી ઊઠ્યા,\"આવી ગયો યશ.\"\n\nદૂર બેઠા રમાબેન અને રમણભાઈની ઉત્સુકતા ચરમસીમાએ પહોંચી ગઈ હતી. હૃદયના ધબકારા વધી રહ્યા હતા. થોડી ક્ષણોમાં તો ગાડી મેદાનમાં આવીને ઊભી રહી. વેદ એ ગાડીની દિશામાં જઈ ને જેવો ગાડીનો દરવાજો ખોલ્યો અંદરથી આઠ થી દસ જેટલા દબાઈને બેઠેલા નાના ગરીબ મજૂરના છોકરાઓ એક પછી એક બહાર નીકળ્યા અને ઉત્સાહથી વેદને ઘેરી લીધો. એ જોઈને યસ એ બધા છોકરાઓને કહ્યું,\n\n\"છોકરાઓ શું કહેવાનું વેદભાઈને આજે ? મેં તમને શીખવ્યું હતું ને ?\"\n\nબધા છોકરાઓ એક સાથે જોર થી બોલી ઉઠ્યા, \"હેપી બર્થ ડે વેદ ભૈયા.\"\n\nરમણભાઈ અને રમાબેન સમજી ન શક્યા કે શું થઈ રહ્યું હતું. વેદ બોલી રહ્યો હતો,\n\n\"છોકરાઓ, છેલ્લે જ્યારે હું તમારી સાથે દિવાળીના ફટાકડા ફોડવા માટે આવ્યો હતો ત્યારે તમને વચન આપ્યું હતું ને કે હું તમને મારા જન્મદિવસે પાર્ટી આપીશ. તો બોલો બધા શું ખાવું છે ? બધા કેક અને પીઝા ખાસો ને ?\"\n\nકેક અને બીજાનું નામ પડતાં જ છોકરાઓ ખુશીના મારે ઊછળી પડ્યા. થોડીવારમાં તો ત્યાં જોમેટોથી અપાયેલો કેક અને પીઝાનો ઓર્ડર આવી પહોંચ્યો. યસ એ પોતાની ગાડીમાંથી એક મોટી સતરંગી બહાર કાઢી અને નીચે પાથરી દીધી. વેદ એ બધાની સામે કેક કાપી અને પછી બધા ને બેસાડીને કેક અને પીઝા ખવડાવ્યા. નાના ગરીબ છોકરાઓ ના મોઢા પર આનંદ સમાતો ન હતો જે જોઈને દૂર બેઠેલા રમણભાઈ અને રમાબેનની આંખોમાં આસું આવી ગયા.\n\nદૂર બેઠો પોતાના મિત્રો સાથે વાત કરી રહ્યો હતો કે કોઈની સામે આ વાતની ચર્ચા કરવી નહીં કારણકે એના દાદાજીએ શીખવ્યું છે કે દાન હમેશા ગુપ્ત જ રાખવી જોઇએ. એની વાત સાંભળીને રમાબેન અને રમણભાઈ ભાવુક થઈ ગયા. રમણભાઈ એ તરત જ ખિસ્સામાંથી પોતાનો ફોન કર્યો અને દાદાજીની વીડિયો કોલ કર્યો. એમણે વિડીયો પર મેદાનમાં થઈ રહેલી પ્રવૃત્તિ દેખાડો. દાદાજી પણ ભાવુક થઈને બોલ્યા,\n\n\"હવે સમજાયું કે આપણો વેદ એને આપવામાં આવતી ખિસ્સા ખર્ચીનો ક્યાં અને કેવી રીતે વાપરે છે. મને એના પર ગર્વ છે. આપણે જ આપણા આપેલા સંસ્કારો પર કેવી રીતે શક કર્યો ? આપણે એ વાત ભૂલી ગયા કે મોરના ઈંડા ક્યારેય ચીતરવા ના પડે.\".\n\nદૂર બેઠેલા છોકરાઓને આનંદપૂર્વક પાર્ટી માણતા જોઈને વેદના દાદા- દાદી અને મમ્મી-પપ્પાને એનો જન્મદિવસ ખરા અર્થમાં ઉજવાયો હોય એવો સંતોષ થયો.",
      "duration": "6 mins",
      "category": "Children"
    },
    {
      "id": 35,
      "title": "હોલી હૈ",
      "story_name": "ગાંધી સ્કૂલના વિદ્યાર્થીઓ ખૂબ જ ઉત્સાહિત હતા. અને કેમ ના હોય ? શાળાના આચાર્ય મહોદય શ્રી રમાકાંત મહેતાએ આ વખતે પહેલી વાર આટલું સરસ પિકનિકનું આયોજન કર્યું હતું. આજે સવારે જ એમણે સભાખંડમાં પ્રાર્થના પત્યા પછી ઘોષણા કરી હતી કે આ વખતે શાળા દ્વારા ધુળેટી નિમિત્તે ખાસ પિકનિકનું આયોજન કરવામાં આવ્યું છે. વહેલી સવારે જ શાળા ના ગેટ પરથી બસ ઉપડી ને નિર્ધારિત રિસોર્ટ પર પહોંચી જશે. ત્યાં પહોંચીને બધા ફ્રેશ થઈ,નાસ્તો કરીને ત્યાં જ ધુળેટીના અવસરનો આનંદ ઉઠાવશે, એવો કાર્યક્રમ ગોઠવવામાં આવ્યો હતો. એમની ઘોષણાને હાજર રહેલા બધા જ વિદ્યાર્થીઓ એ તાળીઓના ગડગડાટથી વધાવી લીધી. તાળીઓનો ગડગડાટ શાંત પડતાં જ આચાર્ય મહોદય એ કડક શબ્દોમાં બીજી એક મહત્વની સૂચના આપી. એમના તરફથી અપાયેલી સૂચના એ હતી કે કોઈપણ વિદ્યાર્થીઓએ પોતાના ઘરેથી કોઈપણ પ્રકારના રંગ લાવવા નહીં. અને ખાસ કરીને એવા પાકા રંગ જેનાથી આંખને કે ત્વચાને નુકસાન પહોંચે એવા રંગ લાવવાની એમણે સખત શબ્દોમાં મનાઈ કરી હતી. એમની સૂચના અનુસાર ધુળેટી રમવા માટે શાળા તરફથી નેચરલ કલરની જોગવાઈ કરવામાં આવશે, જેથી કરીને કોઈપણ વિદ્યાર્થીને કોઈપણ પ્રકારનું નુકસાન ના થાય. સાથે સાથે એ પણ જણાવ્યું કે કોઈ વિદ્યાર્થી જો ઈચ્છે તો પોતાના ઘરેથી રંગ છાંટવાની પિચકારી લાવી શકે.\n\nવાત એમ હતી કે ધુળેટીના એક દિવસ પછી યોજાનાર આંતર સ્કૂલ સાંસ્કૃતિક કાર્યક્રમમાં ગાંધી સ્કૂલના ઘણા બધા વિદ્યાર્થીઓએ ભાગ લીધો હતો. અને એમાં પણ સ્કૂલ તરફથી ભજવવામાં આવનાર મહાભારત પર આધારિત નાટક બધા માટે આકર્ષણનું કેન્દ્ર હતું. આચાર્યશ્રીની ઘોષણા સાંભળી ભીડમાં બેઠેલા નવમા ધોરણના વિદ્યાર્થી રાજેશને ટીખળ કરવાનું સૂઝ્યું. વાત એમ હતી રાજેશ એના વર્ગમાં સૌથી તોફાની, બેદરકાર અને અનિયમિત છોકરો હતો. અને એના એ અવગુણોને કારણે એ હંમેશા શિક્ષકોના ઠપકાનો ભોગ બનતો. એના વર્ગમાં ભણતો સુરેશ ખૂબ જ તેજસ્વી અને નિષ્ઠાવાન છોકરો હતો. અને એના એ ગુણોને કારણે એ શિક્ષકોમાં પ્રિય હતો. અને એટલે જ તો એને સ્કૂલ તરફથી સાંસ્કૃતિક કાર્યક્રમમાં યોજાનાર નાટકમાં અર્જુન ના પાત્રની મુખ્ય ભૂમિકા મળી હતી અને રાજેશને દુર્યોધનની ભૂમિકા મળી હતી. આમ પણ રાજેશને પહેલેથી સુરેશ પર ખૂબ જ ઈર્ષા હતી અને એમાં પણ જ્યારથી એ નાટકમાં અર્જુનના પાત્રની મુખ્ય ભૂમિકા મળી હતી ત્યારથી એને મનમાં ને મનમાં સુરેશ પર ખૂબ જ ગુસ્સો આવતો કારણકે એને અર્જુનની ભૂમિકા ભજવવાની ખૂબ જ ઈચ્છા હતી. એણે એના વર્ગ શિક્ષક હેતલ મેડમને મુખ્ય પાત્ર મેળવવા માટે ખૂબ જ ભલામણ કરી હતી પરંતુ હેતલ મેડમ એ સુરેશની કાર્ય ક્ષમતા, નિયમિતતા અને નિષ્ઠાને ધ્યાનમાં રાખીને એ ભૂમિકા છેવટે સુરેશને આપી હતી. રાજેશને થયું કે સુરેશ સાથે બદલો લેવાનો આનાથી વધુ સારો મોકો એને ફરી નહિ મળે. એણે મનોમન નક્કી કરી લીધું કે એ ચોરીચૂપકે પોતાના ખિસ્સામાં પાકો રંગ લઈ જશે અને સુરેશના મોઢા પર લગાવી દેશે. પછી ત્રણ-ચાર દિવસ સુધી એના મોઢા પરથી એ પાકો રંગ જાય નહીં અને છેલ્લી ઘડીએ હેતલ મેડમ દ્વારા એને નાટકમાંથી કાઢી નાખવામાં આવશે અને પછી પોતે એ તકનો લાભ લઈને હેતલ મેડમ ને ભલામણ કરીને મુખ્ય પાત્રની ભૂમિકા ભજવી લેશે.\n\nપછી ધુળેટીના દિવસે સવારે બધા શાળાના ગેટ પાસે મળ્યા અને બસમાં બેસીને રિસોર્ટ તરફ જવા રવાના થયા. ચારે બાજુ તહેવાર અને હર્ષોલ્લાસનું વાતાવરણ હતું. બધા જ વિદ્યાર્થીઓ બસમાં બેસીને અંતાક્ષરી જેવી રમતો રમતા રમતા રિસોર્ટ પહોંચી ગયા. થોડી જ વારમાં બધા ફ્રેશ થઈને રિસોર્ટની બહાર ખુલ્લા મેદાનમાં ધુળેટી રમવા માટે ભેગા થઈ ગયા. બહાર મેદાનમાં ધુળેટી રમવાનું ખુબ જ સુંદર આયોજન કરવામાં આવ્યું હતું. એક ખૂણામાં મોટા ટેબલ પર નાના પાત્રમાં રંગો મૂકવામાં આવ્યા હતા જે એકદમ નિર્દોષ નેચરલ કલર હતા. રાજેશે ધીરે રહીને પોતાના ખિસ્સામાં હાથ નાખીને પોતાના ઘરેથી લાવેલ પાકો કલર એકવાર ફરી ચકાસી જોઈ લીધો. જેવી બધાએ પોતાના ઘરેથી લાવેલી પિચકારીઓમાં રંગ ભરી ને ધુળેટી રમવાની શરૂઆત કરી, રાજેશે ધીરે રહીને પોતાના ખિસ્સામાંથી લાવેલો પાકો કલર કાઢ્યો અને ટેબલ પર પડેલા એક નાના પાત્રમાં મુકીને પાણી સાથે ને પિચકારીમાં ભરવાની શરૂઆત કરી ત્યાં તો હેતલ મેડમએ એને કોઈ કામ માટે બોલાવ્યો. એણે ગભરાઈને એ કલર ત્યાં મૂકી દીધો અને ફટાફટ હેતલ મેડમ ને જવાબ આપવા ત્યાં પહોંચી ગયો.\n\nઅને એટલી જ વારમાં સુરેશ ત્યાં આવી ગયો અને ભૂલથી એ પાત્રમાં પડેલો પાકો રંગ પાણીમાં ભેળવીને પોતાની પિચકારીમાં નાખી દીધો. થોડી ક્ષણોમાં રાજેશ ફરી એ જ જગ્યાએ આવ્યો અને ત્યાં નાના પાત્રમાં પડેલા કલરને પોતાના ઘરેથી લાવેલો પાકો કલર સમજીને પોતાની પિચકારીમાં પાણી સાથે ભેળવીને ભરી દીધો. આમ ભૂલથી બંનેના રંગોની અદલાબદલી થઈ ગઈ. પછી તો જોવાનું શું હતું ? બંને રાજેશ અને સુરેશ પોતાની પિચકારી સાથે આમને સામને થઈ ગયા અને પછી,' હોલી હૈ..' કરીને એકબીજા ના મોઢા પર અને શરીર પર રંગ છાંટવાનું શરૂ કરી દીધું. સુરેશ પર રંગ નાખતી વખતે રાજેશ મન હરખાઈ રહ્યો હતો. આટલા બધા સાથે ધુળેટી રમ્યા પછી સુરેશ ને ખબર પણ નહિ પડે કે એ પાકો રંગ એના પર કોણે લગાડ્યો ? અને જ્યારે એ નાહીને નીકળશે ત્યારે એનો કાળો થયેલો ચહેરો અને શરીર જોઈને હેતલ મેડમ એને નાટકના મુખ્ય ભાગની ભૂમિકામાંથી કાઢી મૂકશે અને પછી પોતે મેડમ ને ભલામણ કરીને એ પાત્ર ભજવી લેશે. એ વખતે સુરેશનું કાળુ થયેલું મોઢું જોવાની કેટલી મજા આવશે. પછી તો આખી સવાર બધા એ આનંદથી ધુળેટીનો ઉત્સવ મનાવ્યો.\n\nજેવો ધુળેટીનો કાર્યક્રમ સમાપ્ત થયો બધા ના'વા માટે જતા રહ્યા. રાજેશનો આનંદ સમાતો ન હતો. ક્યારે સુરેશ આવે અને એનું કાળું થયેલું મોઢું જોવા મળે. થોડીવારમાં બધા નાહી ને નીચે જમવા માટે ભેગા થઈ ગયા. રાજેશ સુરેશનું મોઢું જોવા તલપાપડ હતો પરંતુ જેવો એ નાહી ને બહાર નીકળ્યો બધા એની સામે જોઈને ખડખડાટ હસવા માંડ્યા. બધાને હસતા જોઈને એના મનમાં શંકા ઉપજી. હજી એ કંઈ વિચારે એ પહેલા તો સુરેશ સામેથી એકદમ ચોખ્ખો થઈને આવતો દેખાયો અને એના પગ નીચેથી જમીન ખસી ગઈ. એને થયું કે મેં લાવેલો પાકો રંગ સુરેશ પણ નથી ચડ્યો તો પછી ગયો ક્યાં ? અને પછી થોડી જ વારમાં એની આજુબાજુ ઘેરાઈને એની મજાક કરતા બીજા વિદ્યાર્થીઓને જોઈને એને એ ભેદ ઉકેલતા વાર ના લાગી કે સુરેશનું મોઢું કાળુ કરવા જતા એનું પોતાનું જ મોઢું કાળુ થઈ ગયું હતું. થોડી જ વારમાં તો હેતલ મેડમ પણ ત્યાં આવી ગયા. રાજેશ નું કાળુ થઈ ગયું બધું જોઈ ને એમણે બધા વિદ્યાર્થીઓને ઠપકો આપ્યો અને પૂછ્યું કે ઘરેથી પાકો રંગ લઈને કોણ આવ્યું હતું ? અને એમને સાચો જવાબ ના મળ્યો. પછી તરત જ હેતલ મેડમ સમયની મર્યાદાને ધ્યાનમાં રાખીને પાકો કલર ક્યાંથી આવ્યો છે એના પર બધું વિચાર્યા કરતાં રાજેશે જે ભૂમિકા ભજવવાની હતી એ પાત્ર હવે કોણ ભજવશે એ દિશામાં વિચારવાનું શરૂ કરી દીધું અને તેમના કલાકનો જ એક પ્રકાશ નામનો વિદ્યાર્થી એ ભૂમિકા ભજવવા માટે તૈયાર થઈ ગયો. સાંજ સુધીમાં બધા પાછા ઘરે પહોંચી ગયા અને બીજે દિવસે સવારે બધા વિદ્યાર્થીઓ જેમણે નાટકમાં ભાગ લીધો હતો એ બધા નાટકનું રિહર્સલ કરવા માટે ભેગા થઈ ગયા. પ્રકાશે રાજેશ ને મળેલી દુર્યોધનની ભૂમિકા ભજવા માટે બધી જ તૈયારી કરી દીધી અને છેવટે સાંસ્કૃતિક કાર્યક્રમના દિવસે ગાંધી સ્કૂલના વિદ્યાર્થીઓએ મહાભારત પર નાટક ભજવ્યું અને એ લોકોને પહેલું ઈનામ મળ્યું. દૂર પ્રેક્ષકમાં કાળુ થયેલું મોઢું લઈને બેઠેલા રાજેશ ને નાટક જોતાં જોતાં ખૂબ જ પસ્તાવો થયો. છેલ્લે બધા જ વિદ્યાર્થીઓ જ્યારે સ્ટેજ પર ટ્રોફી લેવા માટે આવ્યા ત્યારે રાજેશને થયું કે મને જે ભૂમિકા મળી એમાં સંતોષ માની લીધો હોત અને સુરેશ સાથે ષડ્યંત્ર કરવાની કોશિશ ન કરી હોત તો હું પણ આ ટ્રોફીનું હકદાર હોત. પણ હવે પસ્તાવાથી શું ફાયદો ? ત્યારથી એણે કાન પકડ્યા કે હવે ક્યારેય કોઈની ઈર્ષા કરવી નહીં. કોઈની બરાબરી કરવી જ હોય તો એના જેવા ગુણો અપનાવી ને એના જેવી જ મહેનત કરીને એનાથી પણ આગળ નીકળી શકાય. પરંતુ કોઈની ઈર્ષા કરીને એનું નુકસાન કરવા જઈએ તો છેવટે આપણું જ નુકસાન થાય.\n\n",
      "duration": "6 mins",
      "category": "Children"
    },
    {
      "id": 36,
      "title": "ધૂલા’સ બર્થડે",
      "story_name": "“કાલે મારો બર્થ-ડે છે, પાર્ટી કરશું.”\n\n“હુરેરેરે....વાહ શું છે પાર્ટી?”\n\n“ખારી ભાત.”\n\n“કોણ બનાવશે? ક્યાં બનાવશું?”\n\n“અમે બધાં જ મળીને. અહીં જ બહાર ચૂલો માંડીને.”\n\n“વાહ! મારી મદદની જરૂર હોય ત્યાં કહેજો.”\n\n“હા, મિસ.”\n\nઅને કુલદીપ ખુશ થતો જતો રહ્યો અને પરી મિસ એની ખુશીમાં ખુશ થતાં એને જતો જોઈ રહ્યાં અને બીજા દિવસની એ બપોર પછીની સાંજ આવી. સવારથી કુલદિપની સાથે રહેલા તમામ મિત્રો ખુશ હતા, કે આજે તો ધૂલાનો બર્થ-ડે છે! પરી મિસ તો એ ગામડામાં બે જ દિવસથી આવેલ એટલે એમને ત્યારે જ ખબર પડી કે કુલદીપને તેના મિત્રો મોજથી ‘ધૂલો’ કહેતા. ગુજરાતી ફિલ્મ ‘છેલ્લો દિવસ’ જેમણે જોયું હોય એ સમજી જાય કે ધૂલો એટલે બદલતો મૂડ, અચાનક હસતો અને અચાનક ગુસ્સો કરતો, આંખોમાં લાલાશની ટશરો હંમેશ ફૂટેલી રહેતી પણ એની પાછળ એક સાફ પ્રેમાળ દિલ પણ હતું! લાગે પણ ‘છેલ્લા દિવસ’ના ધૂલા જેવો જ! એવા એ ધૂલાનો આજે બર્થ-ડે હતો.\n\nસાંજ થઇ અને બધા મિત્રો - કરસન, રાજ, રીટા, ગીતા, અશ્વિન, દિવ્યા, જાગૃતિ, ઐશ્વર્યા, ઈશિતા, રાજેશ સર વગેરે બધાં મળીને તૈયારી કરવા લાગ્યા અને પરી મિસ એમનો ઉત્સાહ જોઈ રહ્યાં. કોઈ બજારમાંથી ભાત અને મસાલા લાવ્યું, કોઈએ ચૂલો બનાવવા ઇંટો માંડી, કોઈ બળતણ લાવ્યું. ત્યાં ચૂલો પેટાવવા કેરોસીન નહિ ! મહેનત કરી ચૂલો પેટાવ્યો ત્યાં મોટું તપેલું યાદ આવ્યું. રાજના ઘરેથી તપેલું, ચમચો લાવ્યા અને તપેલું ચૂલે ચડાવ્યું ત્યાં મોટો લોચો - રાજે વઘાર કરવા રાડ પડી, “ધૂલાલાઆઆ...તેલ ક્યાં?”\n\nઅને મેદાનમાં ચાલતી આ ધમાલ વચ્ચે કોમ્પ્યુટર ક્લાસમાં બીજા મિત્રો તેમજ પરી મિસ, રાજેશ સર, ભાવિક વગેરે ડાન્સ માટે તૈયારી કરી રહ્યા હતા. બર્થ-ડે હોય તો ડાન્સ તો જોઈએ જ ને ભાઈ ! અને ત્યાં જ ધૂલો ધુંઆફુંઆ થતો અંદર આવ્યો. બધા ખુશ થઇ એને ઘેરી વળ્યા અને ડાન્સ માટે જોર-શોરથી ચિચિયારીઓ કરતાં કૂદવા લાગ્યા. અને અશ્વિને ડાન્સ સોન્ગ્સ ચાલુ કરી દીધા, પણ ધૂલો ? બધી તૈયારીની માથાકુટમાં ગામમાં કોઈ સાથે માથું ગરમ કરીને આવ્યો હશે તે અચાનક મૂડ ખરાબ અને લાલ - લાલ આંખો સાથે બધા પર ગુસ્સે થઇ હાથ છટકાવી ભાગ્યો કે મને માથું દુખે છે, નો ડાન્સ ! પરી મિસ તો જોઈ જ રહ્યાં પછી પ્રેમથી ધૂલાને ગીફ્ટ આપી અને ડાન્સ કરવા કહ્યું પણ ધૂલાનો મિજાજ એટલે ? આટલાં બધાં પણ એને ના પકડી શક્યાં અને એ ભાગ્યો ! થોડીવાર બધાં સ્તબ્ધ! પણ તરત જ છોકરાઓનો ઉત્સાહ વધારવા પરી મિસે ડાન્સ ચાલુ કરાવ્યો અને વચ્ચે એક ખુરશીને ધૂલો સમજી ફરતે ગોળ કરી બધાએ ગરબા કર્યાં, મન ફાવે એમ નાચ્યાં અને અશ્વિન જેવા સીરીયસ છોકરાને પણ ખેંચીને ગરબામાં નાખ્યો અને પહેલીવાર નચાવ્યો અને એ પણ અશ્વિને કમાલ કરી નાગીન ડાન્સ કરી બધાને ખૂબ હસાવ્યા. ખુરશીને ધૂલો માની બધાએ ખુરશીમાં બહુ ધબ્બા માર્યા અને મોજથી નાચ્યા.\n\nઆ બાજુ એ મૂછોના દોરા ફૂટી રહેલા પણ વહાલ આવે છોકરાઓ અને બધા મિત્રો પણ કેવા ? જાણે બધાનો ઘરનો કોઈ પ્રસંગ હોય એમ બધું કામ કરી રહ્યા હતા ! આ બચ્ચાઓનું આ સાહસ હતું. એ નહોતા જાણતા કે ‘તાવડી તેર વાના માંગે!’ પણ એમનો ઉત્સાહ અદમ્ય હતો! અને દસ વાર ગામમાં દોડાદોડી કરી બધું ભેગું કરી ભાત વઘાર્યા ત્યારે ઘણું મોડું થઈ ગયેલ. થોડા વધુ પાણી પડી ગયેલ અથવા એમ કહો કે મોડું થવાથી ઘરે વડીલો ગુસ્સો કરશે એ ડરથી થોડા જલ્દી ચુલેથી ભાત ઉતારી બધા મિત્રો ભાત અને છાશ લઇ હજુ તો પહેલો કોળિયો ભરે અને કોઈ છોકરીઓ હજુ પીરસી રહેલ ત્યાં તો એક છોકરીના પપ્પા ઘાંટા પડતા આવ્યા કે, “૯ વાગશે. ૮ વાગાની વાત થયેલ. તમારા ક્લાસ બંધ થઇ જશે કાલથી. તમારા પ્રવીણસાયેબ આજે મોડા આવશે એટલે બાકી એ તો આ ના જ ચલાવે. હવેથી કોઈ પાલ્ટી-બાલ્ટી નહિ થાય. ટાણે ઘર ભેગીયું થઇ જજો.” અને સોપો પડી ગયો. બધાના મોઢામાં કોળિયા જેમના તેમ રહી ગયા ! પીરસતી હતી એ છોકરીઓ તો જમ્યા વિના જ બધા ભાતની ભરેલી ડીશો કચરામાં ફેંકી એક પછી એક નીચા મોઢે અંદર ચાલી ગઈ ! અને પરી મિસ શાંતિનો ભંગ કરતાં બોલ્યા, “ભાઈ, છોકરાઓએ તો વહેલું જ આયોજન કરેલ, પણ એમને શું સમજણ ખાલી ભાત વઘારવા એ પણ સરળ ના હોય. ‘તાવડી તો તેર વાના માંગે.’ એટલે બધું ભેગું કરવામાં એમને મોડું થયું. અને તમે પણ તમારી રીતે સાચા છો કે દીકરીઓને મોડું થાય તો તમને ચિંતા રહે. અમે ઘરે આવીને મૂકી જવાના હતા. કોઈ પણ દીકરીને એકલી ના મૂકી દેત. પણ આજે એમનો કે તમારો કોઈનો વાંક નથી તો હવે છોકરીઓ ભૂખી ઉઠી જાય એ તો મને નહિ ગમે. એ લોકોને તમારો ડર હતો મતલબ એ તમારી ચિંતાને સમજે છે. તો ક્યારેક એમને પણ આવું ભૂલમાં જ થઇ શકે તો એ અનુભવ વિના શીખશે કેમ ? તો તમે પણ એમને સમજો અને હવે તમે જ કહો તો જ એ કદાચ જમે.” પરીની વાત વ્યાજબી લાગતા જ એ દીકરીના બાપ ઠંડા પડ્યા અને કહેવા લાગ્યા, “ચાલો છોરીયું જમી લ્યો. આ ગામડું રહ્યું બેન અહી શેર જેમ મોડું થાય દીકરીયુંને તો ગામ વાતું કરે. પણ બેન તમે અહીં હતા એ ખબર નહિ, હવે ચિંતા નથી.” અને અંતે અંદર જઈ દીકરીઓએ જેમ-તેમ થોડું ખાધું ના ખાધું અને ભાગી. છેલ્લે પરી અને બધા છોકરાઓએ મળી વાસણ અને સફાઈ કરી પણ બધા થોડા મૂડઓફ હતા! પણ અંતે, એ ઉંમરે જ કરવામાં આવતા એવા તોફાનોની મજા પણ દિલમાં હતી! અને એ થોડી વઢ પડી પણ એક ભાત બનાવવા કેટલી વસ્તુ-કેટલી કલાકે ભેગી કરી ? એ મહેનત, એ અનુભવ સાથે ડાન્સની મસ્તી, ધબાધબી, ખુરશીને ધૂલો સમજી મોજથી ઢીબી નાખવું એ બધો આનંદ અલગ જ હતો ! અને પરી મિસ એ બચ્ચાઓ સાથે બચ્ચા થઇ જીવ્યા. એમને પણ આ છોકરાઓનો દોસ્તી જોઈ ગર્વ થયો! આ યુથ હતું, આજનું યુથ. એક-મેકની દોસ્તી માટે અપમાન ગળી જઈ મોજથી જીવી લેનાર! પરી મિસ થોડા દિવસમાં ત્યાંથી વિદાય થયા ત્યારે એમના દિલમાં કાયમી રહી ગયા... કુલદીપ, કરસન, દિવ્યા, રાજ, રીટા, ગીતા, અશ્વિન, રાજેશ સર, ઐશ્વર્યા, જાગૃતિ, ભાવિક, ઈશિતા વગેરેની દોસ્તી, ધૂલાનો એ યાદગાર બર્થ-ડે... જેમાં નહોતી કોઈ કેક, ફુગ્ગા કે નહોતો કેન્ડલ્સ બૂઝાવી કરાતો અંગ્રેજી દેકારો... ત્યાં હતો ફક્ત સીધો સાદો છોકરાઓએ પોતાનો પ્રેમ ભેળવીને વઘારેલા એ ભાત અને દિલથી મળીને ઉજવેલો એ યાદગાર જન્મદિવસ! અને સાથે... આ બધા બચ્ચાઓની હંમેશ પ્રેમપૂર્વક દિલથી કાળજી લેતી પણ બહારથી બચ્ચાઓને ખોટી કડકાઈ અને થોડો ગુસ્સો બતાવતી એમના પ્રવીણસરની વહાલ ભરેલી આંખો ! અ બધું પરી મિસ સાથે લેતા ગયા પણ એ વાત તો આ આખી ટોળકીના દિલમાં કોતરતા ગયા કે, ‘તાવડી તેર વાના માગે.’\n\n",
      "duration": "5 mins",
      "category": "Children"
    },
    {
      "id": 37,
      "title": "દગાખોર મગર",
      "story_name": "એક ગામ હતું.\n\nગામ મોટું અને રળિયામણું હતું.\n\nગામને કિનારે વિશાળ દરિયો હિલ્લોળા લેતો હતો. ગામની ઉગમણી દિશાએથી દરિયાને નાનકડી એક નદી મળતી હતી.\n\nઆ દરિયામાં એક મગર રહે.\n\nઅફાટ દરિયામાં મગર ક્યાંયનો ક્યાંય રખડતો. નાની મોટી માછલી ખાઈને પેટ ભરે. થાકે એટલે કિનારાની ઠંડી રેતમાં લાંબી આરામ ફરમાવે. મગર એક દિવસ તરતો તરતો દરિયાને મળતી નદીના નીર તરફ પહોંચી ગયો. થાક્યો એટલે એક વિશાળ ઝાડના છાયામાં આરામ ફરમાવી થોડીવારમાં એને નીંદ આવી ગઈ.\n\nએટલામાં નદીના લીલાછમ્મ કિનારે કુંણું-કુંણું ઘાસ ચરતું એક સસલું આવી પહોચ્યું. ઘાંસ આરોગીને સસલું નાચતું કૂદતું નદીનું નિર્મળ નીર પીવા લાગ્યું.\n\nથોડીવારે મગરની આંખ ઉઘડી.\n\nએણે જોયું તો ધોળુધબ્બ-સુવાળુ-સુંવાળું સસલું પાણી પી રહ્યું હતું. સસલાને જોઈને મગરના મોઢામાં પાણી આવી ગયું.\n\nએણે વિચાર કર્યો, 'આહહા...! કેવું સુંદર સસલું છે! એનો જો ખોરાક મળી જાય તો મજા પડી જ જાય! જલસે જલસા જ પડી જાય! 'આમ વિચારી મગરે સસલા તરફ દોટ મૂકવા વિચાર કર્યો. પણ એટલામાં એને વિચાર આવ્યો. એ મનમાં બોલ્યો: 'ભાઈ મગર....! ઉતાવળ કરીશ નહી. ઉતાવળમાં પેલા શિયાળને ખોયું, જાંબું આપતા પેલા વાંદરાને ખોયો. હવે આ સસલાને ખોતો નહી.'\n\nઆમ વિચારીને એ પાણીમાં ગયો. સરરરર તરવા લાગ્યો. સસલું પાણી પી ને ઘાસ પર બેઠું હતું.\n\nસસલા તરફ જોઈને મગરે બૂમ પાડી, 'અરે એય સસલાભાઈ..! કેમ છો?'\n\nસસલાએ ચમકીને મગર તરફ જોયું એટલે મગર આગળ બોલ્યો: 'વાહ! સસલાભાઈ તમારો ગોરો-ગોરો વાન....લાંબા-લાંબા કાન! તમે લાગો છો જાણે પૂનમનો ચાંદ!'\n\nપોતાના વખાણ સાંભળીને ગભરાયેલ સસલામાં હિંમત આવી. એણે પણ મગરના ખબરઅંતર પૂછ્યા.\n\nબે-ત્રણ દિવસમાં તો બંને પાક્કા ભાઈબંધ બની ગયા.\n\nસસલાને દોસ્ત બનાવીને મગર મનમાં ને મનમાંં મલકાતું હતું. એ હવે સસલાને ફોસલાવીને ખાઈ જવાની યુક્તિમાં રાચતો હતો.\n\nબંને રોજ સવાર-સાંજ મળે. લાંબી-લાંબી વાતો કરે. સસલો મગરને ધરતી પરની સુંદર તેમજ અજાયબ વાતો કરે જ્યારે મગર સસલાને દરિયાની રોમાંચક વાતો કરે.\n\nસસલાને વધું વિશ્વાસમાં લેવા માટે મગર રોજેરોજ એક ટાપુ પરથી કુણું કુંણું ઘાસ લઈ આવે. ક્યારેક ક્યાંકથી ગાજર લઈ આવે. સસલું રાજી થાય\n\nએકવાર સસલાએ કહ્યું, 'મગરભાઈ..!તમે મારા માટે ઘાસ અને ગાજર લઈ આવો છો,પણ હું તો તમને કંઈ જ આપી શકતો નથી.'\n\nમગર તરત જ લાગ જોઈ કહે: 'અરે મિત્ર ! સસલાભાઈ ! હું તમારી પાસેથી કંઈ બદલો લેવાની આશા રાખું તો પછી આપણી દોસ્તી શાની? આમ કરતા તો આપણી દોસ્તી લાજે!'\n\nસાંભળીને સસલો હાથ જોડતો. તેને ખુશ થતો જોઈ મગર મનમાં બબડ્યો: 'બેટ્ટમજી સસલા! હમણાં તો તું મારી પ્રસાદી ખાઈને ભલે રાજી થા. પણ યાદ રાખ કે તારા પેટમાં ગયેલું બધું જ વ્યાજ સહિત મારા પેટમાં જ આવવાનું છે!'\n\nએક દિવસ નદી કિનારાના એ વિશાળ ઝાડ પર વાંદરો રહેવા આવ્યો. એણે મગર અને સસલાને વાતો કરતા સાંભળ્યા. લુચ્ચા મગરની દગાખોરીમાં ફસાયેલ સસલા પર એને દયા આવી.\n\nવાંદરાએ સલાને મગરથી ચેતવવા વિચાર્યું. પણ સસલું એકલું મળતું જ નહોતું.\n\nએકવાર સાંજની વેળાએ એકાંત જોઈ વાંદરાએ સસલાને મગરની ચાલાકીની વાત કરી. પોતે નદી કિનારે ઝાંબુના ઝાડ રહેતો હતો. મગરને રોજ ઝાંબુ આપતો હતો. એકવાર એ મગતરો મગર દગો કરીને મને પાણીમાં લઈ ગયો. ત્યાં મને એની મગતરી દાનતની ખબર પડી એટલે બુધ્ધિપૂર્વક હું એનાથી બચી ગયો.એટલે કહું છું સસલાભાઈ કે મગરની દોસ્તી મેલી દો.'\n\nપણ સસલો એકનો બે થયો નહી.\n\nએને તો ઘાસ અને ગાજરની મજા પડતી હતી.\n\nએવામાં એક સવારે ફરતું-ફરતું એક શિયાળ ત્યાં આવી ચડ્યું. તેણે પણ સસલાને અને મગરને વાતો કરતા સાંભળ્યા. તેનેય પણ મગર પર ગુસ્સો આવ્યો પણ કરે શું?\n\nએકવાર બપોરનો સમય હતો.\n\nસસલું કુંણા-કુંણા ઘાસ પર પગ લાંબા કરીને આરામ ફરમાવી રહ્યું હતું.\n\nપાણી પીવા આવેલા શિયાળે સસલાને જોયું.\n\nશિયાળે ધીરે રહીને સસલાને જગાડ્યું.\n\nશિયાળે પણ મગરે પોતાને ખાઈ જવાની જાળ રચી હતી એની વાત કરી.\n\nપણ સસલાએ શિયાળની વાતનેય કાને ધરી નહી. એ તો કૂદતું-કૂદતું દૂર ભાગી ગયું.\n\nએ વખતે વાંદરો ત્યાં આવી ચડ્યો. એણે શિયાળને વાત કરી કે શિયાળભાઈ! મે પણ આ સસલડાને વાત કરી કે મગરથી ચેતે પણ એ સાલું માનતું જ નથી.\n\nશિયાળ કહે, 'વાંદરાભાઈ! આપણી તો ફરજ હતી કે કોઈને ખરાબ સોબતમાં ફસાતું બચાવીએ. પણ હવે બચવું ન બચવું એ સસલાના મનની મરજી.'\n\n'પણ શિયાળભાઈ! આ સસલું મગરની લાલચભરી દોસ્તીમાં હમણાં તો ગૅલ કરે છે પણ જો જો એ એક દિવસ આપણને બેયને યાદ કરતું મરશે.'\n\nશિયાળ અને વાંદરો આમ વાતો કરીને ત્યાંથી ચાલ્યા ગયા.\n\nત્યાં થોડીવારે મગર આવ્યો.\n\nસસલાએ બધી વાત મગરને કરી.\n\nમગરે મનમાં વિચાર્યું, 'નક્કી એ બેય મારો ખેલ બગાડવાના! એ થોડું ઉદાસ થયું.પણ મો પર બનાવટી આનંદ લપેટીને એણે સસલાને કહ્યું: 'સસલાભાઈ! હવે આજથી આપણે અહીં નહી મળીએ. અહીંથી થોડે દૂર નદી અને દરિયાના સંગમ સ્થળે એક ઝાંબુનું ઝાડ છે ત્યાં જ આપણે મળશું.'\n\nબંને એ જગ્યાએ મળતા થયા. રોજ અલકમલકની ગજબભરી વાતો કરે.\n\nહવે મગરથી રહેવાતું નહોતું!સસલાનો કોળિયો કરવા એનું મન વધારે લલચાવા લાગ્યું.\n\n'સસલાભાઈ! તમારા મુખે સુંદર ધરતીની રળિયામણી વાતો સાંભળીને મને આ અજાયબ અવનીની સફર કરવાનું મન થાય છે.'\n\nપછી દરિયા તરફ આંગળી કરતા આગળ કહ્યું: 'શું તમને આ વિશાળ દરિયાની મુસાફરી કરવાનું મન નથી થતું?'\n\n'થાય તો ઘણીયે છે મગરભાઈ! પણ બળ્યો આ ધરતીનો જીવ! અમને તરતા જ ક્યાં આવડે?' ઉદાસીથી સસલો બોલ્યો.\n\nમગરને જોઈતું હતું ને મળ્યું. એણે તરત જ એ ક્ષણને ઝડપી લીધી. અને ઝડપથી કહેવા લાગ્યો: ''અરે સસલાભાઈ ! પાણીમાં સરરરરર કરતો તરતો મારા જેવો દોસ્ત છે ને તમે આમ મુંઝાઓ છો? ચાલો, તૈયાર થઈ જાઓ ને બેસી જાઓ મારી પીઠ પર!'\n\n'કેવી રીતે?'\n\nસાંભળીને મગરે પાણી તરફ મોં કર્યુ અને સસલા તરફ પૂંછડું લાંબુ કર્યું.પછી કહે: 'મારી પૂંછડી પર બેસી જા, દોસ્ત!'\n\nસસલો ધીમે રહીને મગરની પૂંછડી તરફ સરકવા લાગ્યો.\n\nજેવો નજીક આવ્યો કે મગરે હતું એટલું જોર કરીને પૂંછડું ઝાપટ્યું!\n\nઝાટકાભેર સસલો ક્યાંય દૂર ફંગોળાઈ પડ્યો.જાણે ગોફણમાંથી પથ્થર છૂટ્યો! ધબાંગ દઈને એ પટકાયો. મોઢું લોહીલુહાણ અને પતલી કમરના કટકા થયા.\n\nમગતરા મગરની લુચ્ચી દોસ્તી એને ભારે પડી.\n\nદર્દથી કણસતા-કણસતા સસલાએ મગરને સંભળાવ્યું:\n\n\"મૂઆ તારી દોસ્તી,\n\nમૂઆ તારી સફર..!\n\nપીઠ પર સવારી કરાવતા,\n\nભાંગી નાખી મારી કમર!\"\n\nમગર દૂર પડ્યા-પડ્યા કણસતા સસલાને જોઈ રહ્યો.\n\nસસલો જમીન પર દૂર ફંગોળાયો એટલે એનો ખેલ બગડ્યો. મગર મો વકાસીને બેસી રહ્યો. પછી મનમાં બબડ્યો: 'સાલું,ખરાબ કર્યાનું ફળ પણ ખરાબ જ મળે છે હો!'\n\nએવામાં વાંદરો ત્યાં પાણી પીવા આવ્યો.\n\nથોડીવારે ફરતું-ફરતું શિયાળ પણ આવી ચડ્યું.\n\nબંનેએ કણસતા સસલાને જોયો.\n\nએ બંનેએ પાણી પીવાનું માંડી વાળ્યું. અને સસલાને તાબડતોડ વરૂભાઈના દવાખાને પહોચાડ્યું.\n\nથોડીવારે સસલો ભાનમાં આવ્યો. આંખ ઊઘાડતાં જ એણે વાંદરાને અને શિયાળને જોયા. એ ઊભો થયો. બંનેના પગે પડ્યો.\n\nઅને પછી બોલ્યો: 'શિયાળભાઈ..! વાંદરાભાઈ! તમારી વાતને ન માનીને મે જબરી ભૂલ કરી હો!'\n\nપછી ઊભો થતા ફરી બોલ્યો: 'હવે પછી ક્યારેય લાલચખોર અને ખુશામતખોરનો ભરોસો નહી જ કરું!'\n\nસસલાની વાત સાંભળતા શિયાળ અને વાંદરો રાજી થયા.",
      "duration": "5 mins",
      "category": "Children"
    },
    {
      "id": 38,
      "title": "માઁ-દીકરીનો વિરહ",
      "story_name": "‘મમ્મી, મારે નિશાળ પડે એટલે મારે તારી સાથે નથી આવવું. હું અને દીદી અહીં જ બા સાથે ઘરે રહીશું અને તોફાન કરી બાને હેરાન પણ નહીં કરીએ. તું શાંતિથી જા અને અમારી જરા પણ ચિંતા ન કરતી.’ મીઠીનાં આ શબ્દો સાંભળતાં જ લક્ષ્મીથી રોવાઇ ગયું.\n\nલક્ષ્મીની બે દીકરીઓ, મીઠી અને મહેક. મીઠી પાંચ વર્ષની અને મહેક નવ વર્ષની. મીઠીનું મુળ નામ ફોરમ, પણ ઘરમાં સૌ લાડથી તેને મીઠી કહેતા અને હુલામણા નામ પ્રમાણે એ બોલતી ત્યારે સાચે જ ખૂબ મીઠું પણ લાગતું.\n\nલક્ષ્મીની નણંદને કેન્સરની તપાસ કરાવવા માટે પોતાના ગામથી ઘણે દૂર આવેલ એક સેવાશ્રમમાં લઇ જવાનું નક્કી થતાં લક્ષ્મીને સાથે જવાનું થયું. નણંદનો સાતેક વર્ષનો દીકરો ઘણું સમજાવવા છતાં સાથે આવવાની જીદ લઇને બેઠો હતો ત્યારે પોતાની દીકરી મીઠીની આવી વાત સાંભળી લક્ષ્મીને પોતાના પર ગર્વ થયું. એક ક્ષણ પણ પોતાનાથી દૂર ન રહેનાર મીઠીને આજે એકાદ અઠવાડિયા માટે એકલી મૂકી જતાં તેનો જીવ ઘણો મૂંઝાતો હતો, પણ મીઠીની વાતે તેના જીવમાં જીવ પૂર્યો. તે સ્વસ્થ બની પોતાની દીકરીઓને શિખામણ આપવા લાગી, ‘બંને બહેનો શાંતિથી રહેજો અને બાને બહુ હેરાન ન કરતાં.’ મોટી દીકરી મહેકને સમજાવતાં તેણે કહ્યું કે, ‘મીઠીને પ્રેમથી રમાડજે અને મમ્મી જલ્દી આવતી રહેશે, એમ સમજાવજે. મારે પાછા આવતાં કદાચ એકાદ અઠવાડિયા જેવું થઇ જશે.’ એમ કહી લક્ષ્મી ઘરેથી નીકળી ગઈ.\n\nપોતાની દીકરીઓથી માઇલોનાં અંતરે દૂર હોવાછતાં લક્ષ્મી અંતરથી તેમની સાથે સતત જોડાયેલી રહી અને મીઠીનાં છેલ્લાં શબ્દોને વાગોળતાં-વાગોળતાં તેણે આ વિરહનાં કપરાં દિવસો પસાર કર્યા. એકબાજુ દીકરીઓની સ્કૂલની પરીક્ષા અને બીજીબાજુ લક્ષ્મીની દીકરીઓ સાથેનાં વિરહની પરીક્ષા. પોતાની નણંદ પાસે તેનાં અન્ય સ્નેહીજનો ને કૌટુંબિક સભ્યો રહી શકે તેમ હોવાછતાં માત્ર તેને જ સાથે રાખવાનો તેમનો હઠાગ્રહ લક્ષ્મીને મનમાં ને મનમાં સતાવતો હતો. એક સ્ત્રી થઇ બીજી સ્ત્રીની વેદના ન સમજી શકે, તેનાથી મોટું દુઃખ બીજું શું હોઇ શકે ?\n\nલક્ષ્મી રોજ રાત્રે ઘરે ફોન કરતી અને મીઠીને કહેતી કે, ‘તું સવારે જાગીશને, તે પહેલા હું ઘરે આવતી રહીશ.’ મીઠીનો દિવસ તો રમવામાં પસાર થઇ જતો પણ રાત્રે મમ્મી વિના ઊંઘ ન આવતી એટલે લક્ષ્મીની વાત સાંભળી સવારે મમ્મી પાસે હશે એવી આશા સાથે તે સૂઇ જતી. અઠવાડિયા ઉપરનાં બે-ત્રણ દિવસ પસાર થયા પછી માંડ-માંડ લક્ષ્મીને ઘરે પાછાં આવવાની અનુકૂળતા થઈ. તેણે મીઠીને ફોન કરીને જણાવ્યું કે, ‘આજે સાચે જ હું ઘરે આવવા નીકળું છું અને સવારે તું જાગીશ ત્યારે હું તારી પાસે જ હોઇશ.’ રોજની વાતથી ટેવાઇ ગયેલી મીઠીએ પ્રત્યુત્તર આપતાં કહ્યું કે, ‘રોજ તો તારી રાહ જોતાં-જોતાં હું સૂઈ જાઉં છું પણ આજે હું તું આવ નહિ’ને, ત્યાં સુધી જાગીશ અને તું આવ પછી આપણે બંને સાથે સૂઇ જઇશું. હોં ને મમ્મી ?’ મીઠીની વાતે ફરી લક્ષ્મીનાં ઉરની લાગણીઓને આંખો સુધી પહોંચાડી દીધી. લક્ષ્મી જ્યારે ઘરે પહોંચી ત્યારે ખરેખર મીઠી જાગતી હતી અને તેને જોતાં જ દોડીને ભેટી પડી. કદાચ વર્ષોથી વિખૂટા પડી ગયેલા કૃષ્ણ-સુદામા કે કૃષ્ણ-રાધા મળ્યા હશે ત્યારે પણ આવું કરુણ દ્રશ્ય નહિ સર્જાયું હોય, જેવું આજે સર્જાયું હતું, કારણ કે આ તો માઁ-દીકરીનો વિરહ હતો. દુનિયાનાં દરેક સંબંધો એકબાજુ અને માઁ-દીકરીનો સંબંધ એકબાજુ. આ ઘટનાને તાદશ રજૂ કરતું મુક્તક યાદ આવે –\n\nહશે એ દ્રશ્ય કેવું – કૃષ્ણ, રાધા કે સુદામાનું ?\n\nવિરહનાં એટલાં વર્ષો પછી, પ્રત્યક્ષ જોવાનું ?\n\nબને એથી કરુણ હો દ્રશ્ય આ નજરે નિહાળેલું,\n\nમાઁ સાથે દીકરીનું ‘વીર’ દિવસો બાદ મળવાનું.\n\nલેબોરેટરીના બધાં રિપોર્ટ આવી ગયા બાદ ડોક્ટરે લક્ષ્મીની નણંદને અઠવાડિયાનાં સમયાંતરે બે ઓપરેશન કરવાનું જણાવ્યું અને ઓપરેશન પછી દસેક દિવસ હોસ્પિટલમાં જ રોકાવું પડશે, તેમ કહ્યું. ફરી નણંદની બાળહઠને લીધે લક્ષ્મીને પંદરેક દિવસ માટે સેવાશ્રમમાં જવાનું થયું. સ્કૂલમાં પરીક્ષા પૂરી થઇ ગઇ હોવાથી મીઠી અને મહેકે લક્ષ્મીને મામાનાં ઘરે મૂકી જવાનું કહ્યું. બંનેને મામાને ત્યાં મૂકી લક્ષ્મી નણંદની સાથે સેવાશ્રમમાં જવા રવાના થઇ.\n\nઅઠવાડિયા પછી લક્ષ્મીની નણંદને જનરલ વોર્ડમાં શિફ્ટ કરવામાં આવ્યા. તે દરમિયાન જ મીઠીનો ફોન આવ્યો કે, ‘મમ્મી, ફઈનું ઓપરેશન થઇ ગયું ? કેમ છે હવે ફઈને ?’\n\nલક્ષ્મીએ જવાબ આપતાં કહ્યું કે, ‘હા બેટા, ઓપરેશન પૂરું થઇ ગયું અને ફઈને હવે સારું છે. લે, ફઈ સાથે વાત કર.’ એમ કહી તેણે મોબાઇલનું સ્પીકર ઓન કર્યું.\n\nમીઠીએ પૂછ્યું, ‘ફઈ, તમને સારું છે ને ?’\n\nફઈએ જવાબ આપતાં કહ્યું, ‘હા બેટા, સારું છે.’\n\nમીઠીએ તરત જ કહ્યું, ‘તો મારી મમ્મીને આજે જ મારા પપ્પા સાથે પાછી આવતી રહેવા દ્યો ને ? મને એની વગર નથી ગમતું.’ મીઠીની વાતે લક્ષ્મીને ગળગળી કરી દીધી પણ તેના નણંદ પર તેની કોઇ જ અસર ન થઇ.\n\nઆ વખતે તેના દીકરાને પોતાની બેનના ઘરે મૂકી આવેલી નણંદે તેના પપ્પાને તરત જ કહ્યું કે, ‘તમે કાલે જ ત્યાં જઇ તેને લઇ આવજો. તેને એકલા ત્યાં નહિ ગમતું હોય. તમે એને પોતાની સાથે જ લઇ જજો અને તેનું સરખું ધ્યાન રાખજો.’ લક્ષ્મી બસ મૂંગા મોઢે તેની નણંદની વાતને સાંભળતી રહી. મનોમન તે બોલી ઊઠી કે, ‘લાગણીશીલ બની મૌન રહેવાનો સ્વાર્થી લોકો કેવો ફાયદો ઉઠાવતાં હોય છે..! સંબંધોને સાચવવામાં હંમેશા નિર્દોષને ભાગે જ ભોગવવાનું આવતું હોય છે. જીવનમાં જેટલી સમજદારી વધુ, એટલું જ સહન કરવાનું પણ વધુ.’\n\nબીજા દિવસથી મીઠીએ લક્ષ્મી સાથે ફોન પર વાત કરવાનું બંધ કરી દીધું. લક્ષ્મી રોજ ફોન કરી મહેક સાથે વાત કરતી અને મીઠી વિશે પૂછતી. મહેકનાં ઘણાં મનાવવા છતાં મીઠી વાત કરવાની ‘ના’ પાડી દેતી. તે રિસાણી હતી કે, ‘મમ્મી ફઈને સારું થઇ ગયું હોવા છતાં પાછી કેમ નથી આવતી ? તે સાવ ખોટું જ બોલે છે. રોજ કાલે આવવાનું કહીને નથી આવતી. તેને આપણી કંઈ પડી જ નથી. જ્યારે હોય ત્યારે આમ એકલા મૂકીને જતી રહે છે. મમ્મી આપણને પ્રેમ કરતી જ નથી.’ મહેક દ્વારા આ વાત જાણી લક્ષ્મી એકાંતમાં જઇ ધ્રુસકે-ધ્રુસકે રડી પડી. તેનું હૃદય ચિત્કાર કરી ઉઠ્યું અને તેમાંથી ઇશ્વર પ્રત્યે ફરિયાદનાં શબ્દો સરી પડ્યા, ‘મારા ક્યા પાપની સજા મારી દીકરીઓને આપે છે પ્રભુ..!? વિરહની આ અગનજ્વાળાને હવે જલ્દી ઠારી દે કાં તો અમને એમાં બાળી દે. હવે નથી સહન થતી આ સમયની વિકટ પરિસ્થિતિ. જો તું હવે આમાંથી બહાર નીકળવાનો રસ્તો નહિ કાઢે તો મારે સ્વયં જ હવે દેહત્યાગ કરી જીવનપથને ટૂંકાવવો પડશે.’\n\nલક્ષ્મીનાં નાભિનાદે ઇશ્વરની કઠોરતાને પીગળાવી દીધી. બીજે જ દિવસે સામેથી મીઠીએ મામા પાસે ફોન કરાવ્યો અને લક્ષ્મીને કહ્યું કે, ‘મમ્મી, તું શાંતિથી દવાખાનાનું કામ પૂરું કરીને આવજે. મને અહીં મામા મેળામાં ફરવા લઇ જશે, આઇસ્ક્રીમ લાવી આપશે, મોબાઇલમાં ને કમ્પ્યૂટરમાં ગેમ રમાડશે અને ટોકિઝનાં મોટા પડદે પિક્ચર જોવા પણ લઈ જશે. હવે તો રાત્રે બા પણ મને સારી-સારી વાર્તાઓ કહી, તેમની પાસે સૂવડાવી દે છે. મને તો અહીં ખૂબ મજા પડી ગઇ છે. હવે તું નિરાંતે મને લેવા આવજે. હોં ને..?’\n\nમીઠીની વાત સાંભળી લક્ષ્મી ફરી ભીની આંખે મનોમન ઇશ્વરને કહેવા લાગી કે, ‘મને માફ કરજે પ્રભુ..! તું ક્યારે અને ક્યા સ્વરૂપે વ્હારે આવે છે એ સમજવું અમારા માટે અશક્ય છે. તારી માયા ને લીલા, તું જ જાણે…!’ પછી પોતાના ભાઇને ભીના સ્વરે ફોનમાં કહ્યું કે, ‘સાચે જ, એક માને પણ ભૂલાવી દે એટલો પ્રેમ જે બાળકને આપે, તે જ મામા. આજે વર્ષોની રાખડીનું ઋણ તેં એકસાથે ચૂકવી દીધું, ભાઈ…’ ને ભાઈનાં, ‘બસ, હવે આગળ કંઈ ન બોલ.’ કહેવા સાથે બંને રડી પડ્યા...!\n\n",
      "duration": "5 mins",
      "category": "Children"
    },
    {
      "id": 39,
      "title": "હજીએ તું સાંભરે છે!",
      "story_name": "\"પહેલા તારી સાથે યાદો બનાવતા શીખ્યો,\n\nહવે તારી યાદોમાં જીવતા શીખી ગયો છું.\n\nપહેલા મોજમાં રહેતો હતો,\n\nહવે લોકો કહે છે એમ મજામાં! રહેતા શીખી ગયો છું\"\n\nહું અપલક નજરે એ જગ્યાને જોઈ રહ્યો હતો જ્યાં ઇરફાનના નિર્જીવ દેહને દાટવામાં આવ્યો હતો. થોડા સમય પહેલા જ અહીં ગામને પછવાડે એક વાઘે આવી હુમલો કર્યો હતો અને એમાં ઇરફાન એને ભગાવવામાં અતિશય ઘાયલ થયો હતો. ઘણા પ્રયત્નો છતાં તેને બચાવી ના શક્યા! વાઘનું આ દિશામાં લટાર મારવું કંઈ નવાઈની વાત ન હતી. આ મધ્યપ્રદેશના એક નેશનલ પાર્કની અંદર આવતા અંતરિયાળ ગામની વાત છે. વાઘનું અહીં સામ્રાજ્ય હતું. તેઓ ફરતા રહેતા પણ હુમલા બહુ ઓછા થતા.\n\nઇરફાન અહીં એનીમલ ટ્રેકર ઉર્ફે પ્રાણીઓનો દેખરેખ રાખનાર હતો. તેમની હલનચલન અને તબિયતની જાણકારી વનવિભાગને પહોંચાડવું એ એનું કામ. શહેરમાં પ્રશિક્ષણ લીધા પછી અહીં નિયુક્ત થયે તેને દોઢ-બે વર્ષ થયા હતા. નેશનલ પાર્કમાં ડ્રાઇવર અને ગાઇડ અહીં આજુબાજુનાં ગામનાં જ માણસો હોય. ગામના મોટા ક્યારેક પોતાના ઢોર-ઢાંખર ચરાવવા જંગલમાં નીકળી પડે, સાથે મોટી લાઠી રાખે, વાઘ કે બીજા પશુથી સંરક્ષણ માટે.\n\nઆજે પણ મને મારા શરુઆતના દિવસો સ્મરણમાં છે. હું જાણે નાનું બાળક પા-પા પગલી ભરતાં હરખાઇને દોડવાની જ કોશિશ કરે એમ આખું જંગલ એકજ દિવસમાં ખૂંદવાની મહેચ્છા રાખતો હતો. ધીરે ધીરે મને પ્રાણીઓ કરતા વધારે આકર્ષણ પ્રકૃતિનું થવા લાગ્યું. આવા જ એક દિવસે હું સવારમાં મારા નિત્યક્રમ પ્રમાણે નીકળ્યો અને ત્યાં મને ભેટો થયો ઇરફાનનો. શરૂ શરૂમાં તે ગાઈડ તરીકે ફરતો હતો. વાઘ ખોળતા ખોળતા એના નાકે દમ આવી ગયો હતો. બે દિવસ સવાર સાંજની સફારીમાં તેના ભાગ્યમાં થોડો પ્રસાદ મળે એમ ખાલી હરણ, શિયાળ અને પક્ષીઓ જ મળ્યા હતા. આવું તો થાય, અનુભવી ગાઈડને જ ત્વરિત સમાચાર મળે કે વાઘ ક્યાં દેખાશે. વાઘ જેવી ચપળતા તમારામાં લાવવી પડે અને હજુ એ તો નવો ખિલાડી હતો. આમ તો દરેક વાઘના પોતાના નિર્ધારિત પ્રદેશ(ઈલાકા) હોય છે. સમય જતા ઇરફાનને વાઘોની ઓળખાણ થઈ અને ક્યાં કયો વાઘ દર્શન આપશે તેની થોડી આવડત પણ આવતી ગઇ હતી.\n\nઇરફાન પોતાની ફઈ અને એમની બે દીકરીઓ સાથે રહેતો હતો. બન્ને બહેનો નાની એટલે ઘરની જવાબદારી તેના માથા પર હતી. મારે માતા અને એક મોટો ભાઈ છે. મોટો ભાઈ જીવનની ઘટમાળમાં જોતરાઇ ગયેલો છે, જ્યારે હું થોડો લહેરીલાલ. મને વૃક્ષો, નદી, પંખીઓમાં વધારે રસ. ઇરફાન ઘરે થોડું બે-પાંચ રૂપિયા વધારે આપી શકાય માટે સવારની સફારી સમયે ક્યારેક ગાઈડ તરીકે કામ કરતો. તેમાં જો વાઘ સારા એવા જોવા મળી ગયા તો તો ચાંદી! ટીપ એટલી જ તગડી મળતી. અને બપોરે એનીમલ ટ્રેકરનું કામ તો હોય જ.\n\nમારુ ઇરફાનને સવારની સફારીમાં ભાગ્યે જ મળવાનું થતું. આમ પણ ચાર ગેટથી જંગલમાં આગમન કરી શકાતું, દરેક ગેટથી દસ-બાર વાહનો જાય. દસ વાગે સફારી પતાવ્યા પછી આરામથી બપોરે બારની આસપાસ એ ક્યારેક મને રસ્તામાં ભટકાતો. એ પોતાના સ્ફુટર પર ઘરે ભોજન કરવા જતો હોય, હું પ્રકૃતિમાં ખોવાયેલો હોઉં અને એ ક્યારેક ત્યાં મને સાથ આપવા ઝાડ નીચે બેસે. એનીમલ ટ્રેકરને સંસ્થા તરફથી સ્કુટરો આપેલા હોય છે અને તેઓ તે લઈને જંગલમાં ફરી શકે છે.\n\nમને ઠંડીના દિવસો અચૂક ગમે. પાણીની તલપ ઓછી લાગે અને હું બિન્દાસ જંગલમાં ઊંડે ભમી શકું. ધુમ્મસની ચાદરથી પથરાયેલું શાંત વાતાવરણ પંખીઓના કલરવ સાથે સુમેળ સાધતું જોવા મળેે. પાનખરમાં વૃક્ષોનાં ઉતારેલા વાઘાથી મઢાયેલી કેડીઓ પર ચાલવાની મજા! ઇરફાન મારા આ અલગારી વ્યવહારને સમજતો હતો. મારો નિસર્ગ પ્રત્યેનો પ્રેમ! જ્યાં બધા જ જીવનના પાટા પર ભાગી રહ્યા છે, હું અસ્તિત્વ માટે જરૂરી પ્રાવિણ્ય કેળવવાને બદલે નિસર્ગપ્રેમી બની જંગલના પેટાળમાં ભમ્યા કરું છું. અમારી યારી અલગ જ હતી. વાતો કરવા અમને શબ્દોની ગરજ ન પડતી, આંખોથી અણસાર મળી જતો. એણે મને શીખવાડયો હતો તફાવત ફુલોની સુગંધ અને પ્રાણીની ગંધનો. ચિચિયારીઓ ઉત્સાહી માણસોની અને ગભરાટમાં પ્રાણીઓની. કોઈ ડર ન હતો એને કે મને, આમ અમથા જ જંગલમાં બેસવાનો. કારણ મારી પાસે એ હતો અને એની સાથે હું.\n\nવરસાદના મૌસમમાં ત્રણ મહિના જંગલ સફારી માટે બંધ રહેતું. દોઢ મહિનાથી ઇરફાન શહેરમાં ગયો હતો. એક દિવસ રાત્રે એના ગામ તરફ નીકળ્યો, વિચાર આવ્યો કે જરા જોઇ લઉ આવ્યો છે કે નહીં?\n\nત્યાં મેં જોયું એક બાળક ઘરની બહાર દડાની પાછળ ઝાડીઓમાં ભાગી રહ્યું હતું. આ સમયે બાળકોને આમ તો ઘરની બહાર મોકલવામાં આવતા નથી હોતા, મારા કાન સતર્ક થઈ ગયા. ઝાડીઓની પાછળથી કંઈક પસાર થવાનો અવાજ આવ્યો અને હવે મને તેની ગંધ આવી. ક્ષણવારમાં તો તે બહાર આવી બાળક તરફ તરાપ મારવા ગયો. હું એને ઓળખી ગયો. એ હતો સીઝેડ-૧૨, દસ વર્ષનો હૃષ્ટપૃષ્ઠ બસો-અઢીસો કિલોનો વાઘ. અને આ શું! સામેથી મેં ઇરફાનને લાઠી લઈ દોડીને આવતા જોયો. ન..હીં..!! એ વચ્ચે પડ્યો તો એની ખેર નથી... હું કુદયો પણ ત્યાર સુધીમાં ઇરફાનના છાતી પર એણે તરાપ મારી નખ ભરી લીધા હતા. ઇરફાને બાળકને બાજુમાં ખેચી લીધું હતું. હું બચાવી શક્યો હોત બન્ને ને જો પહેલાજ મેં ચપળતા બતાવી હોત, પહેલા કેમ હલનચલન સાંભળી નહીં! હવે સમય નથી. વિચારો ખંખેરી હું તૂટી પડ્યો સીઝેડ-૧૨ પર. મારી આંખમાં ઝનૂન સવાર હતું. સીઝેડ મારા પર ભારી પડી રહ્યો હતો. મેં ત્રાસી નઝરે જોયું તો ઇરફાન બાળકને થોડો દૂર સુરક્ષિત લઈ ગયો હતો. પણ તેના શરીરમાંથી લોહીની ધારા વહી રહી હતી. વાઘની કીકીયારીઓથી વાતાવરણ તંગ થઈ ગયું હતું. એટલામાં અમારી ચીસો સાંભળી ગામવાસીઓ લાઠી અને મશાલ લઈ પહોંચી ગયા.\n\nમારા ગળા ઉપર એની મજબૂત પકડ રાખી એ મને ઝાડીઓમાં ઘસડી ગયો. અનહદ દર્દ ! હું તરફડી રહ્યો હતો. આંખ આગળ અંધકાર થવા લાગ્યો હતો. ત્યાં દૂરથી કોઈ તીવ્ર પ્રકાશ મને બચાવવા મારી તરફ આવ્યો?.. કે સીઝેડ-૧૨ પર કોઈએ મશાલ ફેંકી?..કાંઈ ગતાગમ ન પડી. તે પકડ છોડી ગભરાટમાં ભાગ્યો અને હું લથડાતા થોડો દૂર જઈ ઝાડીઓમાં પડ્યો.\n\nકલાકો વીતી ગયા હોય તેવું લાગ્યું, શરીરનું રોમ રોમ દર્દથી ચિત્કારી રહ્યું હતું. ગળામાંથી લોહીની ટશરો નીકળી હતી. દૂરથી પ્રકાશ અને અવાજ આવી રહયા હતા. મહામહેનતે હું થોડું આગળ ઘસડાયો અને ઝાડીઓમાંથી જોવાનો પ્રયત્ન કરવા લાગ્યો. દૂર ઇરફાનને વીંટળાઈને લોકો કંઈક કરી રહ્યા હતા.\n\nપહેલા કંઈ સમજાયું નહીં, શું એ રુદન હતું? માણસો કરે અને પ્રાણીઓ પણ, જ્યારે પોતાનું કોઈ વ્હાલું સાથ છોડી જાય ત્યારનું.... રુદન!!!\n\nકહેવાય છે વાઘની સાંભળવાની શક્તિ બહુજ તીવ્ર હોય છે. હું જય, પાંચ વર્ષનો બંગાળ ટાઇગર. મને ધિક્કાર થતો હતો મારી આ શક્તિ પર!!!",
      "duration": "5 mins",
      "category": "Children"
    },
    {
      "id": 40,
      "title": "અરે ! આ તું શું કરે છે ?",
      "story_name": "મીઠીબાનું ઘર બે માળનું હતું. એકદિવસ તેમના પગથીયા નીચેની ખાલી જગ્યામાં એક કુતરી વિયાણી. આમ પાંચ પાંચ ગલુડિયાઓને જન્મ આપી કુતરી તો ખુશ થઇ. પરંતુ મીઠીબાની તકલીફમાં વધારો થઇ ગયો. રાતે ગલુડિયાઓના રડવાના અવાજથી મીઠીબાની ઊંઘ હરામ થઇ જતી. અધૂરામાંપૂરું ધોળે દિવસે કુતરી પણ આવતાજતાં પર ભસીને શોર મચાવતી. હવે કુતરી તેમના ઘરના પગથીયા નીચે બેસતી હોવાથી સહુ રાહદારીઓ મીઠીબાને જ તકરાર કરતા. મીઠીબા માટે આ ગલુડિયા માથાનો દુઃખાવો બની ગયા હતા. જાણે ઈશ્વરને મીઠીબાની તકલીફ જોવાતી ન હોય તેમ બે દિવસ બાદ પાંચમાંથી બે ગલુડિયા મરી ગયા. જોકે હવે બીજી ઉપાધિ શરૂ થઇ. ગલુડિયાના શોકમાં કુતરી આખો દિવસ કરુણ સ્વરે રૂદન કરતી. બાકી બચેલા ત્રણમાંથી બે ગલુડિયા કોઈ પ્રાણીપ્રેમી ઊપાડી ગયું. હવે કુતરીનું એક જ ગલુડિયું બચ્યું હતું જે મીઠીબાને આંખના કણાની જેમ ખુંચતું હતું.\n\nમીઠીબાએ કુતરીને તેના ગલુડિયા સાથે ઘણીવાર ભગાડવાનો પ્રયત્ન કર્યો પરંતુ હરીફરીને કુતરી પાછી દાદરા નીચે આવીને ડેરો જમાવતી. મીઠીબાએ આ ત્રાસથી છૂટવા ગલુડિયાને ઊઠાવ્યું અને ગામના ભાગોળ તરફ ચાલવા માંડી. બિચારી કુતરી પણ મીઠીબાની પાછળ પાછળ ચાલી રહી. મીઠીબાનો વિચાર ગલુડિયાને કોતરોમાં ફેંકી દેવાનો હતો. પરંતુ એમ કરવામાં તેમનો જીવ ચાલ્યો નહીં. અધૂરામાંપૂરું તેમની પાછળ આવેલી કુતરી પણ દયામણું મુખ કરીને મીઠીબા શું કરે છે તે જોતી હતી. હવે આ ગલુડિયાનું કરવું શું ?\n\nહાથમાં ગલુડિયું લઇ મીઠીબા આ અવઢવમાં ઊભા જ હતા ત્યાં તેમની નજર સ્કૂલમાંથી છૂટી આવેલા બાળકો પર પડી. મીઠીબાએ તેમાંથી કોઈ બાળકને એ ગલુડિયું પધારી દેવાનું વિચાર્યું. તેઓ ટોળામાં એવો કોઈ બાળક શોધી જ રહ્યા હતા ત્યાં મીઠીબાના હાથમાં ગલુડિયું જોઇને સંતોષ નામનો એક બાળક ટોળામાંથી દોડી આવ્યો. હજુ મીઠીબા કંઈ સમજે તે પહેલા સંતોષે તેમના હાથમાંથી ગલુડિયાને લઇ રમાડવા લાગ્યો. કુતરી પહેલા સંતોષને જોઇને ઘુરકી પરંતુ સંતોષે તેને પણ પુચકારીને શાંત પાડી દીધી. ગલુડિયું પણ ગેલમાં આવીને સંતોષ જોડે રમવા લાગ્યું. આ જોઈ મીઠીબા ખુશખુશાલ થઇ ગયા. પરંતુ આ બાળકને ગલુડિયું ઘરે લઇ જવા કહેવું કંઈ રીતે ? જોકે મીઠીબાને આ અંગે ઝાઝો વિચાર કરવો પડ્યો નહીં. કારણ સંતોષે સામે ચાલીને પૂછ્યું, “બા, તમારું આ ગલુડિયું મને આપશો ?”\n\nમીઠીબાને તો ભાવતું હતું તે વૈધે કહ્યું! તેઓએ તરત ગલુડિયું સંતોષને સોંપી ત્યાંથી ચાલતી પકડી. મીઠીબા જતા જતા બોલ્યા કે, “દીકરા, હવે આ ગલુડિયું મને પાછો આપવા ના આવતો.”\n\nસંતોષે ગલુડિયાને વહાલથી ઊઠાવી લેતા કહ્યું, “દાદી, તમે બેફીકર રહ્યો હવે હું આ ગલુડિયું તમે માંગશો તો પણ પાછું આપવાનો નથી.”\n\nમીઠીબાએ રાહતનો ઉચ્છવાસ છોડી ઘર ભણી ચાલતી પકડી. સંતોષ પણ ગલુડીયાને ઊઠાવીને ઉત્સાહથી ટોળામાં પાછો ભળી ગયો.\n\nસંતોષને આમ ગલુડિયા જોડે રમતા જોઈ તેના મિત્રોએ પૂછ્યું, “સંતોષ, તું આ ગલુડિયાને શું કરીશ ?”\n\nસંતોષે ઉમંગથી કહ્યું, “હું આ ગલુડિયાને પાળીશ. હવે તે મારા જ ઘરે રહેશે. હું તેને સારું સારું ખાવાનું આપીશ. જોજો બે મહિનામાં જ તે કેવો હૃષ્ટ-પુષ્ટ થઇ જશે. મારા શેરાને જોઇને બધા મોંમાં આંગળી નહીં નાખે તો હું મારું નામ બદલી દઈશ.” બોલતી વખતે સંતોષની આંખમાંથી અધભુત પ્રાણીપ્રેમ છલકાઈ રહ્યો હતો.\n\nસંતોષે ઘરે પહોંચતા જ તેની માતા રમીલાબેનને ઉત્સાહથી ગલુડિયું દેખાડતા કહ્યું, “મા, આ જો મારો શેરા. કેવો સરસ મજાનો છે નહીં ? આજથી હું તેને મારી સાથે જ રાખીશ. તેને ખૂબ લાડ લડાવીશ. અમે બંને સાથે મળીને રમતો રમીશું અને...”\n\nસંતોષે હજુ વાત પૂરી પણ કરી નહોતી ત્યાં રમીલાબેને ગુસ્સાથી કહ્યું, “છી..છી... અરે ! આ તું શું કરે છે ? આ ગંદાગોબરા કુતરાને ક્યાંથી ઊઠાવી લાવ્યો ? જા જલ્દી તેને ઘરની બહાર ફેંકી આવ. તને આ કુતરું આપ્યું કોણે ?”\n\nસંતોષે આખી વાત કહેતા રમીલાબેન હોઠ ભીંસીને બોલ્યા, “આ મીઠીબા ડોહી થઇ ગઈ પણ સુધરી નહીં. તેણે પોતાની બલા આપણા ગળે વળગાડી દીધી છે. જા જલદી આ કુતરાને કશેક ફેંકી આવ. અને હા જો એ પાછો આવ્યો તો હું તને બરાબરનો મેથીપાક ખવડાવીશ.”\n\n સંતોષે પ્રેમથી ઉઠાવેલા ગલુડિયાને બહાર જઈને ધ્રુણાથી ફેંકી દીધો. જે ગલુડિયું અત્યાર સુધી ગેલમાં હતું તે હવે કરુણ સ્વરે રૂદન કરવા લાગ્યું. પરંતુ સંતોષને તેનાથી કશો ફરક પડ્યો નહીં. કારણ બાળમનમાં નિર્માણ થયેલો પ્રાણીપ્રેમ એ દિવસે જન્મતા જ મરણ પામી ગયો હતો.\n\n*****\n\nનાની કમલા પોતાની ઓરડીમાં બેસીને ઢીંગલા ઢીંગલીની રમત રમતી હતી. ઘરના બારણા પાસેથી અનેક લોકોની અવરજવર ચાલુ હતી, ત્યાંજ એક ચીસ સાંભળી કમલા ચોંકી ગઈ. તેણે અવાજની દિશામાં જોયું તો કચરા વિણનારી એક સ્ત્રીને પત્થર વાગતા તે જમીન પર પટકાઈ ગઈ હતી. તેના ઘુટણનાં ભાગ પર ઈજા થવાથી તેમાંથી ઘણું લોહી વહી રહ્યું હતું. રસ્તા પરથી ઘણા રાહદારીઓ પસાર થઇ રહ્યા હતા પરંતુ કોઈએ એ ઘાયલ સ્ત્રી તરફ નજર સુદ્ધા કરી નહીં. સહુ કોઈ ખુદની મસ્તીમાં આગળ નીકળી જતા હતા.\n\nઆ કરુણ દ્રશ્ય જોઇને નાની કમલાના બાળમનમાં દયાભાવ નિર્માણ થયો. તે દોડીને એ ગરીબ સ્ત્રી પાસે ગઈ અને તેને આશ્વાસન આપ્યું. ત્યારબાદ તે પાસે આવેલા હેન્ડપંપ પાસે જઈ પોતાનો રૂમાલ ભીનો કર્યો. હવે તે એ ભીના રૂમાલ વડે સ્ત્રીના ઘાને સાફ કરી રહી. ઘા બરાબરનો સાફ થયા બાદ તે દોડીને ઘરમાં આવી. હવે રસોડામાં મુકેલા મસાલા ડબ્બામાંથી તેણે પોતાની નાનકડી મુઠ્ઠીમાં હળદર ભરી લીધી. ગણતરીની સેંકડોમાં જ તે એ ગરીબ સ્ત્રીની ઈજા પર હળદર લગાવી રહી હતી. કમલાની સેવાભાવ જોઈ ગરીબ સ્ત્રીની આંખોમાંથી અશ્રુ વહી આવ્યા. પ્રેમની સામે પીડા ભૂલાવવા લાગી. એ સ્ત્રી સાચા મનથી કમલાને દુઆ આપી રહી. એ દિવસે કમલાના મનમાં માણસાઈ ધીરે ધીરે આકાર લઇ રહી હતી.\n\nહવે બન્યું એવું કે કમલાની દોડધામ જોઇને તેની માતા સરોજબેન પણ ઘટનાસ્થળે દોડી આવ્યા. અહીં તેમણે એ કચરા વીણનારીના જખમ પર કમલાને હળદર લગાવતા જોઈ. આ જોઈ તેઓ બોલી ઊઠયા, “છી... છી... અરે ! આ તું શું કરે છે ? કમલા પાગલ થઇ ગઈ છે ? એ સ્ત્રી તરફ તો જો કોણ જાણે કેટલા દાડા એ નાહી નહીં હોય. તેને હાથ લગાડતા તને ચીતરી ન ચઢી. ચાલ ઊઠ અને ફટાફટ બાથરૂમમાં જઈને હાથ ધોઈ લે.”\n\nકમલાની નજર પહેલીવાર સ્ત્રી પર ગઈ. તેના વિખરાયેલા વાળ અને મેલાઘેલા વસ્ત્રો જોઈ તેના મનમાં ધ્રુણાના ભાવ નિર્માણ થયા. હાથમાંનો રૂમાલ કચરામાં ફેંકી તે બાથરૂમ તરફ દોડી ગઈ. એ દિવસે કમલાના બાળમનમાં નિર્માણ થયેલો દયાભાવ જન્મતા જ મરણ પામી ગયો હતો.\n\n*****\n\nગોવિંદ ઘરના ઓટલા પર બેસી મજેથી પેકેટમાંના વેફર્સ ખાઈ રહ્યો હતો. ઓચિંતામાં તેના કાન પર કોઈકનો રડવાનો અવાજ સંભળાયો. અવાજની દિશામાં એ ગયો તો તેને નાનકડો હનીફ રડતો દેખાયો. ગોવિંદે પ્રેમથી પૂછ્યું “હનીફ, તું કેમ રડે છે?”\n\nહનીફ બોલ્યો : “અબ્બુને મુજે આજ બહોત મારા”\n\nગોવિંદ જાણતો હતો કે હનીફની મા સોતેલી હતી અને એ કોઈને કોઈ ખોટું કારણ બતાવી હનીફને તેના પિતા પાસેથી માર ખવડાવતી. હનીફને એ ઘરમાં અન્ન કરતા માર વધુ ખાવા મળતો. ગોવિંદના બાળમનમાં પ્રેમ, સદભાવના અને ભાઈચારાએ જન્મ લીધો. તેણે ધીમેથી હનીફને પૂછ્યું “ભુખ લગી હૈ હનીફ ?”\n\nહનીફે હકારમાં માથું હલાવ્યું. ગોવિંદે વેફર્સનું પેકેટ હનીફ સામે ધરી દીધું. આ જોઈ હનીફની આંખો અશ્રુથી છલકાઈ ગઈ. તેણે પેકેટમાંથી એક વેફર્સ ઊઠાવી મોઢામાં નાખતા કહ્યું, “ભૈયા, આપ ભી ખાઓ ન.”\n\nહવે બંને બાળકો હળીમળીને પેકેટમાંનું વેફર્સ ખાવા લાગ્યા. એ દિવસે એ બાળકોના બાળમનમાં ભાઈચારો અને સદભાવના આકાર લઇ રહી હતી. ઓચિંતી ગોવિંદની માતા વિભાવરીબેનની નજર એ બંને પર પડી. બંને બાળકોને એક જ પેકેટમાંથી ખાતા જોઈ તેઓ તાડૂકી ઊઠયા, “છી... છી... અરે ! આ તું શું કરે છે ?”\n\nગોવિંદની માતાએ તેના હાથમાંથી વેફર્સનું પેકેટ ઝુટવી એકતરફ ફેંકી દીધું. હવે ગોવિંદનો હાથ ખેંચી તે ઘરમાં લઇ ગઈ. બંધ બારણા પાછળથી હનીફને બેલ્ટના ફટકાનો અને ગોવિંદના રડવાનો અવાજ સંભળાઈ રહ્યો. એ દિવસે પ્રેમ, સદભાવના અને ભાઈચારો બંધ બારણા પાછળ ઘુંટાઈ ઘુંટાઈને દમ તોડી રહ્યો હતો.\n\n બીજા દિવસે ૧૫મી ઓગસ્ટના રોજ સંતોષ, કમલા, હનીફ, અને ગોવિંદ રડી રડીને સુજી ગએલી આંખો વડે શાળાના પ્રાંગણમાં દરવર્ષની જેમ ધ્વજવંદન પહેલા યંત્રવત રીતે પ્રતીજ્ઞા બોલી રહ્યા હતા, “ભારત મારો દેશ છે. બધા ભારતીયો મારા ભાઈ બહેન છે. હું મારા દેશને ચાહું છું....” પણ કોણ જાણે કેમ? આટલી સરસ ભાવાર્થવાળી પ્રતીજ્ઞા એ બાળકોની અંતરઆત્માને સ્પર્શી રહી નહોતી ! તેમનું બાળમન વારંવાર પડઘા પાડી રહ્યું હતું કે, “અરે ! આ તું શું કરે છે ?”\n\n",
      "duration": "6 mins",
      "category": "Children"
    },
    {
      "id": 41,
      "title": "પિહું",
      "story_name": "પિહૂ, નામ માત્રથી જ જાણે મનમાં ટહુકો થઈ જાય. હા, પિહૂ એ દક્ષેશભાઇ અને વિદ્યાબેનની ૧૦ વર્ષની નાનકડી ને અત્યંત લાડકી દીકરી. પિહૂ એના ભાઈ-બહેનોમાં કુટુંબમાં સૌથી નાની. મોટો ભાઇ વેદ. જેના નામ પ્રમાણે જ ગુણ. અભ્યાસમાં ખૂબ તેજસ્વી. એનાથી નાની નવ્યાને અભ્યાસ સાથે ચિત્રમાં પણ ખૂબ જ રસ. તે પણ નામ પ્રમાણે નવાં-નવાં અદભૂત ચિત્રો બનાવ્યા કરે. માતા-પિતા બંને આ બાળકોની પ્રગતિથી ખુશ હતાં. ચિંતા હતી તો એક પિહૂના સ્વાસ્થ્યની ! પિહૂએ આજે ઉમરનાં ૧૦ વરસ પૂરાં કર્યા પણ તેની ઉમર પ્રમાણે એક તંદુરસ્ત બાળક પ્રમાણે તેની ઊંચાઈ કે કે વજન કે બાંધો શું જ વધતું નહીં.\n\nઆજે પણ પિહૂ જાણે ૪ વર્ષની નાનકડી ઢીંગલી હોય તેવી દેખાય ! કોઈને પણ રમાડવાનું મન થઈ જાય તેવી. આટલું ઓછું હોય તેમ તે હસતી હોય ત્યારે તેના નાનકડા ગાલ પર ખંજન પડે. ભૂરી આંખો અને સોનેરી વાળમાં પિહૂ એક નાનકડી પરી જેવી જ લાગે ! એને જોઈને કોઈ ના કહે કે પિહૂ ૧૦ વરસની હશે ! પિહૂ હવે ૫ માં ધોરણમાં આવી. તેની સાથેનાં બધાં બાળકો વર્ગમાં શાળાની નાની પાટલીઓ પર બેસે. પણ પિહૂને બોર્ડ સ્પષ્ટ એટલેકે પૂરું દેખાય નહીં. માટે તે પ્રથમ હરોળમાં બેસે. પિહૂ શાળામાં બધાં શિક્ષક-શિક્ષિકાઓની લાડકી. એમાં પણ મુકુંદભાઈની તે ખાસ ! જ્યારે પણ સમય મળે મુકુંદભાઈ તેની સાથે બેસતા તેને રમાડે ! બપોરે રિસેસના સમયે પણ મુકુંદભાઈ પિહૂ જોડે જ હોય ! કાં તો બગીચાના ફૂલ બતાવતા હોય અથવા તો બેઉ જણ પતંગિયા કે નાનકડાં પક્ષીઓ જોતાં હોય !  આ એમનું રોજ નું કામ ! કોઈ વાર સ્ટાફમાં કોઈએ કહ્યું પણ ખરું કે મુકુંદભાઈ રોજ પિહૂ ને રમાડે છે તે સારું નહીં ! આ મુકુંદભાઈએ સંભાળ્યું પણ એના પ્રત્યે ધ્યાન ન આપ્યું. ધીમે ધીમે શાળામાંથી ગામ સુધી ને ગામથી પિહુના માતા પિતા જેડે વાત પહોંચી.\n\nહવે પિહૂ શાળામાં અનિયમિત રહેતી. કોઈ વાર આવે પછી અઠવાડિયા સુધી ન આવે. પ્રથમ સત્ર પૂરું થયું. બધાની જેમ મુકુંદભાઈને પણ લાગ્યું કે હું પિહુને વધારે રાખતો હતો કદાચ એટ્લે તો આવું નહીં હોય ને ! મારે જવું જોઈએ એમ વિચારી મુકુંદભાઈ વેદને લઈને પિહૂના ઘરે ગયા.\n\nશાળામાંથી શિક્ષક ઘરે આવ્યા એટ્લે દક્ષેશભાઇ અને વિદ્યાબેને આવકાર આપ્યો. થોડીક વાતચીતનાં અંતે ખબર પડી કે પિહૂ છેલ્લા કેટલાક સમયથી બીમાર રહે છે. તેને તાવ ચડ-ઉતર થાય છે. ઘણી દવા કરવી છતાં કોઈ ફેર પડતો નથી. ઘણી વાર એ ફરિયાદ કરે છે કે તેને આંખે દેખાતું પણ નથી. દવા લે છે ત્યાં સુધી સારું રહે છે. મુકુંદભાઈએ પિહૂને મળવાની ઇચ્છા વ્યક્ત કરી. પિહુના માતા પિતા એ કશુક વિચાર કરીને કહ્યું : “ભલે મળી લો !“\n\nદક્ષેશભાઇ અને વિદ્યાબેન બીજા રૂમની બારીમાંથી જોઈ રહ્યા. પિહૂ એ તેના સાહેબને જોયા પછી ચહેરા પર એક અનેરી તાજગી અનુભવી. તે બેઠી થવા ગઈ પણ મુકુંદભાઈએ ના પાડી, ને કહ્યું : ‘ સૂઈ રહે બેટા ! હવે તારી તબિયત કેવી છે ? ‘ \n\n\"સારી \"પિહૂ એ કહ્યું.\n\n\"પણ મને સારી નથી લાગતી ! હા, તું જલ્દીથી સાજી થઈ જા પછી આપણી શાળાના બાગમાં તો નવાં નવાં કેટલાય ફૂલ આવ્યા છે તારે જોવા નથી ?” \n\n\"હેં ? \"પિહૂ નાં ચહેરા પર પાછી ફરીથી મુસ્કાન આવી. \n\n“લે આ ૩ ચોકલેટ લાવ્યો છું. એક વેદની, એક નવ્યાની અને એક તા...રી.. ! “\n\nદક્ષેશભાઇ અને વિદ્યાબેન ક્યારનાય આ જોઈ રહ્યા હતાં. બંને જણને લોકોની વાતમાં આવ્યા બદલ પોતાની જાત પર અફસોસ થવા માંડ્યો.  મુકુંદભાઈ શાળામાં જવા ઉપાડ્યા પણ દક્ષેશભાઇ અને વિદ્યાબેને તેમને ચા- નાસ્તો કરવા ખૂબ આગ્રહ કર્યો. આમ તો મુકુંદભાઈ બપોરે જમતા નહીં એટ્લે કહ્યું: \"ફક્ત ચા જ બનાવો \"પછી ત્રણે જણા વાતે વળ્યા. વાત વાતમાં ખબર પડી કે મુકુંદભાઈ એકલા રહે છે.\n\nદક્ષેશભાઇએ કહ્યું પણ ખરું કે સાહેબ કેમ એકલા રહો છો ? ત્યારે અત્યાર સુધી કોઈને ન કહેલી વાત આજ મુકુંદભાઈએ દક્ષેશભાઇ અને વિદ્યાબેનને કહી.\n\nમારે પણ સુંદર મઝાની એક નાનકડી દીકરી હતી, પછી મુકુંદભાઈ અટકી ગયા. પછી થોડીવાર સ્વસ્થ થઈ ને કહ્યું કે મારી પત્ની અને દીકરીનું સુખ મારા નસીબમાં ન હતું ! દક્ષેશભાઈએ વધારે જાણવાની કોશીશ કરી તો જાણવા મળ્યું કે મુકુંદભાઈએ પ્રેમ લગ્ન કરેલા. અને એ પણ એક વણકર યુવતી સાથે ! નામે વીણા, એક ગીત સંગીતના કાર્યક્રમમાં વીણાનો પરિચય થયેલો. વીણાના સૂરથી લગાવ એટલો વધી ગયો કે તે લગાવ લગ્નમાં પરિણમ્યો. મુકુંદભાઈ પોતે પટેલ જ્ઞાતીના, કુટુંબ સાથે વધારે વિરોધ થતાં એકલા રહેવાનુ નક્કી કર્યું. બે વર્ષ જેટલો સમય સાથે રહ્યા. મારી દીકરી (એનું નામ પણ પિહૂ રાખ્યું હતું)નાં જન્મ સમયે મારી પત્ની વીણા આ દુનિયા છોડી અનંત યાત્રાએ નીકળી પડી. મારા દુખનો પર ના રહ્યો. પણ મારી દીકરીની કિલકારીઓએ મારા દુઃખને હ્રદયમાં ભંડારાવી દીધું. આ સુખ પણ લાંબો સમય ન ચાલ્યું ને ત્રણ વર્ષની મારી દીકરી પણ ન્યુમોનિયાને કારણે.... મુકુંદભાઈ વધુ બોલી ના શક્યા. દક્ષેશભાઇ એ તેમણે પાણી આપ્યું. અને સાંત્વના આપી વિદાય કર્યા.\n\nદક્ષેશભાઇ અને વિદ્યાબેનનાં મનમાં મુકુંદભાઇ પ્રત્યે આદર વધી ગયો.  એમણે મનોમન નક્કી કર્યું કે પિહૂ સાજી થઈ જાય એટ્લે તેને શાળામાં ફરજિયાત મોકલશું ! પણ આખા બીજા સત્ર દરમ્યાન પિહૂ ક્યારેય શાળામાં ના આવી શકી. સમય જતાં પિહૂની તબિયતમાં હવે ધીમે ધીમે સુધારો આવતો જતો હતો. પણ આંખે લગભગ દેખાવાનું બંધ થઈ ગયું હતું. જેમ જેમ શાળાના બીજા શિક્ષક-શિક્ષિકાઓને ખબર પડી તેમ તેમ બધાં લોકો પિહૂને મળવા જઈ આવ્યાં. ક્યારેક ક્યારેક મુકુંદભાઈ પણ પિહૂનાં ઘરે જતા.\n\nમુકુંદભાઈનું શાળામાં આ છેલ્લું વર્ષ હતું. હવે તેઓ નિવૃત્ત થતા હતા. શાળામાં તેમનો નિવૃત્તિ સન્માન સમારંભ યોજાયો. ઘણી બધી ભેટ સોગાદો આવી. એમાં શાળા પરિવાર, બાળકો ને ગામલોકો. બધાં એ કઇં ને કઇં ભેટ આપી. સૌથી અલગ ભેટ હતી અને તે હતું \"એક ચોકલેટનું રેપરથી કાગળ પર ચોંટાડીને બનાવેલું ચિત્ર.\" આ ભેટ હતી પિહુની, તે જેમ જેમ કહેતી ગઈ તેમ તેમ નવ્યા એ ચોકલેટના રેપરનો ઉપયોગ કરીને ફેવિકોલથી ચોંટાડીને સુંદર ચિત્ર બનાવ્યું હતું. મુકુંદભાઈએ પણ શાળાને ઋણ ચૂકવતા હોય તેમ એક લાખ રૂપિયાનું દાન કર્યું. સમારંભ પૂરો થતાં જ મુકુંદભાઈ બધાને મળીને ઉપાડ્યા સીધા જ પિહૂને મળવા. નવ્યાના ચિત્રની ખૂબ પ્રશંસા કરીને કહ્યું કે ખૂબ સુંદર ચિત્ર બનાવ્યું છે. સામે નવ્યા એ કહ્યું કે મને તો પિહૂ કહ્યું કે “સાહેબને આપવાનું છે એટ્લે એમાં પતંગિયા- ફૂલ- એવું બધુ બનાવજે. મારા સાહેબને બૌ ગમશે.” એટલે પિહુંના કહેવા પ્રમાણે ચિત્ર બનાવ્યું. ત્યારે પિહૂ એ કહ્યું કે \"મને તો નથી દેખાતું \" ત્યારે મુકુંદભાઈ એ કહ્યું કે \"બેટા તને દેખાશે હું તને મારી આંખો દાન કરીશ પછી તો દેખાશે ને ! \" એમ કહી મુકુંદભાઈ દક્ષેશભાઇ અને વિદ્યાબેનની રજા લઈ ઘરે જવા ઉપાડ્યા. ઘરે પહોંચે તે પહેલા રસ્તામાં જ તેમણે અકસ્માત નડ્યો. જેમાં માથાના ભાગે ગંભીર ઇજાઓ પહોંચી હતી. દવાખાને લઈ જવામાં આવ્યાં જ્યાં ડોકટરોએ જણાવ્યુ કે તાત્કાલિક ઓપરેશન કરવું પડશે. નજીકનાં સગાને જાણ કરો ત્યારે રહ્યા સહ્યા ભાનમાં મુકુંદભાઈ એટલું બોલ્યા કે કદાચ મારૂ મૃત્યુ થાય તો મારી મિલકત શાળાને અને મારા કુટુંબને અડધી અડધી દાન કરજો અને મારી આંખો પિહુને દાન કરજો. આટલું બોલી આંખો ઢાળી દીધી.\n\nફરજ પરના દાક્તરોએ ખૂબ જ ઝડપી ઓપરેશન પ્રક્રિયા હાથ ધરી પણ... તેઓ તેમને બચાવી નાં શક્યા. ફરજ પરના દાક્તરોએ મુકુંદભાઈને મૃત જાહેર કર્યા.     \n\nગામ આખામાં શોકનું મોજું ફરી વળ્યું. લોકોને મુકુંભાઇ વિષે જેમ જેમ ખબર પડતી ગઈ તેમ તેમ તેમના પ્રત્યે આદર વધતો ગયો. બીજી બાજુ પિહૂને આંખોનું ઓપરેશન કરવામાં આવ્યું. જે સફળ રહ્યું. ગુરુ દ્વારા મળેલી આંખોથી પિહૂ હવે આ શાળાના બાગ-પતંગિયા અને પક્ષીઓને જોઈ મનોમન બોલતી....\n\n\"સાહેબ જુઓ તો ખરા પેલું લાલ ગુલાબ – પેલું પતંગિયુ અને પેલી કળી તો જુઓ “\n\nઆખી શાળાનાં બધાં લોકો પિહુને આમ બગીચામાં એકલી એકલી હસતી –રમતી જોઈ રહેતા.... પિહૂ પણ બાગમાં પતંગિયાની માફક ક્યારેક આમ તેમ ઉડા ઉડ કરતી.",
      "duration": "6 mins",
      "category": "Children"
    },
    {
      "id": 42,
      "title": "પપ્પાનાં આશીર્વાદ",
      "story_name": "એ દિવસે એ હાઈસ્કૂલથી વહેલી આવી ગઈ હતી. એની પરીક્ષાનો તે છેલ્લો દિવસ હતો. પેપરમાં તેને ના આવડે એવું તો કશું હતું નહીં. એટલે ત્રણ કલાકનું પેપર તેણે દોઢ કલાકમાં તો લખી નાંખેલું. પછી એ ઊભી થવાં ગઈ પણ ટીચરે ઊભી થવાં દીધી નહીં. એટલે આમતેમ આમતેમ પેપર ફેરવી ફરી ફરી વાંચી તેણે બીજો પોણો કલાક કાઢ્યો. પછી ઊભી થઈ પેપર આપી ઘરે આવી ગઈ. બીજાં તેનાં ફ્રેન્ડઝનાં વિષયો જુદાં હોવાથી આજે તેની સાથે કોઈ હતું નહીં. બધાંને ગઈકાલનો દિવસ છેલ્લો હતો. શૈલી અને રીતેશ બંને તેનાંથી ઘણાં નાનાં હતાં. તે બંને હજું આવતાં વર્ષે એટલે કે હવે જૂન મહિનાથી સ્કૂલ ચાલુ થાય ત્યારે હાઈસ્કૂલમાં આવશે. તેમની પરીક્ષા તો અઠવાડિયાં પહેલાં જ પતી ગઈ હતી. \n\nઘેર આવી ત્યારે બપોરનાં એક વાગવાં આવેલો. તેણે જોયું તો મમ્મી રસોડાનું કામ પરવારી એનાં રૂમમાં આરામ કરવાં જતી રહેલી. શૈલી અને રીતેશ હોલમાં સાપસીડી રમી રહ્યાં હતાં. ચોવીસ કલાક ઘરમાં રહીને કામ કરનારાં સ્મિતાબેન પણ બધું કામ પરવારી હોલમાં જ આડાં પડ્યાં હતાં. ગરમી તો કહે મારું કામ ! એટલે એ ત્રણે હોલનું એસી કરીને ત્યાં જ હતાં. સ્મિતાબેનને જુદો રૂમ આપેલો છે પણ તેમનાં રૂમમાં એસી નથી. એટલે મે મહિનાની સખ્ત ગરમી હોય અને ઘરમાં પપ્પા ના હોય તો એ હોલમાં જ સૂઈ રહેતાં. એ અમારાં ઘરનાં એટલાં આત્મીય બની ગયેલાં કે અમને તે અહીં કોઈવાર સૂઈ જાય તેનો કોઈ વાંધો હતો નહીં. \n\nસ્મિતાબેનને હોલમાં જોઈ એ સમજી ગયેલી કે પપ્પા હજુ બહારગામથી આવ્યાં નથી. તેને નવાઈ લાગી. પપ્પા તો કાલે રાત્રે જ આવી જવાનાં હતાં. હજુ સુધી આવ્યાં નથી કે આવીને પાછાં જતાં રહ્યાં ? એ સીધી મમ્મીનાં રૂમમાં ગઈ. મમ્મી કોઈ સાથે ફોન પર વાત કરતી હતી. તે અંદર ગઈ ત્યારે જ મમ્મીએ ફોન મૂક્યો. પપ્પા ઓફીસનાં કામથી મુંબઈ ગયાં હતાં. ઓફીસનાં જણાવ્યાં પ્રમાણે પપ્પાનું કામ કાલે રાત્રે બહુ મોડાં પૂરું થયું હતું અને તેમને આજે અહીં વડોદરામાં કામ હતું તેથી તે રાત્રે જ ત્યાંથી નીકળી ગયાં હતાં. જો કે રાત્રે કમોસમનાં વાદળ ઘેરાઈ ગયાં હતાં અને વાવાઝોડાં સાથે વરસાદ તૂટી પડ્યો હતો, જે આખી રાતથી હજુયે ત્યાં ચાલુ જ હતો તેથી તેમનો કોઈ સંપર્ક થયો નહોતો ! મમ્મી સવારથી ફોન કરવાનો ટ્રાય કરતી હતી પણ ઓફીસનાં ગેસ્ટહાઉસમાં તો લાગ્યો જ નહીં અને ઓફીસે છેક અત્યારે ફોન લાગ્યો હતો. હવે તે બંને ચિંતામાં પડી ગયાં! શું થયું ? રસ્તામાં કશે રોકાઈ ગયાં હશે ? હજુ સુધી કોઈ ફોન પણ આવ્યો નહોતો. \n\nતે, મમ્મી, સ્મિતાબેન બધાં આમતેમ આમતેમ આંટા મારવાં લાગ્યાં. ચિંતાથી બધાંનાં ચહેરાંનાં રંગ ઉડી ગયાં હતાં. અહીં પણ વાવાઝોડાં અને વરસાદનું વાતાવરણ સર્જાઈ ગયું હતું. સાંજ પડવાં આવી પણ ના તો પપ્પા આવ્યાં, ના કાંઈ સમાચાર આવ્યાં. ચિંતામાં સાંજની રસોઈ બનાવવાનું પણ કોઈને સૂઝ્યું નહોતું. લગભગ સાતેક વાગ્યાં ત્યારે એક કાર બહાર આવી ઊભી રહી અને એમાંથી ત્રણચાર જણાં બહાર નીકળી ગેઈટ પાસે ઊભા રહ્યાં. પણ તેમાં પપ્પા નહોતાં. પછી પાછળ બીજી ત્રણચાર કાર આવી ઊભી રહી ગઈ. જો કે આ બધાંમાથી કોઈ ઘરમાં તો આવ્યું જ નહીં. અને છેવટે એ બધાંની પાછળ એક એમ્બ્યુલન્સ આવી ! એ જોઈ ઘરનાં બધાંનાં હ્રદય ધબકારાં ચુકી ગયાં. ઝરમરતાં વરસાદમાં બધાંએ સાવ ચૂપકીદીથી પપ્પાને એમ્બ્યુલન્સનાં સ્ટ્રેચર પર બહાર કાઢ્યાં અને હોલમાં લાવી મૂક્યાં. ઘરનાં બધાં તો સ્તબ્ધ જ થઈ ગયેલાં હતાં પણ પપ્પાને લઈને આવનાર પણ કશું બોલી શકતાં નહોતાં. \n\nસૌથી પહેલો રીતેશ દોડ્યો અને પપ્પાને વળગી પડ્યો. તે સાથે જ તે અને શૈલી પણ દોડીને વળગી પડ્યાં. પણ મમ્મી તો જ્યાં હતી ત્યાં જ બેભાન થઈને પડી. હવે બધાંએ દોડાદોડી કરી મુકી. મમ્મીને ઊંચકીને સોફામાં સુવાડી. \n\n***\n\nએ વાતને વીસ વર્ષ થવાં આવ્યાં હતાં. રીતેશનાં ઘરનાં વાસ્તાને પ્રસંગે બધાં ભેગાં થયાં હતાં. આ દરમિયાન ઘણું બધું બની ગયું હતું. મમ્મી પેરેલાઈઝ્ડ થઈ ગઈ હતી. બે કાકાઓ શૈલી અને રીતેશને પોતપોતાને ઘરે લઈ જવાનાં હતાં. એકની એક ફોઈ હતી તેમણે તેની જવાબદારી લીધી. હવે બાકી રહી હતી મમ્મી ! મમ્મીને માસી તેની સાથે જામનગર લઈ જશે તેવું નક્કી થઈ ગયું હતું ! બધી અંતિમ ક્રિયાઓ પતી ગઈ એટલે શૈલીને એક કાકા અમદાવાદ લઈ ગયાં. તે ફોઈ સાથે સુરત ગઈ અને રીતેશ એક કાકા સાથે વડોદરા જ રહ્યો ! એક પપ્પાનાં જતાં આખું ઘર વેરવિખેર થઈ ગયું. બધાં જ જુદાં પડી ગયાં. મમ્મી તો તદ્દન ચૂપ. અવાજ જ જતો રહ્યો હતો, દુઃખનાં આઘાતથી, એમ ડોક્ટરે જણાવ્યું હતું. જીંદગી આવી ક્રૂર કેમ હશે ? પપ્પા! તમે ક્યાં જતાં રહ્યાં ? \n\nરીતેશ અને શૈલી પાસે તે એક જ હતી, જેને એ લોકો કશું પણ કહેતાં. હ્રદય ખોલીને વાત કરતાં. પણ એ કોને કહે ? એવું નહોતું કે કાકાઓ કે ફોઈ તેમને સારી રીતે રાખતાં નહોતાં. પણ ત્રણેય જણાં મનોમન મમ્મીપપ્પાને એક એક ક્ષણે યાદ કરતાં રહેતાં. તેમનાં મન દરરોજ સામાન્યમાં સામાન્ય બનાવ બને તો પણ વિચારતાં થઈ જતાં, ‘ઓહ! આમ થયું ! જોયું, મમ્મીપપ્પા હોત તો આમ ના બન્યું હોત !’ દરેક વસ્તુમાં તેમનાં મન સરખામણી કર્યાં કરતાં. જોકે, ત્રણેમાંથી કોઈ એ બાબતની કોઈને ગંધ સરખીયે આવવાં દીધેલી નહીં. હવે તેઓ એટલું તો સમજવાં જ લાગ્યાં હતાં કે માબાપ પછી જેમણે તેમની જવાબદારી લીધી હતી તે લોકો એવું જાણશે તો તેમને ખોટું લાગશે. અને તેવું થાય તો ? તેઓનું શું થાય ?\n\nત્રણે જણે ભણી લીધું હતું. ત્રણેનાં લગ્ન થઈ ગયાં હતાં. શૈલી અને તેના પતિએ ક્યારનું યે જુદું ઘર લઈ રહેવાં માંડ્યું હતું. હવે છેલ્લે રીતેશે પણ ઘર લીધું અને તેનું વાસ્તુ રાખ્યું. બધાં જ સગાંસંબંધીને તેણે બોલાવેલાં. તે બધાં ભાઈબહેન આગલાં દિવસે જ આવી ગયેલાં. રાત્રે ત્રણેય ભાઈબહેન એકલાં બેસી વાતો કરવાં લાગ્યાં. પપ્પાનાં ગયાં પછી આવી રીતે એકલાં બેસીને વાતો કરવાનો કોઈ દિવસ મોકો મળ્યો જ નહોતો. ઘરનાં બધાં હાજર હોય એટલે એ ત્રણેયને એકાંત કદી મળતું નહીં. હવે બધાં જ ખૂબ મોટાં થઈ ગયાં હતાં અને વડીલો વૃદ્ધ થઈ ગયાં હતાં. એટલે પહેલીવાર જ એવું બન્યું હતું કે વડીલો બધાં વાસ્તુનાં સમયે એ જ દિવસે આવવાનાં હતાં ને એ બંને બહેનો જ ભાઈને ત્યાં આગલે દિવસે આવી ગઈ હતી. નવરાત્રીનાં દિવસો હતાં એટલે એ બંનેનાં પતિ અને રીતેશની પત્ની બાળકોને ગરબા ગાવાં લઈ ગયાં હતાં. \n\nમમ્મીપપ્પાનાં ગયાં પછી પહેલી જ વાર કોઈ સાંભળી જશેનાં ભય વિનાં ખુલ્લાં મને વાતો કરવાં બેઠાં. ત્રણેનાં મન આનંદથી ઊભરાતાં હતાં. આવી વાતો કરવાની મોકળાશ ! ત્રણે પોતપોતાનાં અનુભવોની વાત કરવાં લાગ્યાં. અને એક તારણ પર આવ્યાં- બધાંની એક સરખી અનુભૂતિ હતી. જ્યારે પણ તેમનાં જીવનમાં કશું ખાસ હોય, વરસાદ જરૂર હોય! વરસાદની સીઝન હોય કે ના હોય, બહુ નહીં તો થોડી ઝરમર જરૂર પડી જતી ! પરીક્ષાનું રીઝલ્ટ હોય કે પછી નવી જોબ હોય, જોબનું પ્રમોશન હોય કે ઘરમાં કોઈ પ્રસંગ હોય, વરસાદ જરૂર હોય! અને ત્રણેને તે સમયે લાગતું કે પપ્પાનાં આશીર્વાદ વરસાદ બની તેમની પર વરસી રહ્યાં છે! તે વખતનો વરસાદ હંમેશ ઝરમર જ હોય! ધોધમાર કદી ના હોય! ત્રણેને લાગ્યું કે ત્રણેને એક સરખી જ લાગણી થાય છે તેનો અર્થ એ કે તે ભ્રમ નથી! સત્ય જ છે! \n\nબીજાં દિવસે બીજા બધાં વડીલો સાથે માસી પણ આવી પહોંચ્યાં. તે ત્રણે બધાંને લેવાં બહાર આવ્યાં. માસી મમ્મીને પણ સાથે લાવવાનાં હતાં. અને હવે પછી તે બંને રીતેશ સાથે જ રહેવાનાં હતાં! માસાનું હજુ ત્રણ મહિના પહેલાં જ અવસાન થયું હતું, ને માસીને એકે દીકરો તો હતો નહીં તેથી રીતેશે મમ્મી સાથે માસીને પણ પોતાની સાથે રહેવાં બોલાવી લીધેલાં! તેણે માસીની કારનો દરવાજો ખોલ્યો ને રીતેશ વ્હીલચેર લઈને આવી ગયો. તો શૈલી વોકર લઈને ઊભી રહી ગઈ. મમ્મીને હાથ પકડી બહાર લાવી વ્હીલચેર પર બેસાડી. રીતેશ બધો સામાન કાઢવાં લાગ્યો તો બધાંએ તેને ટોક્યો, કહે કે, ‘એ બધું પછી વાસ્તુ પતી ગયાં પછી માણસો પાસે કઢાવી લઈશું, તું એની ચિંતા ના કર, ભાઈ !’ \n\nને તે સમયે જ ઝરમર ઝરમર વરસાદ ચાલુ થઈ ગયો! ત્રણે એકબીજાં સામે જોઈ ધીમું ધીમું મલકાઈ ઊઠ્યાં !",
      "duration": "6 mins",
      "category": "Children"
    },
    {
      "id": 43,
      "title": "મારા પપ્પા",
      "story_name": "બી. એ. ના પ્રથમ-દ્વિતીય વર્ષ દરમિયાન 1994-95માં અમને રાજ્યનીતિ શાસ્ત્રના પ્રાધ્યાપક એ. કે. પરમાર સાહેબ ભણાવતા કે \"રાજ્ય એક અનિવાર્ય અનિષ્ટ છે\" જેનું સરળ ભાષામાં વર્ણન કરવા માટે રમૂજમાં એમ પણ કહેતા કે જો પિતા દારૂ પીતા હોય તો તેમને સુધારવા માટે તમારે મહત્તમ પ્રયાસ કરવો પડે. એમને ઘરમાંથી બહાર હાંકી શકાય નહીં ! એ ગૃહમાં અનિવાર્ય અનિષ્ટ કહેવાય. . . ભલે તેમનો સ્વભાવ પરિવારમાં બંધબેસતો ન હોય પણ તેમની હાજરી-તેમનું અસ્તિત્વ અનિવાર્ય છે. મારા પિતા નાનપણથી જ મારામાં સારા સંસ્કારોનું સિંચન થાય તે માટે મને અવનવી ધાર્મિક ઐતિહાસિક પૌરાણિક વાર્તાઓ, 65-71 યુદ્ધકથા, ભૂતકથા, જોક્સ, પ્રેરક પ્રસંગ તેમની અનુભવ કથા-જીવન પ્રસંગો વગેરેનું દરરોજ સાંજે સૂતી વખતે વિશદ વર્ણન કરતા ! એના માટે મારે મામૂલી મૂલ્ય ચૂકવવું પડતું. . . અને તે હતું. . . સાંજે જમ્યા પછી સમયસર પથારી કરવાની ! જો કે વાર્તા કથા જોક્સ સાંભળવાની લાલચે મને નાનપણથી ખૂબ જિજ્ઞાસુ બનાવ્યો હતો. મારા પિતા ભણેલા ન હતા પરંતુ ગ્રામના ગોર મહારાજને બાજરી આપી નહીંવત અક્ષરજ્ઞાન મેળવ્યું હતું. જો કે તેની ખબર પડતાં મારા પિતાજીને એમના પિતાજીના વરદ હસ્તે હસ્તિ પ્રહારનો થોડો ઘણો લાભ પ્રાપ્ત થયો હતો. મારા પિતાજીની કોઠાસૂઝ ગજબની હતી. લગભગ 80 વર્ષ સુધી શ્રવણ શક્તિ અને નજર તેજ હતી. જૈફ વય સુધી સોયમાં દોરો પરોવી શકતા હતા. કૂવામાં ઉતરી શકતા હતા અને ઝાડ પર પણ ચડી શકતા હતા એ હકીકત છે. બહાદુર પણ એટલા જ. . . કોઈનું ખોટું કરે નહીં અને કોઈનું ખોટું સહન પણ ન કરે ! નાનપણથી જ પાતળું પણ કસાયેલું શરીર ! જે જીવ્યા ત્યાં સુધી ટકાવી રાખ્યું. બીડી પીવાની કુટેવ ! દિવસમાં લગભગ ત્રણેક વાર ચા પીવી પડે. . . બપોરે તો ફરજીયાત એક કલાક ઊંઘ લેતા અને ઉઠ્યા પછી તરત જ ચા જોઈએ. દૂધવાળી ચા. . . ઉકાળો ઓછો પસંદ હતો. એટલે ગામમાંથી દૂધ ભરાવવા જતા દૂધવાળા પાસેથી રાહ જોઈને પણ દૂધ લઈ આવે. મારા પિતાજી વાંચનના ખૂબ શોખીન. બજાર ડીસા કાંપ(કેમ્પનું અપભ્રંશ)માં જાય ત્યારે ગુજરાત સમાચાર અવશ્ય લેતા આવે. ગુજરાત સમાચાર ન મળે તો સંદેશ લાવે. મને આબેહૂબ યાદ છે. 1985ની સાલથી મને છાપું વાંચવાની પ્રેરણા પિતાજી પાસેથી મળી.\n\nહું ગુજરાત સમાચારમાં આવતી શબ્દપૂરણી ભરવાનો શોખીન. એના કારણે આજે પણ મને એક જ શબ્દના અનેક અર્થ મોઢે છે ! શબ્દપૂરણી પૂરવાનો મારા મોટાભાઈને પણ ગજબનો શોખ ! તેઓ મને આવડે એટલી પૂરવા દે પછી જ મોરચો સંભાળે. . . આખી શબ્દપૂરણી મોટાભાઈના સુંદર અક્ષરો વડે જોતજોતામાં પૂરાઈ જાય. . . મારા ગામના વડીલ કાળુભાઈ દેવડા મને બનાસના પટમાં સામે મળે એટલે ઊભો રાખે બાવળની છાંયે બેસાડે. તેઓ ફટાફટ શબ્દ પૂરણી પૂરે અને મારી પાસે પૂરાવે. મને ચોખ્ખું યાદ છે કે તેઓ મર્ડરના ત્રણ ગુજરાતી સમાનાર્થી પર્યાય શબ્દો એકસાથે બોલી ગયા હતા. . . કાપાકાપી કત્લેઆમ ખૂનરેજી !\n\nમૂળ વાત પર આવું છું. . . મારા પિતાજી બજારથી ઘરે આવે ત્યારે ક્યારેય ખાલી હાથે ન આવે. . . ખાવા માટે કંઈક લઈને જ આવે. સફેદ ટિકડા ગોળી. . . મોસંબી ગોળી, ચોકલેટ બિસ્કીટ વગેરે. . . છેલ્લે ગૉળ પણ લઈને આવે. . . ઘણા લોકો ફરિયાદ કરતા હોય છે કે મારા પિતાએ મારા માટે શું કર્યું ? શહેરમાં ક્યાંક સસ્તો જમીનનો પ્લોટ કે મકાન રાખ્યું હોત તો આજે સુખી થાત ! હું તો કહું છું કે મારા પિતાએ મારા માટે ઘણું બધું કર્યું છે. મને કફોડી આર્થિક સ્થિતિમાં સ્વયં અભણ હોવા છતાં ભણાવ્યો એજ એમનો મારા પર મોટો ઉપકાર છે. મને ન ભણાવ્યો હોત તો હું ક્યાં હોત ? શું કરતો હોત ? એની કલ્પના કરી શકતો નથી. ઘણીવાર હું પુસ્તક નોટબુક મંગાવતો ત્યારે મારા પિતાજી તે લીધા વગર ઘરે આવતા ત્યારે હું પૂછતો કેમ જરૂરી પુસ્તક નોટ લાવ્યા નથી ? ત્યારે મારા પિતાજી મને કહેતા બેટા,ભૂલી ગયો અથવા આજે દુકાન બંધ હતી ! પણ હકીકત કંઈક જુદી હતી. એમની પાસે પૂરતા પૈસા-નાણાંનો અભાવ હતો તે સમજતાં મને વાર નહોતી લાગી. એટલે જ ધોરણ સાતના વેકેશન દરમિયાન એક મહિનો તગરીના ફૂલ વેચ્યા હતા અને તેની બચત કરીને ધોરણ આઠના પુસ્તકો ખરીદ્યા હતાં ! મારા પિતાજી પાસે હું સમજણો થયો ત્યારથી મેં હિસાબ માટે જરૂરી દોરીવાળી ડાયરી જોઈ હતી અને ખિસ્સામાં એક પેન રાખતા. તેનાથી મને પણ નાનપણથી પેન ડાયરી રાખીને નોંધ કરવાની ટેવ પડી ગઈ હતી. તેઓ ઘડિયાળના પણ ખૂબ શોખીન હતા. પછી ભલે ઘડિયાળ ઈલેક્ટ્રોનિક કેમ ન હોય ! અમારા જમાનામાં નવી નવી એ ઘડિયાળ આવી હતી એટલે અમે તેને \"નંબરવાળી\" ઘડિયાળ કહેતા. તેમાં લાઈટ પણ ચાલુ થતી ! પહેરવાની મજા પડતી. પિતાજી સ્વભાવે કડક મિજાજના. ઘરે મોડા આવીએ અથવા એલફેલ માણસ સાથે ફરતા હોઈએ તો આવી બન્યું ! ક્યારેય મારે નહીં પણ પ્રાસંગિક ઠપકો ધમકીભરી ભાષામાં મળે. હું તો છેકથી મારા પિતાજીની આંખ જોઈને જ ડરતો. ખાસ માંગ હોય તો મમ્મીને કહેવાનું પછી ત્યાંથી વાત આગળ વધે. ક્યારેક મારી માંગ પૂરી થઈ શકે તેવી ન હોય તો તે માટે મારા પિતાજીનો જરૂરી પ્રકોપ મમ્મીએ પણ વહોરવો પડતો.\n\nઅમારા ગામમાં મમ્મીને બઈ અને પિતાજીને ભઈ કહેવાની પરંપરા હતી. કેટલાક કુટુંબોમાં પિતાજીને \"કાકા\" \"બાપા\" અને \"ભજી\" કહેવાની પ્રણાલી પણ વિકસી હતી ! મારા પિતાજી ખુમારીવાળા સિદ્ધાંતપ્રિય અને કડક મિજાજના હતા. તે અનુસાર બે બોરવાળી બંદૂક પણ રાખતા હતા. ગ્રામ પંચાયતના સદસ્ય હોવાથી 1965-70 દરમિયાન પંચાયતનો રેડીઓ ઘરે રાખતા હતા અને તેનું એમ્પ્લીફાયર લીંબડાના વૃક્ષ પર ફીટ કર્યું હતું જેના લીધે ગ્રામજનો પણ દેશ વિદેશના સમાચાર સાંભળતા. એ સમયે બનાસ નદીમાં વાજડા કે વાલડા થતા. . . અર્થાત નદીમાં થતી કૃષિ ! સંવત 2023માં બનાસ નદીમાં પૂર આવ્યું અને નદીમાં વાવેતર કરેલ તમામ બટાકા તણાઈ ગયા. કહેવાય છે કે અનેક લોકોએ પાયમાલ થઈ ગયાના ભયે નદી કિનારે જ રીતસરની પોક મૂકી હતી ! અમારા પણ બટાકા તણાઈ ગયા હતા પણ મક્કમ મનના મારા પિતાજી ફરીથી કૃષિ કરીને પગભર થયા હતા. મને અવારનવાર કહેતા કે જીવનમાં ક્યારેય નાસીપાસ-હતાશ ન થવું,ભલેને સર્વસ્વ લૂંટાઈ જાય ! 2004માં જીપીએસસીની મુખ્ય પરીક્ષા આપ્યા પછી ઇન્ટરવ્યૂમાં હું નાપાસ થયો ત્યારે હતાશ થઈ ગયો હતો. એ વખતે પિતાજીએ એટલું જ કહ્યું કે હાથ-પગ તો સાજા છે ને ! ચિંતા મત કર. . . આપણી અક્કલ અનુસાર ગમે તે ધંધો કરવાનો. ભૂખે નહીં મરીએ. . . ગમે તેટલું દેવું હોય તો પણ અમુક રકમ તો હાથ પર રાખવી જ એવો મારા પિતાજીનો દ્રઢ અભિપ્રાય હતો ભવિષ્યમાં બીમારી કે અકસ્માત ગમે તે સમયે કામ લાગે. . . કોઈ વસ્તુ જકડીને પકડી રાખવાની હોય અને હું ઢીલી પકડું તો મને કહેતા. . . દુશ્મનને પકડીએ એમ મજબૂત પકડ ! રાત્રે સૂઈ જઈએ ત્યારે હાથબત્તી લાકડી બુટ વગેરે હાથવગા રાખવાનું કહેતા. વળી ઊંઘ મોર જેવી હોવી જોઈએ. . . થોડોક અવાજ આવે તો તરત જ જાગી જવું નહીંતર પછી જાગવાનો કોઈ જ અર્થ નથી. કોઈક મિત્ર મદદની બૂમ પાડે તો તરત જ હાજર થઈ જવું. ક્યારેય એકલા વસ્તુ ન ખાવી પણ વહેંચીને ખાવી નહીંતર સવારે તેનું ખાતર જ થવાનું છે એમ મને રમૂજમાં વારંવાર કહેતા. રાત્રે કોઈ વ્યક્તિ ઝાંપે બોલાવે અથવા ઉપરવાડે કોઈ વસ્તુ માંગવા આવે તો મારા પિતાજી સાફ ઈન્કાર કરતા. કોઈકની આબરૂ જતી હોય તો તેના માટે સદાય તૈયાર રહેવા મારા પિતાજીએ મને સોનેરી સલાહ ઘણીવાર આપી છે ! હું ઘરે મોડે સુધી પહોંચ્યો ન હોઉં તો મારા પિતાજી મને હું જ્યાં ગયો હોઉં ત્યાં પાછળ લેવા આવી જતા અને જે તે ઘર માલિકને પણ મોડું કરાવવા બદલ ઠપકો આપતા. મને 32 વર્ષ સુધી પિતાજી સાથે રહેવાનું સદભાગ્ય સાંપડ્યું એનો મને આજેય ગર્વ છે !\n\n",
      "duration": "6 mins",
      "category": "Children"
    },
    {
      "id": 44,
      "title": "શિક્ષણ અને જીવનઘડતર",
      "story_name": "મનુષ્ય જીવનને સર્વાંશે ‘સત્યમ, શિવમ્ સુંદરમ’ બનાવવાનો પાયો કેળવણી હોવાનો તેમનો મત હતો. એને અનુલક્ષીને જ તેમણે આટલી કેળવણીની સંસ્થાઓ અને ભવનો રચ્યા હતા.\n\nશિક્ષણ અને ઘડતર આ બે શબ્દો જન્મ લેતાં દરેકે દરેક બાળક માટે અગત્યના છે. આ બે શબ્દોનું મુખ્ય સર્જન સ્થાન છો ગણવામાં આવે તો બાળકને જન્મ આપનાર માતા-પિતા તેમજ બાળકના બાળપણ એટલે કે પાંચ વર્ષ સુધીનો સમય. આ સમય પુરો થયાને અંતે ઘડતર અને શિક્ષણની જવાબદારીમાં માતા-પિતાની સાથોસાથ બાળકના તેના પ્રાયમરી શિક્ષણનો પ્રવેશ એટલે બાળકની ઘડતર-શિક્ષણની જવાબદારી નો ભાર પ્રાથમિક શિક્ષણ આપતાં શિક્ષક માસ્તર (જેને મા-સ્તર) ગણવામાં આવે છે તેમની જવાબદારી પણ અનેક ઘણી હોય છે.\n\nશિક્ષણને માનવીના માનવ તરીકેના અસ્તિત્વની સાથે સાંકળવામાં આવ્યું છે. શિક્ષણ વિના માનવી સંભવી જ ન શકે એવી એની દૈહિક રચના રચાયેલી છે. જન્મથી જ માનવીને પ્રાપ્ત થતી શારીરિક સંપત્તિ, એનાં અંગ-ઉપાંગો, એનું મગજ, એની વિવિધ જ્ઞાનેન્દ્રિયો વગેરે એને જીવનભર ટકી રહેવા, વિકસવા, સફળ નીવડવા અને તેમ કરીને એના જીવનની સાર્થકતાનો અનુભવ કરી, તેમાંથી મહત્તમ આનંદ અને સંતોષ મેળવવા જાણે કે એને નિરંતર શીખતા રહેવાની સામગ્રી પૂરી પાડે છે. એ માટે એને અભિપ્રેરણા આપે છે અને એમ કરીને દુનિયાના અન્ય પ્રાણી જાતથી એને એક આગવી ઓળખ આપે છે. આથી જ માનવીને ‘એક શીખતા પ્રાણી’ તરીકે ઓળખવામાં આવ્યો છે.\n\nકેળવણીએ કાંઈ લખવા, વાંચવા કે ગણવા-શીખવાની સગવડ નથી. એ તો એક સ્વતંત્ર દર્શન છે. જીવનનાંક દરેક મહત્વનાં પાસાંનું રહસ્ય તથા સાંરાંશ ઉકેલી આપેલી તેજ સાચી કેળવણી છે આખા રાષ્ટ્રમાં ક્ષાત્રવૃત્તિ જગાડવા માટે કૈઝરને આખરે કેળવણીનો આશ્રય લેવો પડયો હતો.\n\nજે રાષ્ટ્ર પોતાના જુવાનોના સાચા શિક્ષક તરફ ઉદાસીન રહે છે. તે આત્માહત્યા હોરી લે છે તેમાં શંકા નથી રાષ્ટ્રને સાચી કેળવણી જોઈએ જ એમ કહેવું એ તો શરીરને સારો અને સાચો ખોરાક જોઈએ એમ કહેવા બરાબર છે. આ બધા જ ખોરાક કાંઈ શરીરને અનુકૂળ હોતા નથી, વિશિષ્ટા શરીરને વિશિષ્ટા ઉંમરે કેવો ખોરાક જોઈએ નકકી કરવું એજ મહત્વનો સવાલ છે.\n\nસરકારી કેળવણીના દોષો અત્યાર સુધી રસપૂર્વક આપણે વર્ણવતા આવ્યા છીએ. સરકાર જ ભૂલો કરે છે, પ્રજા નથી એવું થોડું જ છે. રાષ્ટ્રીય શિક્ષણમાં, શિક્ષણનાં સ્વરૂપમાં અને એને સાંકળતી પરીક્ષા પધ્ધતિમાં કઈ કઈ ખામીઓ રહી છે. તે જોઈને નવી યોજના ઘડી નવી શરૂઆત કરી દેવી જોઈએ રાષ્ટ્રીય શિક્ષણની સાચી શરૂઆત તો જયારે સમાજ સત્યાવસ્થિત હોય, ઉત્સાહ ભાંગી ગયો હોય, અનેક સવાલો સમાજને પીડી રહ્યા હોય, ત્યારે જે શ્રધ્ધાવાન મુઠ્ઠીભર લોકોને હાથે થવી જોઈએ.\n\nસાચો કેળવણીકાર અને કેળવણી આપતી સંસ્થાઓ કોઈ સંપ્રદાય કે રાજકીય પક્ષના આશ્રિત બનવા જોઈએ નહીં, કારણ કે કેળવણીમાં રાજનીતિ નહિ પણ રાષ્ટ્રનીતિ અભિપ્રેત છે.\n\nકેળવણી એટલે સાધના કેળવણી જીવનનું એક અંગ નથી. કેળવણીમાં જીવનનાં સર્વઅંગો આવી જાય છે. કેળવણીનું ક્ષેત્ર ફકત શાળા-કોલેજ પૂરતું મર્યાદિત હોવું ન જ જોઈએ કારણ કે કેળવણી દ્વારા આખા રાષ્ટ્રની સેવા કરવાની છે અને આખા માનવ સમાજનો મહિમા વધારવાનો છે. ખાસ કરીને ગામડાઓમાં દરેક જાતના સંસ્કારોની આવશ્યકતા છે આખા સમાજને શિક્ષણ સંપન્ન કરવો એ કેળવણીકારનું મુખ્ય કર્તવ્ય છે.\n\nશિક્ષણ કહો કે કેળવણી એ દરેકે દરેક યુગની યાદી જરૂરિયાત છે, એ નિઃસંદેહ છે, પરંતુ કોઈપણ યુગમાં જીવનમાં સુખશાંતિ અને સફળતા માટે ચારિત્ર્ય એ પાયાનું પરિબળ છે. ખરેખર તો શિક્ષણનો અને માનવજીવનનો મુખ્ય હેતુ શ્રેષ્ઠતમ ચારિત્ર્યનિર્માણ છે. અણઘડ પત્થરમાંથી માનવને શ્રેષ્ઠતમ ચારિત્ર્યમૂર્તિમા પરિવર્તન કરતી પ્રક્રિયા જ શિક્ષણ છે, પરંતુ આજના યુગના શિક્ષણ સામેની એક મોટી ફરિયાદ એ છે કે તે માત્ર અને માત્ર યાદશક્તિની પરીક્ષા કરે છે, જીવન જીવવા માટેનું વાસ્તવિક પ્રશિક્ષણ આપી શકતું નથી અને એટલે બાળકનાં જીવનઘડતરનો પ્રશ્ન માતા માટે વધુ ને વધુ વિકરાળ બનતો જાય છે. આ જ પ્રશ્ન એક માતાએ મને આ રીતે વ્યક્ત કર્યો હતો :\n\n‘અમે પતિ-પત્ની બંને અમારા બાળકોને રોજ સાંજે ત્રીસ મિનિટ અમારી સાથે બેસાડીએ છીએ અને જીવનલક્ષી વિકાસ વિશે અમારા બાળકને વાતો કહીએ છીએ, છતાં જ્યારે અમે વાતો કરતાં હોઈએ છીએ ત્યારે એ ખૂબ ધ્યાનપૂર્વક સાંભળે છે અને સમજે પણ છે, પરંતુ પછી ગમે ત્યારે મારી સાથે તે ગમે તેમ વર્તે છે, કહ્યું માનતો નથી, બૂમ બરાડા પાડે છે અને પોતાને જે કરવું હોય તે જ કરે છે.’\n\nઆવી જ મુશ્કેલીઓ લગભગ ઘણીબધી માતાઓ અનુભવે છે. પોતાના બાળકો પોતાના કહ્યા મુજબ ચાલતા નથી હોતા તેનું એક કારણ માતા-પિતાની પોતાની પરિપક્વતાનો અભાવ પણ હોઈ શકે. જ્યાં સુધી આપણે પોતે જ આપણા ચારિત્ર્યને ઉન્નત ન બનાવી શકીએ ત્યાં સુધી આપણે સૌ બાળકોને ચારિત્ર્ય કે એવું કશું આપી શકીએ નહિ. બાળકને ફક્ત ઉપદેશોથી, શિખામણોથી કે સુચનાઓથી કશું શીખવી શકાય નહિ, એ માત્રને માત્ર જે કંઈપણ શીખે તે આપણા ચારિત્ર્યથી શીખે છે. એક કિસ્સો આ તબક્કે કહેવાની ઇચ્છા ફલીભીત થાય છે,\n\nએક દિવસ અમારી સામે રહેતા એક બહેન પોતાના બાળકને શાળાએ લઈ જતા હોય ત્યારે એ બાળક હંમેશા જોર-જોરથી રડે. એવામાં એક દિવસ એ ખૂબ ધમપછાડા કરવા માંડ્યો અને પોતાની માતાના કાબૂ બહાર જઈ રસ્તા પર આળોટવા માંડ્યું ત્યારે માતાને ખૂબ શરમ આવી, તેથી માતાએ બાળકને કહ્યું : ‘ચાલ, આજે ચોપાટી જઈએ, શાળાએ નથી જવું.’ ત્યારે બાળક જલદીથી ઊભું થયું અને આનંદથી ચોપાટી જવા માટે તરવરવા લાગ્યું. મમ્મી ચોપાટી જવાનું કહી બાળકને ચૂપ તો કરી શક્યાં અને બાળકને લઈ પણ ગયાં, પરંતુ જ્યારે શાળા આવી ત્યારે ચોપાટીને બદલે મમ્મી બાળકને ઘસડીને શાળામાં મૂકી આવ્યાં. આ પરથી મને લાગ્યું કે જો માતા બાળકને ચોપાટી જવાનું કહી શાળા મૂકી આવતી હોય તો તે બાળક સમય આવ્યે માતાને શાળાનું કહી ચોપાટી ન જાય ?\n\nખરા અર્થમાં જો કહું તો આ આપણું ચારિત્ર્ય છે અને પછી આપણે આપણા બાળકોને મહાપુરુષો બનાવવા ઈચ્છતા હોઈએ છીએ. પણ શું એ શક્ય છે ખરું ? ઉમદા ચારિત્ર્ય અને પરિપક્વતા પ્રથમ માતાએ કેળવવા આવશ્યક છે, પછી એ આપણે આપણા બાળકોને શીખવવું નહિ પડે, આપોઆપ વારસો બાળકમાં આવી જશે. તો આ ચારિત્ર્યનિર્માણ જ બાળકના જીવનઘડતરનો મુખ્ય પાયો છે, આધારશિલા છે. આ આધારશિલા તૈયાર થયા પછી બાળકને જીવનનું વિજ્ઞાન શીખવવું એ માતાની મુખ્ય જવાબદારી બની રહે છે. પરિવાર, સમાજ, સંસ્કૃતિ અને રાષ્ટ્રનાં મૂલ્યોનું બાળકમાં ઘડતર કરવું અતિ આવશ્યક છે. બાળક વિશ્વમાનવ બની ને જીવે છતાં પણ તેના જીવનમાં મૂળ તો પોતાના સમાજ, સંસ્કૃતિ અને રાષ્ટ્ર સાથે સતત સંકળાયેલાં રહેવાં જોઈએ, ઉપરાંત આજનું શિક્ષણ બાળકને જીવન જીવવાની અને પોતાના જીવનનો હેતુ પાર પાડવાની ક્ષમતા નથી આપી શકતું. એ ક્ષમતા આપવાની જવાબદારી હવે માતાની છે.\n\nખરા અર્થમાં આ બે બાબતો બાળકને જીવનનું વિજ્ઞાન સમજવામાં ખૂબ જ મદદરૂપ થાય છે અને એ થકી બાળકનાં જીવનઘડતરમાં નોંધપાત્ર ફાળો આપે છે. બાળકના જીવનઘડતરના આ યજ્ઞકાર્યમાં સૌ પ્રથમ માતા અને પરિવાર, સમાજ, રાષ્ટ્ર અને પછી વિશ્વ જ્યારે સક્રિય હોય ત્યારે જ બાળકને આ શિક્ષણ અપાવી શકાય. બાળકમાં આવું જીવનઘડતર ઉપયોગી શિક્ષણ માત્ર શાળાકીય શિક્ષણ દ્વારા થઈ શકે તેમ નથી તેથી માતાએ બાળકને આ શિક્ષણ આપવા માટેનું સૌ પ્રથમ માધ્યમ બનવાનું છે. જાગૃત માતા જ પોતાના બાળક સાથેના સહવાસથી તેનામાં જીવન માટેનો સાચો અભિગમ કેળવી શકે છે. પોતાના કૌટુંબિક, સામાજિક મૂલ્યો, પોતાના વારસાનું ગૌરવ, વિવેક, વિનમ્રતા અને શ્રદ્ધા જેવા સદગુણો ખરેખર તો પોતાના ચારિત્ર્યમાંથી જ ઉપજાવી બાળકમાં તે રોપી શકાય છે. બાળકના જીવનઘડતરમાં ઉપયોગી એવાં મુખ્ય બે પરિબળો (ઉમદા ચારિત્ર્યનિર્માણ તથા શ્રેષ્ઠતમ નીતિમૂલ્યોનું શિક્ષણ) પછી પણ ઘણી એવી ઉપયોગી બાબતો છે જે બાળકના જીવનઘડતરમાં મહત્વની ભૂમિકા ભજવે છે, જે માતાએ ખાસ ધ્યાનમાં રાખવા જેવી બાબતો છે.\n\nનિયમિત રીતે બાળક સાથે સમય પસાર કરી, વાતચીત તથા તેના મનોભાવો જાણી બાળકમાં ઘડાતાં વિચારો, માન્યતાઓ અને ગ્રંથિઓથી પરિચિત રહી જરૂર પડ્યે યોગ્ય માર્ગદર્શનથી તેને ખોટાં વિચારો અને માન્યતાઓથી બચાવી શકાય છે, કારણ કે બાળકમાં શ્રેષ્ઠતમ ચારિત્ર્યનિર્માણના પાયામાં તેનાં વિચારો તથા માન્યતાઓ મુખ્ય હોય છે, જે તેના આખાયે જીવનનો આધાર છે. કહેવાય છે ને કે, પ્રાણ અને પ્રકૃતિ સાથે જ જાય છે. જે વિચારો અને માન્યતાઓ બાલ્યકાળમાં રોપાય છે તે જ વિચારો અને માન્યતાઓના પાયા પર તેનું આખુંયે જીવન ઘડાય છે અને તે પ્રમાણે જ માણસ જીવન જીવવા કટિબદ્ધ થાય છે, કારણ કે કોઈપણ કાર્યના મૂળમાં વિચાર રહેલો છે. માણસનું કોઈપણ કાર્ય બે વખત આકાર લે છે, પ્રથમ તેના મનમાં અને પછી બાહ્ય કાર્ય સ્વરૂપે, તેથી સ્વસ્થ અથવા મજબૂત માનસિકતામાંથી એ વિચાર ઉદ્દભવ્યો નહીં હોય તો તેણે કરેલું કાર્ય પૂર્ણરૂપે ખીલી ઊઠશે નહીં, તેથી સૌ પ્રથમ માતાની જવાબદારી બને છે કે બાળકનાં વિચારો, માન્યતાઓ તથા ગ્રંથિઓને ધ્યાનમાં લઈ તેને સ્વસ્થ માનસ ઘડવામાં મદદરૂપ થવું જોઈએ.\n\nબાળકના જીવનઘડતરમાં ઉપયોગી તેવી બીજી બાબત તેનામાં ઉત્તમ સર્જનશક્તિનું નિર્માણ કરવું તે છે. આ વિશ્વમાં ઘણી બધી બુદ્ધિપ્રતિભાઓ થઈ ગઈ, તે દરેકે કંઈક સર્જન કર્યું છે અને આ વિશ્વને પોતાના મહાન સર્જનથી શણગાર્યું છે. દરેક બાળકમાં પણ આ સર્જનતાના કોઈક ને કોઈક અંશો રહેલા જ છે. દરેક બાળકમાં આવી કંઈક ને કંઈક આગવી વિશિષ્ટતાઓ રહેલી છે. માતા બાળકની ખૂબ જ નજીક હોય છે તેથી ખૂબ કાળજીપૂર્વક તથા ધ્યાનપૂર્વક જોવામાં આવે તો માતા પોતાના બાળકમાં રહેલી આ વિશેષતાને ઓળખી તેને બહાર લાવવામાં કે ખિલવવામાં મદદરૂપ થઈ શકે છે. જેમ કવિ કોઈ સારી કવિતા લખે ત્યારે, લેખક કોઈ સારું પુસ્તક લખે ત્યારે, વૈજ્ઞાનિક કોઈ નવી શોધ કરે ત્યારે અથવા તો કોઈપણ સર્જક પોતાનું મહાન સર્જન આ વિશ્વને આપે ત્યારે આપણને અનહદ આનંદ થાય છે, તેવી જ રીતે એક માતાનું બાળક કંઈક વિશિષ્ટતા ધરાવતું હશે તો માતાને ખૂબ આનંદ થશે. તેથી, દરેક માતાને પોતાના બાળકની આ સર્જનાત્મકતાને યોગ્યતમ રીતે ઓળખી અને તેને ખીલવવામાં મદદરૂપ થવું જોઈએ અને આ શક્તિને વિકસાવવા માટે તેને પૂરતું પ્રોત્સાહન, તક અને તાલીમ મળતા રહે તે ખૂબ જ જરૂરી છે. બાળકનાં ઉછેર કે કેળવણી ખામી ભરેલાં હોય તો તેની સર્જનશક્તિ મૂરઝાઈ જાય છે, મંદ પડી જાય છે, તેથી આ બાબતે ખાસ ધ્યાન આપવું જરૂરી બની જાય છે.",
      "duration": "7 mins",
      "category": "Children"
    },
    {
      "id": 45,
      "title": "દૂરંદેશી હકીમ",
      "story_name": "કંઈ કેટલીય કુદરતી આફતોને ખાળી યમુના નદીના તટે વસેલ એક ગામમાં એક એવો રિવાજ હતો કે આ ગામમાં ત્રણ વર્ષે પ્રજાજનોમાં વૈદિક ભણતા હકીમોમાંથી કોઈ એકની શાહી હકીમના પદ ઉપર નિમણૂક થાય.અને ત્રણ વરસ પુરા થાય, અને નવો હકીમ નિમાય એટલે જુના હકીમને ગામની બહાર આવેલ નદીને સામે પારના ગાઢ જંગલમાં ભગવાન ભરોસે મૂકી આવવાનો. ત્યાંના જંગલી જાનવરો આ હકીમનો શિકાર કરી અને એનું જીવન સમાપ્ત કરી નાખતા ! આમ જંગલમાં છૂટા મુકાયેલા હકીમોમાંથી જંગલી જનાવર કરડવાથી ઓછા પરંતુ જંગલના ભયને કારણે મોટાભાગના હકીમો મરતા !\n\nપ્રજા માંવૈદિક અભ્યાસુઓમાંથી શાહી હકીમની નિમણૂક રાજાનો વફાદાર એક કૂતરો કરતો. એના મોમાં એક સોના મહોર ભરેલી પોટલી લટકાવવામાં આવતી. ગામ વચ્ચેથી રાજાની સવારી સાથે આ કૂતરો નીકળે અને જેના પગમાં સોના મહોર ભરેલી પોટલી નાંખે એ રાજાનો શાહી હકીમ ! ત્રણ વર્ષ સુધી એ હકીમ રાજાનો પણ રાજા હોય તેવો વૈભવ ભોગવતો રહેતો ! અપાર જાહોજલાલી અને એશો આરામની જિંદગી. પણ ત્રણ વર્ષ પછી હકીમની હાલત જોવા જેવી હોય ! ત્રણ વરસની સાહબી પછી આવતો દુ:ખનો દિવસ તે વખતે યાદ આવે અને મોતના ભયથી પરેશાન થાય. આમ નવો હકીમ નિમાય એટલે એ જુના હકીમને દોરડે બાંધવો પડતો, અને તેને ગામની નદીને પેલે પાર રાજાના માણસો જંગલમાં મુકવા જાય. જુનો હકીમ ખૂબ કરગરે, જિંદગીની ભીખ માંગે પણ રાજા બહેરો બની કઈ ન સાંભળે !ગામના હકીમોને અપાર ધન મળતું હોવાથી, ભલે પોતે ખુવાર થાય પણ કુટુંબ આબાદ બની જાહોજલાલી ભોગવતું રહેતું, આમ ચૂપચાપ આ ઘટના અવિરત ચાલુ રહેલી.\n\nહવે વાત એમ બની હતી કે રાજાને અને તેના મહેલમાં રહેનારાઓને અચાનક નવો રોગ લાગુ પડ્યો અને બધાની ઊંઘ ઊડી ગઈ, દિવસો અને અઠવાડિયાઓ વીતે, પણ ઊંઘ ના આવે, આમ તેની અસર તેઓના શરીર ઉપર પડતાં કમજોરી આવવા લાગી. અંતે થાકીને તેઓ શાહી હકીમ પાસે ગયા. શાહી હકીમે નાડી પકડી નિદાન કર્યું,અને મહેલના દર્દીઓને દવા આપી. શાહી હકીમે આપેલી દવાની કોઈ અસર નહતી થતી, લોકોની મુસીબતનો પાર નહતો અને બીજો કોઈ ઈલાજ તેઓ પાસે હાથવગો નહતો. હકીકતમાં, શાહી હકીમ સિંહના પાંજરે બાંધેલી બકરી માફક ફફડીને ભયમાં જીવતો હતો, વરસ પછી આવનાર મોતના ભયે તેણે ભણેલું બધુ ભૂલાઈ ગયું હોય તેમ યાદ નહતું આવતું. હવે તેની પાસે પહેલા જેવી દવા સાથે દુઆ અને હૈયાધારણ નહતી. આ જાણી રાજા ગુસ્સે થયો અને, નવા શાહી હકીમની નિમણૂકની ગામમાં દાંડી પીટાવી આવતીકાલની શાહી સવારી વખતે તેમનો કૂતરો નવા હકીમની પસંદગી કરશે.\n\nઆ ગામમાં એક બુધ્ધિધન નામનો હકીમ પણ રહેતો હતો. જેવા નામ એવા ગુણ, તેના કુટુંબમાં, તેની પત્ની ત્રણ દીકરા અને એક દીકરી હતી. તેની પત્ની અને દીકરા-દીકરી પણ ગામના દર્દીનો ઉપચાર કરતાં રહેતા. તેઓ ઉર્જાવાન- ઉત્તસાહી અને સકારાત્મક વિચાર સરણી ધરાવતા હતા તેમજ ગમેતેવી મુસીબતમાં ધીરજ અને ધૈર્ય રાખવી એ તેઓનો આગવો ગુણ હતો. બીજી બાજુ બુધ્ધિધન વરસોથી ચાલી આવતી આવી બેહૂદી શાહી હકીમની નિમણૂકની રીતથી પરેશાન હતો અને રાજાને પાઠ ભણાવી આ ક્રૂર પ્રથા દૂર કરાવવા માંગતો હતો. આમ આવતે વરસે આવનાર મોકો હવે અત્યારે હાથ વગો હતો. તે તાબડતોબ ગામના મોચી પાસે ગયો અને તાજા મરેલા ઢોરના જૂતાં બનાવડાવ્યા. બીજે દિવસે સવારે તે જૂતાં પહેરી, શાહી સવારીમાં હાજરી આપવા ગયો.\n\nરાજાની સવારી અને તેનો કૂતરો સોનામહોરની પોટલી લઈને આવ્યો, પ્રાણી સહજ, તે બુદ્ધિધને પહેરેલા તાઝા ચામડાની બદબૂથી તેના તરફ ગયો અને જૂતાં ચાટવા જતાં સોના મહોરની પોટલી બુધ્ધિધનના ચરણમાં પડી અને તે શાહી હકીમ તરીકે સહેલાઈથી નિમાઈ ગયો. અને મહેલમાં પહોચી દર્દીઓની નાડી પકડી, અને હસીને બોલ્યો હે રાજા, આ તો સામાન્ય રોગ છે કહી દવા આપી અને બધા સાજા થવા લાગ્યા. અને મહેલમાં તેના માનપાન વધી ગયા.\n\nસમય વીતે બુધ્ધિધન હકીમની પણ ત્રણ વર્ષની ટર્મ પૂરી થઈ અને નવો હકીમ નિયુક્ત થતાં જ જૂના હકીમ બુધ્ધિધનને દોરડેથી બાંધવા સૈનિકો આવ્યા ત્યારે બુધ્ધિધન હસીને કહે, ‘મને દોરડાથી બાંધવાની જરૂર નથી. હું તમારી સાથે હસતો રમતો આવું છું, ચાલો !’ સૈનિકો વિચારમાં પડી ગયા કે આ પહેલો હકીમ છે જે આમ બોલે છે. અત્યાર સુધીના હકીમોતો કરગરતા. તેમ છતાં સૈનિકોએ એને ચારેબાજુથી કોર્ડન કરી લીધો કે જેથી એ ભાગી ન જાય ! હકીમ ગામ વચ્ચેથી રૂઆબથી ચાલતો નીકળ્યો અને નેતાની જેમ ગામ લોકોને હાથ હલાવતો ચાલી નીકળ્યો. નવો હકીમ પણ એને જોઈ રહ્યો હતો કે આ હસતો હસતો કેમ જાય છે ! અત્યાર સુધી ગામ લોકોએ વિદાય વખતે હકીમને રોતો કકળતો અને કરગરતો જોયો હતો. પણ આજે સાવ વિપરીત પરિસ્થિતિ હતી. આ બુધ્ધિધન હકીમ તો લોકોનું અભિવાદન ઝીલતો હતો !\n\nનદીને પેલે પાર જવા એને નાવમાં બેસાડવામાં આવ્યો ત્યારે નાવિક પણ અચરજમાં પડી ગયો. અત્યાર સુધીના હકીમોને તો દોરડે બાંધેલા હતા અને તેઓ રાડો પાડીને ‘બચાવો ! બચાવો ! ની બૂમ પાડતા હતા ! જયારે આ હકીમતો ગીત ગાતો હતો ! જયારે નાવ ચાલી નીકળી ત્યારે નાવિક કહે, બુધ્ધિધન, તું પહેલો હકીમ છે કે આમ હસતા હસતા વિદાય લઈ રહ્યો છો ! તને મોતનો ડર નથી લાગતો ? તારામાં કાંઈક રહસ્ય તો છે જ !’ બુધ્ધિધને કહ્યું; ‘તારી વાત સાચી છે ! તેં મને સાચો ઓળખ્યો ! ચાલ, તને પૂરી વાત કહું’:\n\nમહેલમાં ફાટી નીકળેલ રોગનું નિદાન અને દવા બાબતે જૂનો હકીમ સોળ આની સાચો હતો, તેણે જે દવાની પડીકીઓ બનાવેલી હતી તે અનિન્દ્રાના રોગની યોગ્ય દવા હતી. મે કોઈ બીજી નહીં પણ, આ પડીકીઓ ને જ “મે તમારા માટે ખાસ વિચારીને ઓસડિયા વાટી દવા બનાવેલ છે તેવું કીધેલું” અને દર્દીઓને આપેલી. આમ પડીકીઓતો જૂના હકીમનીજ હતી, જે મે સૌ દર્દીઓને આપેલી હતી. હા ફરક એટલો હતો કે તે દવાની પડીકી સાથે “મે તેઓને સારા થવાની આશા અને કામના,અને જે વીતે છે તે ભૂલી, સૌ સારા વાના થવાના છે, તેવી હૈયા ધારણ પણ આપેલી હતી”. અને બધા દર્દીઓ ઉપર મારી દવા કામ કરી ગઈ. તે દિવસથી થયેલો મારો જયજયકાર પૂરા ત્રણ વરસ ગુંજતો રહ્યો.\n\nપરંતુ ભૂતકાળ એક ઝેરીલો સાપ છે, એ જ્યાં સુધી કુંડલી મારીને સૂતો હોય ત્યાં સુધીકોઈ વાંધો નથી હોતો. પરંતુ જ્યારે એને ભૂલથી પણ છેંછડવામાં આવે તો જીવવું દુષ્કર બનાવતો હોય છે, જ્યારે ભૂતકાળની કરેલી ભૂલોનું સ્મરણ એટલુજ લાભદાયક બનતું હોય છે. આ વાત હું અને મારા કુટુંબના સૌ સારી રીતે જાણતા હતા, એટલે જૂના હકીમોની વિદાય વખતની પીડા સતત મારી અને મારા ઘરવાળાના હૈયે જીવંત હતી. આ સૃષ્ટિ આખી ખેતર સમાન છે, એક આપો અને હજાર પાછા વાળે છે, જેમ કે “ખેતરની જમીનમાં રોપેલું બીજ.”\n\nજે દિવસે હું શાહી હકીમ બન્યો ત્યારથી જ હું જાણી ગએલો કે ત્રણ વર્ષ પછી મારો વારો પણ દોરડે બંધાઈને જંગલમાં જવાનો આવવાનો જ છે ! એટલે મને વિચાર આવ્યો કે હું ત્રણ વર્ષ પછી પણ કાયમ રાજા બનીને શું કામ ના રહું? એટલે શાહી હકીમ બનીને મેં તરત જ મારા દીકરા દીકરીઓને સૂચના આપી મજૂરોને નદીને સામેનાં જંગલમાં મોકલીને જંગલ સાફ કરવાનો હુકમ આપ્યો ! મારી પાસે બેસુમાર પૈસા હતા,અને મારા માથે રાજાના ચાર હાથ હતા. ગમે તે હુકમ આપી શકું તેમ હતો. એટલે મેં સૌથી પહેલું આ કામ કર્યું. બીજા વર્ષે મારા મોટા દીકરાએ ત્યાં પ્રજા માટે સારા રસ્તા, તળાવ, અને શાળા બનાવરાવ્યા તેમાં મારા દીકરા-દીકરી બાળકોને ભણાવતા હતા. તેમજ રાજાના કડીયાઓ અને મીસ્ત્રીઓને મોકલીને મારો મહેલ અને પ્રજા માટે મકાનો બનાવરાવ્યા. અને ત્રીજા વર્ષે સારા પ્રમાણિક વેપારીઓને તેમજ અન્ય વ્યવસાયકો જેવાકે વૈદ્ય, હજામ, સોની, શિક્ષકો, નાણા ધીરનાર જેવા અનેકને સ્થાયી થવાનું આમંત્રણ આપી વસાવ્યા. આજે ત્રણ વર્ષ પૂરા થયા. જો ભાઈ, ધ્યાનથી સાંભળ...સામે કિનારેથી તને દૂરથી શરણાઈ, ઢોલ અને નગારાનો અવાજ સંભળાય છે ? એ મારા સ્વાગત માટે છે મારી પત્ની નવા ગામના પ્રજાજનો સાથે રાહ જુએ છે. મને શાહી હકીમ તરીકે અહીં તો ફક્ત ત્રણ વર્ષ જ મોજ કરવા મળી, પણ ત્યાં તો હું અને મારૂ કુટુંબ હવે આખી જિંદગી રાજા જેવી મોજ અને સત્તા ભોગવવાનો છું ! આ છે મારી મુસ્કાનનું રહસ્ય !’\n\n‘દોસ્ત, બીજા હકીમો કે તેમના પરિવારજનો રીત રસમ ને દોષ આપી કોઈજ દૂરંદેશી દાખવ્યા વગર રાજાના પૈસે ફક્ત ભોગ વિલાસમાં રિક્ત રહી મોજ કરતાં રહ્યા ! પણ હું અને મારા પરિવારજનો બરાબર જાણતા હતા, આ વિલાસના વર્ષો ત્રણજ છે. આ દરમ્યાન દરેક કિંમતી દિવસ દરમ્યાન ભવિષ્યનું અને આવનારી સમસ્યાનું પ્લાનિંગ કરી લઈશું તો અમે અને અમારી આવનાર પેઢી આખી જિંદગી રાજા બનીને જીવી શકશે ! આ ત્રણ વરસ દરમ્યાન દૂરંદેશી નેવે મૂકી રીતરસમ ને દોષ આપી બેસી રહીશું તો બીજા હકીમોની માફક કાકલુદી કરવાનો વારો આવે અને આવેજ !’\n\nકહેવાની જરૂર નથી કે ત્રણ વરસે નવા હકીમની પ્રથા હવે બંધ થઈ ચૂકી હતી, અને બુધ્ધિધન તેના સકારાત્મક વિચારસરણી વિચારને વળેલા કુટુંબીજનોના સાથથી હવે આજીવન શાહી હકીમ હતો.….\n\n“બગાડો છો શું ?\n\nભવિષ્યને સૌ,\n\nભૂતકાળના ડરે”\n\n",
      "duration": "6 mins",
      "category": "Children"
    },
    {
      "id": 46,
      "title": "વફાદારી",
      "story_name": "એક નાનકડું ગામ હતું. એ ગામની બજારમાં ચંપાબેનની ચંપલ, સંજયભાઇની સેન્ડવીચ, વેલજીભાઇના વડાપાઉં, ભૂરાભાઇના ભજીયા, દામજીભાઇની દાબેલી, દક્ષાબેનના દહીંવડા, પંકજભાઇની પાઉંભાજી, ઠાકરસિંહના ઠંડાપીણા, ચંદુભાઇની ચાદર, સોમ્યભાઇની સોનાની અને ટપુની ટીશર્ટની દુકાન હતી. પણ, આ ગામમાં ચોરોની પણ દુકાન હતી. ચોરો આ દુકાનમાં પ્લાન બનાવતા. મનોજ મવાલી ચોરી કરવામાં ઉસ્તાદ હતો. બધા ચોર તેના હાથ નીચે કામ કરતા. પોલીસે તેમને ઘણીવાર પકડવાની કોશિશ કરી હતી, પણ તે પોલીસની ઝપટમાં આવતા જ ન હતા. ચોરો ઉનાળા અને ચોમાસામાં ઓછી ચોરી કરતા. પણ, શિયાળાનો તે બરાબર લાભ ઉઠાવતા હતા. બજારમાં ચોરોનો બહુ ત્રાસ હતો. ચોરો દુકાનોની વસ્તુઓ ચોરી જતા હતા. આથી દુકાનદારો ચોરોથી કંટાળી ગયા હતા. તેઓ વિચારતા હતા કે આમનો કોઇ ઉપાય શોધવો જોઇએ. પણ, એમને કોઇ રસ્તો જડતો ન હતો. સૌમ્યએ પોતાની દુકાનમાં ત્રણ તિજોરી રાખી હતી. એકમાં બીજી અને તેમાં ત્રીજી. દરવાજા પણ ત્રણ : કાચ, ગ્રીલ અને તેના ઉપર સટર. પણ, તોય ચોરીતો થઇ જ જતી.\n\nએક દિવસ એક કૂતરો ફરતો ફરતો બજારમાં આવી ચઢ્યો. કૂતરો ઊંચો, કદાવર અને રંગે સફેદ હતો. નખ તેજ અને દાંત તીક્ષ્ણ હતા. તે રૂઆબથી આમ તેમ ફરતો રહેતો. એક વખતે તેને ખૂબ ભૂખ લાગી હતી. તે ફરતો ફરતો સંજયભાઇની સેન્ડવીચની દુકાને પહોંચ્યો. ત્યાં થોડા બ્રેડના ટુકડા પડ્યા હતા. તેણે સંજયભાઇને પૂછ્યું, “ભાઇ ભાઇ, હું આ બ્રેડના ટુકડા ખાઉં?” સંજયભાઇએ કહ્યું: “હા, ખા, આ બધું મારા કોઇ કામનું નથી.” કૂતરો ખૂબજ ખુશ થઇ ગયો. તેનું પેટ ભરતાં તે ગોળમટોળ થઇ ગયું. તેણે સંજયભાઇને કહ્યું, “હવે હું તમારા માટે શું કરું ?” સંજયભાઇએ કહ્યું, “એમા શું, તું રોજ મારી પાસે આવજે, હું તને ખાવાનું આપીશ; તેથી મને દૂર ફેંકવા નહિ જવું પડે, અને તે મને ગમશે.” કૂતરાએ કહ્યું, “ના, હું કંઇ મફતમાં નહીં ખાઉં, તમને મારાથી કામ ન કરાવવું હોય તો હું જાઉં છું. હવે હું તમારી દુકાને નહિં આવું.” સંજયભાઈને થયું આ કૂતરો એમ માને તેવો નથી. ત્યાંજ એના મગજમાં ઝબકાર થયો. એ બોલ્યો, “તું માનતોજ નથી તો, તારા લાયક એક કામ છે : અહિં મનોજ મવાલી નામનો એક ચોર છે. તે અને તેની ટોળી ખૂબ ચોરી કરે છે. તેનો બહુ ત્રાસ છે. મારી દુકાનમાં ધોળા દિવસે ગ્રાહકોના ફોનને પાકીટો ચોરીલે છે. તેથી તેઓ મારી દુકાને આવતા ઓછા થઇ ગયા છે. આ ચોરોને કારણે મારી આવક ઘટતી જાય છે. ગ્રાહકો ફરિયાદ પણ કરે છે અને તેમના સગા સંબંધીઓને પણ અહિં ન આવવાનું જણાવે છે. તેથી જો તું ચોકી કરીને ચોરોને દૂર રાખી શકે, તો તારો મોટો ઉપકાર થશે.” સંજયભાઈની વાત સાંભળીને કૂતરો બોલ્યો, “બસ, આટલીજ વાત છે ને ? આતો મારા ડાબા હાથનો ખેલ છે.” સંજયભાઈએ કૂતરાને ખાવાનું આપ્યું.\n\nકૂતરો ખાવાનું ખાય અને તાજો માજો થાય. સંજયની દુકાને કૂતરાને ચોકી કરતો જોઇ ચોર રફુચક્કર થઇ જતા. સંજયની દુકાને ફરી ગ્રાહકોની ભીડ થવા લાગી. પણ બીજા બધાની દુકાને ચોરોની આવન જાવન ચાલુ રહી. ચોરોની ચિંતા મટી તેથી સંજયતો રાજી રાજી થઇ ગયો. હવે જ્યારે બધા દુકાનદારો ભેગા મળી ચોરોના ત્રાસની વાત કરતા, ત્યારે સંજય બધું સાંભળતો, પણ કશું બોલતો નહીં. તેથી બીજા દુકાનદારોને નવાઇ લાગતી કે શું સંજયની દુકાને બહુ ગ્રાહકો આવતા હશે ? ચોરોના ત્રાસથી ત્રાસેલો સંજય આજે કેમ કંઇ બોલતો નથી ? બધાએ તેનું કારણ જાણવાનું નક્કી કર્યું. છેવટે બધાને ખબર પડી કે એક કૂતરો સંજયની દુકાનની ચોકી કરે છે.\n\nબીજા દિવસે કૂતરો ટપુની ટીશર્ટની દુકાન પાસેથી પસાર થયો, ત્યારે કોઇને ખબર ન પડે તેમ એક બાજુ બોલાવીને કહ્યું, “વાહ ! કૂતરાભાઇ, તમે શરીરતો બહુ ઘાટીલું બનાવ્યું છે ! આ સોહામણા શરીર પર સરસ ટીશર્ટ આવી જાય તો તમે ઓર શોભો ! જો આ રહ્યો ટીશર્ટ.”  એમ કહી ટપુએ કૂતરાને ટીશર્ટ પહેરાવ્યું. કૂતરાને ટીશર્ટ ખૂબ ગમ્યું. એ ચાલતો થયો ત્યાં તો ટપુએ તેને અટકાવ્યો અને હસતાં હસતાં કહ્યું, “એમ નહી, મેં તને ટીશર્ટ આપ્યું તો બદલામાં તને પણ કંઇ આપવું તો પડે ને? તું સંજયની દુકાનની જેમ મારી દુકાનની પણ ચોકી કર અને મારી દુકાનનું રક્ષણ કર. તો હું તને આના જેવા બીજા ટીશર્ટ પણ આપીશ. કૂતરો હોશિયાર હતો. તે બધું સમજી ગયો. પહેલાંતો તેને ના પાડવાનું મન થયું, પણ તેને લાલ ટીશર્ટ ગમતું હતું. એને થયું મને શો ફરક પડે છે, એક દુકાનની ચોકી કરું કે આખી બજારની ! એણે ટપુની વાત સ્વીકારી અને ટીશર્ટ પહેરી ચાલતો થયો. ચોરોની ચિંતા દૂર થતાં હવે ટપુ પણ સંજયની જેમ શાંતિથી જીવવા લાગ્યો.\n\nધીરે ધીરે આખી બજારમાં આ વાત ફેલાઇ ગઇ. બધા દુકાનદારો બીજા ન જાણે તેમ કૂતરાને બોલાવતા હતા. ચંપાબેને શૂઝ, વેલજીભાઇએ પાઉં, દક્ષાબેને દહીં અને છાસ, દામજીભાઇએ દાબેલી, ઠાકરસિંહએ ઠંડાપીણા, ચંદુભાઇએ ચાદર આપી પણ સોમ્યભાઇનું શું ? તે થોડો કંઇ સોનાની ચેન આપવાનો હતો. તેણે કૂતરાને ખોટી ઘંટડી આપી, જે સોના જેવી લાગતી હતી. કૂતરાને થોડી ખબર પડવાની હતી કે તે સાચી છે કે ખોટી ! એ બધી ભેટના બદલામાં બધા દુકાનદારોએ કૂતરા પાસે ચોકી કરવાની શરત મૂકી, અને કૂતરાએ તેમની શરત મંજૂર પણ રાખી. હવે તો તે વટથી બધી દુકાનોમાં ફરવા લાગ્યો. બજારના બધા દુકાનદારો ચોરોનો ત્રાસ દૂર થતાં ચિંતા વગર રહેવા લાગ્યા.\n\nઆ રીતે કૂતરો જ્યારે એક પછી એક બજારની બધીજ દુકાનોની ચોકી કરવા લાગ્યો ત્યારે ચોરો મૂંઝાયા. તેમણે વિચાર્યું : આમજ થશે તો આપણે ભૂખે મરશું, ને પરિવારનું ગુજરાન કેમ ચાલશે ? બધા ચોરો કપાળે આંગળી મૂકીને વિચારાવા લાગ્યા. ત્યાં એક યુવાન ચોરને યુક્તિ સૂઝી. તેણે બધા ચોરોને નજીક બોલાવ્યા, કોઇ સાંભળી ન જાય તેમ ધીમેથી કહ્યું, “ એક સરસ રસ્તો છે, જુઓ, કૂતરો જ્યારે પહેલી દુકાને ચોકી કરતો હોય, ત્યારે આપણે છેલ્લી દુકાનમાં ઘૂસી જઇ ઝડપથી આપણું કામ પતાવી લેશું. આ રીતે તે જે દુકાનમાં ચોકી કરતો હોય, તેનાથી વધારેમાં વધારે દૂર આવેલી દુકાનમાં જવું. ફરક એટલો પડશે કે પહેલાં આપણે નિરાંતે બેસીને ચોરી કરતા હતા. અને હવે બહુ ઝડપથી કામ પતાવવું પડશે. અને હા, કૂતરો નજીક આવશે તો ઘંટડી પણ વાગવાની જ ને !\n\nબધા ચોરોને આ યોજના યોગ્ય લાગી, અને અમલમાં પણ મૂકી. ફરી દુકાનોમાં ચોરી થવા લાગી. તેથી દુકાનદારો કૂતરા પર ગુસ્સે થયા. એક સંજયભાઇ સિવાય બધા દુકાનદારો કૂતરાને દબડાવવા લાગ્યા. કેટલાકે વસ્તુઓ છીનવી લીધી તો સંજયભાઇ સિવાયના બધાએ ખાવાનું આપવાનું પણ બંધ કર્યું.\n\nકૂતરો સ્વાભિમાની તો હતોજ, એ આ બધા દુકાનદારોને ઓળખી પણ ગયો હતો. વળી એના બધા ખાવાના અને પહેરવાના શોખ પણ પૂરા થઇ ગયા હતા. એથી તે બોલ્યો, “તમે તો ચોરોના જ લાગના છો, જઇને ચોરોની પૂજા કરો !”\n\nકૂતરો સંજયભાઇ પાસે ગયો. બધા દુકાનદારોની વાત કરી અને તેમના ખરાબ વર્તન વિશે પણ કહ્યું. સંજયભાઇએ કહ્યું, “તું ચિંતા ન કર હું તને બધી વસ્તુ લઇ આપીશ.” કૂતરો કહે, “ના રે ના ! મને કાંઇ નથી ખાવું. હવે હું માણસ જાતને ઓળખી ગયો છું. તે ખૂબ સ્વાર્થી છે. હું તો આ શહેર છોડીને જ જતો રહીશ.” આ સાંભળી સંજય ઉદાસ થઇ ગયો. એણે કહ્યું, “તું મને છોડીને ચાલ્યો જઇશ ?” સંજયની વાત સાંભળીને કૂતરો ગળગળો થઇ ગયો અને કહે, “હું બધાને છોડી શકું પણ તને કેમ છોડી શકું? તે તો મને કેટલા પ્રેમથી રાખ્યો છે. હું અહીં તારી પાસે જ રહીશ અને તારી જ દુકાનની ચોકી કરીશ.” સંજય અને કૂતરો એક બીજાને જોઇ રહ્યા. સંજયે કૂતરા પર પ્રેમથી હાથ ફેરવ્યો અને કૂતરો પૂંછડી પટપટાવવા લાગ્યો.\n\n",
      "duration": "6 mins",
      "category": "Children"
    },
    {
      "id": 47,
      "title": "સમય ચાલ્યા કરે",
      "story_name": "'ક્યાંક તું છે ક્યાંક હું છું ને સમય ચાલ્યા કરે, \nઆપણી વચ્ચે વહેતું જળ મને વાગ્યા કરે.'\n\n\n\nમારા પ્રિય કવિ રમેશ પારેખનાં મને બહુ ગમતાં કાવ્યનું સ્વરાંકન હું સાંભળી રહ્યો હતો. વડોદરાથી ભાવનગર આવી રહેલી લક્ઝરી બસની આરામદાયક સીટમાં બેસીને, કાનમાં હેડફોન લગાવીને, બંધ આંખોથી હું મોબાઇલમાં વાગતા આ ગીતને માણી રહ્યો હતો. સાંભળતા સાંભળતા હું સમયના એ પ્રવાહમાં પહોંચી ગયો, જે મારા અવચેતન મનમાં વર્ષોથી ધરબાઈ ગયો હતો. મોબાઈલની સ્વીચ અભાનપણે ઓફ થઈ ગઈ. અને મારામાં ધરબાયેલા અતીતની સ્વીચ ઓન થઈ.\n\n\n\n***\n\nમારા નાનકડા ગામની પ્રાથમિક શાળા, જે 'ધૂળી નિશાળ' ન હતી, પણ સાત વર્ગખંડ, ઓફિસરૂમ અને પાણીની રૂમ, વચ્ચે મોટો પ્રાર્થના ખંડ, વિશાળ લોબી, ચારેતરફ રમતનું મેદાન, પાકી બાંધેલી કમ્પાઉન્ડ વોલ અને તેની અંદર બહાર વૃક્ષોની હારમાળા. એવી રળિયામણી શાળામાં હું એ વખતે પાંચમા ધોરણમાં અભ્યાસ કરતો હતો. મારા પાડોશમાં જ રહેતા રમણીકલાલ શેઠની દીકરી સરોજ ચોથા ધોરણમાં ભણતી. અમે બંને બાળપણથી સાથે ઉછરેલા. હું દસ વર્ષનો અને સરોજ નવ વર્ષની.\n\n\n\nશાળામાં ચોથા ધોરણથી લેખિત પેપર સ્વરૂપે પરીક્ષા લેવાતી. અમારી સત્રાંત પરીક્ષા ગ્રાઉન્ડમાં શ્રેણી ૪-૫ના વિદ્યાર્થીઓને એક સાથે બેસાડીને ચાલી રહી હતી. જમીન ઉપર આસન પાથરીને અમે બેઠા હતા. અને મારી પાછળ જ સરુનો નંબર હતો. તે દિવસે મારી તબિયત કંઈક બગડી હતી. એટલે ચાલુ પરીક્ષાએ મને ઉધરસ ચડી. હું બંને હાથે મારું મોઢું દબાવીને રોકવા પ્રયાસ કરું, પણ ઉધરસ અટકે નહીં. અચાનક એક કોમળ હથેળી મારી પીઠને થપથપાવવા લાગી. પેપર છોડી, દોડાદોડ પાણીનો ગ્લાસ ભરી લાવી અને તેના હાથે જ મને પાણી પાયું- એ સરોજ હતી. એ ઉમર પ્રેમનો અર્થ સમજવા જેવડી નહોતી. પણ અમને એકબીજાની પરવા હતી, એટલી સમજણ પડતી.\n\n\n\nસમય સરતો ગયો. ગામમાં આવેલી હાઈસ્કૂલમાં હું એસ.એસ.સી.માં પ્રવેશ્યો. સરોજ મારાથી એક વર્ષ પાછળ હતી. એન્યુઅલ એક્ઝામ આપવા માટે મારે ભાવનગર જવાનું હતું, ત્યારે પોતાના ઘરેથી લાવેલ દહીં મારા મોઢામાં ચમચી ભરીને મૂક્યું અને ભાવભરી આંખે મને 'બેસ્ટ લક' કહ્યું. હું સેન્ટર ફર્સ્ટ આવ્યો, ત્યારે મારી પાસે પેંડા માંગવાને બદલે, મારા ઘેર પેંડાનું પેકેટ પહોંચાડી, હસતા ચહેરે મને વધાઇ આપનારી સરોજ હતી.\n\n\n\nહું ભાવનગર કોલેજમાં દાખલ થયો. બીજા વર્ષે સરોજ પણ એ જ કોલેજમાં આવવાની હતી. અમારી વચ્ચે હજી એ જ બાળપણની શરારત અને નિર્દોષ મસ્તી હતી. ગામડામાં આમ પણ અમે બહુ મર્યાદા પૂર્ણ રીતે, પારિવારિક સંબંધોથી જોડાયેલા હતા. વર્ષાન્તે એણે એસ.એસ.સી.ની એકઝામ આપી, ત્યારે હું ભાવનગર હતો. અને કમનસીબે એ જ વર્ષે મારા ગામની નજીકના ટાઉનમાં એસએસસીનું એકઝામ સેન્ટર ખુલી ગયેલું, તેથી તે ભાવનગર પરીક્ષા આપવા આવશે, એવું મારું સ્વપ્ન રોળાઈ ગયું. \n\n\n\nએનું પરિણામ આવ્યું. એ પણ સેન્ટર ફર્સ્ટ આવી, ત્યારે મારી ખુશીનો પાર ન હતો. એ વખતે તે પોતાના મામા - માસી સાથે સીમલા ગયેલી. હું રૂબરૂ તેને મળીને હરખ વ્યક્ત ન કરી શક્યો. પણ એના પિતાજીએ મને કહ્યું, \"બેટા, પોસ્ટ ઓફિસે જઈને સરુને ટેલિગ્રામ કરી દે કે તે સેન્ટર ફર્સ્ટ છે.\" આમ પરોક્ષ રીતે સરોજને પ્રથમ વીશ કરવાનો મોકો મને જ મળ્યો.\n\n\n\nમને હતું કે સરૂ પણ ભાવનગરમાં જ કોલેજ કરશે. પરંતુ એના પપ્પાએ એને અમદાવાદ ઝેવીયર્સ કોલેજમાં દાખલ કરી. જોકે એ નિર્ણય ન તો સરોજને પસંદ પડ્યો, ન મને ! પણ અમારો અભિપ્રાય એ બાબતમાં કોઈએ લેવાનો હતો જ નહીં ! વેકેશન ખુલવાને હજી વાર હતી. અમે એકબીજાના ઘેર આવતા જતા. એક દિવસ એને ત્યાં ગયો ત્યારે તે એકલી જ હતી.\n\n\n\nએણે કંઈક અર્થસભર દ્રષ્ટીથી મારી સામે જોયું. મારે પણ એને કશું કહેવું હતું. પણ જાણે જીભ સિવાઈ ગઈ હતી. આખરે તેણે હળવા નિસાસા સાથે કહ્યું, \"હું તો અમદાવાદ જાઉં છું. ક્યારેક એ બાજુ આવે તો મળજે.\" \n\nમેં કહ્યું, \"સરૂ, મને હવે ભાવનગર નહીં ગમે. હું તો હવે અહીંથી જ નજીકની આર્ટ્સ કોલેજમાં એડમિશન લઈ લઈશ.\" \n\nએણે આશ્ચર્યથી મારી સામે જોયું અને કહ્યું, \"મને સાયન્સ રખાવી અને પોતે સાયન્સ છોડી રહ્યો છે ? હું તો સમજતી હતી કે આવતા વર્ષે તું ડોક્ટરીના અભ્યાસ માટે અમદાવાદ આવીશ.\" \n\nમારે એને કહેવું હતું કે,\"સરૂ, તું ભાવનગર નથી આવતી, પછી મારે ત્યાં રહીને શું કરવું ?\"\n\nપણ એ હું મનમાં જ બોલી શક્યો. નીચી નજર કરીને તેની સામે ઊભો રહ્યો. તે મને કંઇક કહેવા ઈચ્છતી હતી, ત્યાં જ એના મમ્મી આવ્યા અને વધારે કંઈક ચર્ચા કર્યા વિના જ અમે છૂટા પડ્યા.\n\n\n\nબીજા દિવસે તેને અમદાવાદ હોસ્ટેલમાં મુકવા માટે તેના પિતાજી જવાના હતા. હું એમનો સામાન ઘોડાગાડીમાં મુકાવી, તેમને વળાવવા સ્ટેશન સુધી ગયો. તેના પિતાની હાજરીમાં તે કંઈ જ બોલી ન શકી. તેનો નાનો ભાઈ પણ સાથે હતો. તેને વળગીને તે રડી પડી. પણ રડતી વખતે આંસુભરી આંખે મારી જ સામે જોતી હતી, તે મેં મારી ભીની આંખોથી જોયું.\n\n\n\nસમય સરતો રહ્યો. ન હું અમદાવાદ જઈ શક્યો, ન એ મને બોલાવી શકી. અભ્યાસકાળ પૂરો થયો, એ દરમિયાન ગુજરાતના યુવા નેતા તરીકે હું પ્રખ્યાત થઈ ગયો હતો. મેં કદી કોઈ સાથે ઝઘડો કર્યો ન હતો, છતાં મારી છાપ 'માથાભારે' તરીકે પડી ગઈ હતી. માથાભારે એટલે કોઈને હેરાન કરનાર નહીં, પણ પોતાનું ધાર્યું જ કરનાર ! \n\n\n\nઅમે હવે ભરપૂર યુવાવસ્થામાં પહોંચી ચૂક્યા હતા. બન્ને અમારી ઉર્મિઓને સમજતા હતા. પણ નબળાઈ મારી હતી કે હું એને કદી કંઈ કહી ન શક્યો. એના ઘરમાં એના અને મારા ઘરમાં મારા વિવાહની વાતો શરૂ થઈ ગઈ હતી.આમ પણ હવે યુવાવસ્થામાં પગ મુકતાં જ,અમારી બચપણની મસ્તી અને શરારત બંધ થઈ ગઈ હતી. બંનેના મળવા ઉપર બંનેના પરિવારોએ પરોક્ષ પ્રતિબંધ મૂકી દીધો હોય, એવું અમે બંને અનુભવતા હતા. ભલે અમને કોઈએ સ્પષ્ટ શબ્દોમાં ન કહ્યું હોય, પણ હવે અમે વાત કરીએ ત્યારે કોઈને કોઈ હાજર રહેતું.\n\n\n\nતે દિવસે મેં એને નવલકથા - 'તમે કેમ રહ્યા અબોલ ?' વાંચવા આપી. તેણે નામ વાંચ્યું અને બંને હાથમાં બુક પકડીને એનું મુખપૃષ્ઠ મારી સામે ધર્યું. આંખના ઇશારાથી મને શિર્ષક વાંચવા કહ્યું. એ સમયે એના ચહેરા પર શરમના શેરડા પડતાં હું જોઉં ન જોઉં, ત્યાં તે રૂમમાં જતી રહી. મને સમજાયું કે પહેલ મારે જ કરવી જોઈએ. પ્રેમનો એકરાર કરવાનો સમય આવી પહોંચ્યો હતો. તે તો સ્ત્રી હતી- લજ્જાશીલ સ્ત્રી ! સામેથી કદી એકરાર નહીં કરે. અરે, ઉલ્ટું પુરુષ એકરાર કરશે, તો પણ કદાચ ઈનકાર કરશે ! એના નકારમાં પણ એનો સ્વીકાર હોય એવું મને સમજાયું ! હું મોઢામોઢ તો એની પાસે પ્રપોઝ કરી શકવાની હિંમત ન દાખવી શક્યો, તેથી આખરે મેં એને પત્ર લખી, તેમાં મારા પ્રેમને સ્વીકારી, મારી જીવનસંગિની બનવા પ્રેમપૂર્ણ અનુરોધ કર્યો.\n\n     \n\nઅમે સમજણા થયા ત્યારથી આજ સુધીમાં કદી વિજાતીય વ્યક્તિ તરીકે એકબીજાને સ્પર્શ પણ કર્યો ન હતો. એક બીજા સાથે વાત કરવામાં કદી ખચકાટ અનુભવ્યો ન હતો. આજે પહેલીવાર મેં નજર નીચે રાખી, એક નવલકથાના પુસ્તકમાં પત્ર મૂકીને, ધ્રુજતા હાથે પુસ્તક એને આપ્યું. તેણે પણ એવી જ દશામાં એને હાથમાં લીધું અને ઝડપથી તેની રૂમમાં દોડી ગઇ.\n\n\n\nએકરાર પછી તો ઉલ્ટું સંકોચવશ અમારું મળવું ઓછું થયું ! જ્યારે મળતા, ત્યારે શબ્દો મૌન થઈ જતાં ! અચાનક એકબીજાનો સ્પર્શ થઇ જાય તો બન્ને રોમાંચિત થઈ જતા. અમારું મૌન જ અમારી ભાષા હતી. એકરારના થોડા દિવસ પછી એક ઢળતી સાંજે હું તેના ઘેર પહોંચ્યો. તે એકલી જ ઘેર હતી. એના બેડ પર પડી પડી, નવલકથામાં છુપાવેલો મારો પત્ર જ વાંચતી હતી.એ સમયે મેં એની આંખોમાં નિમંત્રણ જોયું. હું એની પાસે બેઠો. બન્નેની આંખો ઘેઘુર હતી. હું જરા ઝૂક્યો. તેણે આંખો બંધ કરી. મેં એના ગુલાબી, સુકોમળ હોઠ પર હળવું ચુંબન કર્યું. એ જ ક્ષણે એના પપ્પા અચાનક જ રૂમમાં પ્રવેશ્યા હશે એની અમને ખબર જ ન હતી !\n\n\n\nરમણીકલાલ શેઠ જમાનાના ખાધેલ, અનુભવી અને પાક્કા વણિક હતા. મારી એટલી બધી 'ખ્યાતિ' હતી કે હવે તો એ પણ મારાથી ડરતા ! જો કંઈ બબાલ થશે, તો એની આબરૂ જશે અને હું મારું ધાર્યું કરીશ,એવું માનીને તેમણે બહુ વિચારપૂર્વક નિર્ણય લીધો. પોતે જાણે કશું જાણતા જ નથી, એવું જતાવવા તેઓ દબાતા પગલે બહાર ગયા. મુખ્ય દરવાજેથી જ તેમણે બુમ મારી-\" સરોજ\" ! અમારી ભાવ સમાધિ તૂટી. અત્યાર સુધી ક્યારેય ન અનુભવેલો એમની હાજરીનો ડર અમે આજે અનુભવ્યો. મારી સામે અછડતી નજર નાખી, \"કેમ છો ?\" કહીને તેઓ સોફા પર બેઠા. જાણે પોતાને કશી જ ખબર નથી,એવા ભાવ સાથે એણે સરોજને કહ્યું, 'જા બેટા, અમને બંનેને ચા પીવરાવ.' \n\nઅપરાધભાવ અનુભવતો હું ચા પીવાની ના કહી અને મારા ઘરે ગયો. \n\n***\n\n\n\nસમયનું ચક્ર અવળું ફર્યું. રમણિકલાલે તેમના પત્ની સિવાય કોઈને આ વાત ન કરી. બીજા જ દિવસે બપોરની ટ્રેનમાં સરોજને એની મમ્મી સાથે મોસાળ વિદાય કરી. ત્રણ જ મહિનામાં મૂળ રાજકોટના અને કલકત્તા રહેતા, તેમની જ્ઞાતિના એક યુવક સાથે તેનું લગ્ન ગોઠવાઈ ગયું. મારો એમને એટલો ડર કે અમારા ગામમાં કશો કાર્યક્રમ ન રાખ્યો. છોકરાવાળા જાન લઈને આવે, એના બદલે પોતે દીકરીને કલકત્તા સામે જઈને પરણાવવા ગયા. મુંબઈ ગયા પછી સરોજને સમજાયું હશે કે એના પપ્પાએ એને મારાથી જુદી પાડવા માટે રચેલું,આ એક ષડ્યંત્ર હતું ! મોસાળમાં તેના પર પૂરતો પહેરો હતો. અને આખરે એના લગ્ન લેવાઈ ગયા.\n\n*** \n\n\n\nથોડો સમય દેવદાસની માફક પસાર કર્યા પછી, આખરે માતાપિતાની મરજી મુજબ, અમારી જ જ્ઞાતિની સુંદર, સુશીલ, ગુણિયલ કન્યા સાથે હું પણ જોડાઈ ગયો. સમયના વહેણ સાથે વહી ગયેલી એ ક્ષણો કવિ રમેશ પારેખનાં એક કાવ્ય દ્વારા ક્ષણભર માટે નજર સામે આવી ગઈ હતી. \n\n\n\nમારી બસ ભાવનગરના મારા ગંતવ્ય પર પહોંચી ગઇ હતી. ભૂતકાળને બસમાં જ દફનાવી, નીચે ઊતર્યો ત્યારે મારી પ્રિય પત્ની કાર લઇને મને લેવા માટે આવેલી. તેના પ્રેમાળ સ્મિત સાથેના મૌન આવકારે મારી ભૂતકાળની મેમરીને ડીલીટ કરી નાખી.",
      "duration": "7 mins",
      "category": "Children"
    },
    {
      "id": 48,
      "title": "ઈચ્છા-ચિરાગ - માણસને મળેલી એક બેજોડ ભેટ",
      "story_name": "અલ્તાફ શેખ ઉત્સાહી યુવા પત્રકાર અને એક છાપાનો વિશેષ રિપોર્ટર હતો. એક દિવસ 'સવારનો સાવજ' દૈનિકના તંત્રીએ તેને કેબીનમાં બોલાવીને કહ્યું, 'આપણા દેશના દવા ઉદ્યોગની પ્રગતિ ઉપર આપણે એક સચિત્ર લેખ પ્રકાશિત કરવો છે. તો તે અંગેની આપણાં રાજ્યની માહિતી ભેગી કરી એક લેખ લખી લાવો ને !'\n\n'ચોક્કસ. આજે જ માહિતી એકત્ર કરવા માટે નીકળું છું.' એમ કહીને અલ્તાફ શેખ તંત્રીની કેબીનની બહાર નીકળ્યો. વિચારતો હતો આ તંત્રીને જલ્સા, માત્ર અને માત્ર ઓર્ડર કરવાનો અને કેબિનમાં બેસવું અને ગપાટાં મારવા ને દિવસ પૂરો કરવો, ના રખડવું કે ના કલમને ઘસેડવી માત્ર અને મજા. નીચે આવી એક કટિંગ ચા પીધી અને હેલ્મેટ ચડાવી, બાઈક સ્ટાર્ટ કરી, ભીડવાળો રસ્તો વીંધી તે 'ઔષધ નિર્દેશાલય'ની સરકારી ઓફિસે પહોંચ્યો. હેલ્મેટ લોક કરી, અંદર ઔષધ નિર્દેશક(ડાયરેક્ટર)ના પીએ(પર્સનલ આસીસ્ટંટ)ની કેબીન આગળ આવ્યો.\n\nકેબિન બહાર સ્ટૂલ ઉપર બેઠો બેઠો બીડી ફૂંકતો હતો. બીડી પીતાં પીતાં જ એણે અલ્તાફ શેખની સામે એવી રીતે જોયું કે જાણે કહેતો હોય, 'બોલો ભાઈ, ક્યાંથી આમ ઊઘડતી ઓફિસે ટપકી પડ્યા ?'\n\nપત્રકાર અલ્તાફ શેખ સમસમી ગયો, મુસીબતે  ગુસ્સાને કાબૂમાં રાખી બોલ્યો, 'ડાયરેક્ટર સાહેબને મળવું છે.'\n\nઅને ચિઠ્ઠી પર નામ લખી આપવાને બદલે વીઝીટીંગ કાર્ડ કાઢીને આપ્યું. પટવાળાએ ઝીણી નજર કાર્ડ પર ફેરવી, બીડી બેંચની કોરે મૂકી, પીએની કેબીનમાં ઘૂસ્યો અને કાર્ડ પીએને આપ્યું. પીએ તેના મોબાઈલ ઉપર ભારત-પાકિસ્તાન ક્રિકેટ મેચ જોતો હતો. પટાવાળાને વચમાં ટપકવાથી એ થોડો ચિડાયો. એણે વીઝીટીંગ કાર્ડ ઉઠાવી ટેબલની એક બાજુએ ઘા કરી ફેંકી દીધું. પટાવાળો ગભરાઈ બહાર જતો રહ્યો. પીએ પાછો મોબાઈલ દર્શને લાગ્યો. એકાએક વિરાટ કોહલી આઉટ થઈ ગયો. પીએ ગરમ થઈ ગયો અને ભારતીય ખેલાડી કેમ કરતાં આઉટ થયો એ સાંભળવાને બદલે મોબાઈલ બંધ કરી દીધો અને બબડ્યો, સરકારે ક્રિકેટ રમવા પર જ પ્રતિબંધ મૂકી દેવો જોઈએ. કેટ કેટલાનો સમય બરબાદ કરે છે, અવડા મોટા ખેલાડી થઈ એક મીડીયમ પેસ બોલનો ય સામનો નથી કરી શકતા, ફાસ્ટ બોલને શું રમશે, હં'\n\n'હં' કરવા જતાં ગરદનને એક ઝાટકો લાગ્યો ને એની નજર પેલા વીઝીટીંગ કાર્ડ પર પડી, 'અલ્તાફ શેખ, વિશેષ રિપોર્ટર \"સવારનો સાવજ\" દૈનિક.' કંટાળા સાથે કાર્ડ ઉઠાવી, તે નિર્દેશકની કેબીનમાં ગયો. નિર્દેશકે કાર્ડ જોયું. ચશ્મા નીચેથી જ જોઈને કહ્યું, 'પત્રકાર છે તો જલદી અંદર મોકલો.'\n\nપીએ પાછો એની કેબીનમાં આવ્યો ને બેલ મારી પટાવાળાને કહ્યું, એલા પત્રકારને સાહેબ પાસે મોકલ.'\n\nપટવાળાએ બહાર આવી અલ્તાફ શેખને કહ્યું, 'ચાલો' અને તેણે નિર્દેશકની કેબીનનું બારણું ખોલ્યું. તે હવે નિર્દેશકની સામે ઊભો હતો.\n\n'આવો, બેસો' નિર્દેશકે કહ્યું. અને હવે તે હાશકારો લેતા ખુરશી પર બેસી ગયો.\n\nનિર્દેશક બોલ્યા,, 'બોલો, શું કામ પડ્યું ?'\n\nઅલ્તાફે કહ્યું, 'દેશમાં દવા ઉત્પાદનના ક્ષેત્રમાં અદભૂત પ્રગતિ થઈ છે એ ધ્યાનમાં રાખી અમારે આપણાં રાજ્યનું ફાર્મા સેક્ટરમાં યોગદાન ઉપર લેખ લખવો છે, તો તે અંગે થોડી માહિતી, ડેટા જોઈએ છે.'\n\nનિર્દેશકે પૂછ્યું, 'તમારા છાપાનું સરક્યુલેશન કેટલું છે ?'\n\nમનોજે કહ્યું, 'લગભગ અઢી લાખ તો ખરું.'\n\nનિર્દેશક હસ્યો, 'તો તો તમને દવા બનાવનારી ફેક્ટરીઓની ખાસ્સી જાહેરાતો મળી જશે. જે દવા ઉદ્યોગ માટે કેમિકલ બનાવે છે, તેમજ તેની મશીનરી બનાવનાતી કંપનીઓની પણ જાહેરાતો ય મળી જશે.'\n\nઆંટી ગૂંથીથી બેખબર અલ્તાફે ભોળપણથી કહ્યું, 'સાહેબ, તમે કદાચ ખોટું સમજ્યા છો. હું જાહેરાતો માટે નથી આવ્યો.'\n\nનિર્દેશક કહે, હા ભાઈ 'ખબર છે, ખબર છે.'\n\nએણે સિગરેટ કાઢી, હોઠ વચ્ચે મૂકી. પછી કહ્યું, 'જાહેરાત માટે તો તમારા જાહેરખબર વિભાગવાળા આવશે. અહીં બેઠા બેઠા એટલો તો અનુભવ થઈ જ ગયો છે. પણ મીસ્ટર શેખ, તમે આ તલાવની નવી માછલી લાગો છો.'\n\n'જુઓ, ખરેખર એવું છે કે…..' અલતાફ પૂરું બોલી રહે એ પહેલાં જ નિર્દેશક બોલ્યા, 'તમે કેમ આવ્યા છો એની મને ખબર છે. જાહેરાત પહેલાં લેખ કે લેખ માટે કંઇક મટીરીયલ. બધા એમ જ આવે છે. સમજી લો કે એ જ રીતે મોકલવામાં આવે છે.' મારી વાત કાન ખોલીને સાંભલો મહાશય, પહેલા પૂરા એક-લાખ રોકડા મને આપો અને આંઠ દસ હાફૂસ કેરીનાં કરંડીયા મારા પી એ અને બીજા સ્ટાફ માટે, પછી જ કઈ મારૂ મગજ ચાલશે. \n\nઅલ્તાફ માટે આ નવું હતું, તે મુંજઈને હાથ જોડી બાહર આવી ગયો. શું કરવું તેની ભેજા ફોડીમાં હેરાન થતો હતો ત્યાં તેને તેના અબ્બાજાનનું કહેલું યાદ આવ્યું. કોઈ મોટી મુંજવણ હોય તો ખુદાની બંદગી કરવી, તે સીધો જોહર નમાઝ ( બપોરની ) અદા કરવા મસ્જિદે પહોચ્યો, બધા નમાજી ભેળા એને ઈબાદત અદા કરતાં ખુદાને તેની રોજની મુશ્કેલી દૂર કરવા કોઈ અલ્લાઉદીનના ચિરાગ જોવો ચિરાગ આપવાની અરજ કરી જેથી રોજ –બરોજના લેખ માટેની રઝળપાટ અને લોકોના અસહકારમાં આશરો મળે. તે ખરા દિલથી ખુદાની બંદગી કરતો હતો અને તેથી ઘેરી નીંદરમાં સરી પડ્યો...  \n\nપરવર દીગારે તેની ઈબાદત મંજૂર રાખી, તેને સ્વપ્નમાં આવી કહ્યું, હા,મને રાજા અલ્લાઉદીનના જાદુઈ ચિરાગની ખબર છે? અલ્લાઉદીન પાસે એક જાદુઈ ચિરાગ હતો, એના પર તે આંગળી ઘસે, એટલે એમાંથી જીન પ્રગટ થાય, અને પૂછે, \"બોલ, માંગ, માંગે તે આપું.\" પછી રાજાને જે જોઈતું હોય તે માંગે, અને જીન તરત જ એ વસ્તુ હાજર કરી દે. તારે આવો જાદુઈ ચિરાગ જોઈએ છે,અને મળે તો તને મજા આવી જાય ! હું તને જણાવું કે આવો જાદુઈ ચિરાગ મે તને આપેલો છે અને તે તારી પાસે છે જ. ક્યાં છે, કહું તને ? મે દરેક માણસને અર્ધજાગ્રત મન (Subconscious mind) આપ્યું છે, અને આ અર્ધજાગૃત મન એ તારો જાદુઈ ચિરાગ છે. એની પાસેથી ઈન્સાન જે કઈ ઈચ્છે તે બધું જ મેળવી શકે એમ છે.\n\nહા માલિક, પણ બતાવો કે તમે મને આપેલો મારો ચિરાગ ક્યાં છે અને તે કઈ રીતે મારૂ કામ કરી શકે ?\n\nદીકરા, તારે જાણવું છે, તો તું ચૂપ રહે અને,તો ચાલ ધ્યાન રાખી સાંભળજે, એક વાર બોલેલું ફરી નહીં બોલું.....\n\nઆ જગતના દરેક ઇન્સાન પાસે બે મન હોય છે, એક જાગ્રત મન અને બીજું અર્ધજાગ્રત મન. ઇન્સાન જાગતો હોય ત્યારે તે તેની બુદ્ધિ પ્રમાણે સમજી વિચારીને જે કાર્યો કરીએ છે, જે નિર્ણયો લઈ લે, સારું-નરસું સમજી શકે, એ બધું જ જાગ્રત મન દ્વારા થતું હોય છે. એટલે કે જાગ્રત મન વિચાર કરી શકે છે, નિર્ણયો લઈ શકે છે, સારુંખોટું સમજી શકે છે. તકને ઓળખી શકે છે. જાગ્રત મન ઇન્સાન જાગતો હોય ત્યારે જ કામ કરે છે. પણ મારા દીકરા આ જાગ્રત મનની શક્તિ ફક્ત ૧૦ ટકા જ છે.\n\nઅને જો બીજીબાજુ ઇન્સાનનું અર્ધજાગ્રત મન, ચોવીસે કલાક કામ કરે છે. તેની તાકાત ૯૦ ટકા છે. એક બે ઉદાહરણ આપું. શરીરમાં ખોરાક પચવાની, હૃદયને ધબકતું રાખવાની, ઘા પડ્યો હોય તો રૂઝાવાની, ઊંઘમાં પડખું ફેરવવાની, યાદશક્તિ, શરીરની વૃદ્ધિ, ત્રિકાળજ્ઞાન, ટેલીપથી – આવી બધી જે ક્રિયાઓ છે, તે અર્ધજાગ્રત મન દ્વારા થાય છે. આ ઉપરાંત, તેને જે કામ સોંપો, તે બધું જ તે કરી આપે છે. અર્ધજાગ્રત મન પાસે નિર્ણય લેવાની શક્તિ નથી. પણ તેને જે સૂચનો કરવામાં આવે તેનો તે એક વફાદાર સેવકની જેમ અમલ કર્યા જ કરે છે. તમે એને સારું કે ખરાબ, જે કામ સોંપશો તે એ અચૂક કરશે જ.\n\nઆ સંસારમાં ઇન્સાને પહેલાં તે શું મેળવવા ઈચ્છીએ છીએ, તેનું ધ્યેય (Goal) શું છે, તે તેણે નક્કી કરવું જોઈએ. હવે, અર્ધજાગ્રત મનને આ કામ કઈ રીતે સોંપવું ? એની એક રીત આજે તારી બંદગીથી પસંદ થઈ તને કહું છું.\n\nતું રાત્રે પથારીમાં સૂવા જાય ત્યારે, તારી ઊંઘ આવી જતા પહેલાંની તારી પાસે પાંચેક મિનીટ એવી હોય છે કે જેમાં તું પૂરો જાગતો પણ નથી કે પૂરા ઊંઘી પણ ગયો નથી. આ સમયે અર્ધજાગ્રત મનને તું જે સૂચન કરીએ, તે અર્ધજાગ્રત મનમાં બરાબર પહોંચી જશે. એટલે આ સમયે, જે વસ્તુ પ્રાપ્ત કરવી છે, તેનું મનમાં રટણ કરતાં કરતાં ઊંઘી જવું. દા.ત. તારે અખબારમાં સનસનાટી ઊભી કરે તેવો લેખ લખવો છે કે કોઈ પરીક્ષામાં ૯૦ ટકા, લાવવા છે, મારે તો બસ સનસનાટી ઊભી કરે તેવો મારે લેખ લખવો, એવી ઈચ્છા કરતાં કરતાં ઊંઘી જવું. પછી અર્ધજાગ્રત મન તમે સોંપેલું કામ કરવા માંડશે. મારા અનેક બંદાઓએ ઘણી વાર અનુભવ્યું છે કે રાતે કોઈ સમસ્યા હોય કે, અથવા કોઈ વિદ્યાર્થીને દાખલો ના આવડ્યો હોય અને પછી એ સૂવા પથારીમાં પડે અને એની સમસ્યા કે દાખલો યાદ કરતાં કરતાં ઊંઘી જાય, સવારે જાગે ત્યારે એ સમસ્યા કે દાખલાનો ઉકેલ મળી ગયેલ હોય.\n\nમારા વાહલા દીકરા અર્ધજાગ્રત મનને તારું ધ્યેય સોંપવાની બીજી રીત. અર્ધજાગ્રત મન કોઈ ભાષા નથી સમજતું, તે ફક્ત ચિત્રોની ભાષા સમજે છે. તું શાંત ચિત્તે એક રૂમમાં આંખો બંધ કરીને બેસજે. અને તારા ધ્યેયને લગતાં ચિત્રો કપાળ આગળ એક કાલ્પનિક પડદા પર જોવાનું રાખજે. આ ચિત્રો અર્ધજાગ્રત મનમાં અંકિત થઈ જશે, અને તમારા ધ્યેયને સાચું બનાવવા માટે તે કામે લાગી જશે. અર્ધજાગ્રત મનને આ રીતે કામ સોંપવાનું થોડા દિવસો સુધી રોજ ભૂલ્યા વગર કરજે.\n\nભલે માલિક જેવો તમારો આદેશ, પરંતુ આ અર્ધજાગ્રત મનને મારા કામ સોંપ્યા પછી, તે મને મારૂ ધ્યેય સિદ્ધ થયું છે કે થવાનું છે તે સંદેશો કઈ રીતે મોકલે ?\n\nદીકરા સંભાળ આપણે રાબેતા મુજબ કામ કરતાં હોઈએ અને કોઈ દિવસ એકાએક આપણને સ્ફૂરણા થાય કે ઓહો ! ફલાણું કામ તો આ રીતે કરી શકાય. આ સ્ફૂરણા તને તારા અર્ધજાગ્રત મને મોકલી હોય છે. અખબારમાં સનસનાટી ઊભી કરે તેવો લેખ લખવો છે, એ કામ અર્ધજાગ્રત મનને તે સોંપ્યું હોય તો તને પ્રેરણા કરે કે અમુક રીતે એપ્રોચ રાખ, અને લખ, અને તું એ પ્રમાણે કરે અને તારો લેખ લખાઈ જાય.\n\nપણ દીકરા તારું અર્ધજાગ્રત મન તારા  કામ કરી આપે એ  માટે તેની અમુક જરૂરિયાતો છે. (૧) હમેશાં તારે હકારાત્મક (Positive) બનવું. (૨) ગુસ્સો ના કરવો. (૩) બીજાઓને તેમની ભૂલો માટે માફી આપવી. (૪) જે મેળવવું છે, તેની તીવ્ર ઈચ્છા (Burning desire) હોવી જોઈએ.(૫) અને છેલ્લે તને તારા અર્ધજાગ્રત મનની શક્તિઓ પર પૂરો વિશ્વાસ હોવો જોઈએ.\n\nઅર્ધજાગ્રત મન એ કદાચ શરીરમાં રહેલો આત્મા અને મારો અંશ છે. તું દીકરા તારા અર્ધજાગ્રત મનને ઓળખ. તેની સાથે થોડો સમય રોજ વિતાવ. તારી અંદરની દુનિયામાં ડોકિયું કરવાની ટેવ પાડ, તે તારા બધાં કામ કરી આપશે. તારું જીવન ધન્ય થઈ જશે. તારા અર્ધજાગ્રત મન પાસે તારા બધા જ પ્રશ્નોના ઉકેલ છે.\n\nબાજુ નમાજીએ એ અલ્તાફને હળવો ઢંઢોળ્યો ત્યારે તેની ભાવ સમાધિ અટકી. અને ઘેર ગયો, તે રાત્રિએ તેણે માલિકને યાદ કરી પોતાની મહેચ્છા જણાવી સૂઈ ગયો.\n\nઅલ્તાફ બીજે દિવસે સવારે ઊઠ્યો અને કામે જતો હતો ત્યારે આજે તે ખરા અર્થમાં \"સવારનો સાવજ\" હતો અલ્તાફે તેની બાઇકના સ્ટારટરની કી ગુમાવી, ત્યાં તેને અંત:સ્ફુરણા થઈ અને બાઇક સીધી એન્ટિ કરપશન ડિપાર્ટમેંટની ઓફિસે અટકી. ત્યાં તેણે નિર્દેશકને પોતાની કેફિયત રજૂ કરતાં કહ્યું \"કે તે પત્રકાર છે, ડિપાર્ટમેંટમાં સૌ પત્રકાર શબ્દ સાંભળી બધા ગંભીર થઈ ગયા. અલ્તાફ શેખે 'એ કેમ આવ્યો છે ?' એ અંગે એણે નિર્દેશકને જણાવતા પોતાની કેફિયત રજૂ કરતાં ઔષધ વિભાગના ઉપનિર્દેશક અને સહાયક નિર્દેશકની જે માંગણી હતી અને બીજું જે કંઈ કહ્યું હતું, એ બધું કહ્યું. અને સહેજ હસીને કહ્યું, 'આ વિભાગની ખૂબી જ એ છે કે અહીં બધું છે પણ ફરજ પાલન નથી.\"\n\nકરપ્શન વિભાગને મહિનાની આખરમાં તેમના કેસનો ટાર્ગેટ પૂરો બતાવવાનો હતો, તેથી આખો સ્ટાફ કામે લાગી ગયો, અને અલ્તાફના ભેળા તેઓનું પણ કામ થઈ ગયું.\n\nઅલ્તાફને હવે તેનો \"ઈચ્છા-ચિરાગ\" મળી ગયો હતો અને  તેને  અલ્લાઉદીનના ચિરાગની માફક ઘસવો નથી પડતો, માત્ર ઈચ્છા વ્યકત કરતાં તેનું કામ કરે તેવો બેજોડ..  ",
      "duration": "8 mins",
      "category": "Children"
    },
    {
      "id": 49,
      "title": "હુતુતુતુ",
      "story_name": "પંક્તિ પંક્તિ પંક્તિ... ચારે કોરથી પોતાનું નામ ગુંજી રહ્યું છે. પંક્તિ વિપક્ષમાં કબડ્ડી કબડ્ડી કબડ્ડી... કરતાં કોર્ટમાં ઘુસવાનો પ્રયત્ન કરે છે. અચાનક વિપક્ષ ટીમમાં કોઈને અડકીને કોર્ટની બહાર નીકળવા જાય છે, ત્યાં વિપક્ષ ટીમ તેને ઘેરી વળે છે, તેનો હાથ અને પગ પકડી તેને પોતાના ક્ષેત્રમાં ઘસડી રહી છે. પંક્તિ નીચે ફંગોળાઈ બોર્ડર ટચ કરવાં હાથ લંબાવે છે, તેનો શ્વાસ રૂંધાઈ જાય છે, પણ તે હાર નથી માનતી. હાથ બોર્ડર લાઈનને ટચ કરવા ઊંચકે છે.... ત્યાં જ..`પંક્તિ ઓ પંક્તિ ઊઠ હવે, સ્કુલે નથી જવાનું ? આજે મેથ્સની ટેસ્ટ છે. બધુ પ્રીપેર થઈ ગયું છે તારે ?’ પંક્તિનું સપનું તૂટે છે, જૂએ છે તો મમ્મી તેને હચમચાવીને ઊઠાડતી હતી.\n\n`શું મમ્મી તું પણ કેટલું મસ્ત સપનું હતું ? હું બોર્ડર ટચ કરવાની જ હતી. ઓલ આઉટ હતા.. ત્યાં તે.. પ્લીઝ થોડીવાર સૂવા દે મમ્મી....’ કહેતી પંક્તિ પરાણે ચાદર ખેંચી સૂવાનો પ્રયત્ન કરે છે. `અરે ઊઠ બેટા ! આ કબડ્ડી છોડ.. તારે મેથ્સમાં ફુલ માર્કસ લાવવાના છે. એનું કર.’ સુનિતાબેને પંક્તિનો હાથ પકડી પથારીમાં બેઠી કરતા કહ્યું.\n\n`બસ, ભણ ભણ ભણ... લાવી દઈશ માર્કસ બસ ? મારી કબડ્ડીની મેચની તો કોઈને પડી જ નથી.’ પંક્તિએ નારાજગી બતાવતા કહ્યું.\n\n`બેટા, શું થવાનું કબડ્ડી રમવાથી ? ભણીશ તો લાઈફ બની જશે.’ સુનિતાબેને પોતાની ઈચ્છા પંક્તિ પર થોપતા કહ્યું.\n\n`મમ્મી, હું ઈન્ટરસ્કુલ કબડ્ડી કોમ્પિટિશન માટે સિલેક્ટ થઈ છું.’ બેટા, તારા પપ્પાને નહિ ગમે. તું ભણવામાં ધ્યાન આપ. એન્યુઅલ એક્ઝામ પાસે આવી રહી છે.\n\n`મમ્મી, જો હું પ્રોમિસ આપું છું, સારા માર્કસ લાવીશ.. તું પપ્પાને કોમ્પિટિશન માટે મનાવી લે...’ પંક્તિએ મમ્મીને આજીજી કરતાં કહ્યું.\n\n`ઠીક છે, હવે તો ઊઠ બાપા... તૈયાર થા, સ્કુલ જવાનું મોડું થાય છે.’ સુનિતાબેને પંક્તિને બાથરૂમ તરફ ધકેલી.\n\nપંક્તિ સુનિતાબેન અને સુધિરભાઈની એકનું એક સંતાન હતી. બાર વર્ષની પંક્તિને ભણવા કરતાં ખેલકૂદમાં વધુ રસ હતો. ખેલકૂદમાં પણ કબડ્ડી તેની ગમતી રમત હતી. શાળાના વાર્ષિક રમતોત્સવમાં હંમેશા ભાગ લેતી અને કબડ્ડીમાં ગોલ્ડ મેડલ જીતતી. તે જે ટીમમાં હોય તેની જીત પાક્કી. શાળાના શિક્ષકો પંક્તિના છુટ્ટે મોંએ વખાણ કરતાં. તેને ખેલદિલિ અને સ્ફૂર્તિ જોઈ સૌ દંગ રહી જતાં. આશ્ચર્યની વાત એ છે કે, પંક્તિના પપ્પાએ તેને ક્યારેય કબડ્ડી રમતા જોઈ નહોતી, અલબત્ત તે જોવા જ નહોતા માંગતા. આ વર્ષે તે ઈન્ટરસ્કુલ કોમ્પીટિશન માટે ક્વોલિફાઈડ થઈ હતી. સુધિરભાઈને પંક્તિની રમતગમત માટેની ઘેલછા ગમતી નહિ. છોકરીઓએ આવી રમતમાં રસ રાખ્યા કરતાં ભણવામાં જ રસ રાખવો જોઈએ. સારી સેટલ્ડ જોબ કરવા માટે એ જ તો જરૂરી છે, વધુમાં વધુ રસોઈકળા શીખવી જોઈએ. જે તેને લગ્ન પછી કામ આવે. કબડ્ડી જેવી રમતથી કંઈ વળે નહિ ને હાથ-પગ તૂટે તો છોકરીની જાતનું શું ભવિષ્ય રહે ? આમ જોવા જઈએ તો, સુધિરકુમારને એક દિકરાની આશા હતી. પંક્તિ તેમને વહાલી હતી, પરંતુ એ પછી તેમની એક દિકરાની ઈચ્છા હતી. સુનિતાબેનની શારીરિક સ્થિતિ નબળી હોવાને કારણે તેઓએ બીજા સંતાનની ઈચ્છા મારવી પડી.\n\nપંક્તિએ શાળાએથી આવીને બેગ સોફા પર ફંગોળી અને ફ્રેશ થવા જતી રહી. ફ્રેશ થઈને સીધી તે રસોડામાં ઘુસી અને મમ્મીને કહ્યું, `લાવ મમ્મી, આજે હું પપ્પા માટે ગરમાગરમ નાસ્તો બનાવું.. તું મને ગાઈડ કરજે. પપ્પા મારા હાથનો નાસ્તો કરશે, પછી જ હું મારી કબડ્ડી કોમ્પિટિશન માટે પરમિશન લઈશ. એટલે એ ના નહિ કરી શકે...’\n\nપંક્તિની વાત સાંભળી સુનિતાબેનથી હસી જવાયું, તરત જ થોડા ગંભીર બની વિચારવા લાગ્યા, `મારી પંક્તિને તેના શોખ પૂરા કરવા માટે સંઘર્ષ કરવો પડે છે. જો તેની જગ્યાએ દિકરો હોત તો આવું કંઈ જ ન કરવું પડત..’\n\n`મમ્મી, બોલ હવે શું નાખું ? આ બટેકા ચડી ગયા.’ પંક્તિના સવાલથી ધ્યાનભગ્ન થયેલા સુનિતાબેને પલાળેલા પૌંઆ તરફ આંગળી ચીંધી.\n\nસુધિરભાઈ આવી ગયા એટલે, પંક્તિ દોડતી પપ્પાને વળગી પડી, પછી રસોડામાં જઈ પાણી લઈ આવી. `બેસો પપ્પા, આજ મેં તમારા માટે બટેકાપૌંઆ બનાવ્યા.’ કહી પંક્તિ રસોડામાંથી પૌંઆ અને ચા લઈ આવી.\n\nસુધિરભાઈએ એક ચમચી ચાખીને આશ્ચર્યથી પંક્તિને પૂછ્યું, `સાચે ? આ તે બનાવ્યા છે બેટા ? બહુ જ સરસ બન્યા છે.’\n\n`તો લાવો મારું ઈનામ. હું માંગુ એ આપવું પડશે તમારે...’ ઉત્સાહથી ઉછળતા પંક્તિએ કહ્યું.\n\n`બોલ, શું જોઈએ મારી દીકરીને ?’ સુધિરભાઈએ લાડથી પૂછ્યું.\n\nપંક્તિને જોઈતું મળી ગયું હતું, `પપ્પા, મારી સ્કુલમાંથી હું ઈન્ટરસ્કુલ કબડ્ડી કોમ્પિટિશનમાં સિલેક્ટ થઈ છું, તો...’\n\nસુધિરભાઈના મોં પર નારાજગી છવાઈ ગઈ. તેમણે પંક્તિને સમજાવતા કહ્યું, `બેટા, તને ખબર છે, મને તારા રમતગમતમાં ભાગ લેવો નથી ગમતો... મારી ડાહી દીકરી છો ને ?\n\n`પ્લીઝ પપ્પા..’ કહેતા પંક્તિનો કંઠ રૂંધાઈ ગયો.\n\n`સુનિતા ! તું અને પંક્તિ તૈયાર થઈ જાવ, આજે મારા સિનિયર મહેશભાઈને ત્યાં ડિનર પર જવાનું નક્કી થયું છે...’ કહેતા સુધિરભાઈએ પંક્તિને સાંભળી ન સાંભળી કરી ત્યાંથી ઊઠી ગયા.\n\nપંક્તિનો મૂડ મરી ગયો હતો. તેના મોં પર હતાશા છવાઈ ગઈ હતી.. મન ન હોવા છતાં સુનિતાબેનના સમજાવવાથી તે ડિનર પર જવા તૈયાર થઈ ગઈ.\n\nમહેશભાઈને ત્યાં ડિનર પર અવનવી વાનગીઓ હતી. મહેશભાઈ તેમના પત્ની માધવીબેન, પંક્તિ, સુનિતાબેન અને સુધિરભાઈ બધા ટેબલ ચેર પર ગોઠવાયા. મહેશભાઈનો વીસ વર્ષનો દિકરો મોદિત બધાને સર્વ કરતો હતો. સુધિરભાઈને મોદિતને જોઈને નવાઈ લાગી, છોકરો હોવા છતાં...\n\n`લો ને ! સુધિરભાઈ.. આ બધી જ વાનગીઓ મારા દિકરા મોદિતે બનાવી છે.’ મહેશભાઈનું આ વાક્ય સાંભળી સુધિરભાઈથી ન રહેવાયું, તેમણે પૂછી જ નાખ્યું. `મોદિતે ? છોકરો હોવા છતાં તેને રસોઈકળામાં આટલો રસ ?’\n\n`હા.. તો એમાં શું ? છોકરાને રસોઈમાં રસ હોવો ગુનો છે ? એને અવનવી ડીશ બનાવવી બહુ ગમે છે. એટલું જ નહિ હોટલ મેનેજમેન્ટ નો કોર્સ પણ કરે છે. ડીશ પ્રેઝન્ટેશન, સર્વિંગ બધુ જ બહુ ઇન્ટરેસ્ટથી કરે છે. એમ પણ બાળકોને જેમાં રસ હોય તેમાં જ આગળ વધવા દેવા જોઈએ. પરાણે આપણી ઈચ્છાઓ તેમના પર લાદવાથી તેઓ જીવનમાં કોઈ ગોલ નથી કરી શકતા.’ મહેશભાઈનો વાક્ધારાની આજે સુધિરભાઈ પર કંઈ અલગ જ અસર થઈ રહી હતી.\n\nડિનર પતાવી, લગભગ દસ વાગતા સુધિરભાઈ, સુનિતાબેન અને પંક્તિ ઘરે આવી ગયા. બીજે દિવસે પંક્તિએ પી.ટી. ટીચર મિ. સુધાંશુ મિશ્રાને જણાવ્યું કે, તેના પપ્પાની ઈચ્છા ન હોવાથી તે કોમ્પિટિશનમાં પાર્ટ નહિ લઈ શકે. આ જાણી મિ.સુધાંશુને લાગ્યું કે, એકવાર તે પંક્તિના પપ્પાને સમજાવી જુએ. તેથી તેમણે સુધિરભાઈને ફોન કરી કહ્યું, `મિ. સુધિર તમે આજે જો ફ્રી હોવ તો, હું તમને મળવા માંગુ છું, જો તમે શાળાએ ચાર વાગે આવી શકો તો...’ સુધિરભાઈને નવાઈ તો લાગી પણ તેમણે હા પાડી.\n\nબરાબર ચાર વાગે સુધિરભાઈ પંક્તિની શાળાએ પહોંચી ગયા. મિ. સુધાંશુએ તેમને પોતાનો પરિચય આપ્યો અને શાળાના ગ્રાઉન્ડ પર લઈ ગયા. સુધિરભાઈએ જોયું કે, પંક્તિ કબડ્ડી રમતી હતી. કેટલી સ્ફુર્તિથી, ઉત્સાહથી વિપક્ષ ટીમને ધોબીપછાડ આપી રહી હતી, આજે પહેલીવાર તેમણે માર્ક કર્યું. કાલના મહેશભાઈના શબ્દો પાછા સુધિરભાઈના કાનમાં ગુંજવા લાગ્યા. આખરે તેમણે કંઈક વિચારીને પી.ટી.ટીચર જોડે થોડી વાતચીત કરી અને ચાલ્યા ગયા.\n\nસાંજે પંક્તિ ઘરે આવી, ફ્રેશ થવા ગઈ ત્યાં જ સુધિરભાઈ ઘરે આવી ગયા. આવતાં જ રસોડામાં જઈ પત્ની સુનિતાને કહ્યું, `પંક્તિને પાસ્તા ભાવે છે ને ? આજે હું બનાવીશ એના માટે પાસ્તા... તું મને કહેતી જા, હું કરતો જઈશ.’ સુનિતાબેન તો દંગ જ રહી ગયા. પતિનું આવું રૂપ તેમણે ક્યારેય જોયું નહોતું. આજે વળી શું થઈ ગયું ?\n\nપંક્તિ ફ્રેશ થઈને આવી ગઈ. સોફા પર બેસી રિમોટ વડે ચેનલો ફેરવવા લાગી. સુધિરભાઈએ ટ્રેમાં પાસ્તા સજાવી પંક્તિની સામે મૂકી દીધા. `જો બેટા, આજે મેં તારા માટે પાસ્તા બનાવ્યા છે, કેવા બન્યા એ તો કે...’\n\nપંક્તિને લાગ્યું કે, પપ્પાએ કોમ્પિટિશનમાં પાર્ટીસિપેટ કરવાની ના પાડી એટલે હવે આવી રીતે મને મનાવવા માગે છે. તેણે પણ પપ્પાનું મન રાખવા, ઈચ્છા ન હોવા છતાં પાસ્તા ખાધા અને કહ્યું, `બહુ સરસ બન્યા છે પપ્પા...’\n\n`હા તો મારું ઈનામ લાવો.. હું માંગુ એ આપવું પડશે તારે...’ સુધિરભાઈ પંક્તિને લાડથી કહ્યું.\n\nપંક્તિને નવાઈ લાગી, `હા પપ્પા બોલોને.. હું શું આપી શકું તમને ?’\n\nસુધિરભાઈએ પાછળ સંતાડી રાખેલું ફોર્મ પંક્તિ સામે ધરી દીધું અને કહ્યું, `લે આ ફોર્મ ભરી દે, તારી સાઈન કરી દે...’\n\nપંક્તિએ ફોર્મ જોયું, તેની આંખમાં પાણી આવી ગયા. પપ્પાને જોરથી વળગી પડી... `થેન્ક યુ પપ્પા. મને તમે કબડ્ડીમાં પાર્ટ લેવા દો છો એ બદલ... થેન્ક યુ સો મચ... લવ યુ પપ્પા...’\n\n`લવ યુ ટુ બેટા... તને જે ગમે તે કર.. જેમાં આગળ વધવું હોય એમાં વધ. હવે તારા પપ્પા તને ક્યાંય નહિ અટકાવે...’ કહેતા સુધિરભાઈ ગળગળા થઈ ગયા. સુનિતાબેનની આંખમાંથી બાપ-દીકરીનો આ મિલાપ જોઈ અશ્રુ આવી ગયાં.\n\n",
      "duration": "6 mins",
      "category": "Children"
    },
    {
      "id": 50,
      "title": "પાઈટે ઉઠામણ",
      "story_name": "પીઠી ભર્યા બેઠા રે!! નિરાલીબેન.....\n\nનિરાલીબેન ને પાઈટેથી રે, ઉઠાડો....\n\nહવે જુએ જીજાજીની,\n\nવાઈટુ.....!!\n\n..... મજાક મસ્તી ચાલે છે,...કાન્તીભાઈની દીકરી નિરાલીના લગ્ન કાલે છે, આજે, આગલી સાંજે , નિરાલીને પીઠી ચોળવાની વિધિ ચાલે છે... પછી બધા વારાફરતી વારા , .... ને એક પછી એક...અંગત સગાંવહાલાં ના.. નામ લેતા લેતા ગીતો ગવાય છે..... મામા, કાકા, બેન, ફોઈબા, ફુવા....એમ બધાનું નામ લઈ ને ગીત ગવાઈ રહ્યા છે...\n\nજેનું નામ ગીતમાં ગવાય તે વ્યક્તિ નિરાલી પાસે આવે છે ....,મીઠી રકઝક કરતા કરતાં ..... કઈ ને કઈ આપે છે.... કોઈ ૧૦૦ રૂપિયા, તો કઈ ૨૦૦, કે કોઈ ૫૦૦ રૂપિયા આપે છે... . વીડીયો શૂટિંગ થાય છે ....ત્યારે નિરાલીની બહેનો, બહેનપણીઓ, ભાભી,... બધા ગીતો ગાય છે....\n\n....હવે જુવે ફઈબાની વાઈટુ...\n\nજે બાકી હોય તે આવે છે...\n\nનિરાલીને કંઈને કંઈ આપે છે...\n\nમીઠી તડજોડ ચાલે... હસી-મજાકની રંગત રેલાય છે....\n\nહવે કોઈ એક વડીલબેન નિરાલીને જોઈને કુટુંબની વહુને કહે છે, \" ચાલો ! ચાલો !, .. હવે નિરાલીને વધાવીને પાઈટેથી ઉઠાવી લો .... થોડીવાર બધા આરામ કરો.... પછી સવારે જાન આવશે !!! બધાને વહેલા ઊઠી જવાનું છે હા !!! .. \"\n\nત્યાં તો નિરાલી બોલી, \" ના !, ના !, ના !, હું એમ નહિ ઊઠું આયાંથી !!! \"\n\nએક ભાભી બોલ્યા,\" કેમ? બેન બા?? તમને તો ઘણા બધા રૂપિયા આવ્યા હવે તો ઊઠો !!\"\n\nત્યાં માંડવામાં બેઠેલા ગાવા લાગ્યા !!......\n\n.. રૂપિયાનો વરસાદ વરસ્યો,\n\nનિરાલીબેન !!!\n\nહવે પાઈટેથી ઊઠો રે...!\"\"\n\nનિરાલી કહેવા લાગી, \" ના !, ના !, હું નથી ઊઠવાની !! કોઈ મારા પપ્પાને બોલાવો.. એ મને આવે પાઈટેથી ઉઠાડવા , મારે પપ્પા પાસેથી \"પાઈટે ઉઠામણ\" લેવું છે. પછી જ હું ઊઠીશ .. !\"\n\nતો કોઈ... ગાવા લાગ્યું,\n\n\".... પીઠી ભર્યા બેઠા રે... !! નિરાલીબેન ...\n\nહવે જુએ પિતાશ્રીની....\n\nવાઇટુ.\n\n....થોડીવાર થઇ તો ય કાંતિભાઈ એટલે કે નિરાલીના પિતાજી ન આવ્યા... કોઈ કહેવા લાગ્યું.. કે , આજે એને કેટલા કામ કરવાના હોય !!! આ મહેમાન આવ્યા છે તેમને સાચવવાના, કાલે જાન આવશે, તેની તૈયારી !!! કેવી જવાબદારી હોય?? દીકરી ના બાપ ને આજે કાંઈ ઓછા કામ હોતા હશે ?? ... ઊઠી જાવ... ચાલો... એને વધાવી લો અને , વધાવીને પાઈટેથી. ઉતારી લો....!!\"\n\nનિરાલી બોલી, ના !, ના !, હો ..!! મારા પપ્પા પાસેથી પણ મારે કાંઈ લેવું છે,...!!\"\n\nકોઈ બોલ્યુ, \" અરે!, નિરાલી !, આટલા બધા રૂપિયા, આ તને બધાએ આપ્યા, એ તારા પપ્પાએ, બધા સાથે વ્યવહાર કર્યો હશે ..એટલે જ તો તને આટલું બધું પાઈટે ઉઠામણ આપ્યું છે !! આ પાઈટે ઉઠામણ તને બધાએ કરી, એ તારા પપ્પાના જ કહેવાય ને!! આમ પણ ,આજે તો દીકરીનો બાપ કેટલો ટેન્શનમાં હોય !! તેને હેરાન ન કરાય !! આ આજકાલની છોકરીઓ કઈ સમજે નહિ ને!!! \"\n\nએના એક ભાભી નિરાલીને વધાવવા ઊઠ્યા, ત્યાં નિરાલી કહે ના!! ,ના !!!, .. પપ્પાને બોલાવો તો જ હું અહીંથી ઊઠીશ!! \"\"...\n\nકોઈ ગાવા લાગ્યા ને વળી કોઈ ગયું તે કાન્તીભાઈને પકડીને લઇ આવ્યુ...\n\nકાંતિભાઈ, નિરાલીના પપ્પા, આવીને બોલ્યા, \" અરે બેટા!!, આ લે!!,\"\n\n૫૦૦ રૂપિયા ની નોટ કાઢી.... ફોટો વિડીયો શુટીંગ વાળા... રેડી... તેઓ વીડિયો ઉતારવા લાગ્યા... ત્યાં નિરાલીએ ૫૦૦ રૂપિયાની નોટને હાથ પણ ન લગાડતા... બોલી ... \" મારે આ નહીં...\"\n\nતેના પપ્પાએ ૧૦૦૦ રૂપિયા આપ્યા...\n\nનિરાલી સામે ધર્યા... નિરાલી એ ના પાડતા કહ્યું, \"આ પણ નહીં ચાલે!!\"\n\nઅને કોઈ કહે, \" લઈ લે હવે!!, આટલા રૂપિયા ઓછા પડે છે???\"\n\n\" હા !!,ઓછા જ પડે છે!!\" નિરાલી એ જવાબ આપ્યો..\n\nકાંતિભાઈ એ પૂછ્યું,\" કહે દીકરી!!, કેટલા રૂપિયા જોઈએ છે??\"\n\nનિરાલીએ એમની આંખોમાં આંખો પરોવી કહ્યું, \" પાપા!! મને રૂપિયા નહિ, બીજું કાંઈ જોઈએ છે .. આપશો???\"\n\nજ્યારે, પીઠી ભરેલી કન્યા તો બધાને લક્ષ્મી સ્વરૂપ લાગતી હોય, ત્યારે કયા બાપને, આ સમયે પોતાની દીકરી, વ્હાલી ન લાગે?? પોતાના કાળજાના કટકાને ... નારાજ કરવા કયો પિતા ઈચ્છે??\n\nકાન્તીભાઈએ પૂછ્યું, \" દીકરી! , બેટા!, શું જોઈએ છે તારે?? માંગ મારા વ્હાલ ના દરિયા!! આજે તો તું જે માગે એ પાઈટે ઉઠામણ માં આપીશ!! મારી દીકરી! બોલ, બોલ!! \"\"\n\nત્યાંતો નિરાલીએ ફટાક દઈને કહી દીધું, \" પપ્પા!, મારે તમારી પાસેથી...\"\"\n\nબધા શાંતિથી સાંભળી રહ્યા.... કે દીકરી શું માંગે છે??....\n\n\"મારે તમારી પાસેથી ૫૦૦, કે હજાર રૂપિયાની, ભેટ નથી જોઇતી, મને તમારી પાસે જોઈએ છે,...બીડી...!! મને તમારી બીડીનું વ્યસન આપી દ્યો!\n\nઆ સાંભળી બધાએ તાળીના ગડગડાટથી નિરાલીની વાતને વધાવી લીધી....\n\nઆ સાંભળીને, કાંતિભાઈ, ત્યાં નીચે બેસી પડ્યા, એમને યાદ આવ્યુ...\n\nતેઓ સાવ નાના હતા.., અણસમજુ એવા, ત્યારથી... જ.. તેમને બીડી ની આ ખરાબ લત પડી ગઈ હતી.. કેટલા બધા લોકોના સમજાવવા છતાં, કાન્તિભાઈની બીડીની ટેવ છૂટતી નહોતી. અને ....હમણાં હમણાંથી, પોતાની તબિયત પણ, સારી રહેતી નહોતી. છેલ્લે, જ્યારે દવાખાને ગયા હતા, ત્યારે ડોક્ટરે કહ્યું હતું, \" આ વ્યસને તમારા ફેફસામાં કેટલુ નુકશાન કર્યું છે! હવે તમારે બીડી મૂકવી જ જોઈએ!! નહીંતર, તમે જીવશો ત્યાં સુધી બીમાર જેવા રહેશો !! અને વળી, ખોં... ખોં....,ખોં,.. કરતા પૂરતી ઊંઘ પણ લઈ શકશો નહીં .ઘણા બધા નજીકના સગા વ્હાલા, સ્નેહીઓએ, અરે એમના પત્ની રસિલાબેને, બધાએ ખૂબ સમજાવ્યા હતાં તો પણ, તેમનાથી બીડીનું વ્યસન મુકાતું જ નહોતું!!અને હવે... આજે... આમ... આ દીકરીએ !!...\n\nકાંતિભાઈ ની આંખમાં આંસુ આવી ગયા!! દીકરી ખૂબ જ વહાલી !!! કયા બાપને દીકરી વહાલી ના હોય ??? અને જ્યારે હવે વાજતે-ગાજતે પરણાવતા હોય !! અને સાસરે જવાને ઉંબરે ઉભી હોય, ત્યારે ,આ કાળજાના કટકા જેવી દીકરી !!, જો બાપ પાસે કંઈ માગે?? તો ,કયો બાપ એને ના પાડી શકે???\n\nબધા જ, જે લોકો હાજર હતા તેટલા બધાએ ખૂબ તાળીઓ પાડી... હિંમત આપી....અને બોલી ઉઠ્યા, \" વાહ !!, નિરાલી !!, વાહ!!, ખરુ માગ્યું તે !!! વાહ ભૈ વાહ!! \"\n\nકાંતિભાઈ આંસુ લુછતા લૂછતાં નિરાલીને કહેવા લાગ્યા, \"\" મારાથી આ નહીં અપાય, દીકરી!! બીજું કંઈક માંગ!!! \"\"\n\nનિરાલી કહે , \"બીજું કાંઈ જોઈતું નથી!!, તમે મને તમારી બીડીનું વ્યાસન જ આપો!! પપ્પા!! મારે મારા પપ્પા ની છત્રછાયા જોઈએ છે !!! મમ્મી અને મારા ભાઈ અમિતને, બધાને, તમારી જરૂર છે!! પપ્પા!!, તમારી તંદુરસ્તી અમારા બધા માટે ખુબ ખુબ જરૂરી છે!!\"\n\nત્યાં વચ્ચે કાંતિભાઈ બોલ્યા, \" પણ....! પણ....! \"\n\n\"....મારે કશું સાંભળવું નથી.... તમારે જો દેવી હોય તો દો! નહીતર, હું એમનેમ, ખાલી હાથે ઊઠી જાઉં છું!!! \"\n\nત્યારે, કાંતિભાઈ રડી પડ્યા... હર્ષથી...!! દિકરીની હોશિયારીથી ...!! દીકરીની લાગણીથી...!! અને વિલક્ષણતાથી...!! અત્યારથી, તેમણે મનોમન નક્કી કર્યું, કે ભલે થઈ જાય,...!!\n\nપણ, હવે...કાંતિભાઈ મક્કમ બન્યા.. અને...એમણે નિરાલી પાસે એક દિવસની મહેતલ માગી... કેમકે આ લગ્નના પ્રસંગને દિવસે, અચાનક વ્યસન બંધ કરી ને જો પોતાને તબિયતમાં તકલીફ થાય!! અને આ પોતાનો પ્રસંગ બરાબર સચવાય તથા બીજા કોઈ પોતાને લીધે , આ માટે હેરાનગતિ માં ન મુકાય જાય એટલે.. પ્રસંગ પત્યે.... જેવો લગ્ન પ્રસંગ સંપન્ન થાય કે તરત જ પોતે બીડી મુકવાની જાહેરાત તેમણે કરી દીધી!!\n\n.... ફોટો અને વિડીયો શુટીંગ વાળા પણ, આવી અનોખી, પાઈટે ઉઠામણનું અનોખું શુટિંગ કરી રહ્યા... એમની આંખો પણ ભીની થઈ ગઈ...!!\n\n.... રડતી આંખે !!અને હસતા મુખે !!! નિરાલી માની ગઈ!!! અને.... તેના ભાભીએ તેને વધાવી.... ચાંદલો કરીને, ચોખા ઉડાડી હેતથી વધાવીને પાઈટે ઉઠામણ કરી!!..\n\nપણ, પિક્ચર અભી બાકી હૈ, મેરે દોસ્ત !!...\n\n....સગાવહાલા બધાની હાજરીમાં, બીજે દિવસે કન્યાદાન વખતે, કાન્તિભાઈએ કન્યાદાનમાં, સોનું ચાંદી રૂપિયા ઘરેણાનું તો યથાશક્તિ દાન આપ્યું ..... પણ, કન્યાદાન કરતી વખતે આ બધુ આપીને, સાથે .. .. \" બીડી \" પણ મૂકી.... \" સાચે કન્યાદાનની વસ્તુ સાથે... બીડી આપી દીધી.. બધા જોઈ રહ્યા...\n\nકન્યા વિદાય પ્રસંગે બાપ-દિકરી બન્ને ભેટીને એટલું રડ્યાં કે....\n\n... ફક્ત માંડવિયા જ નહીં પણ ત્યાં લગ્નમાં આવેલ દરેક વ્યક્તિ પણ, રડતી આંખે, આ બાપ-દિકરીને વધાવી રહ્યા.... ...દિકરીની વિદાય થઈ....\n\n...આજે એક દીકરી, બાપના આંગણેથી!!\n\nકરિયાવરમાં અજીબ વસ્તુ લઈને ,...ચાલી..!!\n\nબાપને જીવનની આશિષ દઈને ચાલી.....!!\n\n\"વાહ દીકરી વાહ !!, આજે આપણા સમાજમાં દરેક સ્ત્રી જાગે તો, કોઈ જ, પિતા, ભાઈ કે પુત્ર વ્યસની ન રહી શકે!!!,\n\nઆ માટે દરેક ઘરમાંથી એક સ્ત્રી બીડું ઝડપે તો?? આ સમાજમાંથી વ્યસન જશે... જશે ...જશે જ.",
      "duration": "6 mins",
      "category": "Children"
    },
    {
      "id": 51,
      "title": "એક હતો ભઈલુ",
      "story_name": "મામાના ઘરેથી બે મોટી થેલી ભરીને કપડા અને ફટાકડા આવી ગયા હતા . એક થેલીમાં બે ફ્રોક, ભઈલુ માટે એક ટીશર્ટ ને જીન્સની જોડી અને મમ્મી માટે બે સાડી કાઢતા કાઢતા જ મીતુડી એ પોતાને ગમતું ફ્રોક પહેલા જ બગલમાં દબાવી રાખીને મને બીજું ફ્રોક આપીને ડાહ્યું ડાહ્યું હસતા કહ્યું ,”બબી, આ ફરાક મને નઈ થાય. આ તને જ બરાબર થશે !”\n\nમીતુ મારા કરતા બે વર્ષ નાની હતી પણ એ મારા જેવડી જ બાર વર્ષની લાગતી .છતા પણ બે વસ્તુનો જો ભાગ પડવાનો હોય ત્યારે પોતાને ગમતી વસ્તુ લઈને બીજી વસ્તુ મને બંધબેસાડી દેતી .\n\nમમ્મી એ જોયું કે આજે ઝગડ્યા વગર બંને બહેનોએ દિવાળીને દિવસે શું પહેરવું એ નક્કી કરી લીધું છે. પછી જ તે અમારી પાસે આવી અને ભઈલુને બદલે મમ્મી જ ભઈલુ માટે મામાએ શું મોકલ્યું છે તે જોવા લાગી .\n\nભઈલુ મારા કરતા બે વર્ષ મોટો છે અને મોટા લોકોને દિવાળીની ઉત્સુકતા ન હોય એવું મને લાગતું.કારણ કે મમ્મી પપ્પા કે ભઈલુ આ ત્રણે જણ ક્યારેય દિવાળીના દિવસોમાં અમારા જેવા રાજી ન દેખાતા .\n\nબીજી થેલી મે ખોલી કારણ કે મીતુડીનો વારો પુરો થઈ ગયો હતો .થેલી માંથી ફટાકડાના બોક્સ અને ચાંદલિયા ફોડવાની એક પિસ્તોલ નીકળી.મીતુડી કાંઈ બોલે એ પહેલા જ મમ્મી બોલી ,”ઈ ભઈલુ માટે છે હોં ...!”\n\nમનમાં થયું મમ્મીને તો બસ ભઈલુ જ દેખાય.ત્યાં મીતુડી મારા મનની વાત જોરથી બોલી ,”તને તો બસ ભઈલુની જ પડી હોય .”\n\nમમ્મી કાંઈ ન બોલી ને થેલીમાંથી નીકળેલા બધા કપડા ને ચેક કરતા કરતા કહ્યું ,”મીતુ તારું ફરાક મેલું છે. એને એક વાર ધોઈને ઈસ્ત્રી કરી લેજે એટલે નવું જ લાગસે.”પછી મમ્મી મારી સામે જોઈને બોલી ,”બબી તારા ફરાકની ચેન બગડી ગઈ છે, એમાં તને બટન ટાંકી દઈશ.” ભઈલુ મામાના ઘરેથી શું આવ્યું એ જોવા ઊભો ન થયો ,એટલે મમ્મીએ ભઈલુને કહ્યું ,”ભઈલુ ! આ પેંટ પહેરી જો તો .એટલે ખબર પડે કેટલા ટેભા ભરવા.” દિવાળીને દિવસે મે ને મીતુ એ મામાના ઘરેથી આવેલા કપડા નવા કરીને પહેર્યા, તેમના આપેલા ગયા વર્ષના ફટાકડા માંથી અમુક ફૂટ્યા ને બાકીના ન ફૂટેલા ફટાકડાના અમે સુરસુરીયા કરતા હતા.\n\nત્યાં મમ્મી ભઈલુની ચિંતા કરતી આવી, ને બોલી ,”કોણ જાણે તમારો બાપ પીને ક્યાં પડયો હશે?આ ભઈલુ કારખાનેથી આવતા આવતા એને ગોતવા નીકળો છે તો હજી ન આવ્યો !”\n\n•••••••\n\nભઈલુની ઉત્તરાયણ\n\n૧૯૯૧ ની સાલમાં બીલ્ડીંગની અગાસી પરના એન્ટીના એવા લાગતા, જાણે સેટેલાઈટ નામના શિકારીએ અગાસીના ડિલને તેના બાણોથી વિંધી નાંખ્યા હોય . હું ને મીતુ અગાસીમાં છાંયડો ગોતીને બેઠા બેઠા એન્ટીના પર વિંટળાયેલા માંજા ભેગા કરીને અંગૂઠાથી ટચલી આંગળી પર ‘ઇન્ફિનીટ ચિહ્ન’ જેવું વીંટાળી રહ્યા હતા . મીતુએ વીંટવાનું શરુ કર્યું ત્યારે હોશિયારી મારતા મને શીખવી રહી હોય એમ કહ્યુ ,”આ તો સાવ સેલ્લુ છે બબી. મને જો હું કંઈ રીતે કરુ છું.” ને થોડી વારમાં માંજો ગુંચવાઈ જતા છટકતા બોલી ,”બબી હું ઘરે જઈને ભઈલુ અને તારી માટે પાણી લઈને આવું.” કહેતા માંજાનું ગૂંચડુ મને આપતી ગઈ . ભઈલુંનો પ્રિય તહેવાર એટલે આજનો દિવસ.ભઈલુ પતંગ ઊડાડવામાં માસ્તર હતો . તેને ખબર હતી કઈ પતંગ સ્થિર રીતે ઉડી શકે. ઉત્તરાયણ થોડા દિવસ અગાઉ જ તેણે પ્લાસ્ટિકની થેલીઓ અને જૂના વાંસના બાંબુ ભેગા કરી ઘણા પતંગ બનાવી નાંખ્યા. મે ભઈલુને કન્ની બાંધવા ભેગો કરેલો માંજો આપ્યો એટલે તેણે પોતાની કારીગરીનો એક નમૂના મને આપતા કહ્યું,”જોતો બબી ! જોઈ છે આવી પતંગ ક્યાંય ? આ પતંગ એક બે ને ત્રણ કરતા તો એયને આકાશમાં ઊંચી ઉડતી હશે .” ભઈલુએ મીતુડીને આ પતંગ ન આપતા મને પહેલા આપ્યો એવું વિચારીને હું ફુલાય ગઈ.ભઈલુ પર વહાલ આવી ગયો હોય એમ મે ભઈલુને કહ્યું ,”ભઈલુ તું ખમ ,મમ્મીને ઓલા ઈલા આંટીએ ચીક્કી બનાવવાનો મોટો ઓર્ડર આપ્યો છે .એમાથી તને ચાખવા જેટલી ચીક્કી લઈને આવું ...!” ત્યાં દાદરા ચડીને હાંફતી હાંફતી મીતુ દોડીને અમારી તરફ આવતા એક હાથ ઊંચો કરીને તેની તરફ બોલાવી રહી હોય એવો ઇશારો કર્યો. હું ને ભઈલુ એના ચહેરાના ભાવ જોઈને તેના તરફ દોડ્યા . મીતુ ગોઠણ પર બે’ય હાથ ટેકવી બોલી ,” તમે બે’ય ઘરે હાલો ,મમ્મીના પગ પર ગરમ ગરમ ગોળનો પાયો ઢોળાયો છે .” અમે એક સાથે બે બે દાદરા કૂદીને ચાર માળ ઊતર્યા. મમ્મીના જમણા પગના પંજા પર અને ડાબા પગના અંગૂઠા પર ગોળના પાયો જાણે સીલ મીણ હોય તેમ ચોંટી ગયો હતો. અમે મમ્મીને દવાખાને લઈ ગયા.ડોક્ટરે પણ મમ્મીને જોતા જ દવા લેવા આવેલા કાપડિયા શેઠના દીકરાને બહાર બેસવાનું કહી મમ્મીને તપાસવા અંદર બોલાવી, દવા લઈને મમ્મીના પગ પર ડ્રેસિંગ કરાવ્યુ તેના પંચોતેર રૂપિયા થયા. હજુતો ધરે આવ્યા કે મીતુડીએ ભઈલુ અને મારી ફરિયાદ કરતા મમ્મીને કહ્યું ,”મમ્મી તને ખબર છે ભઈલુએ કેટલી બધી પતંગ બનાવી હતી ? એણે એક પતંગ બબીને’ય આપી’તી ,પણ મને ન આપી ..! ને બાકીની બધી પતંગ ઓલા કાપડિયા શેઠના છોકરાને એંસી રૂપિયામાં વેચી નાંખી!”\n\n••••••\n\nભઈલુનો બાળદિવસ\n\nબધા વિદ્યાર્થીઓ બસમાં એ રીતે ગોઠવાઈ ગયા હતા જાણે બધાને બારીવાળી સીટ જોઈતી હોય . હું હંમેશાની જેમ મીતુની બાજુમાં ન બેઠી કારણે કે મને કિરણે બારીવાળી સીટ આપી, વળતી વખતે મારે તેને બારી વાળી સીટ આપવાની શરતે. સવારના પોણા સાત વાગી ગયા હતા.પંદરેક મિનીટ માં બસ ઊપડવાની તૈયારી હતી .ભઈલુ હજી આવ્યો ન હતો .હું તે ન આવ્યોની ચિંતા કરી રહી હતી .મીતુ તેની બાજુમાં બેસેલી પલ્લુ સાથે ઝગડી રહી હતી કે ,”મારો ભઈલુ આવે એટલે તું પાછળ જતી રેજે હોં...! આ બારીવાળી સીટ મે બબીને પણ નથી આપી તો તને ક્યાંથી આપું ? મારા ભઈલુ માટે રાખી છે મે.... સમજી ને? “ “પણ ભઈલુ કેમ ન આવ્યો હજી? બબી?”કહેતા મીતુએ બે સીટની વચમાં પડતી જગ્યામાથી એક આંખે મારી તરફ પાછળ જોઈને પૂછ્યું . મે તેને કાન નજીક લાવવાનો ઇશારો કરી ધીમેથી કહ્યું ,” ઈ છે ને આપણા બે’ય માટે પોપીન્સ પીપર લેવા ગ્યો છે. મને બસમાં બઉ ઉલ્ટી જેવું થાય છે ને એટલે .” મીતુના ગાલ પોપીન્સનું નામ સાંભળતા જ મલક મલક થઇને,પોપીન્સના સ્ટ્રોબેરી ફ્લેવર જેવા લાલ થઈ ગયા. ત્યા બસના દાદરા ધબ....ધબ કરીને કોઈ આસ્તે આસ્તે ચડ્યું . બધાને લાગ્યું દર વખતની જેમ હેડમાસ્તર સ્કુલ પીકનીક માટે સૂચનાઓ દેવા આવ્યા . ઘબઘબ અવાજ સાંભળતા જ બસની જમણી બાજૂવાળી બધી સીટના બધા વિદ્યાર્થીઓ ચુપચાપ અદબ વાળી બેસી ગયા . પણ ડાબી બાજુ વાળા વિદ્યાર્થીઓ ખીખી ખીખી કરતા હસવા લાગ્યા . કારણ કે ડાબી બારીઓમાથી લગભગ બધાએ ફાંદાળા પિયુન ‘ભીમા ભાઈ’ને જોઈ લીધા હતા. તે જ્યારે પણ આમારા વર્ગમાં આવતો ,ત્યારે તેની ફાંદ વર્ગનો ઉંબરો પહેલા ઓળંગતી . એ જ રીતે બસમાં ચડ્યા પછી તેની ફાંદ દેખાતા જમણી બાજુના વિદ્યાર્થીઓ પણ બાકી બચેલી ખીખીયારીમાં જોડાઈ ગયા. હું ને મીતુ ભઈલુની જ વાટ જોઈ રહ્યા હતા . મીતુને લાગ્યું ભઈલુ બસ ઊપડ્યા સુધી નહી આવે તો ?,એટલે તેનાથી ગુસ્સામાં બોલાઈ ગયું ,” બબી તારે એને ના પાડવી'તી ને અત્યારે પીપર લેવા જાવાની .એક તો માંડમાંડ આ વખતે પીકનીકમાં એનો મેળ પડયો છે .” હું કાંઈ બોલવા જાઉં એ પહેલા ડ્રાઈવિંગ સીટ પાસેથી ધડ કરતો દરવાજો બંધ થવાનો અવાજ આવ્યો. ડ્રાઇવર આવી ગયાની જાણ થતા જ બધા જોર જોરથી હે........ હે..... કરવા લાગ્યા, ત્યાં મારો ને મીતુનો ઉચાટ વધી ગયો . ડ્રાઇવરે બોટલથી પાણી પીને એક જાડો રૂમાલ પોતાના શર્ટના કોલર પર ખોસ્યો ને ઘર્ર-ઘર્ર કરતા બસ સ્ટાર્ટ કરી . હેડમાસ્તરે આવીને દરવખતની જેમ પોતાનું ગોખેલું બોલવાનું શરુ કર્યું ,”મારા વહાલા વિદ્યાર્થીઓ .બાળ દિવસ નિમિત્તે દર વર્ષની જેમ આપણી શાળાના ટ્રસ્ટીઓએ આજની ‘એસ્સલવલ્ડ’ ની આ પીકનીકનું આયોજન કર્યું છે .જેના માટે આપણે સહુ એ તેમનો આભાર માનવા આવતી કાલે શાળાના પ્રાંગણમાં ભેગા થવાનું છે . તો જે કોઈ વિદ્યાર્થી આવતી કાલે ગેરહાજર રહેશે ,તેમને આવતા વર્ષે પીકનીક પર લઈ જવામાં નહી આવે.” તે સિવાયની સૂચનામાં હેડમાસ્તર ક્યાંય ગંદકી કરવી નહી, એસ્સલવલ્ડ ની પ્રોપર્ટીને નુકસાન કરવું નહી ,સમય સર બસ પર આવી જવું ,વગેરે વગેરે સૂચના જોડી રહ્યા હતા . આમતો મને દર વર્ષે સાંભળેલી આ સૂચનાઓ સાંભળવાનો કંટાળો આવવો જોઈતો હતો .પણ બસ હજુ પાંચ સાત મિનીટ નહી ઉપડે ની ખાતરી થઈ એટલે સૂચનાઓમાં કોઈ રસ ન હોવા છતાં’યે આજે હેડમાસ્તરની સૂચનાઓ મને ધિરજ આપી રહી હતી એટલે જ ગમી રહી હતી . હેડમાસ્તર હજુ દસેક મિનીટ બોલ્યા જ કરે તો સારું ,એમ લાગી રહ્યું હતું . મીતુએ જોરથી સીટ પર બેઠા બેઠા જ કુદકો મારતા કહ્યું ,”બબી ! મને ભઈલુ દેખાણો , જો..... ઓલો આવે હાથમાં પોપીન્સ લઈને ..!” ભઈલુ અમારી બારી પાસે આવ્યો . અમારા હાથમાં પોપીન્સ આપવા હાથ ઊંચો કરતા બોલ્યો ,” હું પીપર લઈને આવતો જ હતો , ત્યાં દુકાનવાળા પટેલ કાકા’યે મને પાછળથી બોલાવ્યો ,મે વળીને જોયું તો પટેલ કાકા’યે એના કાન પર પોતાની લોકલ પી.સી.ઓ. નું રિસીવર રાયખુ’તુ ને મને બૂમ મારતા કીધું ,” એ ભયલુ તારા શેઠનો ફોન છે,તને કારખાને બોલાવ્યો છે, નવી ધડી આવી છે. ( સોનાના દાગીના બનાવના કારખાનામાં નવા કામનો ઓર્ડર આવે તો તેને ‘ધડી’ મળી છે કે આવી છે એવું કહેવાય .ત્યારે કારખાનાનો શેઠ તેના કારીગરોને ફોન કરીને આમ અચાનક પણ કામ કરવા બોલાવી લે .) કીધું છે કે ભઈલુને ક્યો કે સાત ચાલીસની (લોકલ) ટ્રેન પકડીને આવી જાય .”",
      "duration": "7 mins",
      "category": "Children"
    },
    {
      "id": 52,
      "title": "અનોખી માર્કશીટ",
      "story_name": "બોર્ડના પરિણામની માર્કશીટ હાથમાં આવતાં જ જયના મુખ પર ખુશી છલકાઈ ગઈ. સ્કૂલના બધા શિક્ષકો તો જયનો જયજયકાર કરતાં થાકતાં જ નહોતા.\n\n‘જોયું ગણિતમાં મારી કરાવેલી તૈયારીઓની અસર.. સોમાંથી પૂરા સો..! કોઈની તાકાત છે કે જયનો એક માર્ક કાપી શકે.?’’ ગણિતના શિક્ષક તો બધા વચ્ચે છાતી ફૂલાવીને બોલ્યાં.\n\n‘ગણિતમાં તો કેટલાય વિદ્યાર્થીઓ પૂરા માર્ક્સ લાવે. વિજ્ઞાનમાં આખા જિલ્લામાં જય એકલાનાં જ સો માંથી સો માર્ક્સ છે. અને મારા ભણાવેલા વિજ્ઞાનની કોઈ બરોબરી જ ન કરી શકે.’ વિજ્ઞાનના સર તો જયની માર્કશીટ લઈને પોતાની ખુરશી પર ચઢીને આખા સ્ટાફને સંભળાય તેમ બોલ્યા.\n\n‘ઓ ગણિત. વિજ્ઞાનવાળાંઓ તમે ભાષામાં પંચ્યાણુ માર્ક લાવીને બતાવો. જયના ગુજરાતીના પંચાણું માર્ક્સ આખા રાજ્યમાં અવ્વ્લ છે. જેની માતૃભાષા મજબૂત તેના બધા વિષયો મજબૂત.’ ગુજરાતીના શિક્ષકે તો પેલા બન્ને શિક્ષકોને સંભળાય તેમ જયની માર્ક્શીટ હાથમાં લેતા કહ્યું.\n\nજય અને જયની માર્કશીટ બધા શિક્ષકો, વિદ્યાર્થીઓ, વાલીઓ બધાના હાથમાં વારાફરતી ફરી રહી હતી.\n\n‘તારા મમ્મી-પપ્પા ક્યાં છે, જય..? મારે પૂછવું છે કે તેઓ તને કેવી રીતે તૈયારી કરાવે છે.? તારી પાછળ કેટલો સમય આપે છે.?’ એક વિદ્યાર્થીના મમ્મીએ માર્કશીટ જોઈને પૂછી લીધું.\n\n‘મમ્મી. જયના મમ્મી-પપ્પા તો કોઈ’દી સ્કૂલે આવતા જ નથી.!’ પેલા વિદ્યાર્થીએ જ તેની મમ્મીને જવાબ આપી દીધો.\n\nગુજરાતીના શિક્ષકે જયને ન સંભળાય તે રીતે પેલા બેનને ધીરેથી કહ્યું. ‘હા. જયના પપ્પા તો ફૂટપાથ પર જુના પુસ્તકો વેચે છે.. મમ્મી બીજાના ઘરે કામ કરે છે. તેઓ અતિ સામાન્ય પરિસ્થિતિના છે. આ તો જય જેવો દિકરો લાખોમાં એક હોય જે જાત મહેનતે આગળ આવે .!’\n\n‘સર.હું જાઉં. મારા મમ્મી-પપ્પાને પણ રીઝલ્ટ બતાવવું છે.’ જયને ઘરે જવાની ઉતાવળ હતી.\n\nત્યાં જ સામે પ્રિન્સિપાલ સર આવ્યા, તેમના હાથમા મીઠાઈનું બોક્સ હતું, ‘હા.. જા દિકરા. તારા પેરેન્ટ્સ પાસે મોબાઈલ જ નથી તો એ ક્યાં ઓનલાઈન રીઝલ્ટ જોઈ શકવાના છે.? પણ તારા જેવો દિકરો ખરેખર જિંદગીની ઓન- લાઈને છે તેનો અમને ગર્વ છે. અને અમે તારા રીઝલ્ટની ખુશીના પેંડા આખી સ્કુલમાં આપવાનાં છીએ. લે આ બોક્ષ તારા મમ્મી-પપ્પાને આપજે.'\n\n‘સર.. પેંડા તો મારે આપવાના હોય..!’ જયે ધીમા અવાજે કહ્યું.\n\n‘બેટા. તારા પરિણામથી તો અમને પેંડા વહેંચવાનું મન થઈ આવે છે. તું જલ્દી જા. તારા મમ્મી-પપ્પાને કહેજે કે તું સમગ્ર રાજ્યમાં પ્રથમ આવ્યો છે.’ પ્રિન્સિપાલ સરે જયના માથા પર હાથ મૂક્યો.\n\n‘થેંક્યુ સર’ એટલું કહીને જયે પેંડાનું બોક્ષ અને માર્કશીટ લઈ પોતાની સાયકલનું હેન્ડલ ઘર તરફ વાળ્યું.\n\nજયે જોયું તો મોટા ભાગના વિદ્યાર્થીઓ મમ્મી- પપ્પા સાથે પોતાનું પર્સનલ ટુ વ્હીલર લઈને કે કારમાં આવ્યા હતાં. જો કે આવી કોઈ સગવડ જયના નસીબમાં નહોતી. તેના પપ્પા પાસે પણ હજુ જૂની પૂરાણી સાયકલ જ હતી. તે દસમાં ધોરણમાં જયને વારસામાં મળી હતી.\n\nઆ સાયકલની રફ્તાર વધી રહી હતી. તેને પોતાની માર્કશીટ બતાવવાની ઉતાવળ નહોતી પણ પોતાના આ વર્ષની મમ્મી પપ્પાએ બનાવેલી માર્કશીટ લેવાની ઉતાવળ હતી.\n\nજય ઘરે પહોંચ્યો. તે દોડીને મમ્મી પપ્પાની પાસે ગયો, ‘મમ્મી-પપ્પા આ મારી માર્કશીટ અને પેંડા. ગુજરાતમાં પહેલો આવ્યો છું.’ જયની ખુશીનો પાર નહોતો.\n\nમમ્મી-પપ્પાએ માર્કશીટ પર નજર ફેરવી અને તરત જ ભગવાનનાં ચરણોમાં મૂકી દીધી.\n\n‘મારી પેલી માર્કશીટ ક્યાં.?’ જયે તેની દર વર્ષની જેમ આ વર્ષે મમ્મી પપ્પાની પરીક્ષાની માર્કશીટની ઉઘરાણી કરી.\n\n‘અરે. બેટા. હવે તું મોટો થયો. કદાચ અમારા આપેલા માર્ક તને નહી ગમે તો.? આ વખતે નહી આપીએ તો નહી ચાલે..?’ જયના પપ્પાએ તો ઈન્કાર કરતા કહ્યું.\n\n‘ના એમ નહી ચાલે મારે તમારી બનાવેલી માર્કશીટ જોઈએ જ.’ જયે જીદ કરી.\n\n‘સારું, લે પણ ધ્યાન રાખજે. અમે તારી સ્કૂલનાં શિક્ષકો જેવા હોંશિયાર નથી. જય બેટા, આ કોઈ ભણવાના વિષયોની માર્કશીટ નથી પણ તારા જીવનનું આ વર્ષનું અમારું વાર્ષિક મૂલ્યાંકન છે.’ અને પપ્પાએ જયને તેની અનોખી માર્ક્શીટ આપી.\n\nજયે તો બે પાનાની માર્કશીટ હાથમાં લીધી અને મમ્મી-પપ્પાએ કેટલા ગુણ આપ્યા છે તે જાણવાની તાલાવેલી જાગી.\n\nજયના પપ્પા ભલે સામાન્ય પરિસ્થિતિના હતાં પણ પુસ્તકોના અભ્યાસથી તેઓ પોતાના પુત્રનો સાવ જૂદી રીતે જ ઉછેર કરી રહયા હતાં.\n\nદર વર્ષે જયનું સાત જુદા જુદા વિષયોનું વાર્ષિક મૂલ્યાંકન કરી સો ગુણની પરીક્ષાની જેમ જ તેના માર્ક આપતા.\n\nઆ અનોખી માર્કશીટમાં ઉપર જયનું નામ. ઉંમર અને તેની નીચે વિષયોના નામ લખી તેની સામે મેળવેલ ગુણ લખેલા હતાં.. દરેક વિષયની નીચે વિસ્તારથી જવાબ લખેલો હતો.\n\n'વિષય પહેલો : પોતાની વસ્તુઓની દરકાર'\n\n'મેળવેલ ગુણ - ૯૧'\n\nજય તારી વસ્તુ પ્રત્યેની દરકાર ઘણી સારી છે, તારી દરેક ચોપડીઓના પૂંઠા અને તેની સંભાળ સરસ રીતે કરી છે. તારો કબાટ તું વ્યવસ્થિત રીતે રાખતા તું શીખી ગયો છું. તારી દરેક વસ્તુઓ તેના સ્થાને મૂકવાની આદત સુધરી છે.. પણ આ વર્ષે તું સાયકલ પ્રત્યે સહેજ બેધ્યાન હતો. તેની સાફસફાઈ, કુલ નવ વાર થયેલ પંચર ( ગયા વર્ષ કરતા ત્રણ વાર વધારે ), તારાથી એક જોડ ચંપલ અને ચાર પેન, એક પેન્સિલ ખોવાયેલ છે જેના કારણે નવ માર્ક કપાયા છે.\n\n'વિષય બીજો : પોતાની સારસંભાળ'\n\n'મેળવેલ ગુણ : ૯૫'\n\nબેટા જય આ વખતે તારી બોર્ડની પરીક્ષાની સાથે તારા આરોગ્યની સંભાળ સારી રીતે કરી છે. બહારના જંકફૂડ ખાવાની એકવાર પણ જીદ કરી નથી. તેં આ વર્ષે તારા કપડાના બટન જાતે લગાવવાનું શીખી લીધું. સમયસર જાતે વાળ કપાવી નાંખે છે.. પણ જમીને હજુ થાળી નહી ઉપાડવાની તારી આદત નથી બદલાઈ. સવારે ઉઠ્યા પછી તારી પથારી હજુ તારી મમ્મીએ જ ઉઠાવવી પડે છે જેના કારણે તારા પાંચ ગુણ ઓછા થયા છે.\n\n'વિષય ત્રીજો : ઘરની જવાબદારી'\n\n'મેળવેલ ગુણ : ૮૫'\n\nઅમને ખ્યાલ છે કે આ વર્ષે અભ્યાસનું વર્ષ છે એટલે ઘરની જવાબદારી શક્ય નહોતી. રૂમમાંથી બહાર નીકળતા પંખાની સ્વિચ બંધ ન કરવી.. સવારે ચકલીને ચણ નાખવાનું તારા ટ્યુશનને લીધે ઘણીવાર ભૂલી જતો. નિયમિત પ્રાર્થના ન કરવી, ન્હાતી વખતે વધુ પાણીનો ઉપયોગ કરવો જેવી કાયમી ભૂલોને લીધે આ વર્ષે પંદર માર્ક ઓછા છે. \n\n'વિષય ચોથો : મિત્રો સાથેનો વ્યવહાર'\n\n'મેળવેલ ગુણ : ૯૦'\n\nઆમા તો તારા મિત્રો તરફથી કોઈ ફરીયાદો નથી પણ તારા અંગત મિત્ર રાકેશ સાથે તારે ત્રણ વાર ઝઘડો થયો હતો. તમારા બે મહિના સુધી અબોલા રહેલા. જય બેટા.. વાંક ભલે ગમે તેનો હોય પણ મિત્રતાના એક છેડે આપણે ઊભા છીએ જેથી ક્યારેક જતું કરીને મિત્રતા નિભાવવી.\n\n'વિષય પાંચમો : સમય પાલન'\n\n'મેળવેલ ગુણ : ૯૯'\n\nજય. આ વિષયમાં તું હંમેશા અવ્વલ રહ્યો છે.. તેં તારા ટાઈમ ટેબલ મુજબ સતત કાર્ય કર્યુ છે. અને બેટા ધ્યાન રાખજે જે વ્યક્તિ પોતાના સમયને સમજે છે અને સાચવી લે છે તેના જીવનની દરેક પરીક્ષાનું પરિણામ શ્રેષ્ઠ જ હોય છે.\n\n'વિષય છઠ્ઠો : પરસ્પરનો પ્રેમ'\n\n'મેળવેલ ગુણ : ૧૧૧'\n\nજય. આ એક વિષયમાં તારી મમ્મીએ માર્ક આપ્યાં છે. તારી મમ્મીએ કહ્યું છે મારા જયને ૧૦૦માંથી ૧૧૧ માર્ક આપજો. તેને કહ્યું છે કે જય કાયમ પહેલો નંબર લાવે છે છતાંય તેને ક્યારેય બીજા સુખી ભાઈબંધો સાથે પોતાની સરખામણી નથી કરી. બાઈક કે મોબાઈલ લેવાની ખોટી જીદ નથી કરી. અમે તને બીજાના મમ્મી-પપ્પા જેવી સુવિધાઓ પણ નથી આપી શક્યા છતાં ક્યારેય કોઈ ફરીયાદ નથી કરી. વાંચતા વાંચતા ઊંઘ ન આવે માટે ઘરમાં દૂધ ન હોય તો રાત્રે પાણી, ચા અને ખાંડ ગરમ કરીને વગર દૂધની ચા પીને તું ઘણીવાર અમને સૂતા મૂકીને જાગતો રહ્યો છે અને વાંચતો રહ્યો છે. તારા વિદાય સમારંભ વખતે તને મળેલ એલાર્મ ક્લોક તેં સામેવાળાં રમણિકકાકાને આપી દીધેલી કારણ કે તેમને ઘણીવાર વહેલા ઉઠવામાં તકલીફ પડતી.. આ બધુ સમજી તારી મમ્મીએ તને સો વત્તા અગિયાર માર્ક વધારાના આપ્યાં છે..એટલે તને કુલ છસોમાંથી ૫૭૧ માર્ક્સ મળે છે. અર્થાત ૯૫.૧૬%. અભિનંદન.\n\nબેટા જય. તું અમારો જીગર જાન ટૂકડો છે. આપણે પરસ્પરનો પ્રેમ સાચવવો અને એકમેકના જીવનની જરુરિયાત સમજવી તે તું ખૂબ સારી રીતે સમજ્યો છે. તારી મમ્મી છે તે ક્યારેય પોતાના દિકરાના માર્ક કાપી ન શકે. પપ્પા કઠોર બની શકે. માં નહી.!\n\nબેટા. જીવનનાં આ વિષયોમાં કાયમ વધારે ને વધારે માર્ક લાવવાનો પ્રયત્ન કરજે. આજે ઉપરના વિષયો તને કદાચ નાના કે બિનજરુરી લાગતા હશે પણ તે તને ઉજ્જ્વળ ભવિષ્ય તરફ ચોક્કસ લઈ જશે.\n\n'વિષય સાતમો : વાલી તરીકે અમારી ફરજ'\n\n'આપવાના ગુણ :' _____\n\nબેટા જય. આ વર્ષે આ જુદો વિષય ઉમેર્યો છે. આ વિષયમાં તારે અમારું મુલ્યાંકન કરવાનું છે.. તારે પણ અમને સોમાંથી માર્ક આપવાના છે કે અમે અમારી જવાબદરીનું કેટલું વહન કરી શક્યા છીએ. અમે તને કેટલીયે સગવડો નથી આપી શક્યા. તારી સ્કૂલ કે કોઈ સમારંભમાં અમે હાજર રહી નથી શક્યાં. અરે તારા વિદાય સમારંભમાં તારે નવું જીન્સ લેવું હતું પણ મેં તને નહોતું ખરીદી આપ્યું. તારે પ્રવાસમાં જવાનું હતું પણ મમ્મીને ખૂબ ચિંતા હતી એટલે અમે ના કહેલી. બેટા. અમારી પણ મર્યાદાઓ છે. તારા આપેલા માર્કથી અમે પણ અમારામાં રહેલી ખામીઓ શોધી શકીશું અને આવતા વર્ષે અમારા માર્ક વધે તેવા પ્રયત્નો કરીશું.\n\nઅને જયે તો તરત જ આ છેલ્લા વિષયમાં ૧૨૧ માર્ક આપીને નીચે લખી દીધું.\n\n\"વ્હાલા મમ્મી-પપ્પા,\n\n          તમે એમ ન સમજશો કે તમે મને કંઈ નથી આપ્યું. તમે મને જે આપ્યું છે તે આ દુનિયાના કોઈપણ મા-બાપે કદાચ તેના દિકરાને નહી આપ્યું હોય.! તમે આ અનોખી માર્કશીટ આપીને મારા જીવનની અનોખી સમજણ આપી છે જે મારા સ્કૂલનાં વિષયોમાં ક્યારેય નથી મળતી. વિષયોમાં માર્ક લાવવાની સાથે વ્યવહારમાં પણ કેવી રીતે સારા માર્ક લાવવા તે તમે મને આ રીતે શીખવ્યું છે.\n\n           તમે મને આ રીતે જ દર વર્ષે અનોખી માર્કશીટ આપતા રહેજો હું પણ સામે તમને મારી દરેક માર્કશીટ વધુ સારી બનાવવાનું પ્રોમિસ આપું છું.\"\n\n",
      "duration": "7 mins",
      "category": "Children"
    },
    {
      "id": 53,
      "title": "ઉલટી ગંગા",
      "story_name": "કહું છું.... ચાર દિવસ પછી બાપુજીનું શ્રાદ્ધ છે. આ દુખતા ગોઠણે મારાથી તો કાંઈ કામ નહીં થાય. તમે આજ-કાલમાં આપણી વાડીએ જાઓ તો મોહન અને એની વહુને મારી મદદમાં આવવાનું કહેતા આવજો. ને હા, એમને કહેજો તાજું શાક પણ સરખું લઈ આવે. સાથે-સાથે ગોરબાપા ને પાંચ બ્રાહ્મણો સાથે જમવાનું નોતરું આપતા આવજો.\n\nવિશાળ, પણ હવે જૂનાં લાગતાં બંગલાની ઓસરીમાં ખુરસી પર બેસી ગોઠણે તેલ ચોળતાં-ચોળતાં તરુબેને સામે હીંચકા પર બેસી છાપુ વાંચતા અરવિંદભાઈને કહ્યું. છાપામાંથી મોઢું બહાર કાઢી અરવિંદભાઈએ પોતાની પત્ની તરફ જોયું. આ ઘરની જેમ જ પત્નીનું મુખ પણ એમને નિસ્તેજ લાગ્યું કંઈક વિચારતાં એ મોટેથી બોલ્યા, \" હવે તમારાથી ન થાય તો આટલી ધમાલ ન કરતા હો તો ? \"ન સાંભળવાનું સાંભળી લીધું હોય તેમ ચમકતાં તરત જ તરુબેન બોલી ઉઠ્યાં....\" અરરર...એવું તો વિચારાય પણ નહીં. આપણી પાસે જે છે તે બાપુજીની જ થાપણ છે ને ? આપણે એક જ એના વારસદાર છીએ ... પછી આપણે એમનું આટલું તો ઋણ ફેડીએ ને ? \"જાણે દુખતી નસ દબાઈ...... અરવિંદભાઈ ગુસ્સાથી બોલી ઉઠ્યાં. \" હવેના વારસદારોને તો મા-બાપ જીવે છે કે નહીં ? એની ય પડી નથી. આ તમારા ત્રણ-ત્રણ દીકરા અમેરિકામાં મજા કરે છે. આઠ-આઠ વર્ષથી અહીં ડોકાયા પણ નથી ને તમે વારસદારીનું પૂંછડું પકડી રાખ્યું છે \" આ સાંભળતા જ તરુબેને આંખે છેડો દાબ્યો ને અરવિંદભાઈ ધુંવાપુંવા થતાં ઘરની બહાર નીકળી ગયાં.\n\nઆવું તો આ ઘરમાં રોજ થતું. પંચોતેર વરસ ને પેલે પાર પહોંચેલ, એકલતા અનુભવતું આ દંપતી પોતપોતાની નિરાશા આમ જ વ્યક્ત કરતું. એમનાં ત્રણે દીકરાં એકપછી એક ડોલરીયા દેશમાં વસી ગયાં તે છેલ્લા વીસ વર્ષથી બંને એકલા જ છે. શરૂઆતમાં તો દીકરાંઓ વારાફરતી આવતાં તે ઘર-ને મન ભરેલું રહેતું. તરુબેન છોકરાંઓ વગર ક્યારેક હિજરાય તો અરવિંદભાઈ કહેતાં \" ભઈ ત્યાં તો ડોલરની ગંગા વહે છે એ ઉલેચવા તો ત્યાં જ જવું પડે. ને પછી એના પ્રતાપે જીવનમાં સુખ જ સુખ છલકાય.\"\n\nપણ આ ડોલરિયા સુખને સમેટવામાં પડેલા કોઈને છેલ્લાં આઠ વર્ષથી તો દેશમાં આવવાની ફુરસદ જ નથી મળી ને જરુર પણ નથી લાગી ! પૌત્ર પૌત્રીઓને પણ ફોટામાં જ મોટાં થતાં જોયા. હા ! ક્યારેક ફોન આવતાં. ને તરુબેનને વધુ ઉદાસ કરી જતાં. અરવિંદભાઈ પણ હવે ત્રણ વીઘાની વાડી-ને આ જૂનાં બંગલાને સંભાળતાં થાકી જતાં. ઘણું એ મન થતું આ બધું છોકરાંઓને સોંપી નિરાંતનો શ્વાસ લેવાનું. એ તો સારું હતું કે વાડી સંભાળવા રાખેલ મોહન અને એની પત્ની કંઈ પણ કામ હોય, સંભાળી લેતાં.\n\nશ્રાદ્ધ પત્યાં ને ઉત્સવો વાતાવરણમાં ડોકાવા લાગ્યાં. આ બંગલો તો જો કે હંમેશની જેમ સૂની ઉદાસી ભર્યો જ હતો. એક દિવસ સવાર-સવારના જ અરવિંદભાઈનો ફોન રણક્યો. સામે છેડે મોટો દીકરો હતો. એણે ખબર આપ્યા કે આ વરસે દિવાળી કરવા ત્રણે ભાઈઓ સહકુટુંબ ઈન્ડિયા આવવાના છે. અને લાંબુ રોકવાના છે. અરવિંદભાઈ ખૂશ તો થયાં પણ આ લાંબુ રોકાવાની વાતે એમને થોડા ચિંતામાં નાંખ્યા. એમણે વિચાર્યું....આ છોકરાઓ બધા સાથે આવે છે ! પાછા લાંબુ રોકાણ છે ! નક્કી કંઈ લાંબી ગણતરી સાથે જ આવે છે.....એમની આ શંકા સાંભળી તરુબેન બોલ્યાં \" અરે મારા છોકરાં !! ...તમે આવું કાં વિચારો ? એતો આપણી થાપણ કહેવાય... હવે જ આપણને ખપ લાગશે..તમે જોજો ને ...!\n\nઅને પછીતો વર્ષો પછી આ ઘરે તરુબેનનાં ઉત્સાહનો ઝગમગાટ અનુભવ્યો. દિવાળીના અઠવાડિયા પહેલાં જ ત્રણે દીકરા-વહુ આવી ગયાં ને તરુબેનને કોઠે જાણે દિવાળી પહેલાં જ દીવા પ્રગટ્યાં...એમણે તો મીઠાઈઓ ને ફરસાણથી ડબ્બા ભરી રાખેલ. વિચારેલું દીકરાઓને ધરાઈને પોતાના હાથની વાનગીઓ ખવડાવશે ને ખૂબ બધી વાતો કરતાં આટલા વર્ષોનું સાટુ વાળી દેશે. પણ દીકરા-વહુઓને તો અરવિંદભાઈની વાતોમાં અને એમની સંપત્તિના હિસાબ માંડવામાં જ રસ હતો. અને એ બધાને અંતે એમનો આગ્રહ હતો કે આ હવેલી જેવું ઘર-વાડીનો પથારો સંકેલી અરવિંદભાઈ -તરુબેને હવે શાંતિથી રહેવું જોઈએ. બધું વેંચી -સાટી જે પૈસા આવે તે ત્રણે ભાઈઓને સોંપી નચિંત થઈ જવું જોઈએ. અને અરવિંદભાઈ -તરુબેન માટે એક નાનો ફ્લેટ ભાડે લઈ લેવાનો જેમાં શાંતિથી બાકીની જિંદગી નીકળી જાય.\n\nઅરવિંદભાઈની ચિંતા ને હકીકતના સ્વરુપમાં સામે જોઈ તરુબેનો ઉત્સાહ જાણે આઘાતમાં બદલાય ગયો ને અરવિંદભાઈ એ પોતાની શંકા અને ધુંધવાટને એક ગમગીની ભર્યા મૌનનો અંચળો ઓઢાડી દીધો..સંતાનોના સહવાસ, સ્નેહ ને સામીપ્યને ઝંખતા બે વૃધ્ધ બીજું કરી પણ શું શકે ?.. જમીન તો ઠીક !....પણ જે ઘરનાં ખૂણે ખૂણે જિંદગીભરનાં સંભારણા વેરાયેલા છે એને ય સમેટી ટોડલે ટીંગાડી દેવાના ? આ સ્વજન સમું ઘર છોડી દેવાનું ? પછી જીવવાનું કોને સહારે ? પણ કંઈક ખોટા સંતાનપ્રેમમાં તણાઈને અને કંઈક હવે પોતે કંઈ સંભાળી ન શકે એ લાચારીએ બંને પોતાને અણગમતા નિર્ણયનો ખાસ વિરોધ ન કરી શક્યા..\n\nદિવાળીને આગલે દિવસે વહેલી સવારે એક ટેક્ષી આવીને ઘર પાસે ઊભી રહી ને એમાંથી કલબલાટ કરતાં ચાર યુવાન છોકરાંઓ ઉતર્યા. મોટા ને વચલા દીકરાની એક-એક દીકરી ને નાના દીકરાના જોડીયા એવા દીકરો-દીકરી. ટૂંકી ચડ્ડી ને ટી શર્ટ પહેરેલા આ ચારેયને જોઈ અરવિંદભાઈ -તરુબેનના મનમાં ખાસ કોઈ ઉમળકો ન જાગ્યો. એમને થયું ...અમારા સંતાનો જ જ્યારે પારકાની જેમ વર્તે છે તો આ છોકરાંઓ અમને શું સમજવાના ?\n\nપેલા ચારે તો ગ્રાંડ પા ને ગાંડ મા ને વર્ષો પછી જોઈ ખુશ-ખુશ થઈ ગયા. પછીતો દાદીના હાથનાં નાસ્તા, ડબ્બા ખોલીને ખવાતાં ગયાં ને દાદા સાથે તડાકા મરાતાં ગયાં. આ ઘરની જૂની કોતરણીવાળા દરવાજા-ઝરુખા-કમાન તો એમના સેલ્ફી પોઈન્ટ બની ગયા. એમની દરેક સેલ્ફીમાં ખાસ સેન્ટરમાં રહેતા દાદા-દાદીએ ક્યારે આ છોકરાંઓને પોતાના હૃદયના સેન્ટરમાં ગોઠવી દીધાં ખબર જ ન રહી ! પછી તો જૂની -જૂની વાતો કરતાં દાદા અને જૂની -જૂની રેસીપી બનાવતી દાદી એમની ઈન્સ્ટાસ્ટોરી બની, ફેસબુક પેજ પર છવાઈ અઢળક લાઈક્સ મેળવતા ગયાં. વાડી જોવા ગયાં ત્યારે આટલા તાજાં -ઓરગેનીક શાકભાજી ચૂંટતા-ચૂંટતા તો ગાંડા જ થઈ ગયાં. સ્ટોરની અભરાઈ પર પડેલા શાકભાજી ખરીદવા કરતાં આ અનુભવ તદ્દન નવો ને આનંદ ભરેલો હતો.\n\nદિવાળીથી લાભપાંચમ સુધી આવા અલભ્ય અનુભવો લેતાં વીતી ગયો. લાભ-પાંચમે ત્રણે ભાઈઓએ વાડી-ઘરની કિંમત -એ વેંચવા દલાલોનો સંપર્ક વગેરે વાતચીત શરુ કરી. આખો દીવસ આ ભાંજગડમાં જ ગયો. પેલાં ચારે છોકરાઓ આ બધું જોતાં -સાંભળતા આખો દિવસ કંઈક શાંત હતાં. બીજે દિવસે વહેલી સવારે જ એ ટોળકી આઉટીંગ માટે નીકળી પડી. સાંજે પાછા આવ્યા ત્યારે વડીલો ડ્રોઈંગરૂમમાં ચા-પાણી પીતાં હતાં. એ લોકો ત્યાં જ ગોઠવાયાં. થોડીવારે ચારેયમાં મોટી દીકરી બોલી....\" ડેડી, કાકા, મારે અમારા બધા વતી તમારી લોકો સાથે કંઈક વાત કરવી છે.....\" બધાની નવાઈ ભરેલી નજરોનો સામનો કરતાં એ આગળ બોલી,\n\n\" તમને બધાને પૈસાની જરુર છે ? અમે જાણીએ છીએ ત્યાં સુધી તો નથી જ...તો પછી આ જમીન-આ બંગલો કેમ વેચવો છે ? આ આપણી હેરીટેજ સંપત્તિ છે ! આપણે એનું સન્માન ન કરીએ તો કોણ કરશે ? આજે માણસો પોતાના રુટ્સને પામવા ઝંખે છે. પોતાના મૂળિયાંથી સાવ વિખૂટા પડેલાં અમને પૂછો કે ક્યાંક રોપાયેલા-જોડાયેલા રહેવાનું મૂલ્ય શું હોય ? .....જ્યાંના લોકો તમને તેમના જેવા જ માને અને તમને પણ જ્યાંની ભૂમીની સુગંધ એક અજીબ સૂકુન આપે એ ભૂમિની કિંમત આપણે શું આંકવાના ?\n\nરહી વાત પૈસાની.... તો, આ પ્રોપર્ટી ને થોડી ડેવલપ કરીએ તો અહીં રહેવાનો...આપણા ફાર્મમાં રહેવાનો અનુભવ લેવા લોકો પડાપડી કરશે. ફાર્મ પર ધ્યાન આપીએ તો એની ઓરગેનીક ઉપજ તો દુનિયાભરમાં વેચાય ...અને અમારે પણ કોરપોરેટ કલ્ચરની રેટરેસમાં ન જોડાતા આ મનગમતું કામ જ કરવું છે. અમેરિકાની જોબ તમારી જેમ અમને પણ સંપત્તિ સર્જવાની તક આપશે પણ મનની શાંતિનું શું ? અમારે અમારું જ કોઈ સ્ટાર્ટઅપ શરૂ કરવું છે. જે પૈસા સાથે મનનું સમાધાન પણ આપે..ને સૌથી વધારે તો... ડુ યુ રીયલાઈઝ?.... ગ્રાન્ડ પા ને ગ્રાન્ડ મા લવ ધીસ હોમ ! ...અમારા દાદા-દાદી કેટલા ક્યૂટ છે ! પણ કેટલાં લોન્લી પણ છે ?!.... ધે નીડ અસ !...\n\nદાદીની રેસીપીસની ને દાદાની સ્ટોરી ટેલીંગની યૂ ટ્યૂબ ચેનલ અમે શરુ કરવાના છીએ. પછી જુઓ એમને કેટલા ફોલોઅર્સ મળે છે ! ને કેટલી કમાણી થાય છે. આ બધું અમે વારાફરતી અહીં રહીને કરીશું ને દાદા-દાદીને પણ કંપની આપીશું.....ને ડેડી, કાકા, તમે બધા પણ થોડા સમયમાં રીટાયર થશો તો વારંવાર અહીં નહી આવો ? તમારા મા-પાપા પાસે !!? બધા એ સંમતિ સૂચક માથું હલાવ્યું કે છોકરાંઓ ચીયર્સ કહેતાં જ દાદા-દાદી ને વીંટળાઈ વળ્યાં !\n\nદાદા બોલી ઉઠ્યા \" લે, આ તો ઉલ્ટી ગંગા ! \"\n\nદાદીએ વિજયી સ્મિત સાથે દાદા તરફ જોયું. એમની નજર પૂછતી હતી..જોયું હું નહોતી કહેતી ? થાપણ તો નહીં, પણ એનું વ્યાજ આપણને કેવું ખપ લાગ્યું ?",
      "duration": "6 mins",
      "category": "Children"
    },
    {
      "id": 54,
      "title": "હૃદય પરિવર્તન",
      "story_name": "ચૈત્રના તડકા પડી રહ્યાં હતાં. શાળાઓમાં વેકેશનનો માહોલ હોવાથી બાળકોનો કિલ્લોલ આખો દિવસ શેરીમાં ગુંજતો રહેતો. કિલ્લોલ તો એમનાં માટે કે જે ને બાળકનાં અવાજને સાંભળીને પોતાનું બચપણ યાદ આવે. બધી ચિંતા મૂકીને બે મિનિટ પોતાનાં શૈશવના સ્મરણોમાં સરી પડે. પણ અમુક માણસો એવાં પણ હોય કે જેને આ કિલ્લોક દેકિરો પણ લાગતો હોય. હા, આવા પણ માણસો હોય જ છે.\n\nશેરીમાં બરાબર છેડે સમજુમાં રહેતાં હતાં. એંશી વટાવી ચુકેલાં સમજુમાં એકલા રહેતા હતાં. સંતાનો શહેરમાં સેટલ થયા હતાં. પોતાનાં પરિવાર સાથે રહેવાના ઓરતાં અધૂરા રહી ગયેલા. દીકરાની વહુને પોતાનાં મકાનની શહેરી સજાવટમાં એ ગ્રામ્ય મૂર્તિનું સ્થાન યોગ્ય ના લાગ્યું એટલે શહેરમાં આવવાનો સત્કાર તેઓને સાંપડયો નહિ. સતત એ વિચારોમાં એમનો સ્વભાવ પણ ચીડિયો થઈ ગયેલો. શરીરે ભારે નરવાઈ એટલે આખું ઘર અને આંગણું ચીવટ પૂર્વક સાફ રાખે. પોતાનાં એ દુઃખને ભૂલવા પોતે કામમાં વ્યસ્ત રેવાનો પ્રયત્ન કરતાં. પરંતુ જ્યારે શેરીમાં બાળકોને જોવે એટલે તરત પોતાનું વ્યાજ(પૌત્રો) યાદ આવે. પરંતુ પોતાની મૂડી જ ખોટી નીકળે પછી વ્યાજની અપેક્ષાતો વ્યર્થ જ. શેરીમાં બાળકોનું રમવાનું તેને પસંદ ન્હોતું. બાળકો પણ સમજુમાથી ખૂબ ડરે. એંશીનાં લીધે સસ્ય શ્યામલા એટલે કે કાળી ચામડી પર ચાંદી જેવા સફેદ વાળનું સમાયોજન બાળકોને વધુ ડરામણું લાગતું. અવાર નવાર ગુસ્સાથી લાલ થઈ ગયેલ આંખો સાથેનો ક્રોધિત અવાજવાળું સ્વરૂપ એ માસૂમ બાળકોનાં બાળ માનસને ડરાવી મુકતું.\n\nબપોર થાય અને મોટેરા સુઈ જાય એટલે બાળ મંડળી શેરીમાં પોતાનું સામ્રાજ્ય સ્થાપિત કરતા .અને બેટ, દડો અને દિવાલ પર ચિત્રાત્મક સ્ટમ્પની રચના કરી નૂન ટૂર્નામેન્ટ જામતી. પરંતુ આ સામ્રાજ્યમાં અલાઉદીનની જેમ તરાપ મારી બાળ સામ્રાજ્યને ઉખાડી નાખવાનું કાર્ય સમજુમાં દ્વારા થતું. અવાજથી વિચલીત થતા સમજુમાં હાથમાં લાકડી ને વિકરાળ સ્વરૂપ ધારણ કરી બહાર આવતાની સાથે જ બાલમંડળીમાં નાસભાગ શરૂ થઈ જતી. દસેક મિનિટ પછી સમજુમાં સુવા જતા અને બાલમંડળી ફરી પોતાનાં સામ્રાજ્યનું સ્થાપન કરી માઇમ ક્રિકેટનો આરંભ કરતું. પરંતુ છેલ્લું ઘર હોવાથી દડો અવાર નવાર સમજુમાંના ઘરની અંદર ટહેલવા જતો રહેતો. અને કોઇ જાદુઈ ગુફાની જેમ દડો સમજૂમાનાં ઘરમાંથી કદી પરત આવ્યો નથી. કેમ કે સમજુમાની સામે જતા કોઈની હિંમત થતી નહીં. એક દિવસ પણ એવો નહીં ગયો હોય કે સમજુમાંની શબ્દ સામગ્રીથી બાળકોનો અભિષેકના થયો હોય.\n\nબાળકો ઘણી વાર દડાની રાહમાં બેસી રહેતાં. ઘણી આજીજી કરે પણ સમજુમાં જાણે કશું સાંભળતા જ ન હોય. એમ જવાબ આપતાજ નહીં. શેરીના લોકો પણ સમજુમાને સમજાવતા કે, \"સમજુમાં છોરાં તો શેરીમાં રમે તો આપણી નજર સામે રેં. બિચારા પર દયા રાખતા હોંવ તો !\" પણ સમજુમાં એ સમજુમાં, એક ના બે ના થાય. બરાબર ક્રિકેટ જામી હોય અને સમજુમાંનો ડેલો ખુલે એટલે તમામ સાધનો લઇને બાળકો સંતાઈ જતાં. જેમ બિલાડી આવે અને ઉંદર દરમાં સંતાઈ જાય એમ બધા બાળકો સંતાઈ જતાં.\n\nએવામાં એક વાર રવિવારનો દિવસ હતો. બપોરના બે વાગ્યા હશે. બાલમંડળીની ક્રિકેટ જામી. સમજુમાને ખબર ના પડે એવી રીતે રમી રહ્યા હતાં. પરંતુ કુદરતનો નિયમ છે ને કે જે તમે ન ઇચ્છતા હોય એ સૌથી પહેલા થાય. અને ત્રીજીજ ઓવરમાં દડા જાણે કે સમજુમાંના ઘરમાં જઈને સમજુમાંના દર્શન કરીને પોતાનું જીવન ધન્ય કરવું હોય એમ દડો તો સીધો સમજુમાંને ત્યાં. બધા બાળકો બેટ લઇને સંતાઈ ગયાં. અને સમજુમાં લાકડી સાથે બહાર આવે તેની રાહ જોવા લાગ્યાં. પરન્તુ ન આવ્યાં સમજુમા કે ન આવી એની ચીસ. બાળકો એ વાતો શરૂ કરી.\n\n\"લાગે છે કે સમજુમાં સુઇ ગયાં છે.\"\n\n\"પણ એનાં ડેલામાં જશે કોણ ?\"\n\n\"જેણે દડો નાખ્યો છે એ જ તે જાય...\"\n\n\"પણ હું એકલો ના જાવ હો...કુટિયા કૂવામાં પડું...પણ સમજુમાંના ડેલામાં નહીં !\"\n\nત્યાં વળી એક બાળક તૈયાર થયો અને બંને બાળક ધીમેથી ડેલો ખોલીને નજર ફેરવી તો ફળિયું તો ખાલી હતું. એટલે સમજુમાં ઓરડામાં સુતા એ વાત નક્કી જાણી બંને બાળકો દબાતા પગે અંદર ગયા. એક પગલું ચાલે અને ચારે દિશામાં જુએ.એમ કરતાં કરતાં આગળ વધ્યા અને દડો તો ડેલાની નજીકજ પડ્યો હતો એ લઈને બંને એ એક બીજા તરફ જોઈને વિજય સ્મિત આપ્યું. દડો લઇને જતાં રહેવાને બદલે સમજુમાં ક્યાં છે ? અને શું કરે છે ? તે જોવા ઓસરી બાજુ જાય છે. બહાર ઊભેલાં બાળકો ઇશારામાં સમજાવે છે કે જલ્દી બહાર આવી જાઓ. સમજુમાં જોઈ જશે તો દડાની સાથે તમે પણ પુરાઈ જશો. પરંતુ પેલા બંને બાળકો તો જાણે કે સમજુમાના દર્શન કરવાની માનતા હોય એમ ઓસરીતરફ જવા લાગ્યા. પરંતુ જ્યાં ઓસરી પાસે આવ્યાં ત્યાંજ બંને બાળકોની ચીસ નીકળી ગઈ. બાકીનાં બાળકો ડેલાને લપાઈને ઉભા હતા તે તો દોડીને શેરીની બહાર નીકળી ગયાં. અને કહેવા લાગ્યાં કે,\"ના પાડી હતી કે સિંહણની બખોલમાં પગ ના મુકાય. દડો લઈને બહાર આવી જવાય. પણ ના માન્યા... તો હવે ભોગવો બીજું શું.\"\n\nઅંદર બંને બાળકો જુએ છે તો સમજુમાં રૂમમાં ખાટલાની બાજુમાં નીચે પડ્યા હતા. માથામાંથી લોહી નીકળતું હતું. બંને બાળકો તો ગભરાઈ ગયા અને શું કરવું ? તે વિચારવા લાગ્યાં. શેરીનાં બધા માણસો તો ખેતર ગયાં હતાં. એમાંથી એક બાળકે ક્યાંક સાંભળ્યું હતું કે લોહી વધુ વહી જાય તો વ્યક્તિને મૃત્યુ થતા વાર નથી લાગતી. એક બાળકે બાકીના બાળકોને ડોકટરને બોલાવવા મોકલ્યાં અને બીજાએ ઘરમાંથી કાપડ લઇને સમજુમાંના કપાળ પર જ્યાંથી લોહી નીકળતું હતું ત્યાં પાટો બાંધી દીધો અને ડોક્ટરનાં આવવાની રાહ જોવા લાગ્યાં. થોડીજ વારમાં ડોક્ટર અને બે-ત્રણ ગામનાં વ્યક્તિઓ આવી પહોંચ્યા. ડોકટરે તપાસ કરતાં ખબર પડી કે સમજુમાંને ચક્કર આવવાનાં કારણે પડી ગયા હતાં અને પડવાને કારણે લોહી નીકળતું હતું. જો આ લોહી બંધ કરવામાં ના આવ્યું હોત તો કદાચ સમજુમાં બચી પણ ના શક્યા હોત.\n\nસમજુમાં જ્યારે હોશમાં આવ્યા ત્યારે તેને બઘી વાત કરવામાં આવી. ત્યારે તે બધાં બાળકો સામે જોઈને સમજુમાં ખૂબ રડ્યા. પોતાને ખૂબ જ પસ્તાવો થયો. કે આ બાળકો એ મારો જીવ બચાવ્યો અને એને જ હું રમવા નહોતી દેતી. બાળકો પાસે સમજુમાં માફી માગે છે,\"છોરાંઓ, મેં તમને ક્યારેય શાંતિથી રમવા નથી દીધા અને તમારા દડા પણ પાછા નથી આપ્યાં. જ્યારે હોય ત્યારે તમને ખિજાણીજ છું.મને ખુબ જ દુઃખ થાય છે. મેં તમારી સાથે આટલું ખરાબ વર્તન કર્યું તોય તમે મારો જીવ બચાવ્યો. મને માફ કરી દયો.....આટલું બોલતાજ સમજુમાંના નેત્રોમાંથી શ્રાવણ ભાદરવો વરસવા લાગ્યો.\n\nબધા બાળકોને હવે સમજુમાંનો પ્રેમ માણવાનો અવસર મળ્યો. અત્યાર સુધી તો ખૂબજ ડરતાં હતાં. પણ હવેથી નવા પ્રકારનો અનુભવ થયો. રોજે બધા જ બાળકો આખો દિવસ સમજુમાંના ઘરેજ રહીને સમજુમાંનું ધ્યાન રાખવા લાગ્યાં. સમયસર દવા આપે સમજુમાને જે વસ્તુ જોઈતી હોય એ ઘરમાંથી લાવી આપે. બાજુનાં ઘરેથી રસોઈ બનતી સમજુમાં માટે એ લાવી આપે, સમજુમાંને આગ્રહ કરી કરી જમાડે. સમજુમાંની એટલી તો સારી સંભાળ રાખી કે માત્ર પાંચ દિવસમાં સમજુમાં સ્વસ્થ થઈ ગયાં.\n\nવિચારો હવે કેવું દ્રશ્ય હશે એ શેરીમાં ?\n\nબાળકો કોઈ પણ જાતનાં ડર વગર રમી રહ્યા છે. રમતમાં જ્યારે વિશ્રામ લેવાનો થાય એટલે બધા બાળકો સમજુમાંના ઘરમાં ધામા નાખે છે. સમજુમાં વરિયાળીનું ટાઢું શરબત બનાવીને પીવરાવે, સાથે ધાણી, ચીકુ, બોર, સુખડી, જેવા નાસ્તા હોંશે હોંશે ખવરાવે. એક સમય જો ભૂલથી પણ દડો સમજુમાંના ઘરે જાય તો પાછો ના આવતો, ત્યાં જ હવે બધી વસ્તુઓ સચવાય છે. અને રોજે ઉજાણી કરીને બધા બાળકોનો થાક ત્યાંજ ઉતરી જાય છે. કેમ કે હવે સમજુમાને એ બાળકો પોતાનાજ પૌત્રો લાગવા લાગ્યા હતાં. અને બાળકોનો અવાજ દેકિરો નહીં પણ કિલ્લોલ લાગતો અને બાળકો રમવા ભેગા થાય એની રાહ જોતા.\n\nએક ઘટના જીવનમાં કેવું પરિવર્તન લાવી શકે તેનું ઉત્તમ દ્રષ્ટાંત છે. બાળકોને આટલા હેરાન કરતાં હોવા છતાં એને ખબર પડી કે સમજુમાં મુસીબતમાં છે, અને ત્યારે બધી વાતો ને ભૂલીને સમજુમાંની મદદ કરી અને એનો જીવ બચાવ્યો અને હમેશ નફરતથી સામે જોતા સમજુમાનો પ્રેમ જીત્યો.\n\nવેર-નફરત-બદલો લેવાની ભાવના મોટાઓમાં હોય છે. બાળકો તો નિર્દોષ -નિખાલસ અને નિઃસ્વાર્થ જ હોય છે. આખરે બાળક ભગવાનનું સ્વરૂપ જો હોય છે.\n\n",
      "duration": "6 mins",
      "category": "Children"
    },
    {
      "id": 55,
      "title": "જન્મદિવસનો ઉત્સાહ",
      "story_name": "જન્મદિવસ એ આપણા સૌ માટે એક યાદગાર અને ખુશીનો દિવસ છે.\n\nમાતાની કોખમાં નવ મહિના રહ્યાં પછી જયારે માતા અસહ્ય દુઃખ સહન કરીને પણ હસતાં મોઢે પોતાના બાળક ને આ ખૂબસૂરત દુનિયામાં જન્મ આપે છે ત્યારે ફેમિલીમાં હર્ષ ઉલ્લાસનો માહોલ જોવા મળે છે. સૌ લોકોની ખુશીનો પાર હોતો નથી. ઘરમાં ખુશી ખુશી જોવા મળે છે. સૌ ફેમિલીનાં લોકો\n\nનાના બાળકના આગમનની તૈયારીઓમાં લાગી જાય છે. \n\nએ બાળક પણ જાણતું નથી કે એના આગમનથી લોકો કેટલા ખુશ છે. પરંતુ બાળક જ્યારે ધીમે ધીમે મોટું થતું જાય છે, જેમ જેમ એનામાં સમજણ આવતી જાય છે, ત્યારે તેને જન્મદિવસ કયારે આવશે કયારે આવશે ? એની રાહ જોતું હોય છે.\n\nજયારે બાળક સ્કૂલમાં જાય અને એના મિત્રો જન્મદિવસ પર સ્કૂલમાં નવા કપડાં પહેરીને આવે, સ્કૂલમાં બધાને ચોકલેટ આપે, શિક્ષકને બોલપેન આપે છે. આ બધું જોઈને બીજા બાળકો પણ પોતાનાં જન્મ દિવસની રાહ જોતાં હોય, અને જયારે બહુ રાહ જોયા બાદ જન્મદિવસના ગણતરીનાં દિવસો બાકી હોય ત્યારે બાળક જન્મ દિવસ માટે બહુ બધી તૈયારીઓ કરે અમે આ કરીશું ,આ લાવીશું\n\nઅને આખરે એમનો જન્મદિવસ આવી ગયો તો રાત્રેેે બાર વાગે ફેમિલીવાળા સરપ્રાઈઝ આપે. બાળક માટે કેક લાવે, બાળક કેક કટ કરે, થોડી મસ્તી કરે, ફેમિલી સાથે બધા એને હેપી બર્થડે વિશ કરે બાળક બધા ને હસતાં મોઢેે થેન્ક યુ બોલે, બાળકની ખુશીનો પાર ન હોય. પછી રાત્રે સૂઈ જાય અને સવારે વહેલા ઊઠી જાય, ઊઠીને એની મમ્મી એને તૈયાર કરે, નવા કપડાં પહેરાવે, નવા બુટ પહેરાવે. પછી બાળક મોટાનાં આશીર્વાદ લે. ભગવાનને દર્શન કરે પછી મમ્મીએ એનેેેેે સ્કૂલે જવા માટે તૈયાર કરે. પછી બાળક સ્કૂલે જાય.\n\n સ્કૂલમાં બધા મિત્રો હેપી બર્થ ડે વિશ કરે, શિક્ષક પણ હેપી બર્થ ડે વિશ કરે, બાળક બધાને થેન્ક્યુ કહે પછી બાળકના મમ્મી-પપ્પા સ્કૂલમાં આવીને બધાને ચોકલેટ અથવા બિસ્કીટ આપે છે અને બધા બાળકો ખુશ થઈ જાય. પછી બાળક જ્યારે સ્કૂલેથી પાછો ઘરે જાય ત્યારે મમ્મી એના માટે બપોરે જમવામાં એક નવી વાનગી બનાવે પછી બાળક ફેમિલી સાથે બેસીને જમે. પછી બપોરેે થોડો સમય આરામ કરે. \n\n સાંજે ઊઠી ને પોતાના સગા-સંબંધીઓ સાથે ફોન ઉપર વાત કરે, બધા એને વિશ કરે. પછી બાળક પોતાના ફેમિલી સાથે બર્થડે પાર્ટી કે ડીનર પાર્ટી માટે તૈયાર થઈ જાય. ઘરેે બધા મહેમાન આવે અનેે બાળક ને અલગ-અલગ ગિફ્ટ આપે અને પછી બધા સાથે ડિનર કરે, વાતો કરે, મસ્તી કરે અને પછી બધા પોતપોતાના ઘરે જાય. \n\n બાળક પોતાના ઘરે આવીને બધી જ ગિફ્ટ ખોલે અને જોવે કે શુંં શુંં ગીફ્ટ આવી છે ? પછી શાંતિથી સૂઈ જાય આવી રીતે બાળક પોતાનો જન્મદિવસ ઉજવે છે.\n\n  બાળક જેેેમ જેમ મોટું થતું જાય પછી તે પોતાનો જન્મદિવસ પોતાના કોલેજના મિત્રો સાથે ઉજવે. મિત્રો સાથે કેક કટ કરે. ફેમિલી સાથે પણ કેક કટ કરે. મિત્રો સાથે ડીનર પાર્ટી કરવા માટે બહાર હોટલમાં જાય, મિત્રો બધા અલગ અલગ ગિફ્ટ આપે. આખો દિવસ ઉત્સાહમાં પસાર કરે. \n\n   આપણને બધાને ખબર છે કે દરેક જન્મ દિવસથી આપણા જીવનમાં એક એક વરસ ઓછું થતું જાય છે તો પણ આપણે સૌ આપણો જન્મદિવસ ઉજવીએ છીએ.\n\n  આજે મારો પણ જન્મદિવસ છે મેં મારા ફેમિલીનાં લોકો સાથે રાત્રે બાર વાગે કેક કટ કરી સવારે ઉઠીને તૈયાર થઈને ભગવાનને પ્રાર્થના કરી વડીલોના આશીર્વાદ લીધા, મિત્રોએ સગા સંબંધીઓએ કોલ કરીને, મેસેજ કરીને મારા જન્મદિવસની સારી શુભેચ્છાઓ પાઠવી એ બધાને દિલથી થેન્ક્યુ.\n\n  હું ભગવાનનેે પ્રાર્થના કરીશ કે સૌના જીવનમાં દરેક જન્મદિવસ એક નવી ઉમ્મીદની કિરણ લઈને આવે અને સૌનું જીવન શાંતિથી પસાર થાય.\n\n 'જન્મદિવસ વર્ષમાં આવે છે એક વખત\n\n પરંતુ બહુ જ ઉત્સાહ સાથે લોકો એને ઉજવે છે'.",
      "duration": "3 mins",
      "category": "Children"
    },
    {
      "id": 56,
      "title": "ઉંદરની ચતુરાઈ",
      "story_name": "એક જંગલ હતું. આ જંગલમાં અનેક પ્રાણીઓ રહેતા હતા. આ જંગલમાં એક ચિત્તો પણ રહેતો હતો. તે ઘણો જ લૂચ્ચો અને ઘાતકી હતો. તે જંગલના પ્રાણીઓને છેતરીને તેમને મારી નાખતો અને ખાઈ જતો. આજ જંગલમાં એક ઉંદર પણ રહેતો હતો. આ ઉંદર નાનો હતો. પણ ખુબ જ બુદ્ધિશાળી હતો.\n\nએક વખત ઉંદર જંગલમાં ફરતો હતો ત્યારે તેને રસ્તામાં પેલો લુચ્ચો ચિત્તો મળ્યો. ઉંદરને જોઈને ચિત્તાના મનમાં લાલચ જાગી. તે ગમે તેમ કરીને ઉંદરને ખાઈ જવા માંનાગતો હતો. એટલે તેણે ઉંદરના વખાણ કરવાનું ચાલુ કર્યું. પણ ઉંદરભાઈ પણ ચતુર હતા. તે ચિત્તાની ચાલાકી સમજી ગયાં.\n\nતેમણે ચિતાભાઈને કહ્યું, ‘ચિત્તાભાઈ હું આપને જ શોધતો હતો’ ચિત્તાએ પુછ્યું, ‘કેમ ?’ ઉદરે કહ્યું, ‘હું કાલે બાજુના ગામમાં ગયો હતો. ત્યાં ખુબ ખાવા પીવાની ચીજ વસ્તુઓ છે, તમે પણ ત્યાં ચાલો તમને પણ મજા આવી જશે.\n\nચિત્તો ઉંદરની વાત સંભાળીને લલચાઈ ગયો. તે રાત પડી એટલે ઉંદર સાથે ગામમાં ગયો. ઉંદર તેણે ગામના મુખીના ઘરે લઇ ગયો. અને ત્યાં સંતાઈ ગયો. એમ કરતાં કરતાં સવાર પડીનેને અજવાળું થયું. એટલે ઉંદરભાઈ તો ઘરમાં કોઠીમાં સંતાઈ ગયાં. પણ ચિત્તાભાઈ તો મોટા હતા. તે ક્યાં સંતાય ! એટલે એતો પકડાઈ ગયાં. અને મુખીના ચોકીદાર માણસો એ તેને મારી મારીને અધમુવો કરી નાખ્યો.\n\nએટલે જ તો કહેવાયું છે કે, બુધ્ધી આગળ બળ પણ પાણી ભરે છે.\n\n",
      "duration": "1 mins",
      "category": "Children"
    },
    {
      "id": 57,
      "title": "છોકરાનું તોફાન",
      "story_name": "એક ગામ હતું. તે ગામમાં એક હાઇસ્કુલ હતું. તેમાં મોહનલાલ કરીને એક શિક્ષક બાળકોને ભણાવતા હતા. આ મોહનલાલ ખુબ સારા અને પ્રેમાળ સ્વભાવના હતા. તે જરૂરિયાતવાળા બાળકોને મદદ પણ કરતાં હતા. જેમાં ગામના બધા છોકરા ભણતા હતા. તે જ હાઇસ્કુલમાં રમેશ નામનો છોકરો પણ ભણતો હતો. આ રમેશ આમતો ખુબ જ ગરીબ હતો. પણ તે ખુબજ તોફાની અને મસ્તીખોર હતો. તે હંમેશા બીજા છોકરાઓને હેરાન પરેશાન કરતો અને શિક્ષકોને પણ હેરાન કરતો. તેમની મજાક ઉડાવતો હતો.\n\nમોહનલાલ સાહેબ એ રમેશના વર્ગના વર્ગશિક્ષક હતા. એક વખત મોહનલાલ સાહેબ વર્ગમાં ભણાવવા માટે આવ્યા. મોહનલાલ સાહેબ જેવા ખુરશી પર બેસવા ગયા રમેશે તે ખુરશી ખેંચી લીધી અને મોહનલાલ સાહેબ નીચે પડી ગયા. તેમ છતાં પ્રેમાળ અને દયાળુ સ્વભાવના મોહનલાલે રમેશને કશું જ ના કહ્યું. તેમણે ખબર હતી કે રમેશ નાદાન છે તેણે સારા ખોટાનો વિવેક નથી. જો તે રમેશની ફરિયાદ આચાર્ય સાહેબને કરશે, તો સાહેબ તેણે શાળામાંથી કાઢી જ મુકશે. અને તેનું ભણવાનું બગડશે. એટેલ તેમણે રમેશને માફ કરી દીધો.\n\nએમ કરતાં સમય વીતવા લાગ્યો. પણ રમેશના તોફાન મસ્તી ચાલુ જ રહ્યા. હવે એક વખત હાઇસ્કુલમાંથી ગીરના જંગલમાં પ્રવાસ જવાનું આયોજન કરવામાં આવ્યું. શાળાના બધા બાળકો પ્રવાસની વાત સંભાળીને ખુશ ખુશ થઈ ગયા. રમેશ પણ ખુશ થઈ ગયો. પણ જયારે આચાર્ય સાહેબે જાહેરાત કરી કે પ્રવસ માટે ૧૦૦૦ રૂપિયા ફી રાખી છે, ત્યારે એવાત સાંભળી રમેશ ઉદાસ થઈ ગયો. કેમકે તેની પાસે પ્રવાસની ફી ભરવાનો એક રૂપિયો પણ નહતો. વળી તેના ઘરેથી પણ આટલા રૂપિયા મળી શકે તેમ ના હતા. એટલે તે પ્રવાસ જઈ શકે તેમ નહતો.\n\nપ્રવાસનું આયોજન થઈ ગયા બાદ પ્રવાસમાં જવા બાળકોના નામની યાદી શાળાના નોટીસ બોર્ડ પર મુકવામાં આવી. રમેશે અમસ્તું જ પ્રવાસમાં જવાવાળા બાળકોની યાદી જોઈ. તો તેની નવાઈનો પાર ના રહ્યો. તે યાદીમાં તેનું પોતાનું નામ પણ હતું. તેમે ખુબ નાવાઈ કે તેણે તો પ્રવાસની ફીના પૈસા ભર્યા નથી તો તેનું નામ કેવી રીતે આવ્યું ! તેણે આ વાતની તાપસ કરી તો જાણવા મળ્યું કે તેની પ્રવાસના ફીના પૈસા તેના મોહનલાલ સાહેબે ભર્યા હતા. આ જાની તેણે પોતાની જાત પર ખુબ જ શરમ આવી. જે સાહેબની તે મજાક ઉડાવતો અને જેમણે તે હેરાન કરતો તેજ સાહેબે તને મદદ કરી હતી.\n\nરમેશ દોડતો સ્ટાફ રૂમમાં ગયો. અને મોહનલાલ સાહેબના પગે પડી માફી માગવા લાગ્યો. સાહેબે પણ તેણે માફ કરી દીધો. એ દિવસથી રમેશને પોતાની ભૂલ સમજાઈ. તેણે તોફાન મસ્તી કરવાનું છોડી દીધું અને ભણવામાં ધ્યાન આપવાનું શરુ કર્યું. પરિણામે તે શાળામાં પ્રથમ નંબરથી પાસ થઈ ગયો. પ્રેમથી ગમે તેવા ખરાબ માણસને બદલી શકાય છે.",
      "duration": "2 mins",
      "category": "Children"
    },
    {
      "id": 58,
      "title": "અજાબ ગામની આશ્ચર્યજનક વાર્તા",
      "story_name": "1955 માં નિજામ પં. દ્વારા અજાબ ગ્રામ પંચાયતની સ્થાપના કરવામાં આવી હતી. થી અલગ. અજબ ગ્રામ પંચાયતમાં બે મોટા ગામો છે, અજાબ અને ગજાબ અને એક છેલ્લું સુંદર અને નાનું ગામ વિષ્ણુ ધોરા.             \n\n25 વર્ષ સુધી એક સારા કુટુંબ દ્વારા શાસન કરાયેલ સરપંચ, આખા ગામની ઓળખ હતા તે પરિવારમાં લોકો સરપંચ હતા, લોકોના હ્રદયમાં રહેલા પહેલા સરપંચ, તેમની સેવા, કાર્યો, ધર્મ, બધું છે હજુ પણ લોકોએ તેમને યાદ કર્યા.તે 2010 માં મૃત્યુ પામ્યા હતા. આ દિવસ ગામ માટે સૌથી મોટો દુ:ખનો દિવસ હતો. આખા ગામના પંચાયત શહેરમાં શોક હતો, મહાન ભૂતપૂર્વ સરપંચની મૂર્તિ એવા અદ્ભુત ગામમાં છે જ્યાં દર વર્ષે 10 ઓક્ટોબરે તેમને શ્રદ્ધાંજલિ આપવામાં આવે છે, ત્યાં કોઈ ગુસ્સો અથવા પ્રતિકૂળ ન હતો. તેમના શાસનકાળ દરમિયાન તેમણે જાહેરમાં ક્યારેય ફરિયાદ કરવાની તક આપી ન હતી, તેમના શાસન પછી, કુટુંબમાં શાસન કરનારા લોકો માનતા હતા કે પછી મહારાણા પ્રતાપ પછી જે બન્યું તેના પૌત્ર-પૌત્રો દ્વારા, અથવા જોધપુર દ્વારા ચંદ્ર સેન પછી, ભાઈ ઉદાઇસિંહ શાસન કર્યું ધીરે ધીરે વિકાસ લોકોએ છોડી દીધો અને સરપંચના ઘરે રહેવા માંડ્યા. તત્કાલીન સરપંચ સાહેબે ગ્રામપંચાયતમાં ધાક લીધો. રસ્તાઓ, રસ્તાઓ, નાળાઓ, તળાવો વગેરે બધાં નામ હતા, સરપંચ સાહેબે તે ચેનલો પર કરોડોનું બજેટ પોતાના ખિસ્સામાં રાખ્યું હોત.            \n\nજ્યાં એક જ કાગળમાં તળાવ નથી ત્યાં સરપંચને લાગ્યું કારણ કે એક સામાન્ય વ્યક્તિ તેની સામે બોલવાની હિંમત કરે છે અને સરપંચે ગરીબ મજૂરોના પૈસા લૂંટવાનું શરૂ કર્યું હતું, મજૂરો સરપંચના હાથમાં આવશે ભારત ભારત હતો પરંતુ અહીંની પરિસ્થિતિ આની જેમ દેખાતી નહોતી.  પરંતુ લોકો કહે છે કે સમયનો વિશ્વાસ ઉલટું હોવો જોઈએ, અને તાનાશાહને હરાવવા માટે ક્રમિક પ્રયાસ કરવામાં આવ્યા હતા, પરંતુ 2020 સુધી કોઈ પણ સફળ રહ્યું ન હતું. ગામની પંચાયતમાં મોટાભાગના લોકો અભણ છે, પરંતુ લોકોને આ રીતે ડોળ કરતાં જાણે કે આ લોકો તેમના માનતા કરતા વધારે બુદ્ધિશાળી નથી. સરપંચ સાહેબે આવા કેટલાક લોકોને (ચૌધરીની બાજુમાં રાખ્યા હતા, જેની સામે થોડો વિકાસ થયો હતો અને ચૌધરીની નીચે મતદાન કર્યા બાદ) લોકોએ મત આપ્યો હતો.                       \n\nકેટલાક યુવા શિક્ષિત લોકો તાનાશાહના સરપંચની વિરુદ્ધ એક થઈને ભા રહ્યા, તેમના કામની ફરિયાદ કરી. પછી સરમુખત્યારને થોડો આંચકો લાગ્યો, તેણે ક્ષમા માંગી.અજબ ગામની સરકારી શાળામાં તેમણે સરપંચ જીની મજાક ઉડાવી છે અને તેમને ઉભા થઈને ક્ષમા માંગવા જણાવ્યું છે. પરંતુ આવા લોકો પર આવી ચીજોની શું અસર થશે, ગ્રામ પંચાયતમાં કંઇ સમાન પરિસ્થિતિ નથી.     ... આગામી સરપંચની ચૂંટણી 2020. મિશન 2020.                                                \n\nએવું કહેવામાં આવે છે કે વર્ષ 2020 એક મુશ્કેલ અને ખરાબ વર્ષ છે, પરંતુ આ ગ્રામ પંચાયત માટે તે એક સુવર્ણ કાળ છે ! આ શબ્દની થોડી શક્તિ છે. 2020. આ વખતે જનતા નિર્ધારિત હતી. તેમનું ગૌરવ તોડવા માટે, તેની છેલ્લી ભૂલ તેણે કહ્યું, હવે હું મારી સ્થાયી ખાને (જૂતા) પણ જીતી શકું છું. આ બાબતોથી લોકોમાં નારાજગી પણ પેદા થઈ હતી અને તે પંચો, લોકો ડરમાં અને ગેરમાર્ગે દોરવા આવતા, મત આપતા હતા. તેણે અભિમાન સાથે કહેવાનું પણ શરૂ કર્યું, તે અહીં અને ત્યછાયાની જેમ મારી સાથે ચાલશે. ચૂંટણી આવે છે. વિરોધી પ્રતિનિધિના લોકોના અભિપ્રાયને જોતા, અજાબ ગામને સુવર્ણ શહેર બનાવવાના સપના આવવા લાગ્યા.આખા નવા પંચાયતમાં (ઓળખ) ધરાવતા એક નવા પ્રતિનિધિને ઉભા કર્યા. ચૂંટણી ઝુંબેશ શરૂ થઈ. ચૂંટણીમાં કેટલીક વાતો છે જે હું લખી શકતો નથી.                                 \n\nઆ વખતે જે લોકો ચૂંટણી પ્રચાર માટે મત માંગીને ઘરે આવ્યા હતા તેઓને ક્યારેય મત માંગવાની જરૂર નહોતી. મારા વૃદ્ધ મહિલા આવી… મેં સપનાનું ગામ ધ્યાનમાં રાખ્યું હતું. પ્રથમ વખત, ગ્રામ પંચાયતની ચૂંટણીમાં જનતાએ સક્રિયપણે ભાગ લીધો હતો. મતનો દિવસ આવી ગયો. તો પછી જે બન્યું તે તમે વિચારી રહ્યા છો, ન તો સરમુખત્યારશાહી ચાલી, ન તો ચૌધરીઓની શક્તિ, ન ગૌરવ, ન લોભ કે ક્રોધ કે પૈસાની શક્તિ. લોકોનો સાચો ન્યાય. ભગવાનનું ઘર મોડું થયું છે અને અંધ નથી.નવું સરપંચ આપણા માટે ભગવાનનું રૂપ હતું, જેના કારણે આજે હું આટલું લખી શક્યો. આ પહેલીવાર હતું જ્યારે કોઈ આટલા મોટા અંતરથી જીત્યું હોય.તો પછી જે બન્યું તે તમે વિચારી રહ્યા છો, ન તો સરમુખત્યારશાહી ચાલી, ન તો ચૌધરીઓની શક્તિ, ન ગૌરવ, ન લોભ કે ક્રોધ કે પૈસાની શક્તિ. લોકોનો સાચો ન્યાય. આટલા મોટા અંતરથી જીત મેળવી છે, લોકો ખુશ છે, આ મારી પહેલી ચૂંટણી છે જેમાં મેં ખૂબ ભાગ લીધો હતો, પહેલીવાર મેં કોઈની સાથે હાથ મિલાવ્યા અને સાથે ખાધા, સૌથી મોટી વાત એ છે કે હું જ્યારે કોઈ પહેલીવાર ચૂંટણી જીતે ત્યારે ખૂબ ખુશ છું.તેમણે તેમને અભિનંદન આપ્યા. તેમના નારા લગાવો. હવે તમારા સપનાનું ગામ હશે.\n\n",
      "duration": "4 mins",
      "category": "Children"
    },
    {
      "id": 59,
      "title": "અમારો બચાવ",
      "story_name": "ત્યાં બે નિકટના મિત્રો હતા, પરંતુ તમે જાણો છો કે તેમની વચ્ચે ઓ પિનિયનનો કેટલો તફાવત છે એક એવું વિચારશે કે જે પણ હા એ ભગવાનનું કાર્ય છે અન્ય એક જે માને છે કે કશું પણ આપણું બૌદ્ધિક છે, ત્યાં કોઈ ભગવાન નથી.\n\nએક વાર તે બે કેરીના ઝાડ પર ચડી રહ્યા હતા અને કેરીઓ ચોરી રહ્યા હતા, ભગવાન પર વિશ્વાસ રાખનારા ઝાડ પરનો માણસ ઉચેથી નીચે પડીને વિશ્વાસ કર્યો કે તે ભગવાન દ્વારા બચાવવામાં આવ્યો છે, તેના મિત્રએ ઝાડના ટોપ પર જોયું અને માથું હલાવ્યું અને હસ્યું. બસ ત્યારે નીચે મિત્રએ બૂમ પાડી, પ્લીઝ ઝાડ પરથી કૂદકો લગાવ્યો અને મોટો સાપ તમારી તરફ આવી રહ્યો. એક સેર પેન્ટ તમારી તરફ આવી રહ્યો છે પણ મિત્રે સાંભળ્યું નહીં. તે જોરજોરથી હસતો હતો,\n\nનીચેનો મિત્ર જાણતો ન હતો કે શું કરવું તે આમાં સાપ ઝાડના ટોળા પાસે આવેલા મિત્ર પાસે ગયો અને પીડામાં ધબકતો હતો. પછી તે ઓહ ભગવાનને ચીસો પાડતો નીચે પડ્યો, પછી તેના સમગ્ર મનને વિચાર્યું કે ભગવાન છે તે એક છે જે આપણને બધાને આશીર્વાદ આપે છે અને આપણી રક્ષા કરે છે અને મરી ગયો છે.\n\n",
      "duration": "1 mins",
      "category": "Children"
    },
    {
      "id": 60,
      "title": "વિખરાયેલું બાળપણ",
      "story_name": "સવિતા આજે મારે મિટિંગ માટે બહાર જવાનુ છે. તું બાળકો અને તારુ ધ્યાન રાખજે, અને ફટાફટ મારી જવાની તૈયારી કરી દે. તેને ઈસ્ત્રી મારેલા કપડા અને જરૂરિયાની વસ્તુઓ બેગમાં મૂકી. ત્યાં એને એક નાનો આલ્બમ મળ્યો. તે બહાર ટેબલ પર મુકીને. ફટાફટ પતિને ચા નાસ્તો બનાવી આપ્યા. તૈયાર થઈને પતિના ગયા, પછી કામ કાજ પરવારિ પોતાના રુમમાં જઇને બેઠી. અને આલ્બમ જોવા લાગી. તેમાં વધારે ફોટો નહિ પણ બે પાંચ એના ફોટા હતા. એના બાળપણના ફોટા સાથે તેના ભાઈબહેનની પણ તસ્વીર હતી. એને બહુ યાદ નહી હોય એ તસ્વીર કયારે લીધી હશે. પણ એના ભાઈબહેનના મોઢે સાંભળ્યું હતું, કે આપડે આપણા ઘરેથી તીસ કિલોમીટર દુર એક દુકાન હતી. ત્યાં જઇને ફોટો પડાવ્યા હતો. એ સમયે કયાં મોબાઇલ હતા.\n\nબીજા એક બે ફોટા જોતા જ એતો એના બાળપણમાં સરી ગઈ. પોતાનું ગામડાનું જીવન કેવું હતું. નળિયા અને માટીનું ઘર, બહાર બહુ મોટા મોટા લીમડા , માંડવા પર ચડાવેલી મોગરાની વેલ અને સખીઓ સાથે લીમડા નીચે ઝૂંપડી બાંધીને ઘર ઘર રમતાને ખીંચડી બનાવતા , અને પાછા કેટલીય રમતો રોજ જુદી જુદી.. રમતા લંગડી, છાપો, લખોટી, ટાયર ફેરવાનું, ગિલ્લી દંડા, ભાડે સાયકલ લાવી ચલાવતા, સંતાકૂકડી, આજરો બાજરો, કોડિયો, આંધળો પાટો, દોરડા કુદવા, એ ધમાલ મસ્તી કેવી મજા હતી. ને ગામનો ચોતરો એટલે આજનું ટીવી સમજો. આજુબાજુના ગામથી માંડીને પોતાના ગામમાં શું થાય બધાય સમાચાર મળે. સવિતા વિચારતા વિચારતા બોલી અહીં તો ! બાજુમાં કોણ મરી ગયુ, તે પણ ખબર ન પડે. અને હા, ગામડામાં તો અવાર નવાર ભવાઈ, બત્રીસ પૂતડીનો ખેલ, રામદેવ પીરના આખ્યાન, રંગલો ને રંગલીની ભવાઈ અને હા જો, સવારમાં પેલા ટેલિયો, મદારી, બહુરુપી.. જાત જાતનાં બાવા.. એમાં પેલો સટાકી બાવો આવે તો મમ્મીના પાછળ સંતાઈને જોવાનુ. હાથી લઈને જમાત આવે એટલે પાછળ પાછળ આખા ગામમાં જવાનું કેવી મજા આવતી. મારા બાળકને ગામડું એટલે લાઈટના હોય, અને ભેંસોએ ગંદુ કરી રાખ્યું એજ ખબર છે. એને શું ખબર!! શુદ્ધ દૂધ અને શુદ્ધ વાતાવરણ તો ત્યાં જ હોય...\n\nએમ વિચાર કરતી એતો, વિતાવેલી હરેક પળ પર નજર કરે છે. કેનાલ પર કપડા ધોવાની કેવી મજા આવતી. અહીં, આતો વોશિંગ મશીનમાં કપડા એવાને એવા જ નીકળે! ગમે જ ના. તો શું ? અને તહેવારોની તો મજા જ ગામડે અને તેનું મહત્વ પણ જાણે બાળપણ સાથે વિસરાતું જાય છે. અને કેવા મસ્ત લીલા છમ ખેતરોમાં સખીઓ જોડે જઇ જાતે કેરી તોડી ખાવાની મજા, અને ખેતરનો રખેવાળ પાછળ પડીને દોડે તો દોડીને આવી જવાનું. જામ્બું, આમલી, બોરડીના મીઠી બોરને, પીલુડીના પીલુડા ખાવાની, ને રમવાની કેવી મજા. સ્કૂલ પણ કેટલી નજીક રિસેસ પડે, એટલે ઘર ના જ નાસ્તાને પાણી, બોટલ કે સ્કૂલ બેગની જરુર નહિ. મંદિરમાં આરતીમાં રોજ પ્રસાદ ખાયને પાછું થોડીવાર રમીને જવાનું. ઘરના કામમાં મમ્મીને મદદ કરતા તોયે ન થાકવા કેવી મજા આવતી. એટલામાં બૂમ સંભળાઈ... મમ્મી.. મમ્મી શું કરે છે ? સવિતા ચમકીને આવી બેટા, કરીને આલ્બમ મુકીને બહાર જાય છે.",
      "duration": "2 mins",
      "category": "Children"
    },
    {
      "id": 61,
      "title": "શુક્લાસર",
      "story_name": "અચાનક સ્કૂલ સમયમાં જ ચાલુ કલાસમાં ઈશાનીને ઋતુસ્રાવ શરૂ થઈ ગયો. બિચારી પંદર વર્ષની ઈશાની બધાની વચ્ચે ખૂબ ગભરાઈ ગઈ. તેને પોતાની ખાસ સહેલી જે જોડે જ બેઠી હતી. એને બધી વાત કરી. એની સહેલી પણ વિચારમાં પડી ગઈ કે ચાલુ કલાસમાં શું કરવું. એમાં પણ શુક્લસરનો કલાસ ચાલતો હતો જે પોતાની કડકાઈ માટે આખી સ્કૂલમાં જાણીતા હતા. ઈશાનીને રડુ આવી ગયું અચાનક પિરિયડ શરૂ થવાને લીધે એના કપડાં પણ ખરાબ થઈ ગયા. બંને સાહેલીઓએ શુક્લાસરને કહીને બાથરૂમમાં જવાનું વિચાર્યું પરંતુ સંકોચ ને શરમ એટલી બધી થતી હતી કે કેમનું કહેવું એ જ વિચારતા રહ્યાં. \n\nઅચાનક શુક્લાસરે એક પ્રશ્ર ઈશાનીને પૂછ્યોને જવાબ આપવાનું જણાવ્યું. ઈશાની તો બિચારી કાપો તો લોહી પણ ના નીકળે જેવી હાલત થઈ ગઈ. \n\nઅચાનક એની સહેલી બોલી સર ઈશાનીને પેટમાં બહુ દુઃખે છે તો અમે સ્કૂલનાં સ્ટાફરૂમમાંથી દવા લઈ આવીએ ? સરે કીધું મારો કલાસ પુરો થાય પછી જઈ આવજો. \n\nઆ સાંભળતાં જ ઈશાનીનો ચહેરો પડી ગયો. ઈશાનીએ સરને કીધું સર જવા દો ને બહુ જ દુઃખે છે સરને લાગ્યું કદાચ આ જવાબથી ભાગવા આમ કરે છે. પરંતુ સરને ઈશાનીનો પડેલો ચહેરો જોઈને લાગ્યું નક્કી આને બહુ જ દુઃખતું હશે એમ સમજીને બંનેને સ્ટાફરૂમમાં જવાનું કહ્યું. \n\nઈશાની તેની સહેલીને લઈને પોતાનાં કપડાં ફરતે દુપટ્ટો વિંટાળીને દરવાજા તરફ પહોંચી. ઋતુસ્રાવ વધારે થયો હોવાથી એના કપડાં પાછળથી ખૂબ જ ગંદા થયાં હતાં. \n\nઅચાનક શુક્લાસરની નજર ઈશાનીના કપડાં પર જાય છે ને તે બધી વાત સમજી જાય છે. શુક્લાસર ઈશાની અને તેની સહેલીને કલાસની બહાર ઊભા રહેવાનું કહે છે. ઈશાની ખૂબ જ ગભરાઈ જાય છે. \n\nશુક્લાસર પોતાના એક શિક્ષકમિત્રને ફોન કરીને પોતાનો ચાલુ કલાસ લેવાં બોલાવે છે. પોતાને ઈમરજન્સી કામ આવ્યું છે તો થોડીવારમાં આવી જઈશ. એમ જણાવીને ઈશાની અને તેની સહેલીને સાચવીને પોતાના સ્કૂટર પર બેસાડી પોતાના ઘરે લઈ જાય છે. \n\nજ્યાં ઘરે એમની પત્ની અને ઈશાનીથી એકાદ વર્ષ મોટી એમની દીકરી હાજર હોય છે. શુક્લાસર એમની પત્નીને ઈશાની વિશે બધું જણાવે છે અને એમની દીકરીનાં કપડાં અને પિરીયડ માટે જરૂરી એવાં પેડ આપે છે. ઈશાની તો શુક્લાસરનું આ રૂપ જોઈને જ ડઘાઈ જાય છે. પરંતુ એની હાલત અત્યારે શરમથી પાણી પાણી થઈ ગયેલ હતી. તેથી પહેલાં પોતાનાં કપડાંને બધું બદલીને ફ્રેશ થઈ જાય છે. અને તેનાં બગડેલાં કપડાં એક થેલીમાં ભરવા જાય છે ત્યાંજ શુક્લાસરના પત્ની કહે છે તારા કપડાં અહીં જ રહેવા દે હું ધોઈને મોકલાવી દઈશ. આ સાંભળતા જ ઈશાનીને બહુ સંકોચ થાય છે. શુક્લાસર ઈશાનીના માથે હાથ મૂકીને કહે છે બેટા ચિંતા ના કર તું પણ અમારી જહાન્વી જેવી જ છે. \n\nજહાન્વી, શુક્લાસરની એકની એક દીકરી, અહીં આપણે એના ભૂતકાળ વિશે જાણીએ. \n\nજહાન્વી પણ ઈશાનીની જેમ હસતી, ખેલતી એક સુંદર મજાની ફૂલ જેવી શુક્લાસરની દીકરી હતી. જે હવે થોડીક કંઈક અલગ છે. જ્હાનવીને ઈશાનીની જેમ સ્કૂલ સમયે પિરિયડ શરૂ થઈ ગયાં હતાં એ સમયે કલાસમાં આ વાત બધાને ખબર પડી ગઈ ને બધાં અંદરોઅંદર ગુસપુસ કરીને એની મજાક ઊડાવવાં લાગ્યાં. આ બધામાં અમુક તોફાની છોકરાઓએ પણ ખરાબ ટિપ્પણી કરી. કલાસ પૂરો થતાં જ જહાન્વી રડતાં રડતાં બાથરૂમ તરફ દોડી. પરંતુ બધાની નજર ફ્કત એના લાલ રંગથી ખરડાયેલાં કપડાં પર જ હતી. સ્કૂલનાં અમુક માથાભારે છોકરાંઓ જે ક્યારેય શિક્ષકથી પણ નથી ડરતાં એ છોકરાંઓ એ જહાન્વીની આ હાલતનો મજાક માટે પૂરો ઉપયોગ કયોઁ. \n\nજહાન્વી જાણે ભોળુ પારેવડું. \n\nદોડતાં દોડતાં બાથરૂમમાં જતી વખતે એનો પગ લપસી જતાં એ પડી જાય છે. નીચે પડતાં જ એનું માથું જમીન પર ઊંધું પટકાય છે જેના કારણે એને માથામાં ઈજા થાય છે. તે અલ્પ યાદશક્તિની બિમારીનો (શોર્ટ ટર્મ મેમરી લોસ) ભોગ બને છે. \n\nઆજે શુક્લાસર ઈશાનીની હકીકત જાણ્યાં પછી તરત જ પોતાના ઘરે એટલે જ લઈને આવ્યાં કેમ કે તે ન હતાં ઈચ્છતાં એક વધુ અલ્પ યાદશક્તિવાળી ઈશાનીનો જન્મ થાય.\n\nએક આત્મીયતાના સંબંધને કારણે જ શુક્લાસરે ઈશાનીને બીજી જહાન્વી બનતાં બચાવી લીધી. \n\n",
      "duration": "3 mins",
      "category": "Children"
    }
  ]
}