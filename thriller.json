{
  "Thriller": [
    {
      "title": "અંતિમ યાત્રા",
      "story_name": "\"બેટા તારી દુકાને મને લઈ જઈશ ?\"\nવૃદ્ધાશ્રમમાં મુલાકાતે આવેલાં રમણભાઈને સંતોકબાએ આજીજી કરી. ડોશીવાડાની પોળમાંથી કોઈ વેપારી અહીં ધાબળા આપવા આવ્યા છે એ જાણ્યું ત્યારથી સંતોકબાની આ ઈચ્છા જાગૃત થઈ ઊઠી હતી.\n\nરમણભાઈ બાની વાત સમજ્યા નહીં :\n\n\"બા, પોળની મારી દુકાનમાં આવીને શું કરશો ? મારું ઘર નથી ત્યાં.\"\n\n\"મારું તો હતું ને...\" મનમાં બોલીને પળનોય વલંબ કર્યા વગર સંતોકબાએ કહ્યું:\n\n\"ઘડીક તારી દુકાનનાં ઓટલે બેસવા દેજે ને, મને સારું લાગશે બેટા\".\n\nસેવાભાવી રમણભાઈએ સંસ્થાની મંજૂરી લઈ સંતોકબાને સાથે લીધાં. સાંજે દુકાન વધાવીને બાને પરત મૂકી જવાની ખાતરી પણ આપી.\n\n\"બા, બેસો દુકાનમાં અને બોલો શું પીશો ..?\" દુકાનમાં પ્રવેશતાં જ રમણભાઈએ બાને પૂછ્યું.\n\nસંતોકબાનું દુકાનમાં તો ધ્યાન જ ક્યાં હતું ? પોળમાં કંઇક શોધતા હોય તેમ બેધ્યાનપણે બા બોલી ગયાં :\n\n\"બેટા, બહાર ખુરશી મૂકી આપે કે ?\"\n\nપોળનાં રસ્તાની બાજુમાં જેમતેમ ખુરશી ગોઠવાઈ અને સંતોકબાને ત્યાં બેસાડીને રમણભાઈ દુકાનનાં કામે વળગ્યાં.\n\nસંતોકબાની નજર પોળમાં ફરતી હતી. વીસ વીસ વરસથી દીકરો મનોજ એમને વિદેશ પોતાની સાથે રહેવા લઈ ગયેલો. કોરોનાએ દીકરા વહુને પોતાનો કોળિયો બનાવી લીધાં અને એ પારકાં પરદેશથી માંડ અહીં પહોંચેલા સંતોકબા વૃદ્ધાશ્રમમાં દાખલ થઈ ગયાં હતાં, સુખે દુઃખે હવે આયખું પૂરું કરવાનું હતું પરંતુ વીસ વર્ષનો કાળ જૂની યાદોને દફનાવી શક્યો ન હતો.\n\n\"ભગવાન અહીં સુધી લાવ્યો, પણ લાગે છે બીજી કોઈ પોળમાં આવી ગઈ, એકેય જાણીતી મેડી કે માણસ કાં ન દેખાય ?\" ગૂંચવાયેલા સંતોકબાએ બાજુમાંથી પસાર થતાં એક મુસ્લિમ બિરાદરને પૂછ્યું :\n\n\"ચાચા, લક્ષ્મીકાકાની મેડી કઈ ?\"\n\nચાચા આશ્રર્યચકિત થઈને બાને જોઈ રહ્યાં :\n\n\"પતા નહીં મૌસી, મૈં પીછલે પંદરહ સાલોં સે યહાઁ રહતા હૂં, મૈને ઐસી કોઈ બિલ્ડીંગ નહીં દેખી..\".\n\n\"હોય નહીં ! અહીં તો વાણિયા, બ્રાહ્મણ જ...\" ઝટકો લાગ્યો હતો સંતોકબાને. સાચું જ લાગે છે, જુઓને કપડાં સુકાય છે એમાં કાળાં બુરખા...ને પેલી નવી લાગતી ડેલી પર \"અમીના મંઝિલ\" લખ્યું છે. ઓહ ! આ જ તો અમારી ડેલી હતી !\n\nતો શું પોતાનું ઘર..? હા વેચાઈ ગયું હતું એ તો દીકરાએ કહ્યું હતું પણ....\n\n\"અમીના મંઝિલ\"ને બા ધ્યાનથી જોવા લાગ્યાં. અહીં જ તો મારું ઘર હતું ! આ તો ઘરની આખી બાંધણી ફેરવી નાખી છે ને પેલી બાજુ આગળ એક ઝરૂખો હતો એ..? હવે સંતોકબા ખુરશી છોડીને લાકડીનાં ટેકે આગળ ચાલી નીકળ્યાં.\n\nએ રહ્યો, એ રહ્યો એ ઝરૂખો ! બાનાં પગ ધ્રુજી ગયાં. બાજુનાં ઓટલે બા બેસી પડ્યાં. આસપાસ બધું જ બદલાયેલું હતું પણ ઝરૂખો અકબંધ હતો, એ જ સુંદર નક્ષીદાર ઝરૂખો !\n\nઅનિમેષ નયને સંતોકબા તાકી રહ્યાં ઝરૂખાને.\n\n\"અલી સંતોકભાભી, હજુ સવાર નથી પડી કે ? રાતે અમારાં ભાઈએ બહુ જગાડી'તી કે શું ? ચાલ આકા શેઠનાં કૂવે હેલ ભરવા...\"\n\nસાસરિયામાં પડેલી પહેલી સવારમાં શેરીમાંથી સાદ આવતાં જ હમઉમ્ર પડોશણોની ટીખળનો જવાબ આપવા એ આ ઝરૂખામાં આવી હતી અને પોતાની લજ્જાભરી નજર ઢળી ગઈ હતી પછી બેડું અને સિંચણિયું લઈને એક હાથ જેટલી લાંબી લાજ ખેંચી સંતોક આ શેરી વચ્ચેથી નીકળી હતી. નવી વહુ માન મર્યાદા કેવી જાળવે છે એ જોવા શેરીભરની ડોશીઓ બહાર નીકળી ગઈ હતી.\n\nક્યાં ગયાં ગંગા ડોશી અને વ્રજકુંવર કાકી ? સંતોકબાની આંખો આસપાસની ખડકી, ડેલીમાં ફરી વળીને પછી ફરી સ્થિર થઈ ગઈ પેલા ઝરૂખે.\n\nસફેદ પાઘડીમાં શોભતો તેનો પિયુ સાંજ પડે પેઢીથી શેરીમાં આવી ડેલીમાં પ્રવેશે એ વખતે તેની ઝલક જોવાની ઉતાવળે એ પછીનાં વર્ષો સુધી નિયમિત પણે સંતોક અહીં ઝરૂખે આવીને ઊભી રહી જતી. 'એમને' પણ ખાતરી રહેતી કે ઝરૂખો ખાલી નહીં હોય..! પરસ્પર નજરનાં જામ પીવાઈ જતાં જેનો કેફ રાતનાં મિલન સુધીનો સમય ખેંચવા કાફી થઈ પડતો.\n\nસંતોકબાની આંખો અત્યારે બાવરી બનીને એ બે આંખોને શોધી રહી !\n\nઆજે લોકો વિમાસણમાં મુકાઈ રહ્યાં હતાં કે આ 'બુઢ્ઢી ખાલા' અહીં કેમ બેસી રહ્યાં છે ને પેલાં ઝરૂખામાં એવું તે શું એમને જોવા જેવું લાગે છે પણ સંતોકબાનાં હૃદય પર એક પછી એક યાદોનાં વાદળો વરસી રહ્યાં છે, એમને આસપાસની કોઈ સાનભાન રહી નથી.\n\nચાલીસેક વરસ પહેલાં જ જુઓને, નાનેરી નણંદની જાડેરી જાન આવી પહોંચી ત્યારે સંતોકે ચોરી છૂપીથી નણંદબાને આ ઝરૂખેથી વરરાજાનાં દિદાર કરાવ્યાં હતાં. નવવધૂનાં વેશમાં શોભતી નણંદને વ્હાલથી ચૂંટી ખણીને સંતોક બોલી હતી :\n\n\"શરમાવાનું શીખી જાવ નણંદબા, આમ આંખ્યું ફાડીને વરને ન જોવાય....!\"\n\nજવાબમાં નણંદ પણ : \"દુત્તી ભાભી..!\" કહીને ભાભીને વળગી પડી હતી અને કન્યા વિદાઈ પહેલાં જ નણંદ ભોજાઈ અહીં ઝરૂખામાં જ રડી પડેલાં.\n\nઢોલ અને શરણાઈનાં એ સૂર.. જુઓને હજુય પડઘાય છે !\n\nહા, યાદ છે બરાબર કે સ્વદેશીની ચળવળ ચાલતી ત્યારે વહેલી સવારે નીકળતી પ્રભાત ફેરી વખતે બધાજ ઝરૂખા જાણે દેશ પ્રેમથી છલકાઈ જતાં. 'અબ રૈન કહાં જો સોવત હૈ, જો સોવત હૈ વો ખોવત હૈ...' જેવા નારાઓથી શેરી ગાજી ઊઠતી. એ જોશ, એ દેશદાઝ, એ સંપ અને રુંવાડા ઊભા કરી દેતાં ભાષણો..! અરે, આ ઝરૂખેથી કેટલી વખત સંતોકે તિરંગો પણ લહેરાવ્યો હતો..!\n\n\"વંદે માતરમ્ \" અત્યારે પણ જરા જોશથી બોલી ગયા સંતોકબા. લોકો આસપાસ આવીને ઊભાં રહી ગયેલાં તેનું ભાન પણ ક્યાં હતું સંતોકબાને !\n\nકોઈ ક્યાંથી ભૂલે શકે, આ ઝરૂખેથી જ પ્રાચીન દેરાસરોથી શેરીમાં થઈને પસાર થતાં ભગવાનનાં વરઘોડાને સહુ ચોખાથી વધાવતાં તો રથયાત્રાનો વરઘોડો જોવા તો જાણ્યાં અજાણ્યાં કોઈ પણ આવી જતાં આ ઝરૂખેથી દર્શન કરવા. ઘરનાં દરવાજા સહુની માટે ખુલ્લા જ રહેતા.\n\n\"જય રણછોડ, માખણચોર...\" ક્યાંથી આ નાદ આવ્યો ? સંતોકબા અવાજની દિશા શોધી રહ્યાં !\n\nસામસામે ઝરૂખે ઊભી રહેલી વહુવારુઓની હસી મજાક તો આખો દિવસ ચાલતી. સતત જીવંત રહેતા એ કલાત્મક ઝરૂખાઓ આખી શેરીનો ધબકાર હતાં, સુખ દુઃખની પૃચ્છાઓનાં સાક્ષી હતાં તો અડધી રાતનાં હોંકારા હતાં.\n\nએવી જ એક ભાંગતી રાત્રે મનોજના બાપુને દવાખાનેથી પાછાં લાવ્યા ત્યારે ..ત્યારે આ ઝરૂખામાં એમની રાહ જોતી સંતોકની એમની સાથે નજર મેળવી લેવાની આશા ઠગારી નીવડી. સફેદ પાઘડીને બદલે સફેદ કપડામાં વીંટાઈને....\n\nઆખી શેરીમાં રોકકળ થઈ ગયેલી.\n\n\"અલી સંતોક, તું નાનપણમાં રાંડી..! આ તારો છોરો નબાપો થઈ ગયો..મૂઈ તારી આંખ્યુંમાં એકેય આંહુડું કાં ન મળે..? અલી પથરો થઈ ગઈ કે હું..?\"\n\nહા, ત્યારે ઝરૂખામાં જ પથ્થરની જેમ એ જડાઈ ગઈ હતી !\n\nઅત્યારે પણ...\n\n\"સંતોકબા, તમે ખુરશી છોડીને અહીં\n\nકેમ આવ્યાં ? ત્યાં દુકાને ચા નાસ્તો મંગાવ્યા છે, ચાલો પછી તમને વૃદ્ધાશ્રમ મુકવા...\"\n\nરમણભાઈએ વાક્ય પૂરું કરતી વેળા સંતોકબાને ખભે જરા સ્પર્શ શું કર્યો બા એમનાં હાથમાં જ ઢગલો થઈને ઢળી પડ્યાં...!\n\nઆસપાસનાં લોકો હબક ખાઈ ગયાં: \"યા અલ્લાહ !\"",
      "duration": "5 mins",
      "category": "Thriller"
    },
    {
      "title": "ન્યાય",
      "story_name": "આજ મારી મિત્રનાં મર્ડરને એક અઠવાડિયું થઈ ગયું હતું. પણ કોઈ એવું સબૂત હાથ નહોતું લાગ્યું, કે તેનાં ગુનેગારને પકડી શકાય. હવે તો પોલીસ પણ કેસને બંધ કરવાનું કહી રહી હતી. હવે મારે જ જાસૂસ બનીને સંજનાને ન્યાય અપાવવો પડશે.\n\nમારી પાસે હવે સંજનાની ઘરે જઈને બધી વસ્તુઓ જાતે જ ચેક કર્યા સિવાય કોઈ રસ્તો નહોતો. હું બેડ પરથી ઊભી થઈને, પર્સ ખભે નાંખી, ઘરનાં દરવાજે તાળુ લગાવીને સંજનાની ઘરે જવા નીકળી પડી.\n\nહાં, હું એકલી જ રહેતી. મારાં મમ્મી-પપ્પા ગામડે રહેતાં. હું બસ છ મહિના પહેલાં જ અમદાવાદ રહેવા આવી હતી. પણ સંજના મારી શાળા સમયની મિત્ર હતી. તો એને ન્યાય અપાવ્યા વગર મને શાંતિ મળે, એ શક્ય નહોતું. એનું માત્ર મર્ડર જ નહીં, રેપ પણ થયો હતો. પણ પોલીસ એમ કહી રહી હતી, કે રેપનું દુઃખ સહન ના થતાં, સંજનાએ આત્મહત્યા કરી હતી. હાં, કદાચ એકવાર માટે હું માની પણ લઉં કે સંજનાએ આત્મહત્યા કરી હતી. પણ તેનો રેપ જેણે કર્યો, તેને તો સજા મળવી જ જોઈએ. એ બાબતે પણ પોલીસ કાંઈ કરી રહી નહોતી.\n\nપોલીસ મારો સાથ ના આપવા મજબૂર હતી. એ વાત તો હું અત્યાર સુધીમાં જાણી જ ગઈ હતી. કેમ કે, જેણે સંજના સાથે એવું કર્યું, એ બીજું કોઈ નહીં. પણ અમદાવાદનાં મોટાં બિઝનેસમેન મિ.રાયચંદનો એકનો એક દીકરો હાર્દિક હતો. એ મિ.રાયચંદની વાત અમદાવાદની પોલીસ જ નહીં. પણ આજુબાજુનાં કેટલાંય શહેરની પોલીસ એમની કોઈ વાત ટાળી ના શકતી.\n\nમારે એ જ હાર્દિકને તેનાં મોંઢે પોતાનો ગુનો કબૂલ કરવા મજબૂર કરવાનો હતો. હું ગુનેગારને ઓળખતી હતી. પણ હું એને કહું, કે તું તારો ગુનો સ્વીકારી લે, ને એ પોતાનો ગુનો સ્વીકારીને જાતે જ જેલ ભેગો થઈ જાય. એ વાત તો અમાસની રાત્રે પૂનમનો ચંદ્ર દેખાવા જેવું હતું.\n\nઅનેકો વિચાર અને સંજનાને ન્યાય અપાવવાના મક્કમ ઈરાદા સાથે હું સંજનાની ઘરે પહોંચી ગઈ. ઘર એ જ હતું, પણ આજે મને ઘરનાં દરવાજે જોઈને ખુશ થનારી સંજના હાજર નહોતી. એક પળ માટે તો મારાં પગ અંદર જવા માટે ઉપડ્યા જ નહીં. આંખો બંધ કરતાં જ નજર સમક્ષ છ મહિના પહેલાંનું દ્રશ્ય ઘુમવા લાગ્યું.\n\nસવારે સાત વાગ્યે સંજનાના ઘરનો ખુલ્લો દરવાજો, ઘરની વેરવિખેર વસ્તુઓ, ટીપોઈના તૂટેલાં કાચ પર પગ પડતાં લોહીવાળા પગનાં નિશાન, ઉપર બેડરૂમમાં જતાં જ નગ્ન હાલતમાં પંખે લટકતી સંજનાની લાશ, તેનાં શરીર પર નખ લાગવાનાં નિશાનો, બધું જ યાદ આવતાં મારામાં એક નવો જ વળાંક આવ્યો.\n\n\"મારી મિત્રની એવી હાલત કરનારને હું એવી સજા આપીશ, કે તે રોજ મરવા માટેની દુઆ માંગશે, પણ તેને મોત નહીં મળે.\" એમ બોલીને હું સીધી જ ઘરની અંદર પ્રવેશી ગઈ. આજે પણ બધી વસ્તુઓ એમની એમ જ પડેલી હતી. ૩/૧/૨૦૨૦ આ તારીખ મને બરાબર યાદ હતી. આજ એ દિવસ વીત્યાં ને બરાબર છ મહિના થયાં હતાં. એ દિવસ સંજનાના જીવનમાં એક મોટું તુફાન લઈને આવ્યું હતો. જે તેને ભરખીને જતું રહ્યું. પણ મારાં માટે એ તુફાનને પકડીને તેને સજા અપાવવાનું કામ છોડતું ગયું.\n\nમેં તરત જ ઘરની દરેક વસ્તુઓ ચેક કરવાનું શરૂ કરી દીધું. સી.આઈ.ડી જોતાં જોતાં એટલું તો સમજાઈ ગયું હતું, કે કોઈ પણ ગુનેગાર ગુનો કરતી વખતે કોઈ ને કોઈ સબૂત તો છોડી જ જાય છે. મારે આજ બસ એ જ સબૂત શોધવાનું હતું.\n\nમેં શરૂઆત નીચે હોલમાંથી જ કરી. હાર્દિક ઘરમાં આવ્યો હશે. ત્યારે વધું હાથાપાઈ તો હોલમાં જ થઈ હોય. આમ પણ બેડરૂમ કરતાં નીચેનો સામાન વધુ અસ્તવ્યસ્ત જણાતો હતો. મેં એક પછી એક બધી વસ્તુઓ બારીકાઈથી જોવાનું શરૂ કરી દીધું.\n\nહાં, હું કંઈક શોધી રહી હતી. એ શોધવાનો વિચાર મને સંજનાએ કહેલી વાત પરથી જ આવ્યો હતો. મારો અહીં આવવા પાછળનો મુખ્ય હેતુ જ એ હતો. હાર્દિક પાસે સદાય માટે રહેતી તેની રિવોલ્વર ! જે તેને તેનાં પપ્પાએ ગિફ્ટ કરી હતી. આ જાણકારી મને સંજનાએ જ આપી હતી. કેમ કે, હાર્દિક તેનો બોયફ્રેન્ડ હતો. બસ આ જ સંજનાની મોટી ભૂલ હતી, કે તેણે હાર્દિક જેવાં વ્યક્તિને પ્રેમ કર્યો.\n\nઆખો હોલ ચેક કરવા છતાંય ક્યાંય કાંઈ ના મળ્યું. પાડોશી પાસેથી જાણવાં મળ્યું હતું, કે એ દિવસે સંજનાના ઘરમાંથી ગોળીનો અવાજ સંભળાયો હતો. પણ ગોળી સંજનાને નહોતી લાગી. તો એ ગોળી ક્યાંક તો લાગેલી હોવી જોઈએ. હોલની છત કે પછી કોઈ દિવાલ ! મેં તરત જ બધી દિવાલો ચેક કરવાનું શરૂ કર્યું. રિવોલ્વર તો હાર્દિક અહીં મૂકીને ના જાય. પણ ગોળી તો અહીં જ હોવી જોઈએ.\n\nહવે મારો દિમાગ પણ થોડો તેજ થઈ ગયો હતો. પણ બસ એક જ વાતનો અફસોસ હતો, કે એ દિવસે પાડોશમાં રહેતાં મીના આન્ટીએ ગોળીનો અવાજ સાંભળ્યો, તો પણ તે સંજના પાસે ના આવ્યાં. હાં, માન્યું કે, સંજનાને તેનાં મમ્મી-પપ્પાએ નોકરી કરવાની હા પાડી. તેનાં લીધે મીના આન્ટીની વિશ્વાએ પણ નોકરી માટે જીદ પકડી. છોકરી નોકરી કરે, એમાં કાંઈ ખોટું નથી. તો પણ મીના આન્ટીએ વિશ્વાને નોકરી ના કરવા દીધી. ઉપર જાતા સંજનાએ તેને નોકરી માટે ભડકાવી એવું સંજનાના મોંઢે કહ્યું. બસ એ વાતનાં લીધે સંજના મીના આન્ટીને પસંદ નહોતી. પણ કોઈ વ્યક્તિ પસંદ ના હોય. તો મુસીબતના સમયે પણ તેની મદદ ના કરવી. એ વાત તો યોગ્ય ના જ કહેવાય.\n\nખેર, કોઈ માણસને આપણે બહારથી બદલી શકીએ. પણ અંદરથી તો માણસે જાતે જ બદલવું પડે. એમ વિચારી મેં મારી શોધ ચાલું જ રાખી. હજું સુધી મને ક્યાંય ગોળી નહોતી મળી. હું કંટાળીને ઉપર બેડરૂમમાં ગઈ. ત્યાં સંજનાએ મારી બનાવેલી પેઇન્ટિંગ લટકાવી હતી. એ હું જોવાં લાગી. સંજનાને પેઇન્ટિંગનો જબરો શોખ હતો. એક દિવસ તેણે મારી પેઇન્ટિંગ બનાવી હતી. મતલબ, પેઇન્ટિંગમા તેણે મારો ચહેરો બનાવ્યો હતો.\n\nએ પેઇન્ટિંગ આજે પણ એવી ને એવી જ હતી. પણ એ પેઇન્ટિંગ બનાવવા વાળી મને એકલી મૂકીને દૂર જતી રહી હતી. અચાનક જ પેઇન્ટિંગ જોતાં જોતાં મારી નજર મારાં હોઠ પર પડી, ત્યાં કંઈક ખૂંચેલું હોય, એવું મને લાગ્યું\u200C. મેં દિવાલ પરથી પેઇન્ટિંગ નીચે ઉતારીને તેને મારાં ખોળામાં મૂકી, ને હું સોફા પર બેઠી.\n\nપેઇન્ટિંગને બારીકાઈથી જોતાં ખબર પડી કે, ત્યાં ગોળી ખૂંચેલી હતી. મેં એ ગોળી ત્યાંથી કાઢી અને મારી પાસે રાખી લીધી. પણ આ એક નાની એવી ગોળી મને હાર્દિકને ગુનેગાર સાબિત કરવા પૂરતી નહોતી.\n\nહું આખું ઘર ફેંદી વળી હતી. એમાં મને માત્ર એક ગોળી જ મળી હતી. પણ હું અહીં ખાસ એ જ શોધવાં આવી હતી. તો હાલ એ ગોળી પણ મારાં માટે એક મોટું સબૂત હતી. હવે મારે એક એવાં વ્યક્તિને મળવાનું હતું. જે આ કેસમાં મોટી ભૂમિકા ભજવવાનો હતો. એ ગોળીને પર્સમાં મૂકીને, હું એ વ્યક્તિ પાસે જવા નીકળી ગઈ.\n\n\"હેલ્લો, હું અભિષેક શર્માને મળી શકું??\" અભિષેકનાં ઘરનો દરવાજો ખુલતાં જ હું સામે ઉભેલી આધેડ વયની સ્ત્રીને પૂછવા લાગી.\n\n\"જી, તમે કોણ??\"\n\n\"હું નિશા અગ્રવાલ !\"\n\n\"આવો, સાહેબ અંદર જ છે, તમારી જ રાહ જોવે છે.\"\n\nઅંદર જવાની પરવાનગી મળતાં જ હું ઘરની અંદર પ્રવેશી ગઈ. અભિષેક શર્મા ! હાર્દિકનો જીગરી દોસ્ત ! ને મારો મંગેતર ! પણ આ વાતથી બધાં અજાણ હતાં. અભિષેક એવો\u200C વ્યક્તિ હતો, જે હાર્દિક સાથે રહીને તેને બચાવવાનાં બદલે તેને ફસાવવાનું કામ કરતો.\n\n\"હાય, સ્વીટી !\"\n\n\"આજે કોઈ સ્વીટી નહીં. આજ માત્ર નિશા !\"\n\n\"તો\u200C મેડમ આજે સિરિયસ મોડ પર છે, એમ ને!!\"\n\n\"આ ગોળી મળી છે. સંજનાના ઘરેથી ! હાર્દિકની રિવોલ્વરની છે. હવે ગમે તે વિચાર ! પણ હાર્દિક આ અઠવાડિયું પૂરું થતાં જેલની અંદર હોવો જોઈએ.\"\n\n\"ઠીક છે, તું સબૂત શોધવા જાય, ને સબૂત ના મળે ! એવું તો બને જ નહીં. મેં પ્લાન તૈયાર જ રાખ્યો છે.\"\n\n\"તો રાહ કોની જુએ છે?? અત્યારે શુભ શરૂઆત કરી દઈએ.\"\n\n\"એક નજર સમય ઉપર કરો મેડમ ! રાત પડવાં આવી છે. હવે પ્લાન પણ શરૂ નહીં થાય, ને તું અત્યારે ઘરની બહાર પણ નહીં જાય.\"\n\n\"અરે યાર, હું કાંઈ નાનું બાળક નથી.\"\n\n\"હાં, મારી લેડી ડોન ! તું બાળક નથી. પણ તું મારો\u200C જીવ છે. તો મારાં ખાતર અત્યારે કોઈ પણ રિસ્ક ના લઈશ.\"\n\nહવે મારી પાસે કોઈ રસ્તો નહોતો. મારે સવાર સુધી રાહ જોવી જ પડે એમ હતી. મન મારીને હું અભિષેકનાં રૂમમાં ગઈ. જમ્યાં વગર જ મેં બેડ પર લંબાવ્યું. પણ અભિષેક એમ જ સૂવા દે, એ શક્ય જ નથી. તે ડીનર ઉપર લઈને પહોંચી ગયો. મને પોતાનાં હાથે જમાડી, પોતે સોફા પર સૂતો, ને મને બેડ પર સુવડાવી.\n\nહાર્દિક અને અભિષેક વચ્ચે જમીન આસમાનનો ફેર હતો. હાર્દિક માટે છોકરી એક રમકડું હતી. જ્યારે અભિષેક માટે દરેક છોકરી માટે માત્ર સારાં વિચારો જ હતાં. આજે મને સમજાયું હતું, કે અભિષેકને મારાં જીવનનો હિસ્સો બનાવીને મેં કોઈ ભૂલ નથી કરી. તેણે જ્યારે મને પ્રપોઝ કરી, ત્યારે તે હાર્દિકનો મિત્ર છે, એ વાતને લઈને મેં તેને અવગણી કાઢ્યો હતો. પછી જ્યારે મને ખબર પડી કે, એ હાર્દિકને ફરી સાચાં રસ્તે લાવવાં તેનો મિત્ર બન્યો છે, એટલે મેં અભિષેકનો પ્રેમ સ્વીકારી લીધો.\n\nઅભિષેકનાં મમ્મી-પપ્પા એક એક્સિડન્ટ દરમિયાન મૃત્યુ પામ્યાં હતાં. જેનાં લીધે અમારી સગાઈની જાણકારી અમદાવાદમાં કોઈને નહોતી. મારાં મમ્મી-પપ્પા ગામડે હોવાથી, અમે ત્યાં જ પરિવારની હાજરીમાં સગાઈ કરી લીધી હતી. બધી જૂની યાદો વાગોળતાં વાગોળતાં મારી આંખ લાગી ગઈ.\n\n\"હેય સ્વીટી, ઉઠી જા.\" સવારનાં આઠ વાગતાં જ અભિષેક મને ઉઠાડવા આવ્યો.\n\nબેડ પરથી ઉભાં થઈને મારાં ગળામાં રહેલાં દુર્ગા માઁ ને આંખોએ અડકાડી, મેં અભિષેકે લાવેલી કોફીનો કપ હાથમાં લીધો. કોફી પૂરી કરીને હું તરત જ મારી ઘરે આવી ગઈ. અભિષેકે મને બધો પ્લાન મોબાઈલ પર મેસેજ કરી દીધો હતો. તે બહુ ચાલાક હતો. તેનાં ઘરનાં નોકરોને અમારાં પ્લાન વિશે ખબર ના પડે, એટલે તેણે મને પ્લાન પણ પોતાની ઘરે ના કહ્યો.\n\nહું પ્લાન મુજબ મિ.રાયચંદના સેક્રેટરીને મળવાં નીકળી ગઈ. આ એ જ સેક્રેટરી હતો. જેની દીકરી સાથે હાર્દિક લગ્ન કરવાં માંગતો હતો. નારાયણ યાદવ!! મિ. રાયચંદની નાનામાં નાની જાણકારી સાચવીને બેઠાં હતાં. છ મહિના પહેલાં તેમની પાસેથી કોઈ પણ જાણકારી કઢાવવી મુશ્કેલ હતી. પણ હવે તે પોપટની જેમ બધી માહિતી આપી દેવાનાં હતાં. જેનું એક માત્ર કારણ હતું, તેની દીકરી સ્મિતા ! નારાયણ યાદવ સ્મિતાના લગ્ન હાર્દિક સાથે કરાવવાં નહોતાં માંગતાં. પણ મિ. રાયચંદ તેમની એકેય વાત સાંભળવા તૈયાર નહોતાં. કારણ\u200C કે, દોઢ વર્ષ પહેલાં તેમણે જ કહ્યું હતું, કે સ્મિતાના લગ્ન પોતે હાર્દિક સાથે કરાવશે. પણ હવે હાલાત જૂદાં હતાં. મિ. રાયચંદ સાથે રહ્યાં પછી હાર્દિક હવે જેવો બની ગયો હતો. એવો\u200C તે\u200C દોઢ વર્ષ પહેલાં નહોતો.\n\n\"હેલ્લો, નારાયણ યાદવ!! હું અંદર આવી શકું??\" નારાયણ યાદવનાં ઘરનાં દરવાજે ઊભાં રહી, મેં પૂછ્યું.\n\nતેમણે મને અંદર આવવાનું પણ ના કહ્યું. માત્ર મારાં હાથમાં એક ફાઈલ મૂકીને જતાં રહ્યાં. જાણે એ પહેલેથી જાણતાં હતાં, કે મારે તેમની પાસેથી કંઈ વસ્તુ જોઈતી હતી !!\n\nહું એ ફાઈલ લઈને મારી ઘરે આવી ગઈ. એ ફાઈલ ખોલીને જોયું તો એમાં માત્ર એક કાગળ હતો. જેનાં પર લખ્યું હતું, કે \"આ ગુથ્થી સુલઝાવવા નું રહેવા દે. તને આમાંથી કાંઈ નહીં મળે.\" આ વાંચીને હું એક હતાશામાં ડૂબી ગઈ. મેં જ્યાંથી શરું કર્યું હતું, ત્યાં જ આવીને હું અટકી ગઈ હતી.\n\nથોડીવાર થતાં જ મારાં મોબાઈલ પર કોઈ અજાણ્યા વ્યક્તિનો કોલ આવ્યો. રિસીવ કરતાં મને થોડો ડર લાગ્યો. પણ એનાં સિવાય છૂટકારો નહોતો.\n\n\"હેલ્લો, નિશા અગ્રવાલ??\"\n\n\"હાં, તમે કોણ??\"\n\n\"હું મિ.મહેતા!! મને નારાયણ યાદવે તમને કોલ કરવાનું કહ્યું હતું. મારે તમને એક સબૂત આપવાનું છે.\"\n\nએ વ્યક્તિની વાત સાંભળી હું થોડીવાર વિચારોમાં પડી ગઈ. મારી નજર સામે નારાયણ યાદવનાં લખેલાં શબ્દો હજુ પણ અકબંધ હતાં. એવામાં આ વ્યક્તિ મને નારાયણ યાદવનાં કહેવાથી સબૂત આપવા માંગતો હતો. મને તો કાંઈ સમજાતું નહોતું.\n\n\"શું તમે મને હમણાં જ સાબરમતી રિવરફ્રન્ટ પર મળવાં આવી શકો??\" મારાં તરફથી જવાબ ના મળતાં ફરી એ વ્યક્તિએ પૂછ્યું.\n\nવાત અહીં સબૂતની હતી. મારી પાસે ના જવાનો કોઈ\u200C ઓપ્શન જ નહોતો. મેં તરત હા પાડી દીધી. કોલ કટ કરીને હું સાબરમતી રિવરફ્રન્ટ તરફ નીકળી પડી. ત્યાં પહોંચીને મને વિચાર આવ્યો, કે હું તેને ઓળખીશ કેવી રીતે?? ત્યાં જ મારાં મોબાઈલ પર એક મેસેજની નોટિફિકેશન પોપ અપ થઈ.\n\n\"તમારી એક્ટિવાની સીટ પર એક બોક્સ મૂક્યું છે. એ\u200C લઈને ઘરે નીકળી જાવ.\"\n\nહું દોડીને એક્ટિવા પાસે પહોંચી. ખરેખર સીટ પર એક બોક્સ હતું. એ બેગમાં મૂકીને મેં એક્ટિવાને ઘર તરફ મારી મૂકી. સાંજના છ વાગી ગયાં હતાં. ધીમે-ધીમે અંધારું થવા લાગ્યું હતું. વરસાદની ઋતુ હોવાથી વાદળો ઘેરાવા લાગ્યાં હતાં. મેં એક્ટિવાની સ્પીડ વધારી. ફટાફટ ઘરે પહોંચીને સોફા પર બેસી મેં તરત જ એ બોક્સ ખોલ્યું.\n\nબોક્સ ખુલતાં જ મને એક ઝટકો લાગ્યો. એમાં માત્ર એક લેટર અને એક સોનાનો ચેઈન હતો. લેટરમા કંઈક એમ લખેલું હતું, કે \"આ ચેઈન લઈને આજે રાત્રે બાર વાગ્યે જનપથ સોસાયટી, ભાડવતનગર, ઘોડાસરમા સૃષ્ટિ એપાર્ટમેન્ટના ફ્લેટ નંબર ૨ પર રહેતી છાયાની ઘરે\u200C લઈને જાજે. ત્યાં તેનાં ઘરનાં દરવાજે પડેલાં બોક્સમાં આ ચેઈન નાંખજે, એટલે છાંયા દરવાજો ખોલશે. પછી આગળની જાણકારી એ ખુદ જ તને આપશે.\"\n\nઆ ચેઈન અને સંજનાના રેપને શું લેવાદેવા હતાં?? એ જ મને ના સમજાયું. એમાં છાયાને હું ઓળખતી પણ નહોતી. તો રાત્રે બાર વાગ્યે એ વ્યક્તિની ઘરે જવું કેમ?? એ વિચાર જ મને ડરાવી મૂકતો હતો. પણ આ કાર્ય કરવું જરૂરી હતું. મેં થોડીવાર બેડ પર લંબાવ્યું. ત્યાં જ ધોધમાર વરસાદ ચાલું થઈ ગયો. હું ઊભી થઈને રૂમની બારી પાસે બેઠી. બારીના કાચ પર પડતાં પાણીનાં ટીપાં જોવાં લાગી. એક પર એક ટીપું પડી ભેગા થઈને એનાં રેલા બનતાં જતાં હતાં. બસ કંઈક આવી જ રીતે મારે એક એક કડી શોધીને હાર્દિકને જેલમાં પહોંચાડવાનો હતો. એક કડી તો મળી ગઈ હતી. બીજી કડી કદાચ આજે મળી જવાની હતી.\n\nબારીએ બેઠાં બેઠાં જ અચાનક મને ઝોકું આવી ગયું. આશરે સાડા અગિયાર વાગ્યે વરસાદ બંધ થતાં મારી આંખ ખુલી. હું ઊભી થઈને મોઢું ધોઈને તરત જ ઘોડાસર જવાં નીકળી ગઈ. સૃષ્ટિ એપાર્ટમેન્ટ પર પહોંચી, હું સીડીઓ ચડીને ફ્લેટ નંબર ૨ પર પહોંચી. બધાં ફ્લેટના દરવાજા કરતાં આ દરવાજો કંઈક અલગ હતો. દરવાજા પર એક અલગ રંગનું ચોરસ બોક્સ હતું. જે દરવાજા અંદર જ ફીટ કરેલું હતું. હવે અંદર ફીટ કરેલાં બોક્સમાં ચેઈન કેવી રીતે નાંખવો?? એમ વિચારી મેં એ બોક્સ પર હાથ મૂક્યો. હાથ મૂકતાં જ એ બોક્સ બહાર આવ્યું. મેં એમાં ચેઈન નાખ્યો. ચેઈન નાંખતા જ દરવાજો ખુલી ગયો. હું અંદર પ્રવેશી. અંદર કોઈ દેખાતું નહોતું. હું કાંઈ વિચારું એ પહેલાં જ દરવાજો બંધ થઈ ગયો. મારાં શ્વાસ અધ્ધર ચડી ગયાં. બરાબર એ સમયે જ એક ચાલીસ વર્ષની સ્ત્રી મારી સામે આવીને ઊભી રહી ગઈ.\n\nસાડા પાંચ ફૂટ ઊંચી, ગોરો વાન, ગોળ ચહેરો, સેંથીમાં લાલ સિંદૂર, ગળામાં છેક નાભિ સુધી પહોંચે એટલું લાંબુ મંગલસૂત્ર પહેરેલી એ સ્ત્રી મારી સામે જોઈને હસવા લાગી.\n\n\"તમે કોણ??\"\n\n\"હું કોણ છું!! એ જાણવાં કરતાં તારે જે જાણવું જરૂરી છે, એ તું જાણી લે.\"\n\nએ સ્ત્રીની વાતો મને કાંઈ સમજમાં ના આવી. દરવાજા પર જે બોક્સ હતું. એ બોક્સ અંદરની તરફ પણ ખુલતું હતું. એમણે એ બોક્સ ખોલીને, એમાંથી ચેઈન કાઢ્યો. એ ચેઈન લઈને તે રૂમમાં જતાં રહ્યાં. ત્યાંથી તેઓ એક પેન્ડન્ટ લઈને આવ્યાં. એ પેન્ડન્ટમાથી એમણે એક ચિપ કાઢી. જે તેમણે મારાં હાથમાં ધરી દીધી. પછી મને જવા માટે ઈશારો કર્યો. હું એ ચિપ લઈને ઘરે આવતી રહી.\n\nમારી પાસે એક સબૂત તો હતું. પણ એ લેપટોપ સિવાય ખુલે એમ નહોતું. મારી પાસે સવારની રાહ જોવા સિવાય કોઈ રસ્તો નહોતો. સવારે અભિષેક પાસે ગયાં પછી જ એ સબૂત ખુલે એમ હતું. રાતનો એક વાગી ગયો હતો. હું મોબાઈલ પર વેબ સિરિઝ જોવાં લાગી. એ જોતાં જોતાં જ મને ઊંઘ આવી ગઈ.\n\nવહેલી સવારે પાંચ વાગ્યે મારી આંખ ખુલી. એ ચિપ હજું પણ મારાં હાથમાં જ હતી. તેને કબાટમાં મૂકી, હું ટુવાલ લઈને બાથરૂમ તરફ ગઈ. નાહીને મેં મારાં ઘરની બાલ્કનીમા લગાવેલ ગુલાબનાં છોડને પાણી પાયું. પછી કોફી પીને તરત અભિષેકની ઘરે જવા નીકળી.\n\n\"આ ચિપ ખોલ, આની અંદર સબૂત છે.\" અભિષેકની ઘરે પહોંચતા જ મેં તેનાં હાથમાં ચિપ પકડાવી દીધી. એ પહેલેથી બધું જાણતો હોય, એમ એના રૂમમાંથી લેપટોપ લાવીને ચિપ એમાં લગાવી દીધી.\n\nહું મનમાં ભગવાનનું નામ લેતાં લેતાં એમાં કોઈ મોટું સબૂત હોય, એવી પ્રાર્થના કરી રહી હતી. ત્યાં જ એ ચિપ ખુલી, ને એમાં જે દ્રશ્ય હતું. એ જોતાં મારાં તો હોંશ જ ઉડી ગયાં. હાર્દિકની બહેન અંકિતા અભિષેકનાં શર્ટના બટન ખોલી તેને પરાણે વળગી રહી હતી. દારૂનાં નશામાં ધૂત થયેલી અંકિતા અભિષેકને પોતાની તરફ આકર્ષિત કરવા મથી રહી હતી. ક્યારેક અભિષેકની ગરદનને ચૂમી રહી હતી. તો ક્યારેક પોતાના હોઠ અભિષેકનાં હોઠની નજીક લઈ જઈને તેને ચૂમવાની કોશિષ કરી રહી હતી.\n\nએ ચિપનો વિડિયો પૂરો થતાં મારાં કપાળે પરસેવો વળી ગયો હતો. મારાં હાથ ધ્રૂજી રહ્યાં હતાં. મનમાં સતત એક જ વિચાર આવી રહ્યો હતો, કે આ વિડિયો બનાવ્યો કોણે?? આ ચિપ આપવાવાળી સ્ત્રી કોણ હતી?? શું અભિષેક પહેલેથી આ ચિપ વિશે જાણતો હતો?? મને સવાલોનાં વમળમાં ઘેરાયેલી જોઈને અભિષેકે મને પોતાની તરફ ખેંચીને પોતાની બાહોમાં સમાવી લીધી.\n\n\"હાં, મને આ બધાં વિશે પહેલેથી ખબર હતી. આ ચિપ આપવાવાળી સ્ત્રી નારાયણ યાદવની પત્ની હતી. આ વિડીયો પણ તેણે જ બનાવ્યો હતો.\"\n\n\"શું?? પણ નારાયણ યાદવની પત્ની તો એક વર્ષ પહેલાં જ મરી ગઈ હતી ને!!\"\n\n\"નહીં, તે જીવે છે. પણ આ વાતની કોઈને ખબર નથી. એક વર્ષ પહેલાં મિ.રાયચંદે તેમને પોતાની હવસનો શિકાર બનાવી, મારવાની કોશિશ કરી હતી. પણ મેં તેમને બચાવી લીધાં. ત્યારે એ કોણ છે?? એ મને ખબર નહોતી. પછી એમની પાસેથી બધું જાણીને અમે મિ.રાયચંદને સજા અપાવવાનું બીડું હાથમાં લીધું. એ સમયે હાર્દિક સારો છોકરો હતો. એને વિશ્વાસમાં લઈને જ અમારે મિ.રાયચંદની દુઃખતી નસ સુધી પહોંચવાનું હતું. પણ હજું અમને કોઈ સબૂત મળે, એ પહેલાં જ હાર્દિક પણ ગેરમાર્ગે દોરાયો. તેણે જે દિવસે સંજના સાથે રેપ કર્યો, એ દિવસે જ અમને અંકિતા વિશે ખબર પડી. એ અમેરિકા કોલેજ કરતી હતી. જે દિવસે આ વિડીયો બન્યો, એ દિવસે તે મિ.રાયચંદને જણાવ્યાં વગર મારાં એક મિત્રની બર્થ-ડે પાર્ટી માટે અમદાવાદ આવી હતી. સંજોગોવસાત મારો મિત્ર એનો પણ મિત્ર હતો. બસ ત્યારે જ મિ.રાયચંદને બ્લેકમેઇલ કરવા મેં આ વિડીયો બનાવ્યો.\"\n\n\"પણ આ વિડીયોથી શું ફેર પડવાનો?? સંજના અને નારાયણ યાદવની પત્નીને ન્યાય કેવી રીતે મળશે??\"\n\n\"મિ.રાયચંદને જેટલો હાર્દિક વ્હાલો નથી, એટલી તેમને તેમની દીકરી અંકિતા વ્હાલી છે. એમાં જો આ વિડીયો વાયરલ કરવાની ધમકી તેમને મળે, તો એ જરૂર પોતાની દીકરીને બચાવવાં પોતાનો ગુનો કબૂલ કરી લેશે.\"\n\n\"પણ સંજનાનુ શું?? એમાં એને કેવી રીતે ન્યાય મળે??\"\n\nજે વાત થઈ એમાં સંજનાના ન્યાયનો ક્યાંય કોઈ ઉલ્લેખ નહોતો. અભિષેક પણ એ વાત સમજી ગયો હતો. જેનાં લીધે એ મૌન હતો. અભિષેકનાં પ્લાનમા સંજનાને ન્યાય મળવો મુશ્કેલ હતો. એ બાબત જણાતાં જ હું અભિષેકની ઘરેથી મારી ઘરે આવી ગઈ.\n\nબધું ફરી જ્યાંથી શરું કર્યું હતું, ત્યાં જ આવીને ઊભું રહી ગયું. હવે તો કદાચ ઘણીખરી બાબતો ગુંચવાઈ પણ ગઈ હતી. જાસૂસ!! આ શબ્દ જ પોતાની અંદર એક સસ્પેન્સ ધરાવતો હતો. જાસૂસ બનવું સહેલું નથી. એ હું સમજી ગઈ હતી. પણ કોઈ કાર્યની શરૂઆત કરી છે, તો અંત સુધી લડી લેવું એ મારી આદત હતી.\n\nમેં ફરી એકવાર શરૂઆતથી અત્યાર સુધી બધું વિચાર્યું. વિચારતાં વિચારતાં જ મને એક જોરદાર ઝટકો લાગ્યો. મેં મોબાઈલ હાથમાં લઈ એક નંબર ડાયલ કર્યો, ને હું તરત જ ફરી અભિષેકની ઘરે પહોંચી ગઈ.\n\n\"ચોકવાની જરૂર નથી. જાસૂસ બનીને ઘણી જાસૂસી કરી લીધી. હવે જે સબૂતો મળ્યાં એની ઉપર એક નજર કરી લઈએ.\"\n\n\"ક્યાં સબૂતો??\"\n\n\"અભિષેક... અભિષેક!! બહું નાટક કરી લીધાં. હવે રહેવા દે\u200C ને!!\"\n\n\"તું કહેવા શું માંગે છે??\"\n\n\"હું બસ એ જ કહેવા માગું છું, કે સંજનાનો\u200C\u200C રેપ પણ તે જ કર્યો છે, ને એનુ મર્ડર પણ તે જ કર્યું છે. ને એ બધું માત્ર ને માત્ર હાર્દિકને ફસાવવા અને અંકિતાને હાંસિલ કરવાં માટે!! તારો અંકિતા પ્રત્યેનો પ્રેમ કોઈથી અજાણ રહ્યો નથી. મને જેણે ચિપ આપી. એ કોઈ નારાયણ યાદવની પત્ની નહોતી. એ બધી તારી જ એક રમત હતી. મને ગેરમાર્ગે દોરવાની. જો એ\u200C ખરેખર જીવતી હોત, તો\u200C નારાયણ યાદવ એ વાત જાણતાં હોત.\n\nતું એક વાતે સાવ કાચો નીકળ્યો. તારી સૌથી મોટી ભૂલ એ હતી, કે તે ખૂદ મને પેલી સ્ત્રી પાસે ચિપ લેવાં જવાની ચીઠ્ઠી લખીને આપી. કેમ કે, તું અંકિતાને મેળવવામાં એક વાત ભૂલી ગયો હતો, કે નારાયણ યાદવ મારાં પપ્પાના મિત્ર હતાં. એમણે પપ્પાનો સાથ છોડી, મિ.રાયચંદનો સાથ આપ્યો. તે દિવસ પછીથી અમારાં રસ્તા અલગ થયાં. છતાંય મને તેમની બધી વાતો, આદતો અને તેમનાં દ્વારા મારાં પપ્પાની કંપની માટે લખાયેલાં લખાણોના અક્ષરો બધું યાદ છે, ને તારી તો હું રગેરગથી વાકેફ છું. તારો પ્રેમ ખોટો હતો, મારો નહીં. તો તારાં અક્ષરોના વળાંકો કેમ કરી ભૂલી શકું!! બસ ત્યાંથી જ તું પકડાઈ ગયો.\n\nએમાંય એક\u200C સૌથી અગત્યની વાત!! તે માત્ર નારાયણ\u200C યાદવની પત્નીને ન્યાય અપાવવાની વાત કરી. સંજનાને ન્યાય અપાવવાની વાત તો\u200C તે ક્યારેય કરી જ નહીં. જ્યારે સંજનાના પોસ્ટમોર્ટમ રિપોર્ટની વાત આવી, ત્યારે પણ\u200C તે એની ના પાડી દીધી. કેમ કે, પોસ્ટમોર્ટમ થાત તો\u200C તારી ખબર ત્યારે જ બધાંને પડી જાત.\"\n\n\"તો તને સબૂત મળી જ ગયાં એમ ને!! આખરે તું પાક્કી જાસૂસ નીકળી હો!! મને હતું તું બેવકૂફ છે.\"\n\n\"એ બેવકૂફ નથી. બેવકૂફ તો હું હતો. તને સાચો મિત્ર ગણીને મેં તારાં પર વિશ્વાસ કર્યો, ને તે મારાં પ્રેમની સાથે જ એવું ખરાબ કૃત્ય કર્યું.\"\n\n\"તે માત્ર મને હાંસિલ કરવાં સંજના સાથે એવું ખરાબ કૃત્ય કર્યું. તું સાચે જ મને પ્રેમ કરતો હોત, તો એવું ક્યારેય ના કરેત. પ્રેમનો સાચો અર્થ જ તને ખબર નથી. જો ખબર હોત તો\u200C તને હું કોઈ બીજાંને પ્રેમ કરું છું, એ વાતની જાણ થતાં જ તું મારાથી દૂર થઈ જાત.\"\n\n\"નિશા, મિ. રાયચંદ તે દિવસે તને મારાં કહેવાથી જ એ ફાઈલ આપીને ગયાં હતાં. અમે પહેલેથી બધું જાણતાં હતાં. પણ તને અમારી વાતો પર વિશ્વાસ ના આવત. કેમ કે, તું મને ગુનેગાર સમજતી હતી. જેનાં લીધે અભિષેક જેમ વિચારતો હતો, એમ થાય, એટલાં માટે મિ. રાયચંદે તે દિવસે તને કાંઈ ના કહ્યું. પછી જેવું અભિષેકે વિચાર્યું, એવું જ થયું. ને આજે એ બધાનું પરિણામ તારી સામે છે\u200C.\"\n\nઅભિષેકે ખરેખર ખોટું કર્યું હતું. પણ હવે સાચાં અર્થમાં સંજનાને ન્યાય મળશે. હાર્દિક અને અંકિતા બંને મારાં બોલાવવાથી અભિષેકની ઘરે પહોંચી ગયાં. મારો વર્ષો પછી હાર્દિક પર વિશ્વાસ મૂકવાનો નિર્ણય સાચો ઠર્યો.\n\n\"નિશા, મારાં પપ્પા અત્યારે જેલમાં છે. હવે અભિષેકને પણ જલ્દી જ સજા મળી જાશે.\"\n\nઅંકિતાની વાતો પર પહેલાં મને વિશ્વાસ ના આવ્યો. પણ જ્યારે પોલીસની ગાડી અભિષેકને લેવાં આવી, ત્યારે મિ.રાયચંદને એ ગાડીમાં બેઠેલાં જોઈ, મને અંકિતા અને હાર્દિક પર પૂરો વિશ્વાસ આવી ગયો.\n\n\"તો તારી જાસૂસી રંગ લાવી. તે સંજનાને ન્યાય અપાવી જ દિધો.\"\n\nજાસૂસી!! આ શબ્દથી મને એક અલગ જ પ્રેમ છે. આ શબ્દ થકી મારાં જીવનમાં ઘણું બદલી ગયું. સંજનાને ન્યાય મળ્યો, પણ અભિષેક મારાથી દૂર થઈ ગયો. પ્રેમ ચાહે સાચો હોય કે ખોટો!! પ્રેમ આખરે પ્રેમ જ હોય છે.\n\nખેર, જે હોય તે!! સંજનાને ન્યાય મળી ગયો. એ વાત જ મારાં માટે આગળનાં જીવનની ખુશી બનશે.",
      "duration": "16 mins",
      "category": "Thriller"
    },
    {
      "title": "નાઈટમેર",
      "story_name": "નાઈટ મેર - ડ્રીમ ધેટ આઈ કેનોટ ફરગોટ\nસ્થળ - માનન સાઈકિયાટ્રિક હોસ્પિટલ\n\nસમય - સવારનાં 11 કલાક.\n\n સવાર એનાં પૂરેપૂરા રંગના એક સુગંધિત કુમળા ફૂલની માફક ખીલી સોળે કળાએ પૂરેપૂરી રીતે ખીલી ઉઠેલ હતી, ઘણી વખત આ સવાર આપણાં માટે સારા સમાચાર લઈને આવતી હોય છે, તો ક્યારેક આ સવાર આપણે કલ્પના પણ ના કરી હોય તેવા અગૂઢ અને ગાઢ રહસ્યો પોતાની સાથે લઈને આવતી હોય છે, અવનીનાં જીવનમાં પણ આજે જે સવાર આવી એ આવા જ અગૂઢ અને ગાઢ રહસ્યો પોતાની સાથે લઈને આવેલ હતી.\n\n\"તો.. અવની ! તને આવા સપનાઓ કેટલાં સમયથી આવે છે…? આ સપનાઓમાં તને શું નજરે પડે છે…?\" - ડૉ. દિવ્યાંશે અવનની આંખોમાં નજર કરતાં - કરતાં પૂછે છે.\n\n\"સાહેબ ! આ સપનાંઓ મને છેલ્લાં એક મહિનાથી આવી રહ્યાં છે. મને આવા સપનાઓ આવવાની શરૂઆત એક મહિના પહેલાં જ થઈ હતી. પરંતુ મને એવું લાગતું હતું કે આ સપના કોઈ સામાન્ય સપનાં જ હશે…પરંતુ એ જ સપનું મને એક મહિના સુધી વારંવાર આવવાથી હું તમારી પાસે કન્સલ્ટિંગ કરાવવા માટે આવેલ છું.. !\" - અવની ઉદાસી ભરેલાં અવાજે હળવેથી બોલી.\n\n\"ઓકે.. તો.. તમને એ સપનામાં શું દેખાય છે.. એ મને સવિસ્તાર જણાવશો…?\" - ડૉ. દિવ્યાંશ હળવા અવાજે અવનીને પૂછે છે.\n\n\"સાહેબ ! એ સપનામાં એક વ્યક્તિ રોડનાં કિનારે ચાલીને જતું હોય છે.. અને તેની સાથે મારા જેટલી જ ઉંમરની એક યુવતી તેનો હાથ પકડીને વાતો કરતાં કરતાં ચાલતાં હોય છે, બરાબર એ જ સમયે.. એક સ્વીફ્ટ કાર પુરઝડપે આવે છે.. અને તે વ્યક્તિને ઠોકર મારીને ચાલી જાય છે.. અને બીજાં સપનામાં પરિસ્થિતિ એની એ જ હોય છે.. પરંતુ એમાં સ્વીફ્ટ કારની જગ્યાએ એક વ્યક્તિ પોતાનાં હાથમાં ધારદાર છરી લઈને આવે છે.. અને રોડ પર ચાલીને જઈ રહેલાં પેલાં વ્યક્તિ પર એકાએક હુમલો કરે છે…!\" - અવની પોતાને આવતાં સપનાઓ યાદ કરીને ડૉ. દિવ્યાંશને પૂરેપૂરી વિગત જણાવે છે.\n\n\"ઓકે.. તો.. તમને એમાં કોઈ વ્યક્તિનો ચહેરો નજરે પડ્યો છે.. !\" - ડૉ. દિવ્યાંશ વધુ વિગતો પૂછતાં બોલે છે.\n\n\"સાહેબ ! એમાં મને બધાં વ્યક્તિઓનો ચહેરો તો નથી દેખાય રહ્યો પરંતુ.. જે વ્યક્તિ પર હુમલો થાય છે.. તે વ્યક્તિનો ચહેરો મને એકદમ સ્પષ્ટ દેખાય રહ્યો છે…!\" - અવની વધુ માહિતી જણાવતાં બોલે છે.\n\n\"તો…શું.. તમે એ વ્યક્તિને ઓળખો છો…? અથવા ક્યારેય એ વ્યક્તિને મળ્યાં છો…? શું તમેં એનું નામ જાણો છો…?\" - ડૉ. દિવ્યાંશ ભારપૂર્વક અવનીને પૂછે છે.\n\n\"ના.. સાહેબ.. એ વ્યક્તિને હું ક્યારેય મળી પણ નથી.. અને એમને ઓળખતી પણ નથી.. એ વ્યક્તિનું નામ શું છે.. એ પણ મને ખ્યાલ નથી.. !\" - અવની લાચારી ભરેલાં અવાજે બોલે છે..\n\n\"ઓકે ! ડોન્ટ વરી.. હું તમને અમુક દવાઓ લખી આપું છું.. અને તમને સમજાવું તે પ્રમાણે તમારે નિયમિત દવા લેવાની છે.. !\" - ડૉ. દિવ્યાંશ અવનીને પ્રિસ્ક્રિપ્શન લેટર આપતાં - આપતાં બોલે છે.\n\n\"સાહેબ ! મને આવા સપનાઓ શાં માટે આવી રહ્યાં હશે…? મને આવા સપનાઓ આવવા પાછળ શું રહસ્ય જોડાયેલ હશે.. ? આ સપનાઓ મને શું સંકેત આપવાં માંગતા હશે…? મારા સપનામાં આવનાર વ્યક્તિ કોણ હશે…?\" - અવની હેરાની ભરેલાં અવાજે ડૉ. દિવ્યાંશને પૂછે છે.\n\n\"વેલ..! અવની હાલ તો તારા પ્રશ્નોનાં જવાબ આપવાં થોડાંક મુશ્કેલીભર્યા છે. બટ ઈનીસ્યલી તું હાલમાં જે પરિસ્થિતિ સાથે ઝઝૂમી રહી છો તેને અમારી ભાષામાં \"ઓટીઝમ\" કહેવામાં આવે છે…!\" - ડૉ. દિવ્યાંશ અવનીને સામે જોઈને બોલે છે.\n\n\"ઓટીઝમ.. ?\" - અવની આશ્ચર્ય અને નવાઈ સાથે ડૉ દિવ્યાંશને પૂછે છે.\n\n\"જી.. અવની.. ઓટીઝમ એટલે વ્યક્તિ વાસ્તવિકતાથી અલગ પોતાની એક દુનિયાનું નિર્માણ કરે છે.. જેમાં તે જેવી પરિસ્થિતિનું નિર્માણ કરવાની ઈચ્છા ધરાવતી હોય તેવી પરિસ્થિતિનું નિર્માણ કરે છે… ટૂંકમાં આ પરિસ્થિતિમાં વ્યક્તિ વાસ્તવિક દુનિયાથી અલગ થઈને પોતાની આ દુનિયામાં ખોવાયેલ રહે છે.. હવે ફર્ક એટલો છે કે આ વ્યક્તિ સજાગ અવસ્થામાં \"ઓટીઝમ\" માં રહે છે.. જ્યારે તારા કેસમાં તું ઊંઘયા પછી તારી એ ઓટીઝમવાળી દુનિયામાં ખોવાય જાય છે.. !\" - ડૉ. દિવ્યાંશ અવનીને વધુ માહિતી આપતાં બોલે છે.\n\n\"તો.. મને સારું તો થઈ જશે ને…!\" - અવની ઊંડો નિસાસો નાખતાં પૂછે છે.\n\n\"હા ! તમને સારું તો થઈ જશે.. પ.. ણ…!\" - ડૉ. દિવ્યાંશ થોડુંક ખચકાતા - ખચકાતા બોલે છે.\n\n\"પણ… એમાં થોડોક સમય લાગશે.. અને તમારે મારી પાસે મહીનામાં એકવાર ફોલોઅપ માટે આવવું પડશે.. !\" - ડૉ. દિવ્યાંશ થોડાક ગંભીર અવાજે બોલે છે.\n\n\"ઓકે.. પણ.. થોડોક સમય.. એટલે કેટલો સમય…?\" - અવની આશ્ચર્ય પામતાં ડૉ. દિવ્યાંશને પૂછે છે.\n\n\"જી.. હાલની પરિસ્થિતિ મુજબ એ કહેવું થોડું મુશ્કેલ છે.. કદાચ એક અઠવાડિયું, એક મહિનો કે એક વર્ષ કે એનાંથી પણ વધુ સમય લાગી શકે છે…!\" - ડૉ. દિવ્યાંશ અવનીને જણાવતાં બોલે છે.\n\n\"ઓકે ! સાહેબ ! હું દર મહિને તમારી પાસે ફોલોઅપ માટે આવતી રહીશ.. બાય ધ વે થેન્ક યુ વેરી મચ…!\" - અવની ડૉ. દિવ્યાંશનો આભાર માનીને તેની ચેમ્બરમાંથી બહાર નીકળે છે.\n\nધીમે ધીમે દિવસો, અઠવાડિયા અને મહિનાઓ વીતવા માંડ્યા, પરંતુ અવનીની હાલતમાં કોઈ જ સુધારો આવેલ ન હતો.. હજુપણ પેલું ડરામણાં સપનાઓ અવનીનો પીછો છોડવાનું નામ જ નહોતો લઈ રહ્યાં, પહેલાં તો અવનીને માત્ર રાતે ઊંઘતી વખતે જ એ સપનાઓ આવી રહ્યાં હતાં, હવે તો એ સપનાઓની તિવ્રતામાં એટલો બધો વધારો થઈ ગયો હતો કે અવની ક્યારેક બપોરનાં સમયે પણ નાનું એવું ઊંઘનું ઝોકું લે તો એ દરમ્યાન પણ પેલાં ડરામણા સપનાઓ આવતાં હતાં.\n\nબરાબર આ જ સમયે અવનીને તેની કંપનીની મેઈન બ્રાચ કે જે કલકત્તા ખાતે આવેલ હતી ત્યાં તેને એચ.આર.હેડ તરીકેનું પ્રોમશન મળ્યું.. આથી અવનીએ વિચાર્યું કે જો કદાચ તે શહેર બદલી નાખશે તો પેલાં ડરામણા સપનાઓ પણ આવવાનું બંધ થઈ જશે.. આવો વિચાર આવતાં અવની ખુશ થતાં થતાં કલકત્તા જવાં માટે રવાનાં થઈ.\n\nધીમેં - ધીમે થોડાં જ સમયમાં અવનીનાં કામ અને કૌશલ્યને લીધે પૂરેપૂરી કંપનીમાં તેની વાહ ! વાહ થવાં લાગી, સૌ કોઈને અવની પ્રત્યે માનની લાગણી થઈ આવતી હતી, આટલી નાની ઉમરમાં અવનીએ સફળતાનાં મોટા સોપાનો સર કરી લીધેલ હતાં, આમ અવની કંપનીનાં અન્ય તમામ મહિલા કર્મચારીઓ માટે એક મિસાલ બની ગઈ હતી.\n\n\"મેડમ.. તમને.. આપણી કંપનીનાં સી.ઈ.ઓ. મનોજ ગુપ્તા બોલાવી રહ્યાં છે…!\" - પ્યુને અવનીની ચેમ્બરનો દરવાજો નોક કરતાં કહ્યું.\n\n\"ઓકે.. હું આવું છું…!\" \n\n આટલું બોલી અવની ફટાફટ ચેર પરથી ઊભી થઈ ને સી.ઈ.ઓ મનોજ ગુપ્તાની ચેમ્બર તરફ ચાલવા લાગે છે. અવનીનાં મનમાં થોડોક ડર લાગી રહ્યો હતો.. કે…\"મનોજ સરે શાં માટે તેને બોલાવી હશે…? શું મારા દ્વારા અજાણતાં કોઈ ભૂલ થઈ ગઈ હશે…? આજે તો મને ઠપકો મળીને જ રહેશે.. !\" - અવની આવાં વિચારો કરતાં કરતાં મનોજ ગુપ્તાની ચેમ્બર પાસે પહોંચી જાય છે.. અને દરવાજો નોક કરીને અંદર પ્રવેશે છે.. મનોજ ગુપ્તાની ચેમ્બરમાં પ્રવેશતાની સાથે જ અવનીની આંખો આશ્ચર્યથી પહોળી થઈ ગઈ. પોતે હાલમાં પોતાની આંખો વડે જે દ્રશ્ય જોઈ રહી હતી, તેનાં પર તેને વિશ્વાસ ન આવ્યો.. તેનાં શરીરમાં એક જોરદાર ઝટકો લાગ્યો હોય તેવું અવની અનુભવી રહી હતી. તેનાં ચહેરા પર પરસેવા બાઝી ગયેલ હતો. શ્વાસોશ્વાસ અને હૃદયનાં ધબકારા એકદમથી વધી ગયેલાં હતાં.. કારણ કે મનોજ ગુપ્તા બીજું કોઈ નહીં પરંતુ તેનાં સપનામાં જે વ્યક્તિ આવી રહ્યો હતો તે ખુદ હતો.. આ જોઈ અવનીનાં મનમાં એકસાથે ઘણાંબધાં વિચારોની ટ્રેન દોડવા લાગી.\n\n\"મિસ. અવની.. આર યુ ઓકે…?\" - મનોજ ગુપ્તા પોતાનાં ભારે અવાજમાં અવનીની સામે જોઈને બોલે છે.\n\n\"અમમ.. યસ.. સ.. ર…!\" - અવની થોડાંક ગભરાયેલાં અવાજમાં સ્વસ્થ થતાં બોલે છે.\n\n\"મિસ ! અવની ! આવતાં મહિને આપણી કંપની દ્વારા \"એક ભરતી મેળાનું આયોજન કરેલ છે.. તો તમારું નામ મેં સેલેક્શન કમિટીમાં સજેસ્ટ કરેલ છે.. તો તમને કોઈ પ્રોબ્લમ નથી.. ને…?\" - મનોજ ગુપ્તા અવનીની નવાઈ પામેલ આંખો સામેં જોઈને પૂછે છે.\n\n\"નો.. સર.. આઈ હેવ નો એની ઓબ્જેકશન…બટ એકચ્યુઅલી ઈટ્સ માય પ્લેઝર…!\" - અવની ખુશ થતાં થતાં બોલે છે.\n\n\"ઓકે.. ધેન.. આઈ સેલ ટેલ યુ લેટર અબાઉટ ધ રેસ્ટ પ્રોગ્રામ…!\" - મનોજ ગુપ્તા જાહેરાતનો લેટર આપતાં બોલે છે.\n\n\"ઓકે..સર..થેન્ક યુ…!\" - અવની ચેર પરથી ઊભાં થતાં થતાં બોલે છે.\n\nત્યારબાદ અવની મનોજ ગુપ્તાની ચેમ્બરમાંથી બહાર નીકળે છે. અવની જ્યારે મનોજ ગુપ્તાની ચેમ્બરમાં ગઈ ત્યારે તેનાં મનમાં ઘણાં પ્રશ્નો હતાં, જે મનોજ ગુપ્તાની ચેમ્બરમાં પ્રવેશ્યાં બાદ બધા જ જવાબ મળી ગયાં હતાં, પરંતુ ચેમ્બરમાંથી બહાર નીકળ્યાં બાદ અવનીનાં મનમાં ઘણાં બધાં પ્રશ્નો ઉદભવ્યા હતાં…જેનાં જવાબ મેળવવા ખુબ જ મુશ્કેલ હતાં.\n\n\n\nએ જ દિવસે સાંજે\n\nસમય - સાંજના 6 કલાક.\n\nસ્થળ - અવનીનો ફલેટ.\n\n\"હેલો ! ગુડ ! ઈવનિંગ સર.. હું અવની.. વાત કરું છો…?\" \n\n\"ઓહ..મિસ..અવની.. શું વાત છે.. આજે એકાએક કોલ કરવાની જરૂર પડી…? તમને પ્રોમશન મળ્યું તો અમને પેડાં પણ ના ખવડાવ્યા.. !\" - ડૉ. દિવ્યાંશ અવનીને કહે છે.\n\n\"સર.. આ બધું તાત્કાલિક થઈ ગયું.. એટલે મને જરાપણ સમય નથી મળ્યો…! મને એવું હતું કે હું શહેર બદલીશ તો પેલાં ડરામણાં સપનાઓથી કાયમિક માટે મારો છુટકારો થઈ જશે પરંતુ.. .હકીકત તો કંઈક અલગ જ નીકળી…!\" - અવની થોડાં ગભરાયેલાં અવાજે બોલે છે.\n\n\"એવું.. તો.. શું…થયું.. અવની…? બધું બરાબર તો છે ને…?\" - ડૉ. દિવ્યાંશે અચરજ પામતાં અવનીને પૂછ્યું.\n\n\"સર..હું તમારી પાસે જ્યારે ફોલોઅપમાં જણાવીશ ત્યારે તમને બધી માહિતી જણાવીશ…!\" - અવની ડર સાથે બોલે છે.\n\n\"અવની ! મેં સાંભળ્યું છે કે તારી કલકત્તા શહેરમાં પ્રમોશનને લીધે બદલી થયેલ છે…?\" - ડૉ.દિવ્યાંશ અવનીને પૂછે છે.\n\n\"હા…!\" - અવની ટૂંકો જવાબ આપતાં બોલે છે.\n\n\"તો.. હું.. હાલ.. કલકત્તા શહેરમાં મારે \"ઓલ ઈન્ડિયા સાઈકિયાટ્રિક એશોસીએશનનો એક સેમિનાર છે. તો હું આજે સવારે જ કલકત્તામાં આવેલ છું.. અને હજુ પણ ત્રણ દિવસ રોકાવાનો છું…!\" - ડૉ. દિવ્યાંશ અવનીને જણાવતાં બોલે છે.\n\n\"ઓહ..ઈટ ઈસ રિયલી અ કોઈન્સીડન્સ…તો હું તમને મળવા માંગુ છું.. !\" - અવની ખુશ થતાં - થતાં બોલે છે.\n\n\"ડોન્ટ વરી.. અવની મારા મોબાઈલ નંબર પર તારું લાઈવ લોકેશન મોકલ.. હું ત્યાં આવું છું તારી પાસે..તારે અહીં આવવાની જરૂર નથી…!\" - ડૉ. દિવ્યાંશ અવનીને સમજાવતાં બોલે છે.\n\n\"ઓકે..ધેટ ઈસ મોર બેટર…!\" - અવની ખુશ થતાં બોલે છે.\n\nત્યારબાદ અવની ડૉ. દિવ્યાંશનાં મોબાઈલ પર પોતાનું લાઈવ લોકેશન મોકલે છે.. અને થોડીવારમાં તો ડૉ. દિવ્યાંશ અવનીનાં ફ્લેટે આવી પહોંચે છે, ત્યારબાદ અવની ડૉ. દિવ્યાંશ અને પોતાનાં માટે કોફી બનાવે છે.. અને કોફી પીતાં - પીતાં વાતની શરૂઆત કરે છે.\n\n\"ડૉ. દિવ્યાંશ.. તમને મેં મારા સપનાઓ વિશે અગાવ જણાવેલ હતું.. તે પ્રમાણે કોઈ વ્યક્તિ પર તેનો જીવ લેવાં માટે બે વખત હુમલો થાય છે.. એક તેનાં પર કોઈક અજાણી વ્યક્તિ દ્વારા છરી વડે હુમલો થાય છે અને બીજા કિસ્સામાં જે સ્વીફ્ટ કાર દ્વારા હડફેટે લેવામાં માટેનો પ્રયાસ કરવામાં આવે છે. એ વ્યક્તિ બીજું કોઈ નહીં પરંતુ અમારી કંપનીનાં સી.ઈ.ઓ મનોજ ગુપ્તા સર જ હતાં.. !\" - અવની એક જ શ્વાસમાં બધું બોલી જાય છે.\n\n\"એટલે.. અવની તારો કહેવાનો મતલબ એવો છે કે.. તારી કંપનીનાં સી.ઈ.ઓ. મનોજ ગુપ્તાને કોઈ મારવા માટે પ્રયાસ કરી રહ્યું છે…અને એ પણ એકવાર નહીં… પરતું બે - બે વખત…?\" - ડૉ. દિવ્યાંશ નવાઈ સાથે અવનીને પૂછે છે.\n\n\"જો ! મારા સપનાં પ્રમાણે જોઈએ તો.. આ જ હકીકત છે.. પરંતુ કોઈ મનોજ ગુપ્તાને શાં માટે મારવા ઈચ્છતું હશે…? આપણે આ બાબતની પોલીસમાં જાણ કરીએ તો…?\" - અવની ડૉ. દિવ્યાંશની સામે જોઈને પૂછે છે.\n\n\"જો.. અવની.. એ મહેજ એક તારું સપનું છે.. બની શકે તે તારી એક કલ્પના પણ હોય.. જે સાચું ન પણ પડે એવું પણ બની શકે.. અને આ બાબતે પોલીસમાં જાણ કરવાનો મારી દ્રષ્ટિએ કોઈ મતલબ નથી.. તેમ છતાંય હું હજુ ત્રણ દિવસ અહીં કલકત્તા શહેરમાં જ છું.. જો તને એવું કંઈપણ શંકા કે શંકાશીલ મોમેન્ટ દેખાય તો મને કોલ કરજે, હું તરત જ આવી જઈશ..!\" - ડૉ. દિવ્યાંશ અવનીને હિંમત આપતાં બોલ્યાં.\n\n\"ઓકે ! સર.. હું એમ જ કરીશ…બાય ધ વે.. થેન્ક યુ વેરી મચ.. ફોર યોર કાઈન્ડ સપોર્ટ…!\" - અવની ડૉ. દિવ્યાંશનો આભાર માનતાં બોલે છે.\n\n\"ઈટ્સ માય ડ્યુટી.. ટેક કેર.. અને હા પેલી દવાઓ લેવાનું ના ભૂલતી…!\" - ડૉ. ચિરાગ અવનીનાં ફ્લેટમાંથી બહાર નીકળતાં - નીકળતાં બોલે છે.\n\nત્યારબાદ ડૉ. દિવ્યાંશ પોતાની કાર લઈને, તમામ ડૉકટરોને જે હોટલમાં એકોમડેશન આપવામાં આવેલ હતું.. તે હોટલ જ્યુબિલી પર જવાં માટે રવાનાં થાય છે.\n\n\n\nડૉ. દિવ્યાંશને મળ્યાનાં બે દિવસ બાદ.\n\nઅવની જે ફલેટમાં રહેતી હતી, તેનાથી માત્ર દસ જ મિનિટ દૂર તેની કંપનીનાં સી.ઈ.ઓ મનોજ ગુપ્તાનો બંગલો આવેલ હતો.. તે દિવસે અવની જમીને વોકિંગ કરવાં માટે તેનાં ફલેટની બહાર ચાલવા માટે નીકળેલ હતી.. એવામાં એક સ્વીફ્ટ કાર તેની એકદમ નજીકથી પુરઝડપે પસાર થઈ.. આથી અવની એ કારને ફોલો કરે છે.. અને એ સ્વીફ્ટ કાર થોડેક આગળ જઈને રસ્તાની એક તરફ ઊભી રહી જાય છે.. અને તેની હેડ લાઈટ બંધ કરી દે છે.. એવામાં તેની સામેથી થોડે દૂર તેની કંપનીનાં સી.ઈ.ઓ મનોજ ગુપ્તા પગપાળા ચાલતાં આવતાં નજરે પડ્યા…જેથી અવની દોડીને મનોજસર પાસે ગઈ.\n\n\"સર ! આજે ચાલીને…કેમ…?\" - અવનીએ નવાઈ પામતાં મનોજસરને પૂછ્યું.\n\n\"મિસ ! અવની.. આજે મારી કાર એકાએક ખરાબ થઈ ગઈ.. આથી આપણી કંપનીનાં જ એક કર્મચારીની કારમાં હું આપણાં એરિયા સુધી આવ્યો.. તે અને બહાર સુધી ડ્રોપ કરી ગયો.. અને પછી મેં તેને કહ્યું કે…\"અહીંથી હું ચાલીને મારા ઘરે જતો રહીશ.. !\".. .પણ તમે અત્યારે.. અહીં…? આટલું મોડું…? શું કરી રહ્યા છો…?\" - મનોજ ગુપ્તાએ અવનીને પૂછ્યું.\n\n\"સર.. હું.. તમને આ બાબતે.. પ.. છી.. નિ…રા.. તે\" - અવની ગભરાયેલા અટકતા - અટકતા અવાજમાં બોલે છે.\n\nબરાબર આ જ સમયે રોડની તરફ રહેલ ઝાડી, પાછળ મનોજ ગુપ્તાની રાહ જોઈ રહેલ એક વ્યક્તિ મનોજ ગુપ્તા તરફ છરી લઈને આવે તેને મારવા માટે આવે રોડ પર આવે છે, આથી અવનીએ પરિસ્થિતિનો તાગ મેળવી પોતાનાં પગ પાસે રહેલ મોટો પથ્થર ઉપાડીને મનોજ ગુપ્તાને મારવા માટે આવેલ વ્યક્તિનાં માથા તરફ ઘા કરે છે.. જેને લીધે પેલો વ્યક્તિ ગભરાઈને ત્યાંથી નાસી છૂટે છે…પોતાની સાથે હાલમાં શું થઈ રહ્યું હતું.. તે મનોજ ગુપ્તાને કાંઈ જ સમજમાં નહોતું આવી રહ્યું.\n\n\"અવની.. મારો જીવ બચાવવા માટે તારો ખુબ ખુબ આભાર…!\" - મનોજ ગુપ્તા અવનીનો આભાર માનતાં બોલે છે.\n\n\"સર.. પણ હું માનું છું, ત્યાં સુધી હજુપણ તમારા માથા પરથી આફત ટળી નથી…જો મારું માનવું કે મારું સપનું સાચું હશે તો, તમારા પર હજુપણ એક જીવલેણ હુમલો થશે…!\" - અવની મનોજસરને પરિસ્થિતિથી વાકેફ કરતાં અને સચેત કરતાં કરતાં જાણે આજે તેણે કોઈપણ કિંમતે મનોજ ગુપ્તાનો જીવ બચાવવાનું મનોમન મક્કમ ઈરાદો કરી લીધેલ હોય તેવી રીતે બોલી.\n\n\"શું.. વાત કરો છો…? મારા પર હુમલો.. ? કોણ કરશે…?\" - ભયભીત અવાજે મનોજ ગુપ્તા અવનીની સામે જોઈને પૂછે છે.\n\n બરાબર એ જ સમયે થોડેક દુર રોડની સાઈડમાં ઉભેલ સ્વીફ્ટ કારની હેડલાઈટ ચાલુ થાય છે, અને તે પૂરઝડપે અવની અને મનોજ ગુપ્તા જે સ્થળે ઉભેલાં હતાં, તે તરફ ઘોડાપૂરની માફક એકદમ ઝડપથી ધસી આવે છે, આ જોઈ અવની મનોજ ગુપ્તાને સાવચેત કરે છે, જેવી કાર તેઓની નજીક આવે છે.. બરાબર એ જ સમયે અવની મનોજ ગુપ્તાને નજીક રહેલ ઝાડીઓ તરફ ધક્કો મારે છે, અને મનોજ ગુપ્તાનો જીવ બચાવવામાં સફળ થાય છે.\n\nએવામાં અવની અને મનોજ ગુપ્તાનાં કાને પોલીસવાનનાં સાઈરનનો અવાજ સંભળાય છે, જે પેલી સ્વીફ્ટ કારને અટકાવી દે છે.. આથી અવની અને મનોજ ગુપ્તા એકદમ ઝડપથી પોલીસવાન તરફ જાય છે.પોલીસવાન પાસે પહોંચતાની સાથે જ અવનીની આંખોમાં હિંમત આવી ગઈ કારણ કે પોલીસવાન લઈને અને પોલીસને આ બાબતની જાણ કરનાર બીજું કોઈ નહી પરંતુ ખુદ ડૉ. દિવ્યાંશ પોતે જ હતાં, પછી તે બધાં મળીને પેલી સ્વીફ્ટ કારમાં રહેલ ડ્રાઈવરને બહાર આવવાં માટે જણાવે છે.\n\nજેવી સ્વીફટ કારનો દરવાજો ખોલ્યો એ સાથે જ મનોજ ગુપ્તાને નવાઈ અને આશ્ચર્યનો કોઈ જ પાર ન રહ્યો.. આ જોઈને મનોજ ગુપ્તા એકાએક બોલી ઉઠ્યો.\n\n\"રસીલા ! તું…! તું મને મારવા માંગે છો…?\" - દુઃખી થતાં અવાજે મનોજ બોલ્યો.\n\n\"હા ! હું જ તને મારવા માંગતી હતી.. પરંતુ આ છોકરીએ મારા બધાં જ પ્લાન પર પાણી ફેરવી દીધું.. તેને મારવા માટે મેં જેને સોપારી આપેલ હતી એ વ્યક્તિને આ છોકરીએ ઈજા પહોંચાડી એટલે એ નાસી છૂટ્યો આથી મને મારો પ્લાન ફેઈલ થતો દેખાયો.. આથી હું ખુદ તને મારવાં માટે મેદાનમાં કૂદી પડી.. પરંતુ અફસોસ કે આ છોકરીએ અને પોલીસે મારો પ્લાન ફેઈલ કરી નાખ્યો…!\" - રસીલા ગુસ્સાપૂર્વક બોલે છે.\n\n\"પ.. ણ…તું મને કેમ મારવાં માંગતી હતી…?\" - મનોજ ગુપ્તા દુઃખી થતાં પૂછે છે.\n\n\"તારી સાથે મારા લગ્ન એ મારી એક લાચારી હતી.. હું મારા કોલેજનાં મારી સાથે ભણાતાં યુવક સાગરને લવ કરતી હતી, અને અમે બનેવે ઘરછોડીને ભાગી જવાનો પ્લાન પણ બનાવી નાખ્યો હતો, પરંતુ એમાં અમે બંનેવ પકડાય ગયાં, અને મારા પિતાએ તરત જ મારા લગ્ન તારી સાથે કરાવી દીધાં…મેં તને ક્યારેય પ્રેમ કર્યો જ નથી… પરતું માત્ર પ્રેમ કરવાનો ડોળ જ કર્યો છે, તે તારી પ્રોપર્ટી મારા નામે કરી દીધી, ત્યારથી જ હું તને મારીને બધી જ મિલકત લઈને સાગર સાથે લગ્ન કરવાની હતી.. !\" - રસીલા મનોજની સામે જોઈને બોલે છે.\n\n\"સાહેબ ! તમારો ખૂબ ખૂબ આભાર.. આને મારી નજરોથી દૂર લઈ જાવ.. અને તેણે કરેલાં કૃત્ય બદલ આકારમાં આકરી સજા અપાવજો.. ગવાહીને જરૂર પડશે તો હું આવી જઈશ…!\" - મનોજ પોલિસ કર્મચારીઓનો આભાર માનતાં બોલે છે.\n\nત્યારબાદ પોલિસ રસિલાને તેની વાનમાં બેસાડીને પોલસી સ્ટેશને લઈ જાય છે.. અને રસિલાને જેલમાં બંધ કરી દે છે.. ત્યારબાદ મનોજ ગુપ્તા, અવની અને ડૉ. તેજસ વાતો કરવાં લાગે છે.\n\n\"ડૉ. તેજસ ! તમને કેવી રીતે ખ્યાલ આવ્યો કે હું કોઈ મુસીબતમાં હોઈશ એવો…?\" - અવનીએ નવાઈ સાથે ડૉ. તેજસને પૂછ્યું.\n\n\"હું જ્યારે ફ્રી થયો.. ત્યારે મેં મારો મોબાઈલ હાથમાં લીધો તો તેમાં તારા સાત મિસડ કોલ આવેલાં હતાં, આથી મેં તને ઘણાં કોલબેક પણ કર્યા પરંતુ તે કોલ રિસીવ કર્યો નહીં.. આથી મને ખ્યાલ આવી ગયો કે ટી જરૂર કોઈ મુસીબતમાં હોઈશ.. એટલે જરાપણ સમય વેડફયાં વગર જ હું અમારી હોટલની નજીક આવેલાં પોલિસ સ્ટેશને ગયો, અને આ બાબતની જાણ મેં તેમને કરી… આથી એ લોકો મારી સાથે આવવા તૈયાર થઈ ગયાં.. !\" - ડૉ. તેજસ અવનીને આખી વિગતો જણાવતાં બોલે છે.\n\n\"એનાં માટે તમારો ખુબ ખુબ આભાર…!\" - અવની અને મનોજ ગુપ્તા ડૉ. તેજસનો આભાર માનતાં બોલે છે.\n\n\"પણ.. એ બધું તો ઠીક.. પરંતુ તે મનોજ ગુપ્તાનો જીવ બચાવવા માટે શાં માટે તારા જીવનું આટલું બધું જોખમ ખેડયું.. ? - એ બાબત મારા મગજમાં નથી ઉતરી રહી…તે મનોજ ગુપ્તાનો જીવ બચાવવા માટે તારો જીવ જોખમમાં મૂકીને જમીન આકાશ એક શાં માટે કરી દીધાં…?\" - ડૉ. તેજસ આશ્ચર્ય સાથે અવનીને પૂછે છે.\n\n\"તમે ! માનો કે ના માનો પરંતુ મનોજ ગુપ્તા બીજું કોઈ નહીં પરંતુ મારા પતિ છે…જો હું મારા પતિનો જીવ બચાવવા માટે આટલું પણ ના કરી શકું તો મારી જાત નફટ ગણાય.. !\" - અવની ડૉ. તેજસ અને મનોજ ગુપ્તા સામે જોઈને બોલી.\n\n\"એ.. કેવી.. રીતે…?\" - ડૉ. તેજસ અને મનોજ ગુપ્તાએ નવાઈ સાથે અવનીને પૂછ્યું.\n\n\"વર્ષોથી મને જે પેલું ડરામણું સપનું આવી રહ્યું હતું.. એ સપનું ગઈકાલે તેની જાતે જ આગળ વધ્યું.. મેં તમને જણાવેલ હતું કે જે વ્યક્તિને કોઈક મારવાં માંગે છે, એ વ્યક્તિ એક સ્ત્રીનો હાથ પકડીને રસ્તાની એકબાજુએ ચાલ્યાં જતાં હોય છે.. પરંતુ ગઈકાલે મને આવેલા એ સપનામાં પહેલીવાર મને એ સ્ત્રીનો ચહેરો દેખાયો. એ સ્ત્રી બીજું કોઈ નહિ પરંતુ.. અવની એટલે કે હું પોતે જ હતી.. ! મારું અને તમારું કલકત્તા શહેરમાં આવવું એ મને અને મનોજને મળાવવા માટેની કુદરતે, નસીબે કે ઈશ્વરે ગોઠવેલ એક યુક્તિ જ હતી.. બાકી શાં માટે કોઈપણ કારણોસર મને મનોજ સપનાઓમાં આવે કે જેને હું ઓળખતી પણ નથી…! ક્યારે જોયા પણ નથી…! ક્યારે મળી પણ નથી.. .! \" - અવની સસ્પેન્સ જણાવતાં બોલે છે.\n\n\" તમે ! બંનેવ શેની ચર્ચા કરો છો…? ક્યાં સપનાની વાતો કરો છો…? મને થોડુંક વિગતવાર જણાવશો…?\" - મનોજ ગુપ્તા મૂંઝાયેલા અવાજે પૂછે છે.\n\nત્યારબાદ અવની અને ડૉ.તેજસ મનોજ ગુપ્તાને માંડીને આખી હકીકત જણાવે છે, જે સાંભળીને મનોજને પણ પોતાની જાત પર, કે અવનીના આવતાં સપના પર, કે ડૉ. દિવ્યાંશની વાતો પર વિશ્વાસ નહોતો આવી રહ્યો.. પરંતુ હાલમાં પોતાની સાથે જે ઘટનાઓ ઘટી રહી હતી.. તે બધી ઘટનાઓ જાણે મનોજ ગુપ્તાને અવની અને ડૉ. દિવ્યાંશની વાત પર વિશ્વાસ કરવાં મજબૂર કરી રહી હતી.. હાલમાં મનોજને પોતાની પત્ની દ્વારા જે દગો અને કપટ કરેલ હતું તેને લીધે મનોજને રસીલા પ્રત્યે નફરત થઈ ગઈ હતી, અને મનોજ અંદરથી પૂરેપૂરો તૂટી ગયેલ હતો.. તેને કોઈનાં સહારાની જરૂર હતી.. જે હાલ અવની બની શકે તેમ હતી.\n\nત્યારબાદ બે જ દિવસમાં મનોજ અવની સાથે કલકત્તા શહેરની નામચીન \"ધ એમપિરિયલ હાઈટ\" હોટલમાં ધામધૂમથી લગ્ન કરે છે, અને ડૉ. તેજસ પણ પોતાનો સેમિનાર પૂરો થયો હોવાછતાં પણ અવની અને મનોજનાં લગ્નમાં હાજરી આપે છે.\n\n અવની અને મનોજ ડૉ. તેજસનો સહૃદયપૂર્વક ખુબ ખુબ આભાર માને છે, અને કહે છે કે…\n\n\"જો ! આ જે હું જીવતો છું.. તો તેની પાછળ માત્ર બે જ વ્યક્તિઓનો હું આભારી છું.. એક તો મારી પત્ની…\"અવની\" અને બીજા \"ડૉ. તેજસ\" હું તમારો આ ઉપકાર મારા જીવનમાં ક્યારેય નહીં ભૂલીશ.\n\nત્યારબાદ ડૉ. દિવ્યાંશ પોતાનાં શહેર પાછા ફરવાં માટે રવાનાં થાય છે, ત્યારથી માંડીને આજસુધી અવનીને પેલાં સપનાઓ ક્યારેય આવ્યાં જ નથી.. હવે અવની, મનોજ અને ડૉ. દિવ્યાંશ એ બાબતથી સારી રીતે પરિચિત થઈ ગયાં હતાં કે \"અવનીને એ બધાં સપના આવવા પાછળનું કારણ શું હતું…!\" \n\n મિત્રો, આપણા જીવનની પણ મનોજ જેવી જ હાલત છે, ક્યારે કોણ આપણી સાથે દગો કરી બસે..કોણ આપણાં જીવનું દુશ્મન બની જાય..એ બાબતે કહેવું ખુબ જ મુશ્કેલ હોય છે.. અને એમાં ક્યારેક - ક્યારેક તો આપણી એકદમ નજીકની જ વ્યક્તિ આપણા દુશ્મન બની બેસતી હોય છે.. પરંતુ મિત્રો કહેવાય છે ને કે \"ઉપરવાલે કે ઘરમેં દેર હે.. લેકિન અંધેર નહિ.. કુદરત કે ઈશ્વર આપણને એ પરિસ્થિતિમાંથી બહાર આવવાં માટેનો સંકેત આપતું જ હોય છે.. કદાચ આપણે તેને ઓળખવામાં થાપ ખાઈ બેસતાં હોઈએ છીએ.. એવું પણ બની શકે.. બાકી… કયાં અવની…? અને ક્યાં મનોજ ગુપ્તા.. ? જેઓ એકબીજાને ઓળખવાની તો વાત ઠીક પણ ક્યારે મળ્યાં જ નથી.. એવી વ્યક્તિ અવનીનાં સપનાઓમાં આવવું એ કુદરતની જ એક કરામત જ કહેવાય.. જે અવની અને ડૉ.તેજસ દ્વારા મનોજ ગુપ્તા નો જીવ બચાવવા માટેનું નિમિત્ત બન્યા હતાં.",
      "duration": "15 mins",
      "category": "Thriller"
    },
    {
      "title": "એજ ક્ષણો",
      "story_name": "અમિશ ઉઠ, જો ૦૮:૩૦ થઈ ગયા અને હજુ સુધી તું સૂતો છે. અમિશને ઉઠાડતા ઉઠાડતા દિવ્યા બોલી. દિવ્યા અમિશની નાની બહેન હતી. ૧૮ વર્ષની ઉંમરે મમ્મીનું અવસાન થતા ઘરની બધીજ જવાબદારી દિવ્યા પર આવી ગઈ હતી. અમિશ અને પપ્પાનું ધ્યાન તે જ રાખતી. અમિશ પણ એક સારી એવી કમ્પનીમાં એકાઉન્ટન્ટની જોબ કરતો હતો. તેથી તેમનો પરિવાર સુખેથી જિંદગી વિતાવી રહ્યો હતો.\n\n\n\n\"ભાઈ, તને મોડું થાય છે. ૧૦:૩૦ વાગ્યાની તો તારી ટ્રેન છે. ચાલ હવે જલ્દી ઉઠ નહિ તો મોડું થઈ જશે અને પછી તું મને જ બોલીશ.\"\n\nઆજે અમિશને સુરત જવાનું હતું. ૨ દિવસ પછી તેના ખાસ મિત્ર અને કુટુંબમાં થતા ભાઈ એવા યોગેશના લગ્ન હતા. અમિશ અને યોગેશની મિત્રતા નાનપણની હતી. બંને નાના હતા ત્યારથી લઈને કોલેજ સુધીના સમયમાં સાથે જ હતા. બન્ને આખો દિવસ સાથે જ રહેતા. કોલેજના મિત્રો પણ તેમને રામ - લક્ષ્મણની જોડી જ કહેતા હતા. પણ કોલેજમાંથી છુટા પડ્યા પછી યોગેશને સુરતમાં સારી એવી જોબ મળી ગઈ હતી. અને યોગેશ પોતાના પરિવાર સાથે ત્યાંજ સ્થાયી થઈ ગયો હતો. અમિશને અમદાવાદમાં સારી એવી જોબ મળ્યા પછી તે ત્યાંજ રહી ગયો. સુરત અને અમદાવાદ વચ્ચેના અંતરની જેમ આ બે મિત્રો વચ્ચે પણ અંતર વધી ગયું હતું. હવે તો આ મિત્રો છ મહિનામાં એક વાર પણ માંડ મળી શકતા હતા. બંનેની લાઈફ ખૂબ જ વ્યસ્ત થઈ ગઈ હતી. પણ વોટ્સએપ અને ફેસબુકના લીધે બેય વચ્ચે સંવાદ ચાલુ રહેતા હતા. બંનેની જિંદગી એક સરસ રીતે વીતી રહી હતી. અને આટલા સમય પછી તો યોગેશના લગ્ન પણ નક્કી થઈ ગયા હતા એટલે અમિશ પણ ખૂબ ખુશ હતો કે પોતાના નાનપણના મિત્રના લગ્નમાં ખૂબ જ ડાન્સ કરશે અને ખૂબ મસ્તી કરશે.\n\n\n\nઅમિશ ફટાફટ ઉભો થયો અને ફ્રેશ થઈને પોતાના રૂમમાં ગયો. ગઈ કાલે જ લાવેલા નવા કપડાં પહેર્યા અને જાણે પોતાના જ લગ્ન હોય એમ તૈયાર થઈ ગયો. પોતાની બેગ ચેક કરી અને જોઈ લીધું કે બધીજ વસ્તુ બરાબર તો છે ને! એને ઘડીયાળમાં જોયું તો ૦૯:૪૫ થઇ હતી. તેના ઘરેથી રેલવે સ્ટેશનનો રસ્તો ૨૦ મિનિટનો હતો. અમિશ પોતાના ઘરથી નીકળ્યો અને રેલવે સ્ટેશન ગયો. અને ત્યાંથી ટિકિટ લઈને પોતાના પ્લેટફોર્મ પર જઈને ટ્રેનની રાહ જોવા લાગ્યો. થોડી વારમાં ટ્રેન પણ પોતાના સમય અનુસાર ૧૦:૩૦ વાગ્યે આવી ગઈ. અમિશ ટ્રેનમાં બેઠો અને ધીમે ધીમે ટ્રેન આગળ વધવા લાગી. આ સાથેજ અમિશ પણ પોતાના વિચારોમાં ખોવા લાગ્યો. અને કોલેજમાં વિતાવેલી એ પળો યાદ કરવા લાગ્યો. કે કેવા બંને મિત્રો બધાજ સાહેબને હેરાન કરતા, કોલેજમાંથી બંક મારીને રિવરફ્રન્ટ ફરવા જતા, સાથે કેન્ટીનમાં નાસ્તો કરતા અને આજે ઘણો બધો સમય પસાર થઈ ગયો. આ વિચારોમાં જ અમિશનો સમય પસાર થઇ ગયો અને જોતજોતામાં તો સુરત સ્ટેશન પણ આવી ગયું. અમિશ ટ્રેનમાંથી ઉતર્યો અને સ્ટેશનના ગેટ તરફ ચાલવા લાગ્યો. ત્યાં જઇને જોયું તો યોગેશ પણ ગેટ પાસે અમિશની રાહ જોઈ રહ્યો હતો. બંને મિત્રો એકબીજાને ભેટી પડ્યા અને ગાડીમાં બેસીને ઘર તરફ ચાલવા લાગયા. ઘરે જતા સમયે બંને વાતો કરવા લાગ્યા અને લગ્નની તૈયારી કેવી રીતે કરવાની છે અને શુ - શુ આયોજન કરવાનું છે એના વિશે યોગેશ અમિશને સમજાવા લાગ્યો.\n\n\n\nઆજે ઘણા સમય પછી અમિશ યોગેશના ઘરે આવ્યો હતો. ઘરે જઈને અમિશ યોગેશના મમ્મી - પપ્પાને મળ્યો. ઘરમાં લગ્નની તૈયારી ચાલી રહી હતી અને ઘણા બધા મહેમાન પણ આવી ગયા હતા. અમિશ પણ ફટાફટ યોગેશ સાથે લગ્નની તૈયારીમાં લાગી ગયો અને એની મદદ કરવા લાગ્યો. લગ્નને હજી ૨ દિવસની વાર હતી પણ ઘણી બધી તૈયારી હજુ બાકી હતી. અમિશ પણ તૈયારી કરી રહ્યો હતો અને કોઈ વસ્તુ લેવા માટે રૂમમાં જતો હતો કે તેનું ધ્યાન ઘરના ફળીયામાં પડ્યું. અમિશે જેવું તે દૃશ્ય જોયું કે થોડી વાર માટે તો તે આશ્ચર્યચકીત્ત થઇ ગયો. અમિશના આખા ચેહરાનું રૂપ બદલાઈ ગયું. તેની બધીજ ખુશી જાણે આઘાતમાં ફેરવાઈ ગઈ. અમિશ ત્યાં જ જોઈ રહ્યો અને એક પૂતળું બનીને ઉભો રહી ગયો.\n\n\n\nઅમિશની નજર જેવી ખૂણામાં પડી કે તરતજ તે સ્તબ્ધ થઈ ગયો. અમીશે જોયું તો ત્યાં ક્રિષ્ના ઉભી હતી. રંગે ગોરી, હાઈટ ૫.૫ ફુટ જેટલી, આંખો બ્રાઉન કલરની અને એના પર સુંદર મજાની ફ્રેમવાળા ચશ્મા, હોઠ ફૂલની પાંખડી જેવા નરમ અને ગુલાબી, અડધા ખુલ્લા વાળ.. અમિશ હજી પણ ત્યાંજ જોઈ રહ્યો હતો. કે પાછળથી કોઈકે તેના ખભા પર અને અમિશ જેવો ઊંઘમાંથી જાગ્યો હોય એવો ઝબકીને પાછળ તરફ જોયું. યોગેશ બોલ્યો, \"ક્યાં ખોવાઈ ગયો ભાઈ તું, ક્યારનો તને બૂમો પાડું છું પણ તું સાંભળતો જ નહોતો. ચાલ હવે, આ લિસ્ટ છે અને થોડો સામાન ખરીદવા જવાનું છે. અને હજી તો કેટલીય તૈયારી બાકી છે.\n\n( ક્રિષ્ના અમિશનો 2 વર્ષ પહેલાંનો ભૂતકાળ અને ખરાબ સમયની ભાગીદાર હતી. ક્રિષ્નાએ અમિશને પુરે પૂરો બદલી નાખ્યો હતો. ..... કોલેજ પૂરી કર્યા પછી અમિશને અમદાવાદમાં જોબ મળી ગઈ. આ સમય દરમ્યાન અમિશની પ્રાચી નામની છોકરી સાથે મુલાકાત થઈ. તે અમિશના ઓફીસ સ્ટાફમાં જ હતી. પ્રથમ બંને વચ્ચે મિત્રતા થઈ. ધીરે ધીરે બંને વચ્ચેનું અંતર ઘટવા લાગ્યું અને પ્રેમમાં પરિણમ્યુ. અમિશ રોજે પ્રાચી માટે ચોકલેટ લાવતો. બેય રોજે મોડે સુધી ફોનમાં વાતો કરતા, મૂવીઝ જોવા જતા અને સાથે સમય પસાર કરતા. અમિશ પ્રાચીને ખૂબ ચાહતો હતો. તે પ્રાચીની નાની નાની વાતો નું ધ્યાન રાખતો. પણ ધીરે - ધીરે જેમ સમય પસાર થવા લાગ્યો તેમ અમિશને પ્રાચીમાં ઘણું બધું પરિવર્તન દેખાવા લાગ્યું હતું. પ્રાચી કયારેક એનો ફોન ના ઉપાડતી, ક્યારેક બહાનું કાઢીને વાત કરવાનું ટાળી દેતી. અમિશ જયારે લગ્નની વાત કરે ત્યારે ગુસ્સે થઈને બોલતી કે મારે હમણાં લગ્ન નથી કરવા અને આ વિશે પછી વિશારીશુ એટલે તું આવી વાત કરી ને મારો મૂડ ખરાબ ના કરીશ. હવે તો જ્યારે અમિશ ફોન કરે તો કયારેક કલાકો સુધી એનો ફોન વ્યસ્ત આવતો. અમિશને કાંઈજ નહોતું સમજાતું કે આ એની સાથે શુ થઈ રહ્યું છે ? પ્રાચી એની સાથે આવું કેમ કરી રહી છે ?\n\n\n\nઅને એક દિવસ તો હદ જ થઈ ગઈ. પ્રાચીએ અચાનક જ કહી દીધું કે અમિશ તું મને ભુલી જા. આ સાંભળતા તો અમિશના માથે તો આભ ફાટી નીકળ્યું. થોડીવાર તો એને સમજાયું જ નહીં કે આ શું થઈ રહ્યું છે ! પ્રાચી તેનો પ્રથમ પ્રેમ હતો અને તે એને કયારેય ભુલાવી શકે તેમ નહોતું. તેને માટે પ્રાચી તેની જિંદગી હતી અને કોઈ પોતાની જિંદગીને પોતાનાથી દુર કઈ રીતે જવા દઇ શકે ?\n\nઅમિશ :- પ્રાચી હું તને ખૂબ પ્રેમ કરું છું અને તારા વગર નહિ જીવી શકું.\n\nપ્રાચી :- પણ અમિશ હું તને પ્રેમ નથી કરતી. હું કોઈ બીજાને પ્રેમ કરું છું.\n\nઅમિશ :- શુ ? તું કોઈ બીજાને..........આ ખોટું છે.......આ ન બની શકે.\n\nપ્રાચી :- આ જ સાચું છે અને તે છોકરો બીજો કોઈ નહિ પણ આપણા જ સ્ટાફનો વિજય છે. એટલે એ જ સારું છે કે તું પણ મને ભૂલી જા.\n\nઅમિશ :- જો તું મને પ્રેમ જ નહોતી કરતી તો અત્યાર સુધી મારી સાથે વાતો કરી, વચનો આપ્યા, ફરી, અને સમય વિતાવ્યો એ...\n\nપ્રાચી :- આ બધું ટાઈમપાસ હતો અને આજના યુગમાં તો આ બધું કોમન છે યાર. હવે કયારેય મારી લાઈફમાં આવવાનો પ્રયત્ન ના કરતો. ગુડ બાઈ એન્ડ એન્જોય યોર લાઈફ.\n\n\n\nઅમિશ આ બધું સાંભળીના શક્યો. તેની આંખમાં આંસુ આવી ગયા. પ્રાચી પોતાની જિંદગી હતી અને એ જ પ્રાચીએ તેની સાથે..આ વાતના લીધે અમિશ સાવ તૂટી ગયો. તે દિવસ રાત પ્રાચીના જ વિચારોમાં ખોવાયેલો રહેતો. તેની સામે પ્રાચીનો માસુમ ચેહરો આવ્યા કરતો અને એ સાથેજ ગુસ્સો આવતો અને પ્રાચીએ કરેલો દગો યાદ કરીને રડ્યા કરતો. તેને પોતાનાથી પણ નફરત થવા લાગી હતી. તે હવે ધીમે ધીમે બદલાવા લાગ્યો હતો. એકલો બેસી રહેતો, ના કોઈની સાથે વાત કરતો કે ના કોઈને બોલાવતો. કયારેય પણ કોઈ જ વ્યસન ના કરનારો અમિશ હવે દારૂ અને સિગરેટનો હેવાયો થઇ ગયો હતો. મોડી રાત સુધી રખડતો અને દારૂ પીને ઘેર આવતો. પોતાના પપ્પા સાથે પણ ઝગડા કર્યા કરતો. અને ગુસ્સે થતો ત્યારે ઘરની વસ્તુઓ તોડ ફોડ કરતો.\n\n\n\nઆ વાતને છ મહિના થઇ ગયા. પણ અમિશ નહોતો બદલાયો. આ દરમ્યાન અમિશના જીવનમાં ફરી એક છોકરી એ પ્રવેશ કર્યો. એનુ નામ \"ક્રિષ્ના\" હતું. આમ તો ક્રિષ્ના ઘણા સમયથી અમિશની ફેસબુક ફ્રેન્ડ લિસ્ટમા હતી. પણ જ્યાં સુધી અમિશના જીવનમાં પ્રાચીનું સ્થાન હતું ત્યાં સુધી તેને ક્રિષ્ના સાથે વાત નહોતી કરી. અમિશ ફેસબુક ઓપન કરી ને બેઠો જ હતો કે એને ઓનલાઇન લિસ્ટમાં ક્રિષ્નાનું નામ જોયું. તેને ક્રિષ્નાને મેસેજ કર્યો. ૧૦ મિનિટમાં સામેથી પણ ક્રિષ્નાનો મેસેજ આવ્યો. ધીરે ધીરે બન્ને વચ્ચે વાત શરૂ થઇ. ક્રિષ્ના અમદાવાદમાં જ રહેતી હતી અને તે પોતાનાજ નાતની હતી. ધીરે ધીરે આ બન્ને વચ્ચે ગાઢ મિત્રતા થતી ગઇ. રોજ સવારે હાઇ અને ગુડ મોર્નિંગના મેસેજ કોમન બની ગયા. એક દિવસ અમીશે ક્રિષ્નાને મળવા માટે કહ્યું અને ક્રિષ્નાએ પણ એ વાતમાં સહમતી આપી. એ દિવસે બંને એ સાથે સમય વિતાવ્યો અને તે દરમ્યાન પોતાની મિત્રતા વધુ ગાઢ બનાવવા માટે એક બીજાને પોતાના વિશેની બધી જાણકારી આપવાનું નક્કી કર્યું. ક્રિષ્નાએ તો પોતાની જાણકારી આપી દીધી પણ અમિશને ખબર હતી કે જો હું ક્રિષ્નાને હકીકત જણાવીશ તો એ મને ખરાબ સમજીને મિત્રતા તોડી નાખશે. છતાં પણ અમીશે વિશ્વાસ કરીને બધું જણાવવાનું જ યોગ્ય સમજ્યું. તેને પોતાના વિશેની બધી જ વાત ક્રિષ્નાને જણાવી દીધી. પણ આ શું ?\n\nક્રિષ્નાએ તો મિત્રતા તોડવાનો લીધે એવો જવાબ આપ્યો કે, \" અમિશ, કોઈના પ્રેમ માટે આપણું જીવન ના બગાડાય. શુ તું પોતાની જિંદગી બગાડીશ તો પ્રાચી પાછી આવી જશે ? આ વાતથી પ્રાચીને કોઈ જ ફર્ક નહિ પડે અમિશ. માટે તું આ બધું જ ભૂલી જા અને એક નવી જિંદગી શરૂ કર. જો તારામાં સારાઈના ગુણ હશે તો ભવિષ્યમાં પ્રાચી કરતા પણ વધુ સારી છોકરી મળી રહેશે. અને જો હું તારી એક સારી મિત્ર છું તો હું તને મદદ પણ કરી શકું તારી આ ખરાબ આદતો સુધારવામાં. ધીરે - ધીરે અમિશ અને ક્રિષ્નાનો સંપર્ક વધતો ગયો. હવે ક્રિષ્ના રોજ અમિશની નાની - નાની વાતની કાળજી રાખતી. તે અમિશને તેની નાની બહેનના સમ દઈને કુટેવોથી દુર રાખવાનો પ્રયત્ન કરતી. તે બોલતી કે જયારે પણ તું વ્યસન કરે ત્યારે પહેલા તારા પરિવાર વિશે વિચાર કરજે. એ લોકોનો બધો જ આધાર તારા પર છે. કયારેક અમિશ પણ વિચારતો કે ક્રિષ્ના સાચે જ બહુ જ અલગ છે. જેમ - જેમ સમય વિતવા લાગ્યો તેમ અમિશ પણ કુટેવોથી દુર રહેવા લાગ્યો. તે પોતાને કામમાં વ્યસ્ત રાખતો જેથી એને ના તો પ્રાચીની યાદ આવતી કે ના તો વ્યસન કરવાની ઈચ્છા થતી. ના તો હવે એ કોઈ પણ વાતમાં ગુસ્સો કરતો. હવે અમિશ સાવ બદલાઈ રહયો હતો. અને એનું કારણ હતું તો એ હતી \" ક્રિષ્ના \". તે જ્યારથી અમિશની જિંદગીમાં આવી ત્યારથી એની જિંદગી બદલાઈ ગઈ હતી. કારણ કે તે એક સમજદાર છોકરી હતી. અમિશ પણ જેમ બદલાતો ગયો તેમ એને ભાન થતું ગયું કે તે પોતે હવે ક્રિષ્ના પ્રત્યે આકર્ષવા લાગ્યો છે. હવે ક્રિષ્ના તેના મનમાં વસવા લાગી હતી. તેના મનમાં ક્રિષ્ના પ્રત્યે પ્રેમનું ઝરણું વહેવા લાગ્યું હતું. પણ તેને એ પણ ભાન હતું કે ક્રિષ્ના પોતાને એક સારો મિત્ર માને છે અને જો હું એના સામે પ્રેમનો પ્રસ્તાવ મુકું અને તે અસ્વીકાર કરે તો હું એક સારી મિત્ર પણ ખોઈ બેસું. આ વાતનો પણ ડર રહેતો હતો અને બીજો ડર એ પણ હતો કે તેનો પહેલો પ્રેમ નિષ્ફળ ગયો એમ કદાચ બીજો પ્રેમ પણ..\n\nપણ અમિશને એ પણ લાગ્યું કે કદાચ એવું પણ ના બને કે હું ક્રિષ્નાને ખોઈ બેશુ. તે હવે મનોમન ક્રિષ્નાને મળીને પોતાના દિલની વાત કહી દેવાનું વિચાર કરી લે છે અને બીજા જ દિવસે ક્રિષ્નાને મળવા માટે બોલાવે છે.\n\n\n\n\" ક્રિષ્ના મારે તને એક ખૂબ અગત્યની વાત કરવી છે.....હું તને કાંઈક કહેવા માગું છું..........\"અમિશે પોતાની દિલની વાતની શરૂઆત કરી.\n\nઅમિશ :- ક્રિષ્ના તું જ્યારથી મારી જિંદગીમા આવી છું ત્યારથી મારી જિંદગી બદલાઈ ગઈ છે. તે મારામાં પરિવર્તન કરીને મને પુરે - પૂરો સુધારી નાખ્યો છે. હું તને કાંઈક કહેવા માગું છું.\n\nક્રિષ્ના :- હા બોલ યાર તારે શુ કહેવું છે ?\n\nઅમિશ :- આઈ લવ યુ સો મચ... શુ તું મારી લાઈફ પાર્ટનર બનીશ ?\n\n(આ સાંભળતા તો ક્રિષ્ના તો જાણે ખોવાઇ જ ગઈ. તેને તો જાણે આઘાત લાગી આવ્યો... અમિશ......આ શું........??)\n\nક્રિષ્ના :- અમિશ તું આ શું મજાક કરે છે ? મેં તો આવું કયારેય નથી વિચાર્યું અને તું........\n\nઅમિશ :- યાર હું મજાક નથી કરતો. સાચું જ બોલું છું યાર પ્લીઝ તું સમજ મારી લાગણી..\n\nક્રિષ્ના :- હું સમજી શકું છું તારી લાગણીને પણ તું અચાનક જ આમ...\n\nઅમિશ :- હું તને એમ નથી કહેતો કે મને અત્યારેજ જવાબ આપ. તારે જેટલો સમય જોઈએ એટલો હું આપીશ..\n\nક્રિષ્ના :- ઠીક છે હું તને વિચારીને જવાબ આપીશ..\n\n(થોડા દિવસ પછી)\n\nક્રિષ્ના અમિશને ઇગ્નોર કરવા લાગી હતી. ના તો એ અમિશનો ફોન ઉપાડતી કે ના તો અમિશના મેસેજનો જવાબ આપતી. કયારેક પોતે બિઝી છે કે બહાર છે એવો જવાબ આપીને ફોન કાપી નાખતી. થોડા દિવસમાં તેને અમિશને ફેસબુક અને વોટ્સએપમાંથી પણ બ્લોક કરી નાખ્યો. જયારે અમિશથી ના રહેવાયું તો તેને ક્રિષ્નાના ઘરે જઈને તપાસ કરવાનું વિચાર્યું પણ જયારે તે ઘરે ગયો તો એને ત્યાં તાળું જોયું અને પૂછપરછ કરતા પાડોશી તરફથી એવો જવાબ મળ્યો કે તે તો ઘર છોડીને જતા રહ્યા છે અને ક્યાં ગયા એ કોઈને નથી ખબર. અમીશે ઘણા પ્રયત્નો કર્યા પણ ક્રિષ્નાનો નંબર પણ બંધ આવતો હતો. ક્રિષ્નાએ અમિશ સાથેના બધા જ સંપર્કો તોડી નાખ્યા હતા તેથી અમિશ પણ કંઇજ કરી શકે તેમ નહોતું. હવે અમિશ પાસે એક જ રસ્તો હતો કે પોતે રાહ જોવે અને ક્રિષ્ના સામેથી કોંટેક્ટ કરે તો કંઇક વાત બને. આટલા સમય સુધી અમીશે રાહ જોઈ પણ આ ૨ વર્ષમાં ક્રિષ્નાનો કોઈ જ જવાબ ના આવ્યો અને આજે અચાનકજ ક્રિષ્ના અહીંયા....)\n\n\n\nઅચાનક જ યોગેશના હાથનો સ્પર્શ થતા અમિશ ભાનમાં આવ્યો. અને યોગેશના કહેવા પ્રમાણે તે તેની સાથે ખરીદી કરવા ગયો. યોગેશ ગાડી ચલાવી રહ્યો હતો અને સાથે સાથે વાતો પણ કરી રહ્યો હતો પણ અમિશનું તો ધ્યાન જ નહોતું. એ તો ક્રિષ્ના વિશેજ વિચારી રહ્યો હતો. ક્રિષ્નાએ આવું કેમ કર્યું ? આટલા સમય પછી ક્રિષ્ના મારી જિંદગીમાં પાછી કેમ આવી ? બસ આ વિચારો ચાલી રહ્યા હતા તેના મગજમાં.\n\nક્યાં ખોવાઈ ગયો છે તું ? યોગેશે અમિશના ખભા પર હાથ મુક્તા કહ્યું.\n\nક્યાંય નહીં અહીંયા જ તો છું ભાઈ. અમીશે પોતાનો હાલ છુપાવતા બોલ્યો.\n\n\n\nસારું, ચાલ મોલ આવી ગયો છે આપડે કપડાં લઈ લઈએ. બન્ને એ કપડાંની ખરીદી કરી અને ઘેર જવા નીકળ્યા. ઘરે જઈને પણ અમિશની નજર તો ક્રિષ્નાને જ શોધી રહી હતી પણ મનમાં ડર પણ હતો કે ક્રિષ્ના તેને જોઈને શુ રીએક્ટ કરશે !!!\n\n\n\nઅમિશ ચોરી છુપે ક્રિષ્નાને જોયા કરતો પણ ક્રિષ્નાને ખબર નહોતી કે અમિશ પણ અહીંયા જ છે. આ બાજુ યોગેશને પણ લાગ્યું કે કાંઈક તો છે કે અમિશ જ્યારથી અહીંયા આવ્યો છે ત્યારથી ખોવાયેલો જ રહે છે. યોગેશે અમિશને ક્રિષ્નાનો પીછો કરતા જોઈ લીધો અને બધું સમજી ગયો. તે અમિશ પાસે ગયો અને બોલ્યો , \"લાગે છે કે મારા ભાઈને છોકરી ગમી ગઈ છે એટલેજ તે ચોરી છુપે જુવે છે. હવે અમિશ પાસે બીજો કોઈજ રસ્તો નહોતો. તેને બધી જ હકીકત યોગેશને કહી દીધી.\n\nયોગેશ બોલ્યો , \" જો ભાઈ આવું તો જિંદગીમાં ચાલ્યા કરે. ક્રિષ્ના ૨ વર્ષ પછી તારી જિંદગીમાં પાછી આવી છે તો નક્કી ભગવાનેજ તમને મળાવ્યા હશે. તું એક કામ કર, કાલે તું શાંતિથી એની સાથે વાત કરજે અને એને સમજાવજે. એને પણ કંઈક તો પ્રોબ્લમ હશે જ એટલે જ એને તારી સાથે આવું કર્યું હશે. તું એને સમજાવજે એ જરૂર તારી વાતને સમજશે.\n\n\n\nબીજા દિવસે અમિશ સવારથી જ તૈયાર હતો. રાહ જોઈને બેઠો હતો કે ક્યારે ક્રિષ્ના એકલી જોવા મળે અને તે એની સાથે વાત કરે. જેવી ક્રિષ્ના એકલી પડી કે તરતજ તે ત્યાં ગયો અને ધીમે થી બોલ્યો.\n\n\n\nરીત.......... ( રીત ક્રિષ્નાનું નિક નેમ હતું જે અમિશ હમેશા તે જ નામથી બોલાવતો) અચાનકજ રીત નામ પડતા ક્રિષ્ના પાછળ ફરી અને જોયુંતો એની સામે અમિશ ઉભો હતો. અમિશને પોતાની સામે જોઈને એ તો ડઘાઈ જ ગઈ. તેને તો ઝાટકો જ લાગ્યો. પણ તે કાઈ બોલી નહિ. થોડીવાર માટે તે અમિશને જોઈ રહી. બને એક બીજાની આંખોમાં જોઈ રહ્યા અને વર્ષો પછી મળ્યા હોય એમ આંખો દ્વારા પોતાનો પ્રેમ વ્યક્ત કરી રહ્યા હતા. પણ અચાનકજ ક્રિષ્નાનો પ્રેમ ગુસ્સામાં બદલાઈ ગયો અને તે દોડી ને ત્યાંથી ચાલી ગઈ. તે અમિશ સાથે વાત કરવા નહોતી માંગતી. અમિશ પણ તેની પાછળ - પાછળ ગયો પણ ક્રિષ્ના તો..\n\n\n\nરીત...તું આવું કેમ કરે છે ?...શુ બગાડ્યું હતું મેં તારું ?...કેમ તું મને આટલી મોટી સજા આપી ગઈ ?.. આવા કેટલાય પ્રશ્નો અમિશના મોઢામાંથી નીકળી પડ્યા. પણ ક્રિષ્ના આ કોઈ જ સવાલોના જવાબ આપવા તૈયાર નહોતી.\n\nતે દોડીને રૂમમાં જતી રહી અને બારણું અંદરથી બંધ કરી દીધું. અમિશ બહાર ઉભો રહીને બારણું ખખડાવતો રહ્યો પણ ક્રિષ્ના બારણું ખોલવાના મૂડમાં જ નહોતી. તેને પણ કદાચ આઘાત લાગ્યો હશે એટલે પછી વાત કરશે એમ માનીને અમિશ પણ ત્યાંથી જતો રહ્યો. એ દિવસ સાંજ સુધીમાં અમીશે ઘણી વાર ક્રિષ્નાનો સંપર્ક કરવાનો ટ્રાય કર્યો પણ દર વખતે ક્રિષ્ના જવાબ આપવાના બદલે છોકરીઓના ટોળાંમાં, રસોડામાં, કે પછી રૂમમાં જતી રહેતી. રાતે અમિશ જમીને ઉભો થયો કે તેને વિચાર આવ્યો કે આજે તો લગ્નની તૈયારીનો છેલ્લો દિવસ છે અને કાલે માંડવો છે. જો આજે રાતે હું વાત નહિ કરી શકું તો હું ક્યારેય ક્રિષ્ના સાથે વાત નહિ કરી શકું. તેને મનમાં નક્કી કરી લીધું કે આજે તો ગમે તે થાય પણ હું ક્રિષ્ના સાથે વાત કરીને જ રહીશ. તે ક્રિષ્નાના રૂમ પાસે ગયો અને બારીમાંથી જોયું તો અંદર કોઈ જ નહોતું. તેના મનમાં કોઈ પ્લાન આવ્યો અને તે રૂમમાં ગયો અને બારણાં પાછળ જઇને છુપાઈ ગયો. થોડીવાર પછી ક્રિષ્ના એકલી રૂમ તરફ આવી રહી હતી. તે જેવી રૂમ તરફ આવી કે તરત જ અમીશે તેને અંદર રૂમમાં ખેંચી લીધી અને પોતાના હાથેથી એનું મો બંધ કરી દીધું અને દરવાજો પણ બંધ કરી દીધો. ક્રિષ્ના પોતાનું મો છોડાવવા જતી હતી ત્યારેજ અમીશે તેને દીવાલ સાથે રાખી દીધી અને હાથ પણ પકડી રાખ્યા. બંનેના શ્વાસ એક બીજા સાથે ટકરાવા લાગ્યા. બંને એક બીજાની આંખોમાં આંખો પરોવીને જોઈ રહ્યા હતા. બે માંથી એકના પણ મોઢામાંથી શબ્દો નહોતા નીકળી શકતા. ફક્ત આંખોમાં એક બીજા પ્રત્યેનો પ્રેમ છલકાતો હતો. ક્રિષ્ના હવે કાઈ જ કરી શકતી નહોતી તે લાચાર હતી. તે છૂટવા માટે બળ કરી રહી હતી પણ તેનું બધુંજ બળ વ્યર્થ હતું. અમિશના આંખમાંથી આંસુ ટપકી પડ્યા અને તે બોલી ઉઠ્યો...રીત....તે આવું કેમ કર્યું ?.......શુ લેવા આવી સજા આપી મને ?...\n\n\n\nહવે ક્રિષ્ના પણ કાઈ બોલી શકતી નહોતી. તે પણ અમિશની આંખમાં જોઈ રહી અને તેની આંખોમાં ખોવાઈ ગઈ. હવે તેને પણ ભાન થવા લાગ્યું અને પોતાને છોડાવવાના પ્રયત્ન કરવાની જગ્યાએ તેના આંખમાંથી પણ આંસુ ટપકી પડ્યું.\n\nઅમિશનો હાથ એના મો પરથી છૂટી ગયો અને તે બોલી ઉઠી.....અમિશ ......આઈ લવ યુ............પણ.........રડતા રડતા બોલવા લાગી.\n\nપણ શું........અમીશે પોતની આંખના આંસુ લૂછતાં - લૂછતાં પૂછ્યું.\n\nક્રિષ્ના :- એ ક્ષણો એવી હતી કે હું કઈજ નહોતી કરી શકતી. હું મજબુર હતી. મારી પાસે એકજ રસ્તો હતો અને એ હતો આપણા પ્રેમનો ત્યાગ......\n\nઅમિશ :- પણ થયું શુ હતું ?...તે કોઈ વાત નહોતી કરી અને અચાનકજ મને છોડીને જતી રહી. કોઈ કોન્ટેક્ટ પણ ના કર્યો મને. તને શુ ખબર મારી કેવી હાલત થઇ ગઈ હતી તારા વગર..\n\nક્રિષ્ના :- સોરી અમિશ..મારી હાલત પણ એવી જ હતી. તે જે દિવસે મને પ્રપોઝ કર્યું હું તને એજ દિવસે જવાબ આપવા માંગતી હતી કે હું પણ તને એટલોજ પ્રેમ કરું છું. પણ એના ૫ દિવસ પછી તારો જન્મદિવસ હતો અને હું તને ગિફ્ટમાં સંપૂર્ણપણે મારી જાતને સોંપવા માંગતી હતી અને હમેશા માટે તારી જીવનસાથી બનવા માંગતી હતી એટલા માટેજ મેં તારી પાસે વિચારવા માટે સમય માંગ્યો હતો. પણ એના ૨-૩ દિવસ પછી પપ્પાને બિઝનેસમાં બહુ જ મોટું નુકસાન આવ્યું અને અમારું ઘર પણ વેચવું પડ્યું. હું તને મારી પરિસ્થિતિ જણાવીને દુઃખી કરવા નહોતી માંગતી. ઘર વેચીને પણ દેવું એટલું બધું બાકી હતું કે અમે ક્યારેય ભરી શકીએ એમ નહોતા એટલે અમારે રાતો - રાત બીજા શહેરમાં શિફ્ટ થવું પડ્યું. આ નુકશાનનો પપ્પાને એટલો મોટો ઝટકો લાગ્યો કે એમનું માનસિક સંતુલન બગડી ગયું અને થોડા દિવસમાં તેમણે આપઘાત..... મારી પાસે બીજો કોઈજ રસ્તો નહોતો. ઘરની એક માત્ર સંતાન હોવાના કારણે બધીજ જવાબદારી મારા પર આવી ગઈ હતી. એટલે મારે મજબુર થઇને તારા પ્રેમનો ત્યાગ કરવો પડ્યો કારણ કે હું તને સહેજ પણ દુઃખી જોવા નહોતી માંગતી અને મારી મુશ્કેલીમાં ઇનવોલ્વ કરવા નહોતી માંગતી. હું નહોતી ઇચ્છતી કે મારા કારણે તું પણ લોકોના મહેણાં સાંભળે........ આટલું બોલતા જ ક્રિષ્ના ધ્રુસ્કેને ધ્રુસ્કે રડી પડી.\n\n\n\nઅમીશે તેના આંસુ લુછયા અને બોલ્યો:- પાગલ એકવાર ખાલી મને વાત તો કરી હોત. તને શું લાગે છે કે તારી આવી પરિસ્થિતિમાં હું તને છોડી દેત ? જો મને ખબર હોત તો હું તને અમદાવાદ છોડીને જવા જ ના દેત. હું તને પ્રેમ કરું છું અને તારા માટે કોઈ પણ મુશ્કેલી સામે લડી શકું છું.\n\nપણ હવે તું ચિંતા ના કરીશ. હું આવી ગયો છું અને હું બધું જ સંભાળી લઈશ. તું ચિંતા ના કરતી.\n\nઆટલું બોલતા બન્નેએ એકબીજાને બાથમાં ભરી લીધા.....અને વર્ષો જૂનો વિલાપ યાદ કરીને બંનેની આંખમાંથી આંસુ સરી પડ્યા.\n\n(૮-૧૦-૨૦૧૪ આજે યોગેશના લગ્ન હતા અને અમિશનો જન્મદિવસ પણ હતો. અમિશને તો પોતાના જન્મદિવસ પણ ખૂબ મોટી ગિફ્ટ મળી જ ગઈ હતી એટલે એ તો જાણે ખૂબ જ ખુશ હતો.)\n\n\n\nલગ્ન પુરા થઈ ગયા અને લગભગ કામ પૂરું થઈ ગયું હતું. ફક્ત જાન વળાવવાની બાકી હતી. બપોરે કામ પતાવીને અમિશ ક્રિષ્નાને રૂમમાં લઇ ગયો અને તેની સામે ઘૂંટણિયે થઇને બેસી ગયો અને બોલ્યો....મને તો આજે મારા જન્મદિવસ પર ખૂબજ અમૂલ્ય ભેટ મળી ગઈ છે પણ હું તને કાઈક આપવા માંગુ છું. તેને પોતાના ખિસ્સામાંથી ડાયમંડની રિંગ કાઢી અને ક્રિષ્નાની સામે રાખી ને બોલ્યો...\n\n\n\nરીત...આઈ લવ યુ સો મચ....હું તને ખૂબજ પ્રેમ કરું છું અને મારી જીવનસંગીની બનાવીને પુરી જિંદગી તારી સાથે વીતાવા માંગુ છું. શુ તું મારી સાથે લગ્ન કરીને મારી સાત જન્મની સંગીની બનીશ ?\n\nઆ સાંભળતા ક્રિષ્ના ખુશ થઈ ગઈ અને તેને હકારમાં માથું હલાવ્યું. અમીશે તરત તેને રિંગ પહેરાવી અને કમરેથી ઉપાડીને તેડી લીધી.\n\n\n\nજાન વિદાય થયા પછી ક્રિષ્ના અને અમિશ છુટા પડ્યા. બંનેને એકબીજાથી દૂર જવું એ મંજુર તો નહોતું પણ ફરી એક થવા માટે છૂટું પડવું પણ જરૂરી હતું. થોડા દિવસ પછી બન્નેએ પોતાના ઘેર એક બીજા વિશે વાત કરી. અમિશના ઘેરથી તો હા માં જવાબ આવી ગયો પણ ક્રિષ્નાના મમ્મી એ અમિશ અને એના પપ્પાને મળવાનું વિચાર્યું. બન્ને ઘરો એકબીજાને મળ્યા અને ક્રિષ્નાના મમ્મીને પણ અમિશ ગમી ગયો. બંને ઘરની સહમતીથી સગાઈ નકકી થઇ ગઇ અને ૧ વર્ષ પછી લગ્ન પણ થઈ ગયા અને બંન્ને આત્મા હંમેશા માટે એક બંધનમાં બંધાઈ ગયાં.\n\n",
      "duration": "16 mins",
      "category": "Thriller"
    },
    {
      "title": "મારી અદ્ભૂત સફર",
      "story_name": "એક અનોખા સફરની શુંભ શરૂઆત. અનોખું એટલા માટે કે મેં ક્યારેય ધારણા ન હતી કરી કે અપેક્ષા પણ નહીં કે આવી ને આટલી દૂર સફર ખેડીશ. મન એકદમ શાંત ને શૂન્યમનસ્ક બધી ચિંતા, ટેન્સન, આનંદ બધું મૂકીને ભૌતિકતા માણવાની અનોખી સફર. આમ તો હાથમાં યુરો આવ્યા ત્યાં જ અનોખી ફિલિંગ થવા લાગી. આનંદ તો મને ભરપૂર હોય જ છે. આજે પણ છે. સાથે થોડો રોમાંચ ભળી ગયો. અજાણ્યા સફરની શરૂઆત ને અનગીનત વિચારોને ખંખેરી હું નીકળી પડી છું ગિરનારની સ્વર્ગ ભૂમિથી દુનિયાની સ્વર્ગભુમી સ્વિત્ઝર્લેન્ડની યાત્રા મા.... \n\nવાહ શું અદભુત અમદાવાદ એરપોર્ટથી શરૂ થતી અમારી યાત્રા. ઈતિહાડની ફલાઈટ ને સુંદર એવી હવાઈ પરીઓ જોઈને ખરેખર ફિલ થાય કે સ્વર્ગ હશે તો કંઈક આવું જ નહીં હોય શું? અપ્સરાઓ ને, શું એમની નમ્રતા માન થઈ આવે એવી. \n\nહવામાં ઊડવાનું બાળપણમાં વિચાર્યું હતું પણ આ રીતે ઊડીશ એવી આશા ન હતી. તારીખ : 12/9/2018 05:05ની ફલાઈટ ને હું ઊડી આકાશમાં 6:30એ બહાર જોયું તો શુંં નીરભ્ર ગગન. પરમાત્મા અહીં જ સૂરજની લાલિમામાં છવાયેલા જોયા મેં. \n\nદુબઈની સરજમીન પર 7 વાગ્યે પગ મૂક્યો, વાહ શું દેશ છે, આપણાથી એકદમ અલગ. રહેણી કરણી, પ્રથા, વિચારો, વાણી બધામાં અલગ. રણમાં ઊભું કરેલું સ્વર્ગ એટલે દુબઈ એટલે ટેક્નોલોજીને સાહસનો અદ્ભૂત સમન્વય. \n\nઆજકલ પાવ જમી પર નહીં પડતે મેરે, બોલો દેખા હૈ તમને મુઝે ઊડતે હુએ, હા આજે તો વાદળોની વચ્ચે ઊડું છું....રૂ ના પર્વતો જોઈ લો....\n\nરોમની ધરતી પર પ્રયાણ, રામ રોમ રોમ મેં બસે હૈ એ રોમ નહીં હો, આ તો ઈટલી નું રોમ. \n\nવેટિકન સીટી\n\n---\n\nમેં જોયેલો પહેલો પરદેશ. \n\nવેટિકન ચર્ચ રોમમાં આવેલું છે. પણ એની એક અલગ દેશ તરીકે માન્યતા અપાઈ છે. યુરોપિયન દેશોનું સૌથી મોટું કેથોલિક ચર્ચ વેટિકનમાં આવેલું છે. પૉપ અહીંના મુખ્યા ગણાય. અહીંની વસ્તી 1000ની છે.   \n\nઅહીંનું ચર્ચ 120 વર્ષે તૈયાર થયું છે. રોજના 25,000 લોકો અહીં મુલાકાત લે છે. માઈકલ એન્જેલોએ આ સીટી વસાવેલું. વેટિકન સીટી દુનિયાનો સૌથી નાનો દેશ. ચર્ચમાં મોઝેક એટલે કે નાના સ્ટોન દ્વારા કોતરકામ કરેલું છે. તમને દૂરથી કોઈ ચિત્ર જ લાગે કે જેમાં રંગો પુરેલા હોય પણ નજીક જઈને જોઈએ ત્યારે ખરી સુંદરતા જ્ઞાત થાય. શું સુંદર નકશીકામ. એક એક ચિત્ર એકદમ દિલથી બનાવેલું છે. \n\nમાઈકલ એન્જેલો ક્યારેય પોતાની કૃતિ પર સહી ન કરતા. અહીં એમની એક કૃતિ પર પોતાની સહી કરેલી છે. How amazing! તેમની આ \"પીયેટા\"નામની કલાકૃતિમાં એમણે પોતાનો જીવ રેડી દીધો છે.માં મેરીની ગોદમાં ઈશું સુતા છે. એમને સુળી પરથી ઉતારવામાં આવ્યા છે. ને માના ચહેરા પર દ્રાવકતા છવાયેલી છે. પથ્થર નહીં જાણે માનવ જ જોઈ લો. શું કલાકૃતિ છે.\n\n ઘૂંટણીયાભેર પ્રાર્થના કરતા લોકો તમને અહીં મળી જ જાય. ગમે એટલી આધુનિકતા હોય પણ અહીંની નીરવ શાંતિ તમને આ લોકોની મનમાં રહેલી શ્રધા પ્રત્યે માન અપાવી જ દે. આ એક પ્રકારનો યોગ જ તો છે. ના કોઈ શબ્દો ના કોઈ માંગણી બસ પ્રભુ ઈશું સામે ઘૂંટણીયાભેર થઈ જાઓ એટલે એ તમારી બધી જ જવાબદારીઓ લઈ લે. \n\nદીવાલની એક બાજુ ઈટલી ને બીજી બાજુ વેટિકન. કેટલી રોમાંચક પળો તમે દીવાલની એક બાજુ એક દેશમાં હોવ ને બીજી બાજુ બીજા દેશમાં હોવ.\n\n વેટિકન સીટીની હવે ખબર પડી કે બધા એને ધ ગ્રેટ કેમ કહે છે. એવડો આખો દેશ જેને પોતાના નીતિ, નિયમો બધું અલગ.\n\nએક ખાસિયત અહીંના ગાર્ડની. જે ચર્ચના ગાર્ડનો ડ્રેસ છે એ માઈકલ એન્જેલોએ ડિઝાઈન કરેલો છે. જે વર્ષોથી હજી પણ એ જ ચાલતો આવે છે. એકદમ 15મી સદીની ફિલિંગ આવે એવો. ને ગાર્ડની શું પ્રતિબધ્ધતાનાક નું ટેરવું પણ ન હલે. પ્રથમ નજરે જોતા કોઈ મૂર્તિ હોય એવું જ લાગે.\n\nબેલ ટાવરની બારીમાંથી પૉપ પોતાનું ભાષણ આપે ને ક્રિસમસ વખતે અહીં 10 લાખ લોકો એકઠા થાય. પૉપ ત્યાંના રાજા ગણાય છે, ખ્રિસ્તી લોકો માને છે કે પૉપ ઈશુંના દૂત છે એટલે એ કોઈનું પ્રતિનિધિત્વ ન સ્વીકારે માટે વેટિકનને અલગ દેશ જાહેર કર્યો. એકદમ અલગ દેશ ને અદભુત પણ....\n\nઈટાલી\n\nઈટાલી ગ્રીક નામ પરથી આવ્યું છે. ઈટાલો એટલે ગાયનું વાછરડું એવો અર્થ થાય. દક્ષિણી આદિવાસીઓ બળદને પોતાનું પ્રતીક માનતા આથી આવું નામ આવ્યું.\n\nયુરોપનું સૌથી મોટું દેવળ ઈટાલીના વેટિકનમાં આવેલું છે. દુનિયાના સૌથી નાના દેશ મેરિનો, વેટિકન ઈટાલી નો જ એક ભાગ છે. સૌથી વધુ પ્રવાસીમાં ચોથો દેશ ઈટાલી છે. વસ્તી જેટલા જ ટુરિસ્ટ એટલે 40 લાખ લોકો ઈટાલીની મુલાકાત લે છે.\n\nવિશ્વનો સૌથી ઓછો જન્મ દર ઈટાલીમાં છે. ઈટાલીમાં 15 ભાષા બોલાય છે. 2007ના રિપોર્ટ મુજબ ઈટલી રિચ અને રહેવા માટે બેસ્ટ છે. પીઝા અને પાસ્તા અહીંનું મુખ્ય ખાણું છે. સંગીતમાં પણ ઈટાલી આગળ છે.\n\nવાયોલિન, પ્યાનો અહીંની શોધ છે. આ સિવાય બેરોમીટર, ટેલિફોન પણ ઈટાલીમાં શોધાયા હતાંં. ઈટાલીમાં લોકો સૌથી વધુ બિલાડીઓ પાળે છે અહીં બિલાડીને મારે તો દંડ થાય છે. 3 લાખ બિલાડીઓ અહીં વસે છે.\n\nસૌ પહેલો ફિલ્મ ફેસ્ટિવલ ઈટાલીના વેનીસમાં યોજાયો હતો. ખ્રિસ્તીનું સૌથી મોટું ચર્ચ સેન્ટ બેઝલિકા અહીં આવેલું છે. સૌથી વધુ બ્લેક મની યુરોપ માં ઈટાલીમાં છે. ફેશન ડિઝાઈનર અહીં વધુ એટલે એમની બ્રાન્ડ બહુ કોસ્ટલી પણ હોય છે. સ્પોર્ટ્સ કાર વધુ ઈટાલીમાં બને છે જેમ કે લીંબોરઝીની, ફરારી વગેરે.\n\nએન્જેલો, રાફેલ, ગેલેલીઓ આ દેશની દેન છે દુનિયાને. આલ્પ્સની ગિરિમાળાઓ ઈટલીમાં આવેલી છે. પ્રાચીન સઁસ્કૃતિ, સાહિત્ય, સ્થાપત્યનો સુભગ સમન્વય એટલે ઈટાલી. \n\nરોમ શહેર\n\n---\n\nમેં જોયેલો બીજા નંબરનો દેશ એટલે ઈટલી. એનું શહેર રોમ. ટાઈબર રિવર પર આ રોમ સીટી વસેલું છે. આ રિવરને 24 બ્રિજ..રોમ ઈટલીનું કેપિટલ છે. ચર્ચનું શહેર એટલે રોમ શું નિટ એન્ડ ક્લીન શહેર છે. ને લોકો પણ નિયમ પાળવાવાળા.\n\nરામ ખરેખર આવી ચોખ્ખી જગ્યામાં જ વસે. કોઈ જાતનો છોછ નહીં ને બધા એકદમ ફોરવર્ડ કપડાથી અને વિચારોથી પણ..\n\nકોલોસિયમ\n\n---\n\nઅહીં ઈતિહાસને સાચવવાની હોડ જામી છે. એવી જ એક ઈતિહાસ સાચવીને બેઠેલી ઈમારત એટલે કોલોસિયમ. આ પ્રાચીન અખાડા જેવી ઈમારત છે. એની કલાકારી તો બેનમૂન છે. પણ ઈતિહાસ પણ એટલો જ રોમાંચક રહ્યો છે. એ સમયે તેમાં 50,000 લોકો બેસી શકે એવી વ્યવસ્થા હતી. કેવી વિશાળ દ્રષ્ટિ. દુનિયાનું સૌથી પ્રાચીન ખેલનું મેદાન આ છે.\n\nરોમ માટે કહેવાય છે કે રોમ એક દિવસમાં નથી વસ્યું. એટલે કે આવું સુંદર સીટી વસાવવા વરસો લાગી ગયા. મહાન કાર્યો કરવા માટે સમય જોઈએ. \n\nટ્રેવી ફાઉન્ટન\n\n---\n\nરોમનું બીજું એક કલાત્મક સ્થળ એટલે આ માનવનિર્મિત ફુવારો. કહેવાય છે કે અહીં કોઈ સિક્કો નાખે તો એની મનોકામના પૂર્ણ થાય છે ને એ વ્યક્તિ પછી રોમ આવે છે. કેવું નહીં ! હવે સાચું ખોટું તો ઈશુંં જાણે પણ લોકો સિક્કા નાખતા નજરે પડતા હતાંં. \n\nફ્લોરેન્સ શહેેર\n\n----\n\nએવું જ એક બીજું શહેર એટલે ફ્લોરેન્સ. આમ તો શહેરની અંદર તો ન હતાંં ગયા પણ દૂરથી જ તેની ભવ્યતા જોઈ શકાતી હતી. માઈકલ એન્જેલો અહીં જ વસતા એટલે કઈ નાનું સુનું શહેર તો ન જ હોય. આવા મહાન સર્જકને વાતાવરણ પૂરું પાડનાર શહેરની ભવ્યતાની કલ્પના જ કરી શકાય. હાલ આધુનિકતા આવી ગઈ હશે તો પણ ઈટાલી એનો ઈતિહાસ સાચવવા માટે જાણીતું છે. એટલે ઐતિહાસિક સાનિધ્ય મળી જ રહે અહીં. ફ્લોરેન્સ ને અહીંની ભાષામાં ફીરેંઝે કહે છે. રોમનોએ આ શહેર વસાવેલું.\n\nરોમન રાજ્યનું નામ ફ્લોરએન્ટીના નામ હતું. પહેલો ગોલ્ડ કોઈન અહીં બન્યો હતો. જૂનો વારસો જાળવી રાખતી સઁસ્કૃતિ સાચવી રહયા છે આ બધા શહેરો.\n\nપિત્સા શહેર\n\n----\n\nઈટાલીનું અન્ય એક શહેર એટલે પીસા..સાત અજાયબીમાંથી એક. પિસાનો ઢળતો મીનારો. પિત્સા આરનો રિવરના કિનારે વસેલું શહેર છે. ગેલેલીઓ પિત્ઝામાં થઈ ગયા. પિત્સાના ટાવરનો ઉપયોગ આકાશદર્શન માટે કરતા. તેમણે ગુરુત્વાકર્ષણના નિયમનો પ્રયોગ આ ટાવર પરથી જ કરેલો. બેલ ટાવરનો ઉપયોગ ન હોય પણ પિત્ઝાનો ટાવર ખાસ છે. આ ટાવરને સ્ક્વેર ઓફ મિરિકલ કહેવામાં આવે છે. \n\nપીસાનો ટાવર બનાવવાની શરૂઆત 1174માં થઈ તેના ત્રણ માળ બન્યા ત્યાં જ સોફ્ટ જમીનને કારણે એ ઢળી ગયો. એટલે નિર્માણ કામ બંધ કરી દેવામાં આવ્યું. ફરી 70 વર્ષ પછી ફરી પાંચ માળ બનાવ્યા. તેમાં સાત બેલ લગાવેલા છે, 55 મીટર ઉંચો આ ટાવર છે.\n\n મુસોલીનો એ ટાવરને સીધો કરવા વિચાર્યું. 200 ટન સિમેન્ટ, લિકવિડ નાઈટ્રોજન નાંખ્યો. પારો નાંખ્યો. છતાં કઈ ફર્ક ન પડ્યો. લોખંડના તાર વડે વિરુદ્ધ દિશામાં બાંધ્યો ને થોડો જ ખસ્યો.\n\n \n\nદર વર્ષે આ ટાવર થોડો થોડો ઢળે છે. વિશ્વની સાત અજાયબીમાંથી એક પિત્ઝાનો ઢળતો મિનારો. ખરેખર એ ઢળતો છે એટલે જ અજાયબી બન્યો છે. આટલી વિશાળ બિલ્ડીંગ દર વર્ષે ઢળે ને એને આબાદ રાખવા લોકો પ્રયત્ન કરે એ અજાયબી જ કહેવાય ને. \n\nવેનીસ\n\n---\n\nઈટાલીની એક સીટી..\n\nત્રીજો દિવસ વેનિસની સફર તરફ હતો, \n\nદો લફઝો કી હૈ દિલ કી કહાની ક્યાં હૈ મુહબત કયા હૈ જવાની.....ના હું કઈ સીંગર નથી બની ગઈ પણ વેનીસ આવો ને આ ગીત ન ગણગણો તો ધૂળ પડી. આ ગીત વેનીસમાં જ ફિલ્મવાયું હતું. \n\nવેનીસ સીટી ઓફ રોમાન્સ. સુંદર શહેર ને સુંદર વાતાવરણ. વેનીસ એક આયર્લેન્ડ છે. ત્યાં જવા માટે જળમાર્ગનો સહારો લેવો પડે. ત્યાંની ગન્ડોલા રાઈડ બહુ પ્રખ્યાત. મેં તો ફક્ત ગીતમાં જ જોયેલી. બેસીને બહુ આંનદ થયો. સામે જ એક ચોક છે જ્યાં રણવીર દીપિકાનું ખુદા જાને....ગીત ફિલ્મવાયું હતું.\n\nગન્ડોલા રાઈડ હકાવનારના ડ્રેસ એક સરખા ને એ એની ભાષામાં ગીત પણ ગાતા હોય. એકદમ સરસ. દરિયામાં વસેલું ગામ ગલીઓમાં દરિયો કેવું લાગે નહીં. બધા બોટમાંથી થઈને જ જાય. કેટલું સુંદર કલ્ચર. તમારી ગલીઓમાં પાણી હોય તો કેવું લાગે. અહીં તો સદીઓથી આ જ રીતભાત. જૂની ઢબના મકાનો ને સાંકળી ગલીઓ વચ્ચેથી તમારી રાઈડ પસાર થાય આખું શહેર મૌન. અંદર જઈએ એટલે ચલાવનારના ગીત કે વાતો સિવાય કાંઈ ન સંભળાઈ. સમજાય તો કશુંં નહીં તો પણ રોમાંચક લાગે. પુલ ની નીચેથી નાવ પસાર થાય એવા તો કેટલાય પુલ છે વેનીસમાં તમને લાગે કે બે નાવ ભટકાઈ જશે પણ બાહોશ નાવિકો ટચ પણ ન થવા દે. \n\nઆપણે તો આવી અનોખી દુનિયાથી કેટલા અજાણ છીએ. એવા દેશો જ્યા બસ ભૌતિકતા જ છે એવો મને ભ્રમ હતો, પણ ના અહીં શિસ્ત પણ છે, ઈમાનદારી પણ છે, કાબેલ ને કામ કરનાર માણસો પણ છે.\n\n વેનિસની જર્નીમાં લો ઓફ મર્ચન્ટનો કેસ લડાયો હતો એ કોર્ટ જોઈ. ક્યાંક વાંચેલો હતો આ કેસ.\n\nએક વ્યક્તિ કોઈ પાસેથી ઉધાર લે છે સામેવાળી વ્યક્તિ શરત રાખે છે કે જો એ ચૂકવી ન શકે તો એના શરીરનું બધું માંસ કાઢી લેવામાં આવશે, ને બને પણ છે એવું જ કે એ વ્યક્તિ શરત જીતી જાય છે. કોર્ટ પણ મંજૂરીની મુહર લગાવવા તૈયાર થઈ જાય છે, ત્યારે એ માણસની પત્ની કેસ લડે છે કે જો માંસ કાઢતી વેળાએ લોહીનું એક પણ ટીપું પડશે તો સામેવાળી વ્યક્તિ ને સજા થશે. ને આ રીતે તે એક પત્ની કેસ જીતી જાય છે. \n\nનિઃશાષાની બારી. કેદીને લઈને જાય ત્યારે છેલ્લી વખત આ બારીએથી બહારની દુનિયા જોઈને નિઃશાષો નાખે છે ને અફસોસ કરે છે કે મેં આ શુંં કર્યું. \n\nવેનીસ 160 જેટલા નાના નાના દ્વિપોથી બનેલું છે. એક દ્વીપથી બીજા દ્વીપ પર નાવ દ્વાર જ જઈ શકાય.\n\nબુરાનો\n\n---\n\nઈટલીનું એક ઓર કલાત્મક શહેર એટલે બુરાનો. કાચની બનાવટો માટે આ શહેર પ્રખ્યાત છે. વેનીસથી આ આયર્લેન્ડ પર હોડી દ્વારા આવી શકાય છે. અહીં કારીગરો હાથે કાચની બનાવટો બનાવે છે. કાચની ફેકટરીમાં સુંદર રીતે કારીગરો દસ મિનિટમાં નમૂના બનાવે. બધા અલગ અલગ. આવા તો કેટલા કારીગરો અહીં કામ કરે છે. હાથે મોજા પણ ન પહેરે. નહીંતર પીગળી જાય,ભઠ્ઠીમાં એમનમ કામ કરે. અમે લાઈવ બનાવતા એમની કારીગરી જોઈ. બહુ નાનકડું શહેર દરિયા કિનારે વસેલું પણ અદભુત કલાત્મક શહેર. દરેક કારીગરોના નમૂના અલગ અલગ હોય. એન્જેલોના દેશમાં આવી કારીગરી કઈ નવાઈની વાત નથી. પણ મારા માટે તો આ અનુભવ બહુ સરસ રહ્યો. \n\nમુરક્કો\n\n---\n\nઈટાલીની એક સીટી... આ બધા નાના નાના આયર્લેન્ડ છે જે દરિયાની વચ્ચે વસેલા છે. મુરકકોમાં હાથ વણાટની વસ્તુઓ જોવા મળી. જે ખાલી મહિલાઓ જ બનાવે. કારણ કે પુરુષો તો માછીમારી માટે જાય. દાદી દીકરી ને દીકરી એની દીકરીને એમ વારસામાં આ કળા શીખવે કોઈ પણ જાતના મશીન વગર હાથે જ નમૂના બનાવે ને વેપાર પણ એ જ કરે. બધે જ મહિલાઓ દેખાય તમને ને નવી પેઢી પણ એમાં જોડાઈ જાય. વર્ષોથી આ કળા આમ જ શીખવાતી આવી છે. કોઈ પણ પ્રકારના શિક્ષણ વિના જ. કેટલું મહાન ને ઉમદા કાર્ય પોતાની સંસ્કૃતિ સાચવવાનું.\n\nનીરવ શાંતિ ને મૌનમાં ગણગણાટ કરતી પ્રકૃતિ, પરમાત્મા એ તો પ્રકૃતિ નો અધિકાર છે, નહીં કે આપણી સંસ્કૃતિનો, ડૂબતો સૂરજ, ઉગતો ચાંદ, વરસતો બરફ ને આતુર ઉભેલા વૃક્ષો આ બધા પરમના પગલાંના નિશાન નથી શું?? તાલાવેલી ગમે ત્યાં હોય તે બધે અહેસાસમાં હોય છે. મને ઘણી વખત થતું કે વિદેશમાં પરમતત્વની વ્યાખ્યા જ નથી, કે અહીંના લોકોને આવો કોઈ અહેસાસ થતો હશે કે નહીં પણ અહીં આવ્યા જોયા પછી થયું કે આટલી નીરવ શાંતિને સુંદરતામાં એનો જ વાસ એ પણ અનુભવતા જ હશે. સત્યમ, શિવમ, સુંદરમ, એટલે આ જ તો છે. આ પ્રકૃતિને ગુરુ ધારણ કરીએ તો બીજું કંઈ શીખવાની જરૂર જ ક્યાં છે. રસ્તાઓ જોઈને આવો જ કંઈક અહેસાસ થાય.\n\nમને આપણી સંસ્કૃતિ પ્રત્યે બહુ માન હતું, એ પણ એટલી હદે કે બીજી સંસ્કૃતી મને એની પાસે નાની લાગતી આજે જોયા પછી થયું કે બીજી સંસ્કૃતિ પણ જરાય કમ નથી. લોકોની સમજદારી તો આપણા કરતા પણ વધુ છે. પોતાના દેશ પ્રત્યે કેટલી ઈમાનદારી. ખરેખર એક વખત બીજી સઁસ્કૃતિ ને જાણવાનો માણવાનો અનુભવ કરવો જોઈએ. તમારા વિચારોમાં વિશાળતા આવશે....\n\nશું સઁસ્કૃતિ. આનંદ આવી ગયો, જોઈને, મળીને, માણીને, નિયમબદ્ધ ને સમયસર બધું જ. હવે સમજાયું આ યુરોપમાં આટલા સારા સર્જનાત્મક લોકો કેમ થઈ ગયા. વાતાવરણ જ એવું છે કે તમને લખવા, ચિત્રો દોરવા વાતાવરણ મળી રહે. આટલી શીતળતા ને જીવંતતા તો ક્યાંય નથી જોઈ. આહલાદક, અદભુત, એ તો બહુ નાના શબ્દો છે.\n\nવેનીસ એટલે કે ઈટલી છોડી ને સવારી ચાલી ઓસ્ટ્રીયા તરફ..\n\nઑસ્ટ્રીયા\n\n---\n\nઅદભુત દેશ ને અદભુત લોકો. ઓસ્ટ્રીયા ને ઓસ્ટ્રીચ પણ કહેવાય છે. અહીં ઓસ્ટ્રીચ પક્ષી જોવા મળે છે માટે. આ દેશ ની વસ્તી 81 લાખ જેટલી હશે. જન્મદર બહુ ઓછો છે. અહીંની ભાષા જર્મન છે ઓસ્ટ્રીયા લેધર વુડસ માટે જાણીતું છે. ઓસ્ટ્રીયાનું કેપિટલ વિયેના છે.\n\nઅહીં 80% રોમન કેથલિક લોકો વસે છે. ઓસ્ટ્રીયા લેન્ડ ઓફ મ્યુઝિક પણ કહેવામાં આવે છે. હિટલર અહીંનો હતો. અહીં 99% શિક્ષણ છે. સિગમન ફ્રોઈડ મનોવૈજ્ઞાનિક અહીંના હતાંં. \n\nઆપણે કંઈ કલાસ વન ઓફિસરની પરીક્ષા નથી આપવી કે આ જનરલ નોલેજ લખું છું પણ જે દેશમાં તમે ફરો છો એને જાણવા, માણવા માટે થોડુંક જનરલ નોલેજ પણ જરૂરી છે. તો જ તેની ભવ્યતા સમજાય. \n\nસોરોસ્કી સીટી\n\n---\n\nક્રિસ્ટલ વર્લ્ડ. સોરોસ્કી બ્રાન્ડ ક્રિસ્ટલ...ઓસ્ટ્રીયામાં સોરોસ્કીની ક્રિસ્ટલ દુનિયાની મુલાકાત લીધી. સોરોસ્કી પોતાના ક્રિસ્ટલ માટે જાણીતી બ્રાન્ડ છે. અદભુત ક્રિસ્ટલ ને હીરાઓ બનાવે છે અહીં.\n\nઆપણે જેમ ગૌમુખી છે એમ અહીં ઘાસમુખી છે તેમાંથી પાણી નીકળે છે ને તેની નીચે છે અદભુત કાચની દુનિયા. કેટલું મોટું મ્યુઝિયમ છે જેમાં ક્રિસ્ટલની દીવાલ, 3 લાખ કેરટનો એક ડાયમંડ, બીજું તો ઘણું બધું. ને ડાયમંડ જ્વેલરીની તો વાત ન પૂછો, બેનમૂન ડિઝાઈન, મનને રોકી રાખી મજબૂત દિલે મેં શો રૂમમાંથી વિદાય લીધી, બાકી તો ગુજ્જુભાઈના ખિસ્સા ખાલીખમ થઈ જાય એમ હતાંં.\n\nરાત્રી રોકાણ ઈન્સ્પૃક સિટીમાં હતું. બ્રાન્ડેડ શહેર. અવનવી કેટલીય બ્રાન્ડો જોવા મળશે તમને અહીં. ઈન્સ્પૃક જૂનું સીટી છે.500 વર્ષ જૂનું છે. ચોકમાં ગોલ્ડન રુફ છે. જે સોનાનો બનેલો છે. જોકે આપણા ગોલ્ડન ટેમ્પલ પાસે તો બહુ નાનું ગણાય આ રુફ. પણ દરેક જગ્યાની પોતાની અહેમિયત હોય છે.\n\n શહેર રાત્રે ઓર રોનકદાર બની જાય છે. ઓસ્ટ્રીયાની સફર પણ બહુ સરસ રહી. એક અકલ્પ્ય ને સુંદર વારસો ધરાવનાર દેશ. જેને આધુનિકતા બખૂબી અપનાવી છે.\n\n લાગશે કે અહીં તો બહુ વિસ્તૃત વર્ણન ન થયું પણ દુનિયાનું સ્વર્ગ ગણાતું સ્વિત્ઝર્લેન્ડ જોવાની તાલાવેલી જ એવી છે કે થોડી ઉતાવળ કરી વર્ણનમાં. હવે સવારી દુનિયાના સ્વર્ગ તરફ જવાની છે એટલે બહુ રોમાંચક સફર માટે મનને તૈયાર કરું છું.\n\nસ્વિત્ઝર્લેન્ડ પૃથ્વી પરનું સ્વર્ગ. કાફલો એ તરફ પ્રયાણ કરે છે, મનમાં અનેક કલ્પનાઓ ને વિચારો લઈને અમે બધા ચાલી નીકળ્યા ઇન સર્ચ ઓફ હેવન..\n\nસ્વિત્ઝર્લેન્ડ\n\n---\n\nઅમે મોટાભાગની મુસાફરી બસ દ્વારા જ કરી અહીંના થોડા નિયમો જણાવી દઉં ત્યાં સુધીમાં સ્વિત્ઝર્લેન્ડ આવી જાય. અહીં દર ચાર કલાક પછી બસને અડધો કલાક સ્ટોપ કરવાનો. બસમાં ટેકો મીટર હોય જેમા વાહનનો ટાઈમ, સ્પીડ, સેવ થાય. દરેક ચાલક ના પોઈન્ટ તેની પાસે ના કાર્ડમાં સેવ થાય. જો કોઈ પણ જાતની મિસ્ટેક કરે તો જ્યારે ચેકીંગ થાય ત્યારે કાર્ડમાં સેવ ડેટા જોઈ શકાય જેના આધારે પોઈન્ટ ઘટે એટલે ચાલકને સસ્પેન્સ કરી નાખવામાં આવે. શું નિયમ.\n\nતમે અહીં નવ કલાક જ બસ ચલાવી શકે. 12 દિવસ પછી એક દિવસની રજા મળે. બસમાં વાઈબ્રેશનની વ્યવસ્થા હોય તમારી બસ થોડી પણ રોડ થી નીચે જાય એટલે વાઈબ્રેશન થાય એટલે ચાલક સચેત બની જાય. પેટ્રોલ પમ્પ પર માણસ નહીં કાર્ડ નાખીને પેટ્રોલ પુરવાનું, ટોલ નાકા પણ મશીન સંચાલિત કાર્ડથી જ બધો વહીવટ કરવાનો. જો નિયમ તોડો તો દંડ જ એવડો હોય કે એના કરતા તો ન તોડ્યો હોત તો એવું થાય. \n\nઅહીં કોઈ બીજા જન્મની વ્યાખ્યા પણ નથી તે છતાં લોકો ઈમાનદારીથી કર્મ કરે છે. આપણે તો એવી બીકે કરીએ કે આગલા જન્મમા ફળ મળશે અહીં તો એવું કંઈ છે જ નહીં તો પણ લોકો ઈમાનદારીથી કામ કરે છે. \n\nઆપણો તો જીવવાનો રસક્સ છુંટી જાય ખબર પડે કે તમે જે કર્મ કરો છો એનું કોઈ ફળ ક્યાંય નથી મળવાનું, આપણા કરતા આ લોકો ઈમાનદાર ને કેટલા કામના રહિત એમને તો બસ કામ કરવું ને એનું મહેનતાણું મેળવવાનું. એ જેમતેમ પણ કરી શકે કારણ કે એ તો પૂર્વ જન્મમાં માનતા જ નથી તો પણ પૂરતી દાનતથી કરે છે.\n\n સફર સ્વિત્ઝર્લેન્ડ તરફ જેમ આગળ વધે છે તેમ સ્વર્ગીય અહેસાસ થવા લાગ્યો છે. પહાડોનો દેશ. વાહ શું અહીંનું વાતાવરણ.\n\nવાતાવરણ કલા પર બહુ ઊંડી અસર પાડે છે. યુરોપની સઁસ્કૃતિ આટલી ફળીફૂલી છે એનું એક કારણ અહીંનું સ્વચ્છ, શાંત વાતાવરણ પણ છે. સર્જકોને અહીં પૂરતો અવકાશ મળી રહે છે ખીલતી ચાંદની, ઉગતો સૂર્ય, સાધના માં ડૂબેલા વૃક્ષો, હળવો વરસતો સફેદ ચાંદની જેવો બરફ, આહલાદક શીતળતા...ઓહોહો મન પ્રફુલ્લિત થઈ ગયું.\n\nસ્વિત્ઝર્લેન્ડ વિશે થોડું જાણીએ...સ્વિસની વસ્તી 72 લાખ ની છે, બર્ન તેનું કેપિટલ છે. અહીંની ભાષા ફ્રેન્ચ, જર્મન, ઈટાલી, ત્રણેય બોલાય છે. ચોકલેટ, ટુરિઝમ, વૉચ મેકિંગ, મિલ્ક અહીંના મુખ્ય વ્યવસાયો છે. સ્વિસ ન્યુટ્રય દેશ છે, એટલે કે કોઈ પણ ઈન્ટરનેશનલ સમિતિનો સભ્ય નથી નાટો વગેરે નું પણ નહીં. સ્વીસને 26 કેન્ટોન, એટલે કે રાજ્યો છે. અહીં લોકોની 25 લાખ પર હેડ ઈન્કમ છે. સૌથી વધુ પર હેડ ઈન્કમ ધરાવતો દેશ સ્વિસ છે.\n\nસ્વીસનો ફ્લેગ ચોરસ છે જે અહીં મિલિટરી ટ્રેનિંગ દરેક માટે ફરજીયાત છે. દરેક પુરુષોએ વર્ષમાં 3 વિક ટ્રેનિંગ લેવા જવાનું. દરેકને વેપન આપેલા જ હોય જ્યારે જરૂર પડે ત્યારે બધા યુદ્ધ માટે રેડી થઈ શકે. 3500ની જ મિલિટરી છે પણ બધા શીખેલા હોય એટલે પળવારમાં 16 લાખ ઉભા થઈ શકે.\n\nઅહીં હોટેલ બધામાં બંકર બનાવવું ફરિજિયાત છે. જેથી સંકટ વખતે તેમાં જઈ શકાય કારણ કે સ્વિસ ની બધી બાજુ દુશ્મન દેશો જ છે. સ્વિસ મા 1484 લેક ને 140 ગ્લેશિયર છે. અહીં દરેક માઉન્ટન પર જવા માટે અલગ અલગ વ્યવસ્થા, ક્યાંક ટ્રેન, તો ક્યાંક રોપવે. હેવન ઓફ ચોકલેટ ઈઝ સ્વિસ... અહીંની ચોકલેટ બહુ વખણાય.\n\nઅહીં બહુ સરળતાથી કોઈને સ્થાયીત્વ એટલે કે સીટીઝન મળતું નથી પણ ચાર્લી ચેપ્લિન ને અહીંની સરકારે આ માન આપ્યું હતું, પોતાના જીવનના છેલ્લા દિવસો એમણે અહીં ગાળ્યા હતાંં.\n\nસ્વિત્ઝર્લેન્ડની હસીન વાદીઓમાં આવી ગયા ને પહેલું સીટી છે, ઝયુરિચ...\n\nઝયુરિચ\n\n---\n\nઝયુરિચ સ્વીઝનું આર્થિક હેડક્વાર્ટર છે, અહીં પગપાળા બાનોત્રાસે રોડ પરથી બે ચર્ચ જોયા. ખૂબ જ સુંદર શહેર ને હંમેશની જેમ જ સાંસ્કૃતિક પણ. પહેલા ગોલ્ડ ટ્રેડિંગ માટેનું મુખ્ય મથક ઝયુરિચ રહેતું જોકે હવે તો બધું ઓનલાઈન થઈ ગયું છે એટલે નથી રહ્યું. આઈન્સ્ટાઈન ઝયુરિચ ની યુનિવર્સિટીમાં ભણેલા. તે યુનિવર્સિટી નું દૂરથી દર્શન કર્યું.\n\nસ્વિસમાં 1500 લેક છે. એરિયા મુજબ લેક ના નામ રાખવામાં આવે છે. 1030 જેટલા ફુવારા છે. એમાંની જ એક લેક એટલે ઝયુરિક લેક...આ લેક પરથી યુરોપનો સૌથી મોટો ફોલ જોઈ શકાય છે રાઈન ફોલ્સ...\n\nઆ ફોલમાં બરફનું પાણી પણ ભળે છે એટલે એ સતત ચાલુ જ રહે છે, સુકાતો નથી. રહાઈન ફોલ્સ પર આટલા કલબલાટ વચ્ચે પણ જળ પ્રપાતનો અવાજ સાંભળી શકાય છે. પાણી પણ એકદમ ચોખ્ખું, નાની નાની માછલીઓ તમે એમાં વહેતી જોઈ શકો છો. કેટલી સુંદર કુદરતની કરામત. \n\nમાઉન્ટ ટીટલીસ\n\n---\n\nએડલબર્ગમાં રાત રોકાઈને અમે ઉપડયા શિખરો સર કરવા એટલે કે માઉન્ટ ટીટલીસ...સમુદ્ર ની સપાટીથી 4000 મીટરની ઉંચાઈએ આવેલું માઉન્ટન. માણસ ધારે તો શુંં ન કરી શકે, પ્રકૃતિ ને ટેક્નોલોજીની જુગલબંધી જોવી હોય તો અહીં મળી જશે. ઉપર જવા માટે કેબલ કાર મા જવાનું ને બુદ્ધિ કામ ન કરે એવી વ્યવસ્થા. આપણે આ ટેકનોલોજી આવતા તો સદીઓ આવી જશે. \n\nટીટલીસ સુંદરતા તો બેનમૂન છે જોકે આપણું મનાલી પણ પણ કઈ કમ નથી તે છતાં ઉંચાઈ એ અહીં ની ખાસિયત છે. ને જવાની વ્યવસ્થા એટલે કે રોપ વે પણ ખૂબ જ સુંદર. તમે હવામાં લટકતા હોવ ને નીચેથી ગાયના ગળામા બાંધેલા ઘંટનો અવાજ સંભળાતો હોય શી અદભુત નઝારો. જાણે એમ જ લટકતું રહેવાનું મન થઈ જાય. પણ એ તો શક્ય જ નથી અમે પહોંચ્યા બરફની ચાદર ઓઢીને હમણાં જ ઉભા થયેલા આલ્પ્સ ના શિખરો પર. શું સફેદી ઓઢી હતી. ને બરફથી રમવાની મજા તો કઈ ઓર જ છે. હાથ ધ્રુજતા હોય તો પણ મનને રોકી ન શકાય. ત્યાં ઝુલતા પુલ પર ક્લીફ વૉક કરવાની પણ મજા ઓર છે. પણ ધ્રુજતા ધ્રુજતા જ થાય હો. ચારે બાજુ ને નીચે જુઓ તો પણ બરફ ને એકદમ ઠંડો પવન.\n\nમાઉન્ટન ઉપરથી જ તમને આઈસ ફ્લેયર પર આખો પર્વત બતાવે, આઈસ ફ્લેયર પર બેસવાનો પણ એક અનેરો આંનદ છે. તમારા પગ હવામાં લટકતા હોય. મસ્ત ફિલિંગ આવે થોડી ભયપ્રદ પણ ખરી કે હેમખેમ પાછા પહોંચી જઈએ..જો કે પહોંચી જવાના જ હોઈએ પણ મન રહયુ ને શંકાશીલ...ફરી કેબલ કાર દ્વારા જ નીચે ઉતર્યા. ફરી પાછા એ જ રોમાંચ, ને ટેકનોલોજી પર તો વારી જઈએ એવી વ્યવસ્થાના અહોભાવ સાથે બસ સુધી આવ્યા.\n\nત્યાંથી ચાલ્યા એક લાયન મોન્યુમેન્ટ નિહાળવા.\n\nલ્યુશન\n\n---\n\nલ્યુશન સીટીમાં એક લાયન મોન્યુમેન્ટ છે. લ્યુશન 60000 ની વસ્તી ધરાવતું શહેર છે. મોંક એટલે પાદરીએ આ શહેર વસાવેલું. સ્વિસ નું સૌથી સુંદર શહેર આ છે. લેક લ્યુશન પર આવેલું છે, શહેર પરથી જ લેકનું નામ પડ્યું છે. અહીં 7 અલગ અલગ લેક મળે છે.  \n\nલાયન મોન્યુમેન્ટ. ફ્રેન્ચ રેવોલ્યુશન માં બધાને અહીં ગિલોટ એટલે કે ફાંસી આપી હતી. એ સમયે સ્વિસ સરકારે 760 સોલ્જરને લડવા મોકલેલા.એ બધા જ શહીદ થઈ ગયા. તેની યાદમાં એક લાઈમ સ્ટોન પર 6 મીટર ઉંચો લાયન મોન્યુમેન્ટ બનાવેલો છે, સિંહના પેટમાં એક ભાલો છે, છતાં એની ખુમારી ઓછી થઈ નથી, મોન્યુમેન્ટ જોઈને એ 760 સૈનિકોની ખુમારી પર માંન થઈ જાય.\n\nઅહીં જ આગળ બીએમડબ્લ્યુ કારની ફેકટરી પણ છે. \n\nટીટલીસ પછીનું બીજું શહેર એટલે, ઝુમફ્રો \n\nઝૂમફ્રો\n\n---\n\nઝુમફ્રો એટલે યંગ લેડી.આ શિખર 3246 મીટર સમુદ્રની સપાટીથી ઊચો. ટ્રેન દ્વારા અહીં જવાની વ્યવસ્થા છે. તમારે બે ટ્રેન બદલવી પડે. આ ટ્રેન 125 વર્ષ જૂની છે, પણ વેલ મેઈન્ટેઈન એક ખરોચ પણ નહીં, કેટલી જાળવણી! ટ્રેનમાં તમે આસપાસનો નજારો જોઈ શકો. ને તમારી જાતને ભાગ્યશાળી માનતા રહો કે આવો નઝારો જોવાનો મોકો તમને મળ્યો. બરફની વાદીઓ ને વચ્ચે ડોકિયું કરી જતો સૂર્ય, અકલ્પનિય ને રમણીય દ્રશ્ય. બે કલાકની ટ્રેનની મુસાફરીમાં તમે ખરેખર સ્વર્ગીય અનુભવ કરી શકો, બધું ભૂલીને બસ પ્રકૃતિને માણી શકો.\n\nઝુમફ્રોમાં પહોંચ્યા ત્યારે ખાલી ફ્રીઝરમાં બરફ જોવા ટેવાયેલા અમે બધા ગદગદિત થઈ ગયા. ઝુમફ્રોચમા લગભગ સાત અલગ અલગ જગ્યાએ અકલ્પનિય દ્રશ્યજગત નિહાળવાનું છે.\n\n ટ્રેન વચ્ચે પાંચ મિનિટ બ્લુઈશમાં થોભે છે જ્યાં તમે બરફની ચાદર એક કાચની વિન્ડો માંથી જોઈ શકો છો. તમને અહેસાસ કરાવવા કે ટ્રેન ની વ્યવસ્થા કઈ રીતે ઊભી થઈ હશે અહીં, બધે સફેદી જ સફેદી. હજુ તો આગળ વધવાનું બાકી છે એવું પણ લાગે કે આગે આગે દેખીએ હોતા હૈ ક્યાં ? પહેલું છે ટોપ ઓફ ધ યુરોપ..ખરેખર મને તો દુનિયાનું છપરું હોય એવું લાગ્યું. \n\nએટલે કે સ્પીનિક ટેરેશ કે જયાંથી તમે બીજા દેશોની સરહદો જોઈ શકો છો. પણ બધું હોય બરફથી ઢંકાયેલું એટલે સરહદોનો ભેદ પાડવો શક્ય ન પણ બને. ને આમ પણ કુદરત ક્યાં આ ભેદ પડે જ છે એ તો બધી માનવ મનની પેદાશ છે ને! પણ ખરેખર ટોપ ઓફ ધ યુરોપ એટલે સ્વર્ગનું દ્વાર જ જોઈ લો જ્યા ફક્ત શ્વેત રંગ જ જોવા મળે. હા ત્યાં તમે કૃષ્ણ કાગડા જોઈ શકશો જે તમારા હાથમાંથી ખાવાનું પણ આરોગે. \n\nબીજા નંબર પર આવે છે આલ્પાઈન સેન્સેશનલ, ઝુમફ્રૉમા બનેલી રેલ લાઈનના ફોટો તમને અહીં જોવા મળશે જેમ જેમ આગળ વધતા જશો એમ ઠંડીનો અહેસાસ થવા લાગશે ને પછી આવશે આઈસ પેલેસ\n\nવાહ આઈસમાંથી બનાવેલા અદ્ભૂત નમૂનાઓ. જેમાં ઈગલ, બેર, અને પેગ્વીન..ને બીજા પણ ઘણા બધા નમૂનાઓ. \n\nબાદ છે ઝુન્ગફ્રોચ પેનેરોમાં જેમાં 360 ડીગ્રીમાં ઊભી તમે સ્ક્રીન પર hd. માં બધા દ્રશ્યો જોઈ શકો છો, ઝુન્ગફ્રોચ ના ગ્લેશિયર ના. \n\nપછી છે લિન્ટ ની ચોકલેટ બનાવવાની રીતનું પ્રદર્શન ને મસ્ત મીઠી ચોકલેટ શોપ. ત્યાર બાદ એક ફોટો શોપ જ્યા ટ્રેડિશનલ કપડાં પહેરીને ફોટા પડાવી શકાય. સ્કી માટે ની સગવડતા, તમે બરફમાં ખુલે આમ રમી શકો. \n\nએક દિવસ તો ઓછો પડી જાય એવું છે ઝૂંફ્રોચ. મજબૂરી માં અમારે પાછું ફરવું પડે એમ જ હતું તો ટ્રેન પકડી અમે પાછા નીચે તરફ પ્રયાણ કર્યું.\n\nમેં અહીં મારા પર્સનલ અનુભવો બહુ નથી લખ્યા પણ આ તો લખવો જ છે. અહીં સમયપાલન કેવું હોય એ જોઈ લો ટ્રેન સમયસર ચાલુ થઈ ગઈ ને મારા પતિદેવ રહી ગયા પાછળ. જોકે વિશ્વાસ તો ગીતામાં પર હંમેશા જ રહ્યો છે પણ તોય ડર હોય કે ચિંતા, પણ થોડી મુંઝવણ તો થઈ, પણ મહત્વ દૂર ગયા પછી જ સમજાય એ પણ સાચું છે. એમનું ખોવાવું યાદગાર બની ગયું કારણ કે મળી ગયા ન મળયા હોય તો શુંં થતું એવું વિચારવું જ નથી. કારણ કે પોઝિટિવિટી તો ઠસોઠસ ભરેલી છે. \n\nદીદીએલજે ફિલ્મ નું શૂટિંગ અહીં થયું હતું. મારે માટે છેલ્લો સીન ઉલટો બન્યો. હું બસમાં ઊભી હોઉં ને એ દોડીને આવે... બટ ઈટ્સ ડિફરન્ટ એક્સપિરિયન્સ..આઈ ડોન્ટ નો ઇટ્સ ગુડ ઓર બેડ.\n\nત્યાર બાદ અમે એક પાર્કમાં ગયા જ્યાં ડીડીએલજે નું શૂટિંગ થયું હતું, એ પાર્કમાં યશ ચોપરાનું એક પૂતળું રાખવામાં આવ્યું છે. જે આપણા માટે ગર્વની વાત ગણાય ભારતીય ફિલ્મોમાં પરદેશોમાંથી વધુ સ્વિત્ઝર્લેન્ડની દ્રશ્યો આવતા હશે.\n\nએ પાછળની ટ્રેન માં આવી ગયા ને અમે નીકળ્યા અમારા તત્કાલના આસિયાના તરફ.\n\nસવારે સ્વિત્ઝર્લેન્ડ છોડીને ચાલ્યા કાવ્યાત્મક શહેર તરફ એટલે કે પેરિસની વાટ પકડી.\n\nસ્વિત્ઝર્લેન્ડની વાત આવે ને કાળા નાણા ની વાત ન આવે એ કેમ ચાલે. સ્વીઝ બેન્ક માં આખી દુનિયાના નાણાં રખાય છે. અહીં કેવાયસી ની જરૂર નથી તમે કોઈ પણ પ્રકારની ઓળખ વગર પૈસા મૂકી શકો. દુનિયાના દેશો ના પ્રેશર પછી હવે અહીં લોકરમાં પૈસા મુકવા લાગ્યા એ પણ સ્વિસ કરન્સીમાં કન્વર્ટ કરીને. સ્વિસ ને એટલે જ બ્લેક હેવન પણ કહેવામાં આવે છે. વર્લ્ડ વોર માં સ્વિસ પર કોઈ પણ દેશે હુમલો ન હતો કર્યો કારણ કે દુનિયાભરના કાળા નાણાં અહીં જમા હતાંં એટલે કોઈ દેશ વિચારી જ ન શકતો સ્વિસ પર હુમલો કરવાનું.\n\nઅહીં ગાયને માતા નથી કહેતા એટલે જ આટલી સાચવે છે. આપણે સંબંધો સાચવવામાં જ માન આપવાનું ભૂલી જઈએ છીએ. તમને રસ્તામાં ક્યાંય ગાય કે બીજા કોઈ પ્રાણીઓ જોવા ન મળે, દૂધના ઉત્પાદનમાં પણ સ્વિસ ઘણો આગળ છે. અહીં સફરજન ના ઝાડ જાણે લચી ગયા. ક્યારેક તો બગડી જાય. અહીં કોઈ ગામમાંથી પસાર થતા તમે હોર્ન ન મારી શકો એટલે જ તો અવાજ નું પ્રદુષણ પણ નહીંવત ને હવાનું પણ અને પાણી પણ એકદમ શુદ્ધ ફિલ્ટર્ડ કર્યા વગર જ તમે પી શકો. \n\nઅહીંની ટનલ તો લાજવાબ શું અદભુત પ્રયત્નો ને હિંમત. પર્વતોને ખોદીને બનાવેલા રસ્તાઓ ને લાઈટથી ઝગમગ થતા હોય. \n\nયુરોપ માં કેરેવાન નું ચલણ વધુ એટલે કે હાલતું ચાલતું ઘર. જેમાં જીવન જરૂરિયાત ની બધી સગવડતા હોય ને કેરેવાન ના પાર્કિંગ પણ અલગ હોય. આપણે જેમ વન ભોજન કરીએ તેમ કેરેવાન ના પાર્કિંગ પણ જોવા મજેદાર હોય કાફલો જામેલો હોય. બધા પોતાની રીતે માણતા હોય છે. \n\nઅહીં સાઈકલનું ચલણ પણ વધુ સાઈકલ માટે પાથ પણ અલગ હોય છે પાર્કિંગ પણ હોય છે. લોકો પોતાના પ્રાઈવેટ વાહનમાં સાઈકલ લઈને પીકનીક જાય ને વાહન પાર્ક કરીને સાઈકલ દ્વારા બધે ઘૂમે છે. અહીં મહેનત કરનાર લોકો તમને મળી જ જશે.\n\nઆગળ એક બીજું સીટી આવ્યું બાઝલ કે જયાં ત્રણ દેશો મળે છે. જર્મની ને ફ્રાન્સ ને સ્વિસ. આ સ્વીઝ નું બીજા નં. નું સીટી છે. ત્યાં ત્રણ દેશો સાથે મળે છે. એક જ શહેરમાં ત્રણ દેશો વાહ!\n\nજેમ આગળ વધતા જઈએ છીએ તેમ કઈક નવું નવું જોવા જાણવા મળે છે, આપણા એક શહેર જેવડા કે મોહલ્લા જેવડા દેશો વિચારીને જ હસવું આવું જાય આપણી અમદાવાદની પોળો એના કરતા તો મોટી હોય. એવો જ એક દેશ રસ્તામાં આવ્યો લિંચીષ્ટિન... બહુ નાનો દેશ, જે 1866માં સ્વતંત્ર થયો. \n\nઅહીં હજુ પણ રાજાશાહી ચાલુ છે, ઈકોનોમેકલી સ્વિત્ઝર્લેન્ડ સાથે જોડાયેલો એક રિચ દેશ છે. એક સર્વે વખતે અહીં 111 લોકો બેકાર હતાંં. વાઈન, પોસ્ટલ સ્ટેમ્પ અહીં શોધાયા હતાંં. અહીં કોઈ પણ જાતનો ટેક્સ નથી. દાત ના ચોખટા 4 માંથી એક દેશ એટલે કે લિંચીષ્ટન માં બનાવે છે અહીં 400 જણા ની મિલિટરી. સંકટ વખતે સ્વીઝ સૈન્ય પૂરું પાડે છે,તેનું કેપિટલ વાડુંસ છે જે સૌથી નાની કેપિટલ સીટી ગણાય છે. વાડુંસ 5020 લોકોનું ગામડું છે. વાડુંસ માં પ્રિન્સ રહે છે. બેન્કિંગ સેકટર અહીં બહુ ફૂલ્યું ફાલ્યું છે.\n\nફ્રાન્સ\n\n-----\n\nઅમે ફ્રાન્સમાં પ્રવેશી ચુક્યા છીએ. અહીંનું એક શહેર વચ્ચે આવ્યું, મોનેકો.....\n\nઅહીંની અલગ પ્રિન્સિપાલિટી છે. અહીં બધા જ અબજોપતિઓ રહે છે, 2 સ્ક્વેર કિમિ. વિસ્તારમાં શહેર વસેલું છે. બધાની પોતાની, યાચ હોય છે. આ શહેરમાં રાજાશાહી છે.\n\nફ્રાન્સની વાત કરીએ તો, 60 લાખ લોકો આ દેશમાં વિકલાંગ છે, અહીં મોટા ભાગના બિલ્ડીંગો ગોથીક આર્કિટેક્ચર માં બનેલા છે. સેફટી બોક્સ ની શોધ, દુનિયાનો પહેલો ડિપાર્ટમેન્ટલ સ્ટોર અહીં જ ખુલ્યો હતો. અહીંની વસ્તી 6 કરોડની છે મોટેભાગે રોમન કેથોલિકો વસે છે.\n\nસમર ઓલિમ્પિક ગેમ 5 વખત ને વિન્ટર 3 વખત ખેલાઈ છે. ફિફા 2 ટાઈમ ઓર્ગેનાઈશ કર્યું છે. સૌથી વધુ નોબેલ સાહિત્ય માં ફ્રાન્સ ને વધુ મળ્યા, સૌથી વધુ દવા ફ્રાન્સ માં લેવામાં આવે છે. ફ્રાન્સ ત્રણ મહાસગરોથી ઘેરાયેલો છે.\n\nઅહીં રાજનીતિક રીતે ઘણી ઉથલ પુથલ થયેલી જોવા મળે છે. વિશ્વયુદ્ધમાં પણ ફ્રાંસે મહત્વનો ભાગ ભજવ્યો હતો.\n\nનેપોલિયનની મહત્વાકાંક્ષાને લીધે આ દેશે ઘણું સહન કર્યું છે ને ઘણું મેળવ્યું પણ છે. \n\nસઁસ્કૃતિની ધરોહર આ દેશે બહુ સાચવી છે. અહીંનું કેપિટલ પેરિસ છે. અમે પેરિસ માં પ્રવેશ કર્યો ત્યાં જ એફિલ ટાવર દેખાયો. લોહ નો પર્વત ને માણસનું સાહસનું પ્રતીક એટલે એફિલ ટાવર.\n\nપેરિસ\n\n-----\n\nએફિલ ટાવર..\n\nમોનાલીસા નું પેઈન્ટિંગ..લુર મ્યુઝિયમ..17 કિમી આર્ટિકલો લઈ આવીને અહીં રાખ્યા છે. \n\nસોનઝ એલિઝ એવન્યુ. 12 રસ્તા મળે છે ને કોઈ ઈન્સ્યોરન્સ પણ નથી મળતો બાર એવન્યુ..પેરિસ નું હૃદય એટલે એફિલ ટાવર\n\nવહેતુ કાવ્ય એટલે પેરિસ\n\nસાહિત્યિક શહેર એટલે પેરિસ.\n\nગાતું ઝરણું એટલે પેરિસ,\n\nસદીઓને સાચવતું શહેર એટલે પેરિસ,\n\nઈમારતોનું ઝૂમખું એટલે પેરિસ,\n\nનદીકાંઠા નું સૌંદર્ય એટલે પેરિસ, \n\nઅંધકારમાં ઓર ઉજાસ ફેલાવતું શહેર એટલે પેરિસ,\n\nરાત્રીનો ઝગમગાટ એટલે પેરિસ, \n\nમોનાલીસા નું ગૂઢ હાસ્ય એટલે પેરિસ,\n\nએફિલ જેવી ઉત્તમ ઉચ્ચતા એટલે પેરિસ, \n\nડાયનાને માથે શોભતા તાજ જેવું પેરિસ.\n\nનશીલું ને જુમતું શહેર એટલે પેરિસ,\n\nનેપોલિયન નું ગર્વ એટલે પેરિસ,\n\nસાહિત્યની સમરાગ્નિ એટલે પેરિસ,\n\nકતારબદ્ધ મહેલોને સાચવતું શહેર એટલે પેરિસ,\n\nજગત આખાની કલા સાચવતું લુવ્ર મ્યુઝિયમ એટલે પેરિસ.\n\nકાવ્યોનું ગેયતત્વ એટલે પેરિસ,\n\nસૌંદર્ય નું પણ સૌંદર્ય એટલે પેરિસ,\n\nએન્જેલોએ દોરેલું જીવંત ચિત્ર એટલે પેરિસ...\n\nપેરિસ સીન નદીના કિનારે વસેલું શહેર છે. ફેશન આઈકોન ને ઝગમગાટવાળું શહેર ગણાય છે. નેપોલિયન ના ભત્રીજા એ આ શહેર વસાવ્યું છે. આ શહેરને બનતા 17 વરસ લાગ્યા. અને બનાવનાર હતાંં હૌસમેન નામના એન્જીનીયર. જેમણે નિયમબદ્ધ ને એક સરખું શહેર બનાવ્યું. ગલીઓથી માંડીને બાલ્કનીઓ પણ એકસરખી જ. તમને અહીં વસી જવાનું મન થઈ જાય એવું શહેર. \n\nતમે ગમે ત્યાં જાઓ બધે જ સૌંદર્યત્મકતા જોઈ જ શકશો.\n\nઅમે લીધેલા જેટલાક દાર્શનિક સ્થળો વિશે કહું તો પ્રથમ હતું.\n\nઆર્ક ઓફ ટ્રાયમ્ફ\n\n------------\n\nવિશ્વયુદ્ધ માં માર્યા ગયેલા શહીદો ની અહીં કબર છે. ને ઉપર આપણા લાલ દરવાજા જેવો ગેટ છે. આ ગેટ શહેર ની વચ્ચોવચ છે. અહીં 12 રસ્તા ભેગા થાય છે એટલે અકસ્માતનો ભય વધુ રહે છે. અહીં અકસ્માત થાય તો કોઈ પ્રકારનો વીમો પણ મળતો નથી. છે ને અદભુત તમે વાહનોનો મેળો જોઈ લો ખબર જ ન પડે કયું વાહન ક્યાંથી આવે છે ને ક્યાં જશે. ગેટ પર સુંદર કલાકૃતિઓ કંડારેલી છે. નયનરમ્ય દ્રશ્ય ને ટ્રાફિકથી ખીચોખીચ વિસ્તાર જોઈ લો.\n\nપછી અમે ગયા પેરિસની સાન સમાં આઈફિલ ટાવર ને જોવા જાણવા ને માણવા..\n\nએફિલ ટાવર.\n\n---------\n\nફ્રાન્સની ક્રાંતિના ઉત્સવ વખતે આ ટાવરનું નિર્માણ કરાયું હતું. એ વખતે એવું નક્કી થયું હતું કે ઉત્સવ બાદ આ ટાવર તોડી પાડવો. આ ટાવર બનાવનાર કંપની ના મુખ્ય એન્જીનીયરના નામ પરથી ટાવરને નામ અપાયું.\n\nએફિલ ટાવર 1000 ફૂટ ઊંચો છે. 1600 જેયલા પગથિયાં ને લિફ્ટ ની પણ સુવિધા છે. તેને ત્રણ માળ છે. બીજા ને ત્રીજા માળથી તમે પેરિસનું વિહંગાવલોકન કરી શકો છો. જ્યારે એને તોડવાનો સમય આવ્યો ત્યારે એ બધાને એટલો પ્રિય બની ગયો હતો કે તોડવાનો નિર્ણય મોકૂફ રાખવો પડ્યો.\n\nવર્ષના 60 લાખ લોકો અહીં આવે છે. રાત્રે દર કલાકે પાંચ મિનિટ માટે રોશનીથી ઝગમગે છે. ને અદભુત સૌંદર્ય વિખેરે છે. અદભુત માનવ કલાકારી. ઉપરથી જાજરમાન પેરિસ શહેર જોઈને રોમાંચક અનુભવ થયો, સુંદર શીતળ પવન ને કલાત્મક શહેર નો સમન્વય અહીંથી માણી શકાય છે.\n\nલુવ્ર મ્યુઝિયમ.\n\n----------\n\nઆ શહેરનું બીજું આકર્ષણ છે આ મ્યુઝિયમ કે જયા વિન્સી નું ચર્ચાત્મક પેન્ટિંગ મોનાલીસા રાખવામાં આવ્યું છે. જો કે અમને એને જોવાનો લાભ ન મળ્યો પણ બહારથી મ્યુઝિયમ ખૂબ સુંદર હતું એટલે એની અંદરની ભવ્યતાની કલ્પના કરી શકાતી હતી. 17 કિમિ લાંબા આ મ્યુઝિયમમાં દેશ દુનિયાની ઘણી કૃતિઓ રાખવામાં આવી છે. તમે એક કૃતિ સામે 4 સેકન્ડ ઉભા રહો તો પણ બધી કૃતિ જોતા તમને 9 મહિના લાગે એ પરથી એની વિશાળતા જાણી શકાય છે. વિશ્વમાં સૌથી વધુ જોવાતું મ્યુઝિયમ આ છે.\n\nઅમે જહાજમાં બેસીને શહેર ને નિહાળ્યું જેમાં અનેક ઈમારતો ને કલાકૃતિઓ હતી. જેવી કે, સેન્ટ ચેપલ ચર્ચ, નોટ્રે ડેમ દે પેરિસ, વગેરે તો અનેક ને નદી પર બનાવેલા બ્રિજ પણ કલા સંગ્રહી ને બેઠેલા છે. દાર્શનિક કારીગરી જોઈ મન ખુશ થઈ જાય.\n\nઆ સિવાય પેરિસ માં મેડેલીન ચર્ચ, કોન્કોર્ડ ફાઉન્ટન, ને આગળ એક મોટો પિલર છે જે નેપોલિયને બનાવેલો છે. જે દેશો એને જીત્યા હોય એના શસ્ત્રો જપ્ત કરી લેતો એ બધા પીગળીને આ પિલર બનાવેલો છે, ઓપેરા હાઉસ પણ એટલું જ સુંદર. બહાર એના ચોક પર તમને કપલ ડાન્સ કરતા લોકો જોવાનો મોકો મળી જાય.\n\nએવા તો કેટલાય સ્થળો છે અહીં સમય ઓછો પડે પણ સ્થળો નહીં. અદભુત, અવર્ણીય, અવિશ્વસનીય શહેર..\n\nઅમારું યુરોપનું છેલ્લું ડેસ્ટિનેશન એટલે ડિઝનીલેન્ડ.\n\nડિઝનીલેન્ડ\n\n--------\n\nઅદભુત રાઈડો, કાર્ટૂન કેરેક્ટરો, સુંદર ઉભા કરેલા મહેલો, ખૂબ જ સુંદર તમને ફરી બાળપણ યાદ આવી જાય. મારા ફેવરિટ કાર્ટૂન કેરેક્ટરોની દુનિયા મેં નિહાળી, જાને સ્વપ્ન હકીકત બનીને સામે આવ્યું હોય એવું લાગે. આખી કાલ્પનિક દુનિયા વાસ્તવિક બનાવી દીધી. તમને બાળક બનવાની ઈચ્છા થઈ આવે.\n\nહું એક સ્ટાર વોર ની રાઈડમાં બેઠી. બેસતા તો બેસાઈ ગયું પણ પછી દયાભાભી ની જેમ થયું કે હે મા! માતાજી આ વહેલી પુરી થાય તો બે દીવા માંડીશ. હાશ પુરી તો થઈ ને હું હેમ ખેમ હતી.\n\nયુરોપિયન પ્રજા બહુ સાહસી હોય છે. ડર જેવી વસ્તુ તેમનામાં ઓછી હોય. આપણે લાગણીશીલ રહયા એટલે ડર વધુ લાગે.\n\nડિઝનીલેન્ડ ને દિલમાં વસાવી અમે એટપોર્ટ તરફ બસ હંકાવી.\n\nગ્રુપની વાત કરું તો બધા બહુ સરસ ને લાગણીશીલ હતાંં. એમાંય ગુજરાતીઓ હોય પછી તો વાત જ શી? જ્યાં જ્યાં વસે ગુજરાતી ત્યાં સદાકાળ ગુજરાત.... ખરેખર ગ્રૂપમાં ક્યારેય એવું નથી લાગ્યું કે ગુજરાત સાથે નથી.\n\nએક જ સફરના બધા હમસાથી બની ગયા,\n\nઅજનબી બધા હવે સંબંધી બની ગયા,\n\nવડીલો બધા યંગ બાય હાર્ટ બની ગયા,\n\nબચ્ચા બધા સર્જીકલ સ્ટ્રાઈક બની ગયા,\n\nવેટિકન જોઈ ઘડીભર ધાર્મિક બની ગયા,\n\nબરફાચ્છાદિત સ્વિસ જોઈ ઘડીક રોમેન્ટિક બની ગયા,\n\nસમય સાથે ઘડીયાળ મેળવી યુરોપિયન બની ગયા,\n\nવિદાયની વાત આવી તો પાકા ભારતીય બની ગયા..\n\nમારી આ સફર બહુ સુંદર, અદભુત, રોમાંચક રહી. બીજા દેશને માણવાનો, જાણવાનો મોકો મળ્યો એ મારા અહોભાગ્ય. હું સરખામણી કરવા નથી માંગતી કે અહીં શું સારું કે ખરાબ છે ને ત્યાં શું સારું હતું. બસ એ યાદોને દિલ ના કચકડામાં સંગ્રહી રાખવા માગું છું. મને ઘણું શીખવા, સમજવા, ઓળખવા મળ્યું જે હું જીવનમાં ઉતારવાના પ્રયત્નો કરીશ. પોતાની ધરતી પર આવીને શ્વાસ લીધો ત્યારે ખાસ અનુભવ થયો કારણ કે અનુભવોનું ભાથું સાથે લઈને આવી હતી. દુનિયાનો છેડો ઘર એ પણ પૂર્ણ સત્ય છે જે તમે છોડો પછી સમજાય.\n\nપરમાત્માનો ખૂબ ખૂબ આભાર તેમને મને આવો અનુભવ આપ્યો.",
      "duration": "25 mins",
      "category": "Thriller"
    },
    {
      "title": "કારોબાર",
      "story_name": "એક પછી એક લોકોથી ઘર ઉભરાઈ રહ્યું હતું. નાનકડા ઘરમાં બધાને બેસવા માટે યોગ્ય જગ્યા મળી રહે એ માટે વ્યવસ્થિત ગોઠવણ તો કરી હતી છતાં આંખો વારેઘડી એ ચારે તરફ ફરતી ફરતી હાંફી રહી હતી. આજ સુધી આ ઘરમાં પાર પડેલા દરેક પ્રસંગમાં કદી કોઈ કચાશ રહી ન હતી. આ વખતે પણ....\n\nફોન ક્યારનો ધ્રુજી રહ્યો હતો કે પોતેજ ?\n\nમહત્વનો કોલ હતો. તરતજ ઉપાડવો પડ્યો.\n\n\" જી હા \"\n\n\" હા, આજ સરનામે....\"\n\n\" ઉતાવળ કરજો ભાઈ ..સમયની કટોકટી છે...\"\n\n\" ઠીક છે . \"\n\nકોલ કપાયો. મનોમન આશા બાંધી. બસ, ઓર્ડર કરેલા ફૂલો અને અન્ય બધોજ સામાન સમયસર મળી રહે તો બહુ. \n\nકોઈ હાથ ખભે ગોઠવાયો. નવા આવેલ મહેમાન માટે એણે ઘરની અંદર પ્રવેશવાનો માર્ગ મોકળો કર્યો. આ તો ઘણા નજીકના સંબંધી. એમના માટે તો રોકાણની વ્યવસ્થા પણ કરવી પડશે. અન્ય શહેરથી આટલી દૂર આવેલા વડીલ આજે ને આજે તો પરત નજ થશે. \n\nનાનકડું ઘર આજે કદમાં હજી નાનું કેમ લાગી રહ્યું હતું ?  \n\nહવે જે રોકાવાનાં હોય એ બધાના રહેવા, જમવાની વ્યવસ્થા પણ માથે ઊભીજ ...\n\nઆ સમયે પણ મનમાં ખર્ચાના દાખલાઓ ? પણ ...\n\nઅરે, જમવા પરથી યાદ આવ્યું ...\n\nઘરમાં હાજર દરેક લોકોના માથા ફરીથી ગણતરીમાં સમાઈ રહ્યા ...\n\nઆંકડા અપેક્ષા વટાવી રહ્યા. \n\nજમવા માટે કરેલો ઓર્ડર પૂરતો થઇ રહેશે ? \n\nજમણ ઓછું પડ્યું તો ....? \n\nઆબરૂ નો પ્રશ્ન છે. \n\nને ચા નાસ્તો એ પણ બધું જુદું ......\n\nઘભરાટ પરસેવાના સ્વરૂપે ચ્હેરા પર બાઝી ઉઠ્યો. અનુભવનો અભાવ કાળજાને કંપાવી રહ્યો. પ્રસંગો સાચવવાની ટેવ ક્યાંથી ?ખર્ચાઓને પ્રથમવાર આટલી નજીકથી નિહાળવાની તક મળી હતી. નજીકથી એ વધુ કદાવર અને બિહામણા ભાસતા હતા. \n\nઆ બધું મારી ક્ષમતાથી બહાર ...હું ના કરી શકું...\n\nસંપૂર્ણ વ્યવસ્થિત કારોભાર તો પપ્પાજ સંભાળી શકે ...દર વખતની જેમ એમનેજ સોંપી દઉં તો.....\n\nખુરશી ઉપરથી શરીર થોડું ઊંચકાયુંજ કે સામે તરફથી મમ્મીના રુદનનો અવાજ સંભળાયો. \n\nપપ્પાનું પાર્થિવ શરીર નિહાળી યાદ આવ્યું..\n\nઆ તો પપ્પા નું જ બેસણું.....!\n\n",
      "duration": "2 mins",
      "category": "Thriller"
    },
    {
      "title": "ઉછેરની સજા",
      "story_name": "પપ્પા આપણે કાલ બહાર જવાનું છે દિકરાએ કહ્યું. પપ્પાએ પૂછ્યું કે ક્યાં જવું પણ દિકરાએ માત્ર કહ્યું કે એ કાલે જ કહીશ.\n\n\n\nબીજે દિવસે સવારે..\n\nપપ્પા બેટા હવે તો કહે તો કહે આપણે કઈ જગ્યાએ જઈએ છીએ પણ દિકરાએ જવાબ ન આપ્યો અને બેઉં પહોંચ્યા એક સ્થળ પર જ્યાં એ વૃદ્ધાશ્રમ હતું . પપ્પાએ દિકરા સામું જોઈને માત્ર એટલું જ કહ્યું કે આજ જો તારી જગ્યાએ મે દિકરીને જન્મ લેવા દીધો હોત તો મારે આ આશ્રમ ન જોવો પડત અને ત્યાં જ એમનો પાંચ વર્ષનો પૌત્ર બોલ્યો કે પપ્પા તમે મને સ્કૂલ મૂકો છો એમ દાદાજીને આપણે અહીંયા મૂકીએ છીએ, એમ હું પણ મોટો થઈને તમને અહીં મૂકી જઈશ આ તમારી સ્કૂલ છે ને? ત્યાં ફરી વખત એક પિતા નિ:શબ્દ થઈ ગયા.",
      "duration": "1 mins",
      "category": "Thriller"
    },
    {
      "title": "સુધા, ક્યાં છે તું?",
      "story_name": "“છમ્મ... છમ્મ...”\nઝાંઝરની છમછમ સાંભળી એણે પૂછ્યું, “સુધા, ક્યાં છે તું?” ઓરડાના અંધકારમાં કોઈ જવાબ ન મળતા તેણે બહાર જવા પગ ઉપાડ્યા પરંતુ બીજી જ ક્ષણે સંભળાયેલા ઝાંઝરની છમછમથી એ પાછા અટકી ગયા... ચોમેર નજર ફેરવી તેણે શર્ટના ખિસ્સામાંથી સિગરેટ કાઢી અને તેને સળગાવતા સળગાવતા ઝાંઝરની છમછમ તરફ ધ્યાન કેન્દ્રિત કર્યું પરંતુ એ સંભળાઈ નહીં! તેણે ગુસ્સામાં સિગરેટને એક તરફ ફેંકી દેતા ફરી પૂછ્યું, “સુધા, ક્યાં છે તું?”\n\n\n\nશાં..તા... ત્યાં ડોરબેલ રણકી ઉઠી... તેણે ગાંડાતૂર બનીને દરવાજો ખોલ્યો... પરંતુ બહાર ઉભેલી તેની બહેનપણી નિર્મલાને જોઈ તેના ચહેરા પર નિરાશા છવાઈ ગઈ. તેની અવસ્થા જોઈ નિર્મલાએ ડઘાઈને પૂછ્યું, “આ તારી હાલત તો જો!!! તું સ્વીકારતી કેમ નથી કે તારો પતિ વિરાજ હવે આ દુનિયામાં નથી રહ્યો! ભાનમાં આવ સુધા... ભાનમાં આવ... ક્યાં સુધી આમ વિરાજના કપડા પહેરી અને તેની નકલ ઉતારી પોતાની જાતને છેતરતી રહીશ?”\n\nસુધાના પગની તૂટેલી ઝાંઝરને જોઈ નિર્મલા રડી પડી... સુધાએ શૂન્યમનસ્કપણે તેને પૂછ્યું, “સુધા, ક્યાં છે તું?”",
      "duration": "1 mins",
      "category": "Thriller"
    },
    {
      "title": "શાંતિ",
      "story_name": "ટીવીનું રિમોટ પછાડી એ ઉભો થઇ ગયો. બાજુના ટેબલ ઉપર પડેલી ચા પીવાનો ઉત્સાહ મરી પરવાર્યો. રજાનો દિવસ છે કે સજાનો દિવસ ! સમાચાર જોવાય નહીં અને સમાચાર પત્ર ચેનથી વંચાય નહીં. કર્કશ અવાજોથી કાન ફાટી પડશે. કૂકરની સિટીનો અવાજ રસોડામાંથી દર એક મિનિટે ફૂંકાવો જાણે ફરજીયાત. બાળકોના ધમપછાડા એવા જોરદાર કે ઘરમાંજ વિશ્વયુદ્ધ ફાટી નીકળ્યું હોય એવી શંકા ઉપજે. પત્નીનો ધમકી ભર્યો અવાજ વાતાવરણને વધુ ભયંકર બનાવી મૂકે. કુસ્તીના મેચની રેફરી સમાન બન્ને બાળકોના ઝગડા વચ્ચે એ દિવાલનું પાત્ર. \n\n\" એ મારુ રમકડું છે...\"\n\n\" ભાઈને કે મને આપી દે...\"\n\n\" નહીં આપીશ , જા...\"\n\n\" એ નાની છે આપી દે એને...\"\n\n\" નાની હોય એટલે બધું એને જ આપી દેવું ?\"\n\n\" હવે આ લડાઈ બંધ કરો. નહીંતર પપ્પાને કહું છું...સાંભળો છો?...જરા બહાર આવો..આ બન્નેને જુઓ તો....\"\n\nશું એક દિવસ એવો ન મળે જેમાં સંપૂર્ણ શાંત ચિત્તે જીવન માણી શકાય ? \n\nસમાચાર પત્રના હૂંફાળા પાનાઓ અને ગરમ ચાની વચ્ચે અન્ય કોઈ દખલગીરી ન હોય. એક એવો દિવસ જેમાં રસોડું બંધ હોય અને કુકરનો ઉપયોગ નિષેધ. જ્યાં ટીવી ઉપર આવતા સમાચાર સાંભળવા સંપૂર્ણ ધ્યાન કેન્દ્રિત થઇ શકે. સોય પણ પડે તો એનો અવાજ સાંભળી શકાય એવી શાંતિ ઘરના દરેક ખૂણામાં અનુભવી શકાય. જ્યાં પત્નીના \"સાંભળો છો ?\" \"સાંભળો છો ? \"..શબ્દો બળજબરી એ સાંભળવા ન પડે. બાળકો ના નકામા ધાંધલ ધમાલ અને ધમપછાડાઓથી આખું ઘર ધ્રુજતુ ન હોય. જ્યાં બધુજ થોડી ક્ષણો માટે થીજી જાય અને મન ઊંડી શાંતિમાં ગરકાવ થઇ જાય..બસ એક એવો દિવસ.\n\nબારણું ઉઘાડી એ ડ્રોઈંગ રૂમમાં ધસ્યો. એના બરાડાથી બધાજ થીજી ગયા. માથા ઉપર કંટાળો અને ગુસ્સો એકસાથે પારદર્શી થયા. \n\n\" રવિવારના દિવસે તો થોડી શાંતિ રાખો. આખું ઘર માથે ઊંચકી રાખ્યું છે. બેસીને ન ચા પી શકાય, ન ટીવી જોઈ શકાય, ન સમાચાર પત્ર વાંચી શકાય. શાલુ આને જીવન કહેવાય ?....\"\n\nસ્લીપર પહેરી ઘરની બહાર નીકળતા પત્નીનો અવાજ પાછળથી ઉમટ્યો. \n\n\" ક્યાં જાઓ છો , નાસ્તો તૈયાર છે. ક્યારે પરત થશો ? \" \n\nએક પણ પ્રશ્નો ઉત્તર આપ્યા વિનાજ શાંતિની શોધમાં એ ઘરથી દૂર નીકળી પડ્યો.\n\nશયન ખંડના ટીવીની સ્ક્રીન હજી પણ એજ સમાચાર ચેનલનું પ્રસારણ કરી રહી હતી. નીરવ શયન ખંડમાં પ્રસારિત સમાચારમાં પત્રકારે આખરે પોતાનો અંતિમ પ્રશ્ન પૂછ્યો.\n\n\" આપની અપેક્ષા ?\"\n\nસોય પણ પડે તો સાંભળી શકાય એવી ઊંડી શાંત હવામાં ઉત્તર આપનારનો નિસાસો વેદના સભર સર્યો. ચારે તરફથી જર્જરિત ઘરની દીવાલો આકાશમાંથી થયેલ અણુ વર્ષાનો નિર્લજ્જ પુરાવો આપી રહી. તૂટેલા ઘરના બચી ગયેલા એક ખૂણામાં લપાઈને પોતાની પત્નીના ખોળામાં ભરાઈને બેઠા બાળકો ઉપર ફરી રહેલી એની આંખો ભય અને લાચારીથી છલકાઈ ઉઠી. અવાજમાં સ્પષ્ટ ધ્રુજારી અનુસરી.\n\n\" બસ એક એવો દિવસ જેમાં આકાશમાંથી અણુ વર્ષા થવાની ન હોય. એક એવો દિવસ જ્યાં રસોડામાંથી ફરીથી કૂકરની સીટી ગુંજતી હોય. એક એવો દિવસ જ્યાં મારી પત્નીના સાંભળો છો ? સાંભળો છો ? એવા હુલામણા ભયવિહીન શબ્દો ફરીથી ઘરને ગુંજાવે. એક એવો દિવસ જ્યાં મારા બાળકો પોતાના ઘરમાં ધમાચકડી મચાવે...બસ એક એવોજ શાંત દિવસ....\"",
      "duration": "2 mins",
      "category": "Thriller"
    },
    {
      "title": "હું સમય છું",
      "story_name": "\"શી ઇઝ સફરીંગ ફ્રોમ લ્યુકેમિયા. લાસ્ટ સ્ટેજ. કોઈ ઈલાજ શક્ય નથી. ઘરે લઈ જાઓ. બચેલી જિંદગી ખુશીથી જીવે એવો પ્રયત્ન કરો.\" રિપોર્ટ સપનના  હાથમાં મૂકતા ડૉક્ટર ખૂરશી પરથી ઊભા થઈ ગયા. \n\nસપન સ્તબ્ધ થઈ ગયો. છેલ્લા સ્ટેજ સુધી આટલી મોટી બીમારીના કોઈ લક્ષણો જણાયાં જ નહીં? કઈ થતું હોય તો સુહાનીએ તેને કીધું કેમ નહીં?\n\n\"ચાલ હવે ચકુનો સ્કૂલેથી આવવાનો સમય થઈ ગયો છે. ઘરે આવીને મને ન જોશે તો ઘર આખું માથા પર લેશે.\" તપાસવાના રૂમમાંથી બહાર આવીને સુહાનીએ પર્સ હાથમાં લઈ સપન તરફ જોયું.\n\n ડૉક્ટરે સુહાનીને બીમારી વિશે જણાવ્યું હશે કે નહીં? ન\u200C કહ્યું હોય તો સારું. હવે મારા દ્વારા તેને કોઈ દુઃખ ન પહોંચવું જોઈએ એ નિશ્ચય કરી સપન સુહાનીને ગાડી તરફ દોરતો આગળ વધ્યો.\n\n\"આજથી બજારનું કામ તારે મને સોંપી દેવાનું, કામવાળીને થોડાં વધારે પૈસા આપીને ચકુને નવડાવવાનું કામ સોંપી દે, રસોઈવાળા બેન કાલથી આવશે.\" સપનની ગાડી એક પછી એક ગલીઓ ઓળંગે તેમ તેના શબ્દો નીકળ્યે જતાં હતાં.\n\n\"આટલો બેબાકળો કેમ બને છે? અઠવાડિયું તાવ આવ્યો એટલે થોડી અશક્તિ છે અને તને શું ખબર પડે બજારનું?\" સુહાનીએ સળગતાં પર પાણી નાંખ્યું હોય એમ સપનનો અવાજ મોટો થઈ ગયો,\" બધી વાતમાં તારી મનમાની ન કર.\"\n\nકાર ગેરેજમાં પાર્ક કરી ત્યાં સુધી બંને પર મૌને કબજો જમાવી રાખ્યો કારણકે ભીની ચારેય આંખો અલગ અલગ રસ્તો જોઈ રહી હતી.\n\nસપન બીજે દિવસે સાંજે ફરી ડૉક્ટરને મળવા ગયો,\"સાહેબ મારી સુહાની પાસે કેટલો સમય છે?\"\n\n\"એક મહિનો,એક અઠવાડિયું કે કદાચ...\"\n\nતે તરત હોસ્પિટલની બહાર નીકળી ગયો. યાદ આવ્યું, છેલ્લે સુહાનીએ મનાલી જવાની ઇચ્છા જતાવી હતી. ઓફીસે જઈ પહેલા દિલ્હીની ટ્રેનની ટિકિટ બૂક કરી. આગળનું એજન્ટને સોંપી ઘરે આવ્યો ત્યારે સુહાની બેડરૂમમાં સૂતી હતી.\n\nચૂપચાપ ટેબલ પર મૂક્યું હતું તે જમીને બેડરૂમમાં પહોંચી ગયો. નિરાંતે સૂતેલી સુહાનીના શરીરે હાથ લગાવ્યો, થોડું ગરમ હતું.\n\nખિસ્સામાંથી ટિકિટ કાઢીને બહાર મૂકતો હતો ને,\" મનાલી જવાની ટિકિટ છે ને?\" સુહાનીએ માંડ આંખો ખોલી પૂછ્યું.\n\nસપન કંઈજ બોલ્યાં વગર તેનો હાથ પકડીને બેસી ગયો. એકાદ-બે ઝોકાં ખાધાં ત્યાં તો રાતનો જવાનો સમય થઈ ગયો. \n\n\"વર્ષોથી સવારની ચા સુહાનીએ પીવડાવી છે, ચાલ થોડા દિવસ હું..\" વારેઘડીએ આવતાં એક જ વિચારને કારણે સપનને જાત પર ગુસ્સો આવ્યો. \"જો હું ખુશ રહી શકું તો જ સુહાનીને ખુશ રાખી શકીશ ને!\" આવેલા ચાના ઉભરાને ચમચીથી હલાવીને નિયંત્રિત કર્યો. ચાના કપ ભરી સુહાનીને ઉઠાડવા બેડરૂમમાં પહોંચ્યો.\n\n\"ગુડ મોર્નિંગ ડિયર.\"કહીને સુહાનીને જગાડવા સપને ગાલે ટપલી મારી. શ્વાન નિદ્રા ધરાવતી સુહાની પર કોઈ અસર ન થતાં ગભરાઈને તેને ઢંઢોળવા માંડ્યો. કોઈ જવાબ ન મળતાં દોડતા જઈ ડૉક્ટરને ફોન કર્યો.\n\n\"ગુડ મોર્નિંગ મિસ્ટર સપન, હું તમને જ ફોન કરવાનો હતો. મિસીસ સુહાનીને કેમ છે હવે?\" ડૉક્ટરનો સામાન્ય અવાજ સાંભળી સપન ઉશ્કેરાયો.\n\n\"સર પ્લીઝ તમે જલ્દી આવો. સુહાની કોઈ રીસપોન્સ નથી આપતી.\" \n\n\"કૂલ ડાઉન મિસ્ટર સપન, પહેલાં તો હું સોરી કહું છું. મિસીસ સુહાની પટેલને લ્યુકેમિયા નથી\u200C, રીપોર્ટ બદલાઈ ગયો છે. મિસીસ સુહાની દેશમુખનો રીપોર્ટ લેવા આવનાર ભાઈ મોડા પડ્યા અને તમે ઇંતેજારીનાં કારણે વહેલા રિપોર્ટ લેવા આવ્યા. બંને રીપોર્ટ સાથે હતાં. ભૂલથી રીપોર્ટ બદલાઈ ગયાં. મિસીસ સુહાની પટેલને ફક્ત યુરીનમા ઇન્ફેક્શન છે જે અઠવાડિયાના દવાનાં કોર્સથી આવી જશે.\" ડૉક્ટરની વાત સાંભળી સપન ઘેલો બની સુહાનીને મળવા દોડ્યો.\n\n\"ઘેલાભાઈ જરા ધીમે. સોરી આજે પણ હું વહેલી ઉઠી ન શકી. બે દિવસથી શરીર દુખતું હોવાથી રાતે ઉંઘ આવતી ન હતી, કાલે બરાબર સૂતી. તારો સમય સાચવવામાં હું કાયમ ઉણી ઉતરું છું. આજે મને થોડું સારું લાગે છે. ઝટપટ નાહીને આવ, ગરમાગરમ બટાકાપૌવા બનાવું છું.\" સપનના હાથમાં ચાનો કપ પકડાવતા સુહાની રસોડા તરફ ભાગી.\n\n\"વાહ કિશન કનૈયા તે સમયફેર કરી મારો સમય સાચવી લીધો! ‘હું સમય છું’ યથાર્થ કરી બતાવ્યું ખરું!\" સપન છબીને વંદી રોજના કામમાં જોતરાયો.",
      "duration": "3 mins",
      "category": "Thriller"
    },
    {
      "title": "બિલકુલ તારા જેવી જ",
      "story_name": "હોસ્પિટલમાં ડિલિવરી થયા બાદ નર્સે નવજાત બાળકીને માના હાથમાં મૂકી. તેણીનીએ દીકરીના કોમળ ચહેરા પર હળવો હાથ પસવારી, હરખાતા, રડતાં સંમિશ્રિત સ્વરે તેના પતિને પૂછ્યું, “કેવી દેખાય છે આપણી દીકરી?” કહીને તેણે દીકરીના ફૂલ જેવા કોમળ ચહેરા પર માતૃવાત્સલ્યથી છલકાતો હાથ પસવાર્યો.\n\n\n\n“એકદમ ખૂબસૂરત...” તેના પતિએ તેની પત્નીના લાગણીભીના ચહેરા તરફ જોઈને ધીરેથી સ્નેહભર્યા અવાજે કહ્યું, “બિલકુલ તારા જેવી જ...”\n\n\n\nખુશીનું ડૂસકું મૂકી તેણીના આંખોમાંથી ખુશીના આસું ખરી પડ્યા! ક્ષણભર માટે તેના મનમાં પ્રબળ વાંછના જાગી ઉઠી : ‘કાશ...! ક્ષણભર પૂરતી પણ જો ઈશ્વરે મારી આંખોમાં દ્રષ્ટિ આપી હોત તો મારી દીકરીનો વહાલસોયો ચહેરો મારી આંખોની કીકીમાં જડી લીધો હોત!’",
      "duration": "1 mins",
      "category": "Thriller"
    },
    {
      "title": "જિગર-અમી",
      "story_name": "જિગરે આ વર્ષે પણ ભવ્ય પાર્ટી આપી. \n\nઆમંત્રિત મહેમાનોની હાજરીમાં એણે વાણીનો હાથ સલુકાઈથી પકડી થ્રી લેયર્સ કેક કાપી. \n\n હેપ્પી વેડિંગ એનિવર્સરી..\n\nલગ્નદિવસની શુભકામનાઓ..\n\nહોલમાં શુભેચ્છાઓ ગુંજતી રહી. \n\nપાર્ટી પૂરજોશમાં ચાલી રહી. શિસ્તબધ્ધ સહાયકો મબલખ ખાણીપીણીનાં વ્યંજન ભરેલી ટ્રે લઈને નમ્રતાપૂર્વક મહેમાનોના સ્વાગતમાં વ્યસ્ત હતા. \n\nજિગર અંગત રીતે દરેક મહેમાનનું ધ્યાન રાખી રહ્યો હતો. આમંત્રિતોની ઓળખાણ વાણીને કરાવી રહ્યો હતો. \n\n“વાણી, જો આ ડોક્ટર પ્રકાશ. \n\nઆપણી લાઈનમાં જ રહે છે. હમણાં નવા રહેવા આવ્યા છે. મેં ઓળખાણ થાય એટલે આમંત્રણ આપી જ દીધું.”\n\nઅને એણે સસ્મિત ડોક્ટર સાથે હાથ મિલાવ્યો. \n\nડોક્ટર પ્રકાશે વાણી તરફ હાથ લંબાવીને કહ્યું,\n\n“હલ્લો મેમ, હેપ્પી એનિવર્સરી.”\n\nવાણી સાવ સપાટ ચહેરે પ્રકાશ સામે જોઈ રહી. પ્રકાશ સહેજ ઓઝપાઈ ગયા.\n\nપણ જિગરે બાજી સંભાળી લીધી,\n\n“અરે ડોક્ટરસાહેબ આ બાજુ આવો. ગરમાગરમ હરા ભરા કબાબ પર હાથ અજમાવો. વિશ તો થયા કરશે.”\n\nપ્રકાશ પત્નીની નજીક જઈ બોલ્યા,\n\n“બહુ ઘમંડી લાગે છે. મેં વિશ કર્યું તો જવાબ જ ન આપ્યો. એ તો જિગરે વાતને વાળી નહીંતર અપમાન જ લાગે. પાર્ટીમાં ઘણા મહેમાનોને આવા અનુભવ થયા. પણ જિગરની હ્રદયપૂર્વકની આવભગતે બધાની ફરિયાદ ઢાંકી દીધી.\n\nરાતના એક વાગે મહેમાનો વિદાય થયા. જિગરના બંગલાની લાઈટ બંધ થઈ. નોકરો પણ પોતાના રુમમાં ગયા. \n\nજિગર વાણી સાથે શયનખંડમાં આવ્યો. \n\n“એય ડાર્લિંગ, ચાર વર્ષ થયાં. યાદ છે? એ કોલેજનો એન્યુઅલ ડે? પ્રથમ વાર નજરે નજરને કોલ દીધો હતો?”\n\nવાણીની આંખમાં સહેજ ચમક આવી. \n\nજિગર વાણીની બાજુમાં ગોઠવાયો. અને એના ભાવવિહીન ચહેરાને પોતાની બે હથેળી વચ્ચે લઈને વિચારે ચડી ગયો. \n\nક્યાં ગઈ એ વાણી? એ ચહેકતી મહેકતી વાણી જેના પ્રેમમાં હું પડ્યો હતો!\n\nકોલેજની કેન્ટિનમાં દોસ્તો વચ્ચે જિગર કહેતો,\n\n\"દોસ્તો, મને ભણતર અંગ્રેજી ગમે પણ પ્રેમ તો દેશી જ ગમે. આઇ લવ યુ કહેવામાં ફિલિંગ જ નથી આવતી. થેન્ક યુ કે સોરી જેવું ફોર્મલ લાગે.\"\n\nઅને વાણીનો હાથ પકડીને કહે કે, \n\n\"તારું શું કહેવું છે પ્રિયે? એમ પૂછીને થાય કંઇ પ્રેમ?\"\n\nવાણી મોહક સ્મિત સાથે કહે કે ,\n\n\"હા, મજનુસર, બધી દિવાનગીના મૂળમાં લૈલા જ હોવી જરુરી નથી,\n\nકેટલીક દિવાનગી મજનુના નામે પણ હોઇ શકે”\n\nબસ, આવી કરોડો પળ અને સપનાંઓ જિગર અને વાણી જીવવા લાગ્યાં હતાં. \n\nપણ છેલ્લા કેટલાક સમયથી વાણી બધું ભૂલી જતી. \n\nજિગર મજાક પણ કરતો કે, \n\n“તું તો અત્યારથી મને ભૂલી જાય છે. લગ્ન પછી શું કરીશ?”\n\nવાણી મુંઝવણમાં મુકાઈ જતી.\n\nઆખરે એની આ સામાન્ય લાગતી તકલીફને નજરઅંદાજ ન કરતાં બધા મેડિકલ ટેસ્ટ કરાવવામાં આવ્યા. \n\nડોક્ટરે વાણીના મમ્મી-પપ્પા અને જિગરને બેસાડીને કહ્યું,\n\n“વાણીના મગજની નસ સુકાઈ રહી છે અને એને લીધે એ ગમે ત્યારે બધું ભૂલી જશે. અલ્ઝાઈમર મોટી ઉંમરે થાય પણ આ એના જેવી જ ગંભીર બિમારી છે.”\n\nબીજે દિવસે વાણી સિવાય બધાના મોબાઈલમાં જિગરનો મેસેજ મળ્યો, \n\n\"વાણીને એની જિંદગીના દિવસો બે-પાંચ જનમ સુધી યાદ રહે એમ જીવાડવા છે.”\n\nજિગર અને વાણીનાં લગ્ન સંપન્ન થયાં ત્યારે વાણીની યાદશક્તિ અલપઝલપ કામ કરતી. \n\nપછીના છ મહિના જિગરે દૂનિયાભરની ખુશી વાણીના પાલવમાં ઠાલવી દીધી. હર પળ વાણીની જિંદગીમાં માત્ર અનર્ગળ, અનરાધાર પ્રેમ વરસતો રહ્યો.\n\nપછી એ પળ પણ આવી પહોંચી. ડોક્ટરોએ જાહેર કરી દીધું કે ,\n\n“હવે માત્ર થોડો સમય છે. વાણી પોતાની જાતને પણ કદાચ ભૂલી જશે.”\n\nઅને પ્રથમ એનિવર્સરી જિગરે ભવ્યાતિભવ્ય ઉજવી. \n\nવાણીને સહેજ કાંઈ ચમકારો થયા કરતો. \n\nદિવસે દિવસે પરિસ્થિતિ વણસતી ચાલી. વાણી બધું જ ભૂલી ચુકી હતી. \n\nઅને જિગર અતીતમાંથી બહાર આવ્યો. વાણી કોઈ જ પ્રતિભાવ વગરના ચહેરાને જિગરના હાથમાં રહેવા દઈ ખોવાયેલી નજરે જિગરને જોઈ રહી હતી. \n\nજિગરે ચહેરા પરથી હથેળી હટાવતાં કહ્યું,\n\n\"સોરી પ્રિયે,\n\nજો આ જનમ તેં સંતાકુકડી રમી પણ આવતે જનમે વાણી નહીં જિગરની અમી થઇને અવતરજે એટલે વિયોગની વાત જ ન રહે.\"\n\n વાણીના લાંબા વાળની સેર જિગરના હાથ પર પડતી રહી. તેનો આછો શ્વાસ જિગરના ચહેરા પર લહેરાતો રહ્યો. \n\n જિગરે હળવેથી વાણીને આલિંગન આપીને સુવાડીને કહ્યું,\n\n“હેપ્પી એનિવર્સરી.”",
      "duration": "3 mins",
      "category": "Thriller"
    },
    {
      "title": "માધવની વેદના",
      "story_name": "એક સરસ કાવ્યપંક્તિ છે.\n\n\"રાધાની વેદના તો સહુ એ જાણી પણ માધવની વેદના કોઈ એ ન જાણી..\"\n\nમારે જો કે એ માધવની વાત નથી કરવી.\n\nમારે મારા એક હોનહાર અંધ વિદ્યાર્થી માધવની વાત તમને કહેવી છે.\n\nલગભગ આઠ વર્ષથી હું અંધજનમંડળમાં સંગીતના લેક્ચર આપું. મારી પાસે ઘણા બધા બ્લાઈંડ સ્ટુડન્ટ શીખીને આગળ વધ્યા.\n\nચાર વર્ષ પહેલાં એક બેચમાં માધવ મળ્યો.\n\nશરુઆતમાં તો રેગ્યુલર પરિચય થાય એમ આખા ક્લાસનો થયો.\n\nપછી હર એક લેક્ચરમાં મારા રુટીન પ્રમાણે છેલ્લી દસ મિનિટ છોકરાંઓની ફરમાઈશ હોય એ હું ગાઈ સંભળાવું અને એ લોકોમાંથી પણ કોઈ સંભળાવે.\n\nઆમ ને આમ સેમેસ્ટર ચાલતું થયું. આ વખતે ક્લાસમાં સહુથી સુંદર અવાજ માધવનો હતો. એના અવાજમાં ગજબ ઉંડાણ. સૂરની પકડ પણ પરફેકટ.\n\nફિઝિકલી ચેલેન્જડ સ્ટુડન્ટસને ઈશ્વરે એક અજબ વરદાન આપ્યું હોય. ધીરે ધીરે માધવ સહુથી આગળ થતો ગયો.\n\nએકવાર ક્લાસ પત્યા પછી મને મળવા આવ્યો કહે કે,\n\n“દીદી મારી વિશારદની પરિક્ષામાં મારા રાઈટર તરીકે તમે આવશો?”\n\n મેં હા પાડી. આમ પણ હું વિશારદનું રિવિઝન કરાવતી જ હોઉં.\n\nબસ, માધવ રોજ જ પરિક્ષાની તૈયારી માટે મળે અને વાતો પણ શેર કરે.\n\nસ્કુલમાં વેકેશન હોય ત્યારે બધા બ્લાઈંડ સ્ટુડન્ટને એમના મા-બાપ ઘેર લઈ જાય.\n\nમેં એક વાર માધવને પૂછ્યું કે,\n\n“તારે ઘેર નથી જાવાનું? તું આખું વેકેશન શું કરીશ?”\n\nઅને પછી માધવે પોતાની વાત માંડી,\n\nકહે કે,\n\n“દીદી હું છેલ્લાં ચાર વર્ષથી ઘેર નથી ગયો.”\n\nમેં પૂછ્યું,\n\n“કેમ?”\n\nએના ચહેરા પર એક વેદનાની લહર ફરી વળી.\n\nએણે વાત શરુ કરી,\n\n“દીદી હું એક ગામડામાંથી આવું છું. ચૌદ વર્ષનો હતો ત્યારે ઘરના કાચા છાપરા પરથી પડ્યો અને આંખમાં નુકસાન થયું અને હું અંધ બની ગયો. પરિવાર એટલો સધ્ધર નહીં કે મારી ટ્રીટમેન્ટ કરાવી શકે. એકવાર પપ્પા મને લઈને અમદાવાદ આવ્યા અને પછી મને એક સીટી બસમાં બેસાડીને પોતે ઉતરીને ગામ જતા રહ્યા. હું થોડો સમય તો સમજી જ ન શક્યો કે મને મારા પરિવારે ત્યજી દીધો છે.\n\nએક કલાક બસમાં ફર્યા પછી કન્ડક્ટર મારી પાસે આવીને કહે કે ,\n\n“છોરા તારે ક્યાં ઉતરવાનુ છે?”\n\nમેં કહ્યું કે,\n\n“મારા પપ્પા ને ખબર.”\n\nત્યારે એણે અને આજુબાજુના બે ચાર પ્રવાસીઓએ કહ્યું કે,\n\n“તારી સાથે કોઈ લાગતું નથી. ક્યારનો તું એકલો જ બેઠો છે.”\n\nને હું શુન્ય થઈ ગયો. બે-પાંચ મિનિટે કળ વળતાં ઉતરી ગયો. \n\nબસ, એકાદ દિવસ કોઈની થોડી દયા પર પસાર થયો અને રોજ એક સીટી બસમાં ચડું અને ગાઈ ને ભીખ માંગું. મને એક જ આઘાત સખત લાગે કે,\n\n“અરે મા-બાપ આવું કરી શકે?”\n\nલગભગ દસ દિવસ આમ જ આખો દિવસ બસમાં અને રાત કોઈ ઓટલે એમ પસાર થયા.\n\nરોજનું મારું આ રુટીન જોઈને એક દિવસ એક કન્ડક્ટરને દયા આવી તે મને એ દિવસે એક અંધશાળામાં લઈ ગયા.\n\nપ્રિન્સિપાલની ઓફિસમાં મને લઈને મારી કથની કહી. ઈશ્વરની કૃપા તે મને સ્કુલમાં દાખલો મળી ગયો અને ટ્રસ્ટીની ભલામણથી હોસ્ટેલમાં પણ ફી માફી સાથે રહેવાની સગવડ કરી આપી.\n\nદીદી આજ એ વાતને ચાર વર્ષ થઈ ગયાં. મને કોઈએ યાદ નથી કર્યો.”\n\nમાધવની આ વાત સાંભળીને હું હરહરી ગઈ. આભ ફાટે ત્યાં થીગડું કેવી રીતે મરાય ?\n\nપછીનાં થોડાં વર્ષ માધવને શિક્ષણ સાથે હુંફ પણ આપવી જરુરી છે એ અમે બધા શિક્ષકોએ નક્કી કર્યું. માધવ બહુ સરસ રીતે બી.એ. પાસ થયો અને વિશારદ પણ સરસ ટકા સાથે થયો.\n\nપછી મારું સ્કુલ જવાનું ચાલુ રહ્યું પણ એ ક્યાં ગયો એ બહુ માહિતી ન હતી.\n\nહમણાં થોડા મહિનાઓ પહેલાં અમે અમારા દિવ્યાંગ વિદ્યાર્થી ( આપણા માનનીય વડાપ્રધાન શ્રી નરેન્દ્ર મોદીજીએ \"મનકી બાત\"નામના એક પ્રોગ્રામમાં શારિરીક અસહાય બાળકોને દિવ્યાંગ નામ આપ્યું છે.) દ્વારા એક મ્યુઝીકલ ઈવેન્ટ ટાઉનહોલમાં કરી ત્યારે હું લાગતી-વળગતી સંસ્થાઓને આમંત્રણના ફોન કરી રહી હતી. “સંસ્કારધામ” નામની એક સંસ્થામાં મેં ફોન જોડ્યો અને એના ટ્રસ્ટી સાથે વાત કરી. મેં આમંત્રણ આપ્યું ને આમતેમ વાત કરતાં એમણે અચાનક કહ્યું કે, \n\n“તમારો એક સ્ટુડન્ટ અમારી સંસ્થામાં મ્યુઝીક ટીચર છે. માધવ નામ છે. સરસ્વતીની એના પર મબલખ કૃપા છે. અહીયાં સારા\n\nપગારથી જોબ કરે છે. અમારા સહુનો એ લાડકો બની ગયો છે કેમકે હસમુખો અને હળવો છે.”\n\nઅને મને શબ્દોમાં વર્ણવી ન શકાય એવો આનંદ થયો. \n\nમેં પૂછ્યું , \n\n“મને વાત કરાવશો?”\n\nઅને એમણે બીજો આંચકો આપ્યો કે,\n\n “માધવ એને ઘેર ગયો છે. બહુ વખતે એના મા-બાપ લેવા આવ્યાં હતાં.”\n\nઅને મને રબના ન્યાય પર સજદા કરવાનું ગમ્યું.\n\nએમ કંઈ બધું નેગેટીવ નથી થઈ ગયું હોં ને !!\n\nશરુઆત ચોક્કસ દુ:ખદાયક પણ અંત સુખદ નીવડ્યો.\n\nજિંદગીએ એક વધુ રંગ બતાવ્યો એટલે ડાયરીમાં લખાઈ ગયું. \n\nઆટલાં વર્ષની મારી અંધજનમંડળની યાત્રામાં આવો અનુભવ એક માત્ર રહ્યો અને બસ એટલી જ ખ્વાઈશ કે આવા બીજા અનુભવ ન જ થાય.\n\nસહુની સુખદ જીવનયાત્રાની શુભકામના સાથે વિરામ.",
      "duration": "3 mins",
      "category": "Thriller"
    },
    {
      "title": "પીગળેલી ચોકલેટ",
      "story_name": "\"આવી ગઈ બેટા ? આજે તો તારે ખાસ્સું મોડું થયું ? હું ક્યારની તારી રાહ જોઈ રહી છું. જમી લઈશું ને ? થાળી તૈયાર કરું ?\" અક્ષતાએ ક્યારની જોવાયેલી રાહનો અંત આવતાં દીકરી અનાયાને સવાલ ચાલુ કર્યા. \n\nમોબાઈલમાં ખોડાયેલી નજર અને સડસડાટ ફરતી આંગળીઓથી થતી ચેટમાં વ્યસ્ત અનાયાનાં કાન સુધી અથડાયેલાં અક્ષતાનાં સવાલો નિરુતર જ રહ્યાં. \n\n\"અનુ...બેટા...પ્લીઝ લીવ યોર મોબાઈલ. ભૂખ લાગી છે મને.\" અક્ષતા અકળાઈ ગઈ. \n\n\"યેસ મોમ..સોરી...તું પ્લેટ રેડી કર. આઈ એમ જસ્ટ કમ બેક.\" અનાયાએ બોલતાં-બોલતાં જ કૉલેજ બેગનો સોફા પર ઘા કર્યોં. મોબાઈલ ચાર્જ કરવા મૂક્યો અને પોતે ફ્રેશ થવાં ગઈ. \n\nજરાક ખુલ્લી રહી ગયેલી ચેઇનમાંથી એક ચોકલેટ સરીને સોફા પર પડી અને બીજી ચોકલેટોએ બહાર નીકળવાં બેગની અંદર ધક્કામુક્કી કરી. અક્ષતાની નજર એ તરફ પડી એટલે તેણે બેગ ખોલી. લગભગ પંદર જેટલી અલગ-અલગ બ્રાન્ડ અને ફ્લેવરની મોટી ચોકલેટોથી આખું બેગનું ખાનું છલકતું હતું. તેની વચ્ચે એક 'બાર વન'ની બધાંથી નાની ચોકલેટે અક્ષતાનું ધ્યાન ખેંચ્યું. તેણે એ ચોકલેટ હાથમાં લીધી અને એક ભૂતકાળ પણ જાણે બેગમાંની ચોકલેટ સાથે હાથમાં આવીને બેસી ગયો. અનાયાનો ગીત ગણગણતાં બહાર આવવાનો અવાજ થયો ને અક્ષતાએ ચોકલેટ ફરી બેગમાં સરકાવી, ચેઈન બંધ કરી દીધી.\n\n\"આજ ખાને મેં ક્યા હૈ મા...\"કહેતી અનાયાએ ટેબલ પર પડેલ નોનસ્ટિક બાઉલનું ઢાંકણ ખોલ્યું. છોલેની ખુશ્બૂ છેક અંદર સુધી ઉતારવી હોય તેમ તેણે ઊંડો શ્વાસ લીધો ને બોલી, \"અમમમમ.... યમ્મી.... ડેલિસિયસ છોલે બાય માય મોમ - ધ ગ્રેટ કુક !\"\n\nઅક્ષતાએ એનો ગાલ ખેંચ્યા અને કહ્યું, \"યસ...બટ નોટ સો યમ્મી એસ ચોકલેટસ... ! રાઈટ ?\"\n\nઅનાયા હસી પડી અને કહ્યું, \"ઓહો..મમા ડુ યુ નો...ધેટ ટુડે ઇઝ ધ ચોકલેટ ડે ? !\"\n\nઅક્ષતાએ આંખો સુધી ધસી આવવાં મથતી ઉદાસીને અંદર જ ધક્કો મારી સંઘરી દીધી. પછી તેણે ખોટું સ્મિત ચહેરા પર બેસાડી દીધું અને પ્લેટમાં ગરમ છોલે અને પરોઠા તૈયાર કર્યા. સલાડ સર્વ કરી બંને માટે છાશનાં ગ્લાસ ભર્યાં. અનાયાએ માનાં ચહેરા પર બદલતાં ભાવોને નોંધ્યાં પણ ચૂપચાપ જમવા લાગી. બંનેએ પોતપોતાને ઔપચારિક વાતચીતમાં વ્યસ્ત રાખવાનો વ્યર્થ પ્રયત્ન ચાલુ રાખ્યો.\n\nજમી લીધાં પછી અક્ષતા ટેબલ સાફ કરતી હતી. અનાયાએ બેગમાંથી બધી ચોકલેટ કાઢી ફ્રીઝમાં મૂકી. પોતાની ફેવરિટ એક 'ડેરીમિલ્ક સિલ્ક' ચોકલેટ ખોલીને એક બાઇટ લેવાં અક્ષતાને આગ્રહ કર્યો પણ અક્ષતાએ ના પાડી. \" અરે ! આ 'બાર વન' તો સાવ મેલ્ટ થઈ ગઈ છે એ તો ફ્રીઝરમાં મૂકવી પડશે.\"\n\nઅક્ષતાએ કહ્યું, \"તો પણ એનો આકાર પહેલાં જેવો નહીં રહે બેટા. એકવાર પીગળી જાય પછી જમાવેલ ચોકલેટ પહેલાં જેવી ક્યાં રહે !\" બોલતાં ફરી અક્ષતાનો અવાજ આદ્ર બન્યો.\n\nઅનાયાએ માને હાથ પકડી પાસે બેસાડી અને પૂછ્યું,\" મમા, શું થયું ? તું આજે અચાનક કેમ આટલી ઉદાસ છે ? ડેડી યાદ આવે છે ?\"\n\nઅક્ષતાએ કહ્યું,\"એ મને છોડીને જતાં રહ્યાં તેનો મને અફસોસ ન હતો બેટા. તકલીફ એ હતી કે તેણે એકવાર પણ તારું ભવિષ્ય ન વિચાર્યુ ! જ્યારે મેં તને જન્મ આપ્યો ત્યારે હું તારા થકી મા તરીકે જન્મી. પછીથી મારા તમામ સંબંધમાં સૌથી વધુ મહત્ત્વનો આ સંબંધ હતો. મા તરીકેનું પાત્ર ભજવવું એ મારી પહેલી ફરજ હતી. એ જ રીતે આકાશે ત્યારે પિતા બનવાનું ગૌરવ મેળવ્યું હતું પણ અફસોસ કે તે એક પુરુષ બનીને જ રહ્યાં ! તેમનો અગ્રતાક્રમ ન બદલ્યો ને આખરે...\"\n\nઅનાયા બોલી, \"ને આખરે એ આપણને મૂકી રૂહી સાથે રહેવા જતાં રહ્યાં ને તે તેને ડિવોર્સ આપી મારી આસપાસ તારી જિંદગી કેન્દ્રિત કરી દીધી...બટ મમા, મને એમ લાગે છે કે તને ડેડીની કમી બહુ મહેસૂસ થાય છે.\"\n\n\"નહીં બેટા, તું છે ને મારી સાથે ! આ તો વર્ષો પહેલાં ચોકલેટ ડે પર તારા ડેડીએ મારી ફેવરિટ બાર વન આપીને મને પ્રપોઝ કરી હતી તે વાત યાદ આવી ગઈ.\" અક્ષતાએ ક્ષણભર જાણે કોલેજકાળ જીવ્યો. \n\nએ જ વખતે દરવાજે બેલ વાગી. અનાયાએ દરવાજો ખોલ્યો તો સામે ઊભેલાં ચાંદી છવાયેલ વાળ અને થોડી આડી-અવળી વધેલી દાઢી સાથેનાં પિતાને ઓળખી ન શકી. તસવીરમાં જોયેલાં હેન્ડસમ ડેડીની મગજમાં અંકિત થયેલી છબી સાથે આમની ફક્ત અણસાર મળતી હતી.\n\nઅક્ષતાએ પાછળ ફરી દરવાજે નજર કરી તો આકાશને જોઈ તેની આંખો ચમકીને ફરી આથમી ગઈ. \"અંદર આવવાનું નહીં કહે, અક્ષુ ?\"\n\nત્યાં સુધીમાં પિતાને માની આંખોનાં ભાવથી ઓળખી ગયેલ અનાયા દરવાજેથી દૂર ખસી. આકાશ અંદર આવ્યો. તેણે અનાયાની માથે સ્નેહથી હાથ ફેરવ્યો. પોતે કાયમ માટે બંને સાથે જીવવા માંગતો હોવાની વાત કહી. પોતે પંદર વર્ષ પહેલાં કરેલ ભૂલની માફી માંગી. તેણે બોલવાનું પૂરું કર્યું ત્યાં સુધી અક્ષતાએ સ્થિતપ્રજ્ઞ અવસ્થાએ બધું સાંભળી લીધું. આકાશે બેગમાંથી 'બાર વન' ચોકલેટનું બોક્સ કાઢી અક્ષતા તરફ લંબાવ્યું.\n\n\"આકાશ, એ હવે તમારી પાસે જ રાખો. જુઓ...તેમાંની ઘણી ખરી ચોકલેટ પીગળી ગઈ છે, કંઈક મારી લાગણીઓની જેમ જ ! એ હવે ફરી ફ્રીઝમાં મૂકીશ તો પણ પહેલાં જેવી નહીં રહે. કેમકે એ એક એવો બળતો સમય જીવી ચૂકી છે જે એને માફક ન હતો, કંઈક મારી લાગણીઓની જેમ જ ! માટે હવે ફરીથી આપણો સંબંધ અક્ષત કરવા હું અક્ષતા, અક્ષુ નહીં થઈ શકું. મને માફ કરજો.\" અક્ષતા મક્કમ પગલે પોતાનાં રૂમ તરફ ગઈ. આકાશે એક પ્રશ્ન સૂચક નજર અનાયા તરફ કરી પણ તેમાં અક્ષતાની નજરનું પ્રતિબિંબ જ નજરે પડતાં તે ઢસડાતી ચાલે દરવાજાની બહાર નીકળી ગયો. અનાયાએ પીગળેલી 'બાર વન' ચોકલેટ બારીની બહાર ફેંકી દીધી !\n\n",
      "duration": "4 mins",
      "category": "Thriller"
    },
    {
      "title": "લાડકવાઈ",
      "story_name": "વિશ્વાના આંસુ સુકાતા ન હતાં. મારી ઈચ્છા પણ એને મળવાની હતી. પણ એના આંસુ જોવાની મારામાં હિંમત જ કયાં હતી. !\n\nજો કે વિશ્વા વાસ્તવિકતા સ્વીકારવા તૈયાર જ ન હતી. ખરેખર તો જે થયું તે સારૂ જ થયું હતું. પણ એક માના હૃદયને કઈ રીતે સમજાવવું. ?\n\nલગ્નના ૩ વર્ષ બાદ તો પુત્રીનો જન્મ થયો હતો. પુત્રી જન્મી છે એ શબ્દ સાંભળતાં જ હર્ષની મારી બોલી ઊઠી હતી, \"હે ઈશ્વર મારી ઈચ્છા પરિપૂર્ણ થઈ. મારે એક ઢીંગલી જેવી બાળકી જ જોઈતી હતી \"અને બે હાથ જોડીને ઉપરવાળાનો આભાર માન્યો.\n\nબાળકી ખૂબ જ રૂપાળી હતી. જો કે એને તો અગાઉથી એના પતિને કહેલું મારે સુંદર મજાની દીકરી જ જોઈએ છે. ત્યારે એના પતિએ કહેલું, \" દીકરી તો મારે પણ જોઈએ છે પણ એ કંઈ આપણા હાથમાં નથી. \"\n\n\"ના, મને વિશ્વાસ છે કે દીકરી જ આવશે મેં તો એનું નામ પણ વિચારી રાખ્યું છે પિન્કી. \"\n\nપિન્કીનું આગમન પતિપત્નીના જીવનને આનંદથી ભરી દીધું હતું. બંને જણ માનતાં કે હવે ઈશ્વરે આપણને બધુંજ આપી દીધું છે.દુનિયાભરની ખુશી અમને મળી ગઈ છે.\n\nસવાર કયારે પડતી અને રાત કયારે પડતી એની એમને ખબર જ કયાં પડતી હતી ? વિશ્વાના પતિએ પંદર દિવસની રજા લીધી હતી. જયારે ઓફિસ જવાનો દિવસ આવ્યો ત્યારે પિન્કીને મુકીને જતાં એનો જીવ ચાલતો ન હતો. દિવસો ઝડપથી પસાર થતાં હતાં. પિન્કી પણ બધા સામે હસતી જ રહેતી. રડવાનું તો જાણે કે એને આવડતું જ ન હતું. ભગવાને તો બધી ખુશી જાણે કે એ ઘરમાં જ ઠાલવી દીધી હતી.\n\nઆ ખુશી પણ લાંબો સમય ના ટકી. ૩ મહિના બાદ પિન્કીએ એકાએક સતત રડવાનું ચાલુ કરી દીધું. શરૂઆતમાં તો વિશ્વા માનતી કે ભૂખ કે ઊંઘનાં કારણે રડતી હશે. પણ જયારે નિત્ય આ ક્રમ ચાલુ રહ્યો ત્યારે દવાખાનાના ચક્કર ચાલુ થઈ ગયા.પણ કોઈ દવાની અસર થતી ન હતી. છેવટે એમ. આર. આઈ, સોનોગ્રાફી. સીટી સ્કેનના ચક્કર ચાલુ થઈ ગયા. પણ રિપોર્ટ જયારે આવ્યો ત્યારે બંનેના પગ નીચેથી જાણે કે જમીન ખસી ગઈ. જયારે ખબર પડી કે માથામાં ગાંઠ છે અને તે પણ કેન્સરની. ડોકટરે કહ્યું ત્યારે વિશ્વાના આંસુ રોકાતાં ન હતાં એ તો રડતાં રડતાં ડોકટરના પગે પડી ગઈ. બોલી, \"ગમે તે કરો, જોઈએ એટલા પૈસા લો પણ મારી પિન્કીને બચાવી લો. \"\n\nડોકટર વિશ્વાને ઊભી કરતાં બોલ્યા,\"હું તારૂ દુઃખ સમજી શકું છું પણ એને સાજી કરવા મેડીકલ સાયન્સ પણ અસમર્થ છે. \"બેટા, તું વાસ્તવિકતા સ્વીકારી લે. તારી દીકરીનું આયુષ્ય માત્ર ર મહિના જેટલું જ છે. \"\n\n\"નહિ ડોકટર ,આપણા હિંદુ ધર્મ મુજબ તો સ્ત્રી યમરાજ પાસેથી પણ પ્રિયજન ના પ્રાણ પાછા લાવે છે. હું મારી દીકરી ને બચાવીશ.એને યમરાજા પાસેથી પાછી માંગી લઈશ. \"\n\nડોકટર એક માની લાગણી સામે માત્ર એટલુંજ બોલ્યા, \"ઈશ્વર તારી ઈચ્છા પરિપૂર્ણ કરે\"\n\nવિશ્વા વિચારતી હતી કે મારી દીકરી તો હિંમતપૂર્વક રોગ સામે લડશે. એના આગમનના સમાચાર મળતાં જ એને રાણા પ્રતાપ, શિવાજી. ઝાંસીની રાણી વિષેની શૌર્ય કથાઓ વાંચી હતી. સુભદ્રા એ પણ ગર્ભાવસ્થા દરમ્યાન કૃષ્ણએ કહેલા સાતમાંથી ૬ કોઠાનું જ્ઞાન અભિમન્યુએ મેળવ્યું હતું. મારી દીકરી પણ હિંમત પૂર્વક કેન્સર સામે લડીને કેન્સરને હરાવશે.\n\nત્યારબાદ તો જાતજાતના ઉકાળા, દવાઓ, બાધાઆખડી રાખી. સતત પ્રભુને કહેતી કે મારી પિન્કીને બચાવી લેજો. એ દરમ્યાન કોઈકે કહ્યું, \"વિશ્વા, તું રેકી શીખી જા. એનાથી કેન્સરની ગાંઠ પણ ઓગળી જશે. \" પરંતુ સતત દવાખાનાના ધક્કા, જાતજાતના ઉકાળા તૈયાર કરવા એ દરમ્યાન પિન્કીનું સતત રૂદન. તેથીજ એક દિવસ વિશ્વાના પતિએ કહ્યું, \"તું એકલી પિન્કીને સાચવી શકતી નથી. હું નોકરી છોડી દઉં છું. અમારે આઈ. ટી. વાળાને ગમે ત્યારે નોકરી મળી જશે.પરંતુ આપણી પિન્કીને તકલીફ ના પડવી જોઈએ. \"\n\nત્યારબાદ તો વિશ્વા રેકી શીખી. પિન્કી ના ર૬ પોઈન્ટ પર રેકી આપતી. ૧ાા કલાકનો સમય એની પાછળ આપતી. પરંતુ એનું આધ્યાત્મિક લેવલ એટલું ન હોવાથી અસર ઓછી થતી હતી. પણ પિન્કીને સારૂ લાગતું હોય એવો એને અનુભવ થવા લાગ્યો. જેમ દરેક વ્યક્તિ દુઃખમાં ઈશ્વરને યાદ કરે છે એમ વિશ્વા એ પતિને કહ્યું, \"શ્રવણ કાવડ લઈને માબાપ ને યાત્રા કરાવતો હતો આપણે આપણી દીકરીને ઉંચકીને એને યાત્રા કરાવીએ. \"\n\nત્યારબાદ પતિપત્ની પિન્કીને લઈ નજીક ના યાત્રાધામોમાં જતાં. ડોકટરનો બે મહિનાનો સમય તો કયારનોય પૂરો થઈ ગયો હતો. પતિપત્નીની સંભાળને કારણે બીજા ૮ મહિના પણ પસાર થઈ ગયા.\n\nઆખરે તો ઈશ્વર નું ધાર્યું જ થયું. પિન્કી એ આ દુનિયામાંથી વિદાય લીધી. વિશ્વા નું રૂદન જોવાતું ન હતું. પિન્કીના પારણા સામે જોઈ હાલરડાં ગાતી, \"દીકરી મારી લાડકવાઈ, લક્ષ્મીનો અવતાર, એ સુવે તો રાત પડે ને જાગે તો સવાર. તારા એક સ્મિતમાં તારા ચમકે, મોતીડાં હાજર.... દીકરી મારી.. \"\n\nહું વિચારતી હતી કે વર્ષો પહેલાં દીકરીને દૂધ પીતી કરવામાં આવતી. ત્યારબાદ સોનોગ્રાફી કરી દીકરી હોય તો એનો નિકાલ કરવામાં આવતો. જયારે આ પતિપત્નીને તો દીકરી જ જોઈતી હતી.\n\nવિશ્વા અને એના પતિએ એમની લાડકવાઈ ગુમાવી એ વેદના જોનારની આંખોમાં આંસુ લાવી દેતા. દરેકના મુખે માત્ર એટલુંજ નીકળે, \"પ્રભુ કોઈની પણ લાડકવાઈને એના માબાપની હયાતીમાં તમારી પાસે ના બોલાવતાં.\"",
      "duration": "4 mins",
      "category": "Thriller"
    },
    {
      "title": "કોલેજ ટૂર",
      "story_name": "“અરે ! રોશની બેટા તું આવી ગઈ ! અમે તારી જ રાહ જોતા હતા બેટા.”\n\n“બેટા, જ્યારથી તન્વી તમારી એ કોલેજ ટૂર પરથી પરત આવી છે ત્યારથી ખૂબ ઉદાસ રહે છે. એની તબિયત ઠીક નથી લાગતી. અમે એને પૂછ્યું પણ એણે કોઈ સરખો જવાબ ના આપ્યો.” તન્વીના પિતાએ તન્વીની ખાસ મિત્ર રોશની આગળ પોતાની ચિંતા વ્યક્ત કરી !  \n\n“અંકલ, ટૂરમાં એવું તો કંઈ નથી થયું. પણ હા, જ્યારથી અમે ‘હવાઈ મહેલ’ ની મુલાકાતેથી પરત ફર્યા ત્યારથી તન્વી મને પણ થોડી બદલાયેલી લાગી. તમે ચિંતા ના કરશો.” કહેતી રોશની તન્વીના મનની વાત જાણવા તન્વી પાસે પહોંચી. \n\n“તન્વી ઓ તન્વી ! કેમ આમ મૂરઝાયેલી રહું છું. શું થયું ? જ્યારથી આપણે એ હવાઈ મહેલથી પરત ફર્યા ત્યારથી તું કોઈ અલગ દુનિયામાં પહોંચી ગઈ હોય એવું મને કેમ લાગે છે ?” રોશનીએ તન્વીના મનની વાત જાણવા પૂછ્યું. \n\n“રોશની મને કંઈ જ સમજાતું નથી.” કહેતી તન્વી રોશનીને ભેટી રડવા લાગી અને રડતાં રડતાં પોતાની મનોવ્યથા પોતાની મિત્રને કહેવા લાગી.\n\n“તને યાદ છે એ હવાઈ મહેલ ?”\n\n“હા યાદ છે.” તન્વીએ હકારમાં માથું હલાવ્યું. \n\n“કેટલો સુંદર હતો એ મહેલ અને એના ઝરૂખા તો ! ઝરૂખા તો એ મહેલની સુંદરતામાં ચાર ચાંદ લગાવતા હતા. ગાઈડે આપણને એ મહેલ તથા ઝરૂખો બતાવ્યો. સાથે સાથે એ મહેલનો ઈતિહાસ અને રાજકુમારી તથા રાજકુમારની પ્રણયકથા પણ કહી.” \n\nએક વખત રાજકુમારને આજ ઝરૂખેથી સંદેશો આપતા જયારે રાજાએ જોયો ત્યારે તેની કોઈપણ વાત સાંભળ્યા વગર જ રાજાએ રાજકુમારની ગોળી મારી હત્યા કરી !\n\nરાજકુમારી પોતાના પ્રેમીનો વિરહ સહન ના કરી શકી અને એક દિવસ આ ઝરૂખામાં જ તેણે પોતાના પ્રાણ છોડ્યા. આજે પણ એ રાજકુમાર એ રાજકુમારીને મળવા આ ઝરૂખામાં આવે છે. એવી એક લોકવાયકા છે. એવું ગાઈડે જણાવ્યું હતું.\n\n“ઓહ ! કેટલી રોચક અને દુઃખદ હતી એ પ્રણયગાથા !”\n\n“તમે બધા એ ગાઈડ સાથે મહેલને જોવા આગળ નીકળ્યા. પણ મારું મન તો એ ઝરૂખામાં જવા થનગની રહ્યું હતું ! બસ મારા પગ એ જ ઝરૂખા તરફ આગળ વધ્યા ! મને થયું આ ઝરૂખા સાથે મારો વર્ષોનો કોઈ સંબંધ છે. કોઈ રાજકુમારીની છટાથી હું એ જ ઝરૂખામાં ફોટો પડાવવા બેઠી અને મેં જેવો મારો ફોન કાઢ્યો ત્યાં જ એક ખૂબ જ મનમોહક યુવકે મને કહ્યું. “લાવો હું તમારો ફોટો પાડું.” એ યુવકના ચહેરા પર મારી નજર થંભી ગઈ ! એને જોતાં જ મને થયું જાણે મારી વર્ષોની ખોજનો અંત આવ્યો. મને પહેલી નજરમાં જ એ યુવક સાથે જાણે પ્રેમ થઈ ગયો ! પછી તો એણે એ ઝરૂખામાં અમારા ઘણા બધા ફોટા પાડ્યા. ઝરૂખાની બહારથી એ યુવકે મને આખું શહેર બતાવ્યું અને રાજકુમાર તથા રાજકુમારીના પ્રણયના ઘણા કિસ્સા પણ કહ્યાં. એ રાજકુમારીનો કક્ષ મને મારો જ લાગતો હતો ! એ યુવકે મને કહ્યું. તમે બધું જ ભૂલી ગયા પણ હું તો વર્ષોથી તમારી પ્રતીક્ષા કરું છું. હું કંઈ સમજું એ પહેલાં જ મને આપણા સરનો તથા બસના હોર્નનો અવાજ સંભળાયો. હું થોડી સ્વસ્થ થઈ એ ઝરૂખા સાથે મારો આત્મા જોડાયેલો હોય એમ મને કેમે કરીને ત્યાંથી પરત ફરવાનું મન જ નહોતું થતું !\n\nબસના હોર્નનો અવાજ સતત વધતો જતો હતો. મારા પગએ ઝરૂખેથી પાછા ફરવા જતા હતા ત્યાં જ એ યુવકે મારો હાથ પકડ્યો ! મારા શરીરમાં એક ધ્રુજારી આવી ગઈ ! \n\nએણે મને કહ્યું. “જલ્દી પાછી આવજે.” અને મને આલિંગનમાં લઈ મારા કપાળ પર એક ચુંબન કર્યું ! \n\nમારા ધબકારા તીવ્ર બન્યા ! હું વીજળીવેગે એ ઝરૂખામાંથી ભાગી ! બસમાં આવી. મારું શરીરએ ટૂરમાંથી તમારી સાથે પાછું આવ્યું પણ મારો આત્મા તો એ ઝરૂખામાં જ રહી ગયો હતો. થોડા જ કલાકોની મુલાકાત પણ વર્ષોથી એકબીજાના ગળાડૂબ પ્રેમમાં હોય એવી અનુભૂતિ થતી હતી ! ઘરે આવી મમ્મી પપ્પાને એ યુવક સાથે લગ્ન કરવા સમજાવીશ એવો મનમાં નિર્ણય કર્યો.\n\nહું ખૂબ જ ખુશ હતી. એ યુવકનો ફોટો બતાવવા મેં જેવાંએ ઝરૂખાના ફોટા કાઢ્યા ત્યાં તો મારા હોશ ઉડી ગયા ! એ ફોટામાં હું તો હતી પણ... પણ... \n\nપણ શું તન્વી ? રોશની પોતાની જિજ્ઞાસાને રોકી ના શકી.\n\nપોતાના ફોટા બતાવતા તન્વીએ કહ્યું “રોશની જો આ ફોટા. આ બધા ફોટા અમે સાથે પડાવ્યા હતા. ફોટામાં હું તો છું. પણ એ યુવક ક્યાં ? તો શું એ યુવક રાજકુમારનો આત્મા હશે ! મારું મન એ યુવકને મળવા અને એ ઝરૂખામાં જવા તડપે છે ! એણે મને કહ્યું હતું કે જલ્દી પાછી આવજે. તો શું હું એ રાજકુમારી ?”\n\nઅચાનક ઘરના અરીસામાં તન્વીને એ રાજકુમાર તથા ઝરૂખો દેખાયા અને અરીસા તરફ આંગળી ચીંધતી તન્વી ત્યાં જ બેભાન થઈ ઢળી પડી.\n\n",
      "duration": "4 mins",
      "category": "Thriller"
    },
    {
      "title": "મમતા",
      "story_name": "\"આટલો બધો વરસાદ અને આ બસ પણ નથી આવતી,\" માનવી સ્વયંસંવાદ કરી રહી હતી. ત્યાં જ કોઈકે એની ઓઢણી ખેંચીને મમ્મી કહીને તેને બોલાવી. પાછળ ફરીને જોયું તો એક નાનો છોકરો તેને કહી રહ્યો હતો, \"મમ્મી મને ભૂખ લાગી છે.\" માનવીએ તરત તેને બાથમાં લઈ લીધો અને તેની આંખો છલકાઈ ગઈ. માનવી તે છોકરાને નજીકમાં ભોજન કરાવવા લઈ ગઈ. તે છોકરો ઘણા દિવસથી ભૂખ્યો હશે તે તેની ભોજન કરવાની રીત પરથી જણાતું હતું. માનવી એકીટશે તેને જોતી રહી અને સત્તર વર્ષ પહેલાંનાં પોતાના ભૂતકાળની યાદોમાં ખોવાઈ ગઈ.\n\nસત્તર વર્ષ પહેલાં પોતે પણ આવી જ રીતે કોઈ પાસે ખાવાનું માગ્યું હતું અને એ ભોજનની માંગણીએ તેનું આખું જીવન બદલી નાખ્યું હતું. તે સમયે તો માનવી પાસે પોતાનું નામ પણ ક્યાં હતું ! માંડ સાતેક વર્ષની માનવી માતા-પિતાના મૃત્યુ બાદ કાકા-કાકી સાથે રહેતી હતી પરંતુ પારકા લોહીને કોઈ ક્યાં સુધી પ્રેમ કરે ? કાકીના પોતાના બાળકોનો જન્મ થયો કે માનવી સાથે તેમનો વ્યવહાર બદલાયો. તેને પ્રતાડિત કરવાનું ચાલુ થયું અને તે એટલું બધું વધી ગયું કે સાત વર્ષની માનવીએ ઘર છોડી દીધું. બે-ત્રણ દિવસ તો રસ્તા પર આમ-તેમ ભટકીને કાઢ્યા. લોકો પાસે ખાવાનું માંગે તો લોકો તેને \"હટ, જા અહીંથી,\" કહીને ભગાડી દેતાં અને છેલ્લે તેણે આવા જ વરસાદમાં એક સાડીનો છેડો ખેંચ્યો હતો અને તે સ્ત્રીને મા કહેતા જ તેનું પોતાની મા સાથે પુનઃમિલન થયું હતું.\n\nતે સ્ત્રીએ માનવીને ભોજન કરાવ્યું અને પછી તેને એક અનાથ આશ્રમમાં લઈ ગઈ. અનાથ આશ્રમમાં માનવીની ભરતી કરાવી પરંતુ એક શરત મૂકી કે માનવીનો બધો જ ખર્ચો તે પોતે ઉપાડશે. અનાથ આશ્રમનાં મુખ્ય સંચાલિકા ભારતીબહેને તે સ્ત્રીને કહ્યું, \"રજ્જો ! તું સાચે આ છોકરીનો ખર્ચો ઉપાડવા માંગે છે ? તને યાદ છે ને કે તું... ગણિકા છું.\" રજ્જોએ વાક્ય પૂર્ણ કર્યું પછી તે આગળ બોલી, \"દીદી ! જીવનની આ હકીકત હું મરી જાઉં પછી પણ નહીં ભૂલુ. પરંતુ આ છોકરીએ મને મા કહીને મારી વર્ષો પહેલાં મરી પરવારેલી મમતાને જગાડી તેથી હું મારી દીકરીનું ભરણપોષણ તો જાતે જ કરીશ.\" \"પરંતુ રજ્જો ! એના માતા-પિતા અને પરિવારનું શું ?\" ભારતીબહેને પૂછ્યું. \"એના માતા-પિતા આ દુનિયામાં નથી,\" રજ્જોએ કહ્યું. એનું નામ શું લખું ? ભારતીબહેને ફરીથી પૂછયું. \"એનું નામ માનવી લખો,\" રજ્જોએ જવાબ આપ્યો. \"માનવી નામ રાખવા પાછળ કોઈ ખાસ કારણ ?\" ભારતીબહેન પ્રશ્ન પૂછ્યે જતાં હતાં. રજ્જોએ પોતાના પેટ પર હાથ મૂકતાં કહ્યું, \"હું મારી છોકરીનું નામ માનવી...\" અને તેના આંખમાંથી આંસુ સરી પડ્યું.\n\nત્યારબાદ જ્યારે પણ સમય મળતો રજ્જો માનવીને મળી આવતી. માનવીને પણ રજ્જોના રૂપમાં મા મળી જવાથી તે ખૂબ જ ખુશ હતી. તેના માટે પોતાની આ મા સાથેનું મિલન ખૂબ જ સુંદર અને સૌભાગ્યપૂર્ણ બની રહ્યું. માનવી વારંવાર રજ્જોને કહેતી, \"મા મને તમારી સાથે રહેવું છે.\" પણ રજ્જો કોઈને કોઈ બહાના હેઠળ એને ટાળી દેતી. આમ ઘણાં વર્ષો સુધી ચાલ્યું. એકવાર ત્રણ મહિના સુધી રજ્જો માનવીને મળવા ન આવી તેથી માનવી ભારતીબહેનને વારંવાર રજ્જો વિશે પૂછવા લાગી પરંતુ ભારતીબેહેન તેને ટાળી દેતા. તેથી માનવી એક દિવસ શાળાએ જવાને બદલે રજ્જોને શોધવા નીકળી પડી. શોધતાં-શોધતાં તે મીના બજારમાં પહોંચી ગઈ જ્યાં રજ્જો ગણિકા હતી. રજ્જોનું એ રૂપ માનવીએ સ્વપ્નમાં પણ નો'તું વિચાર્યું. તેણે રજ્જોને જોઈને કહ્યું, \"મારી મા... રજ્જો...એક ગણિકા...? અને ત્યાંથી ભાગી ગઈ, રજ્જો પણ તેની પાછળ ગઈ. રજ્જોએ માનવીને સમજાવવાનો પ્રયત્ન કર્યો પણ માનવીએ રજ્જોની હકીકતને જાણ્યા વિના તેની સાથે સંબંધ તોડી નાખ્યો. રજ્જોને સફાઈ આપવાનો પણ મોકો ન આપ્યો અને મા-દીકરીના આ સુંદર સંબંધનો એક પળમાં વિચ્છેદ થતાં માનવીનું તેની મા સાથેનું વર્ષો પછીનું મિલન વિયોગમાં પરિવર્તિત થઈ ગયું.\n\nરજ્જોએ માનવીને મળવાના અનેક પ્રયત્ન કર્યા પરંતુ તેના બધાં જ પ્રયત્નો વ્યર્થ ગયાં. તે ક્યારેય માનવીને મળી ન શકી. એ વાતનો રજ્જોને એટલો બધો આઘાત લાગ્યો કે તેને હૃદય રોગનો હુમલો થયો. તેને હોસ્પિટલમાં ખસેડવામાં આવી અને તેણે અંતિમ ક્ષણોમાં માનવીને મળવાની ઈચ્છા વ્યક્ત કરી ત્યારે ભારતીય બહેને માનવીને બધી હકીકત જણાવી અને માનવી રજ્જોને મળવા ગઈ. બંનેની આંખમાં આંસુ હતા. \"મને તમારા કરતાં વધુ સારી મા મળી જ ન શકતે... મારા જીવનમાં મા બનીને આવવા માટે ખૂબ ખૂબ ધન્યવાદ મા,\" માનવી કહ્યું અને રજ્જોએ પોતાના પોપચાં ઢાળ્યા. માનવીના જીવનમાં ફરીથી પોતાની મા વિનાનો કાયમી વિયોગ લખાઈ ગયો.\n\n\"મા તમે મને છોડીને નહીં જશો ને ?\" છોકરાએ કહ્યું અને માનવી વર્તમાનમાં આવી. \"ના બેટા, ક્યારેય નહીં.\" કહીને તેણે ફરીથી છોકરાને બાથમાં લીધો. પોતે જે અનાથાશ્રમમાં રહીને મોટી થઈ હતી ત્યાં જ તેણે આ છોકરાને રાખ્યો અને નામ આપ્યું માનવ. આમ, પોતાના જીવનને તે થોડી જ ક્ષણોમાં ફરીથી જીવી ગઈ. માનવી રજ્જોની મમતા અને માનવતા માનવમાં ઠાલવી રહી હતી.\n\n",
      "duration": "4 mins",
      "category": "Thriller"
    },
    {
      "title": "વતનના રખેવાળ",
      "story_name": "પોલીસ અધિકારી તરીકે ઉત્તમ કામગીરી સબબ રાષ્ટ્રપતિ દ્વારા પુરસ્કૃત એવા ડેપ્યુટી સુપ્રિન્ટેન્ડેન્ટ ઓફ પોલીસ દાનુભા ગોહિલ આજે ઘેર હતા. સામાન્ય રીતે પોલીસને રજા હોતી નથી. પ્રમાણિક અને નિષ્ઠાવાન પોલીસ અધિકારીને તો સદાય સ્ટેન્ડબાય પોઝિશનમાં રહેવું પડતું હોય છે. દાનુભા ગોહિલની એક જાંબાજ પોલીસ ઓફિસર તરીકેની નામના હતી. નખશિખ પ્રામાણિક અને કર્તવ્યનિષ્ઠ એવા દાનુભાનું નામ પડતાં જ અપરાધીઓનાં ગાત્રો ઢીલાં પડી જતાં. એવો એક પણ કેસ નહીં હોય,જે દાનુભા સાહેબના હાથમાં આવ્યા પછી પેન્ડીંગ રહ્યો હોય! \n\nએન્ટી કરપ્શન બ્યુરોના પોલીસ ઓફીસર તરીકે તેમની અનુપમ કામગીરીથી જીલ્લામાં કોઇ સરકારી કર્મચારી કે અધિકારી લાંચ માગવાની હિંમત ન કરતા. પોલીસ અધિકારી તરીકે આલા દરજ્જાના ઓફિસર આજે પૈતૃક ગામ સોનગઢમાં પોતાના ઘેર મહેમાનો, સગા-સંબંધીઓ અને મિત્ર-પરિવારોને હોંશભેર આવકારી રહ્યા હતા. પોતાના નાના પુત્ર ઇન્દ્રજીતસિંહ ગોહિલની નાની પુત્રીની આજે નામકરણ વિધિ થવાની હતી.\n\n\n\nભારતની સરહદોની રક્ષા કરતા એરફોર્સના સ્ક્વોડ્રન લીડર ઇન્દ્રજીતસિંહ એટલે દાનુભા નાના પુત્ર. મોટાભાઈ કિશોરસિંહ ભારતીય સેનામાં લેફ્ટનન્ટ કર્નલનો હોદ્દો શોભાવતા. ઇન્દ્રજીતસિંહે પણ મોટાભાઈના પગલે ભારતીય વાયુદળમાં જોડાવાનું પસંદ કર્યું હતું. માતાના સંસ્કાર, પિતાના સિદ્ધાંત, ક્ષાત્રવટનું ખમીર અને ગોહીલકુળની ખાનદાનીથી બંને ભાઈઓએ રાજપુતાઇને દીપાવી હતી. \n\nઇન્દ્રજીતસિંહના ઘેર ત્રણ વર્ષના  કૃષ્ણમાલાબાને સાથ આપવા માતાજીએ હમણાં જ બીજા કુંવરીબાને દાનુભાની પૌત્રીના રૂપમાં મોકલ્યા હતા. પિતા ઇન્દ્રજીતસિંહે તો હજી પુત્રીનું મોં જોવાનું પણ બાકી હતું. આજે તેના નામકરણ સંસ્કાર થવાના હતા. નજીકના સગાવ્હાલા આવી ગયા હતા. દાનુભાની ડેલીએ દરબારી ડાયરો રૂડી મહેમાનગતિ માણી રહ્યો હતો. મર્યાદાવાન મહિલાવૃંદ અંદરના ઓરડે વિધાત્રીને લેખ લખવા પધારવા માટે નિમંત્રણના ગીતો ગાઇ રહ્યું હતું.\n\n\n\n       નિત્યક્રમ પ્રમાણે સાંજના સમાચાર લેવા માટે દાનુભાએ રેડિયો ચાલુ કર્યો. આકાશવાણીના સમાચાર કહી રહ્યા હતા- \"કાશ્મીરની સરહદે વાયુસેનાનું હેલિકોપ્ટર ક્રેશ થયું છે. પાકિસ્તાની તોપમારાને લીધે થયેલી નુકસાનીની સ્થળ તપાસ માટે હવાઇ નિરીક્ષણમાં નીકળેલા ભારતીય સેનાના જવામર્દ સ્ક્વોડ્રન લીડર ઇન્દ્રજીતસિંહ ગોહિલની શોધ સેના દ્વારા ચાલી રહી છે.\"............. \n\nસમાચાર સાંભળતા જ ડાયરામાં સોપો પડી ગયો. ક્ષણભર માટે દાનુભાને પૃથ્વી ઘુમતી લાગી. ત્રીસ વર્ષના યુવાન કંધોતરના માઠા સમાચારે તેમને વ્યાકુળ બનાવ્યા. તેમણે ઊંડા શ્વાસ ભરીને જાતને સંભાળી. 'જય માતાજી' કહીને હાથ જોડી, ડાયરાને વિદાય આપી.\n\n       અંદર ઓરડામાં નામકરણ વિધિ સંપન્ન થઈ ચૂકી હતી. ફઈબાએ કુંવરીનું નામ \"જાગૃતીબા\" રાખ્યું હતું.\n\n\n\nદાનુભાએ હવેલીમાં નજર કરી. યુવાન પુત્રવધુ અને બન્ને નાનકડી પૌત્રીઓને સંભારીને દરબારની આંખમાં વાત્સલ્યભરી ભીનાશ છવાઈ ગઈ. તેમણે મનસુખ વાળંદને મોકલી અને ઠકરાણાને ડેલીએ બોલાવ્યા. બેઠકખંડમાં મહેમાનો નીચી મૂંડીએ બેઠા હતા. બેઠક ખંડના ઘર તરફનાં બારણાંને અઢેલીને દાનુભા ઉભા હતા. મનહરકુંવરબાએ પૃચ્છા ભરી નજરે દરબારની સામે જોયું. ખોંખારો ખાઈને દાનુભાએ કંઠમાં બાજેલા ડુમાને હટાવવા કોશિશ કરી. આંખના ખૂણે બાઝેલી ભીનાશને બળજબરીથી અટકાવી દીધી. ને એક જ વાક્યમાં પત્નીને પુત્રની શહાદતના સમાચાર આપ્યા. ખબર સાંભળતા જ વત્સલ માતાની આંખમાંથી આંસુની ધાર ચાલી. હીબકાંને રોકવા માટે મનહરકુંવરબાએ સાડીનો છેડો મોઢે દાબ્યો. ભાંગેલા પગે અંદર ઓરડે પહોંચીને તેમણે પરિવારની મહિલાઓને બોલાવી. પુત્રવધુ અરુણાબાના ખોળામાંથી પૌત્રીને ઉઠાવીને પારણિયે પોઢાડી. ત્રણ વરસના કૃષ્ણમાલાબાને ગામમાં વસતા કૌટુંબિક દિકરી પોતાના ઘરે લઈ ગયા. ઘરમાં રોકકળ મચી ગઇ. ઉત્સવના આનંદને સ્થાને દુઃખની છાયા ફરી વળી.\n\n\n\n       મજબૂત મનોબળ રાખીને દાનુભાએ માતાજીની છબિ સામે હાથ જોડીને મસ્તક નમાવ્યું. ક્ષત્રિયનો બેટો મા ભોમકાની રક્ષા કાજે જે ક્ષણે સૈન્યમાં જોડાય, એ ક્ષણે જ એની શહાદત પરિવારે સ્વીકારી લીધી હોય છે. રાષ્ટ્ર માટે અપાયેલું જવાનનું બલિદાન પરિવારને દુઃખ જરૂર પહોંચાડે પણ શહાદતનાં રોદણાં ન રોવાય, એનાં તો પોખણાં કરાય. દાનુભા અને તેમનો પરિવાર રાષ્ટ્ર ભક્ત પરિવાર હતો. કઠોર સત્યને સમજી અને સ્વીકારી શકે ને પછી દુઃખને પચાવી જાણે, એવો પરિવાર હતો. દાનુભાએ માથાબોળ સ્નાન કરી, માતાજીને દીવો કર્યો. એ જ વખતે જિલ્લા પોલીસ મથક પરથી હવાલદાર જીપ લઇને આવી પહોંચ્યા. સૈન્યના હેડક્વાર્ટર પરથી ટેલિગ્રામ આવ્યો હતો. હેલિકોપ્ટર ક્રેશ થયાના સમાચાર તેમજ ઇન્દ્રજીતસિંહની ભાળ મેળવવા તપાસ ચાલી રહી હોવાનો તેમાં ઉલ્લેખ હતો.\n\n\n\nગોહિલ પરિવાર અવઢવમાં હતો. જ્યાં સુધી ઇન્દ્રજીતસિંહનો મૃતદેહ ન મળે, ત્યાં સુધી અંત્યેષ્ટિ પણ ન થઈ શકે! દોઢ મહિના સુધી અંધારામાં આછેરાં પ્રકાશ કિરણની આશાએ પરિવાર ઉચાટ જીવે પ્રાર્થના કરતો રહ્યો. દોઢ મહિને ચિનાબના વહેતા પ્રવાહમાં ઝાડીઓ વચ્ચે અટવાયેલ માનવ કંકાલ મળ્યું. શહીદ વીર જવાનો જ આ દેહ હશે, તેની પરખ વર્ષો પહેલાં તેમનાં ફેફસાં પરની પાંસળીમાં થયેલા ફ્ર્રેક્ચરના આધારે થઈ શકી. અસ્થિઓની અંત્યેષ્ટિ કરીને આખરે દોઢ મહિના પછી શહીદના પરિવારે પોતાના પનોતા પુત્રને અશ્રુપૂર્ણ વિદાય આપી. શહિદના વિધવા અરુણાબાએ બે માસુમ પુત્રીઓના ચહેરા સામે જોઈને નિ:શ્વાસ સાથે પતિની કાયમી વિદાયનાં દર્દને હૈયામાં ધરબ્યું ને સ્વસ્થતા ધારણ કરી. માતાજીની છબિ સમક્ષ ઉભા રહીને તેમણે આંખો બંધ કરી. દિવંગત પતિની ઇચ્છા હતી કે પોતે પોતાના સંતાનને પણ રાષ્ટ્ર સેવા માટે સેનાને સમર્પિત કરશે. અરૂણાબાએ પોતાની એક પુત્રીને લશ્કરી અધિકારી બનાવવા દ્રઢ સંકલ્પ કર્યો. \n\n\n\n      દિવસો, માસ અને વર્ષો વિત્યાં. કૃષ્ણમાલાબા બાલ્યાવસ્થામાંથી યુવાવસ્થામાં પ્રવેશ્યા. માતાની પ્રેરણા, પ્રોત્સાહનથી શહીદ વીર પિતાના પગલે ભારતીય સૈન્યમાં દાખલ થયા. પિતાના અધૂરાં સ્વપ્નને સાકાર કરવાના મા ના મનોરથને તેણે પૂર્ણ કર્યો. શહીદ પિતાને માતાની આ સાચી શ્રદ્ધાંજલિ હતી. દાદાના સવાયા પુત્ર બનીને તે દિલ્હી ખાતે સૈન્ય હેડક્વાર્ટરમાં મેજર તરીકે સમર્પિત થઈને રાષ્ટ્ર સેવા કરી રહ્યા છે. ગોહિલ પરિવારના શહાદતના વારસાને તેમણે ઉજળો કરી બતાવ્યો છે. નાની બહેન જાગૃતિબાએ ઉચ્ચ અભ્યાસ પૂર્ણ કરી, કોલેજમાં પ્રાધ્યાપક તરીકે સેવા આપવાનું સ્વીકાર્યું છે.\n\n\n\nજીવનસંગિની મનહરકુંવરબાનાં દેહાવસાન પછી દાનુભાએ ગુરુ રાજર્ષિ મુનિનું શરણ ગ્રહીને જીવનના શેષ ભાગને આધ્યાત્મિક સાધના માટે અર્પણ કર્યો છે. લીંબડી પાસેના જાખડ ખાતે સ્થિત મુનિશ્રી દ્વારા પ્રેરિત લાઇફ મિશન સંસ્થામાં તેઓ સાધના કરી રહ્યા છે.\n\n",
      "duration": "4 mins",
      "category": "Thriller"
    },
    {
      "title": "વિધિની વક્રતા",
      "story_name": "માહોલ ખુબ જ ગમગીન હતો, બધાના જ આંખમાં આંસુ હતા અને સ્કેલા પોક મૂકી મુકીને રડતી હતી. જોંગનું શરીર એક તરફ ઢળેલું પડેલું હતું. મી.સ્વઝ્કી સ્કેલાને સમજાવી રહ્યાં હતા અને આશ્વાસન આપી રહ્યાં હતા. સ્કેલા હવે પહેલા જેવી જ થઇ ગઈ હતી એનો આનંદ પણ થોડો ઘણો હતો. પણ સ્કેલાને આ વચ્ચેનું કઈ જ યાદ ન હતું બસ જોંગ ગયો અને એ કારણે જ સ્કેલા...\n\nવાત આ ઘટનાના નવ-દસ મહિના પહેલાની છે. એટલે કે... ઈ.સ. 1905 ની છે. એ એવો સમય હતો જયારે માનવ સંસ્કૃતિએ પ્રકૃતિનો હાથ સદંતર છોડ્યો ન હતો અને આધુનિકતાનો સ્પર્શ વધુ ને વધુ આનંદ આપી રહ્યો હતો. માનોરંજનના સાધનો ઓછા હતા અને નહોતા એવું પણ ન હતું. રશિયા, સોવિએત સંઘના મોસ્કોનું મી.ઝાસ્કાનોવાની માલિકીનું \" ધ ગ્રેટ રેમ્બો સર્કસ\" ધૂમ મચાવી રહ્યું હતું. આયર્લેન્ડમાં ધામા નાખ્યા હતા, દરરોજ ખેલ ચાલી રહ્યાં હતા, માણસ અને પશુ-પક્ષીઓ પોતપોતાના કરતબ બતાવીને મેનેજર મી.સ્વાઝ્કીના નેતૃત્વ હેઠળ પેટીયું રળી લેતા હતા અને ખુશીથી સહુ જીવતા હતા.\n\nએક દિવસ એવો જ એક ખેલ ચાલી રહ્યો હતો, સ્કાલાનો સમય આવ્યો, સ્કાલા હવામાં ઝૂલાના કરતબ બતાવતી હતી, અહીથી ત્યાં અને ત્યાં થી અહી, હવામાં એ આમથી તેમ એવી રીતે ફરતી જાણે ઉડતી ન હોય. સ્કાલા મી.સ્વઝ્કીની ૨૦ વર્ષની યુવાન અને રૂપાળી દીકરી હતી. અચાનક એ દિવસે એનો હાથ છૂટ્યો અને એ નીચે પટકાઈ ગઈ, કોઈને જરા સરખો અંદાજો ન હતો કે આ ઘટના બહુ મોટું સ્વરૂપ લેવાની છે. કારણકે, નીચે જાળી હતી જ્યાં સ્કાલા પડી જાય તો પણ આરામથી બચી જાય એમ હતું. ખેલ પત્યો પણ સ્કાલા ઉભી ન થઇ. ખેલ સહુએ મળીને સ્કાલાને ઉભી કરી, ડોક્ટર આવ્યા, સ્કાલા અજીબ વર્તન કરતી હતી, કંઈ જ સમજાયું નહિ, અંતે ખબર પડી કે ઉપરથી પડતી વખતે સ્કાલાનું માંથું લોખંડના થાંભલા સાથે ભટકાયું હતું જેને કારણે એ પોતાની યાદશક્તિ ગુમાવી બેઠી છે અને આઠ-નવ વર્ષની નાની બાળકીની માનસિક સ્થિતિમાં આવી ગઈ હતી. ત્યારે મી.સ્વઝ્કી ખુબ જ ટેન્શનમાં આવી ગયા, પણ એટલી રાહત હતી કે ડોકટરે કહ્યું હતું કે કોઈ દુર્ઘટનાથી આવી પરિસ્થિતિ ઉભી થાય છે એમ જ કોઈ ઘટનાથી ઉકેલ પણ આવી જાય છે. શારીરિક રીતે તો સ્કાલા વીસ વર્ષની હતી પણ માનસિક રીતે તે આઠ-નવ વર્ષની બની ગઈ હતી.\n\nહવે મહત્તમ સમય એ જોંગ સાથે પસાર કરતી, કારણકે એના બાળપણનો ખુબ જ પ્રિય સાથીદાર જોંગ હતો. જોંગ એટલે ઉરાંગુટાન પ્રજાતિનો વાંદરો, જે આ સર્કસનો વર્ષો જુનો સભ્ય હતો. સ્કાલા નાની હતી ત્યારે એની યુવાની હતી અને જયારે સ્કાલા સાથે આ દુર્ઘટના થઇ છે ત્યારે એ ઘડપણમાં જીવી રહ્યો છે. કોઈ ન માને પણ માણસો સાથે રહીને પ્રાણીઓ પણ માણસો જેવા જ થઇ જાય છે. પણ આ જોંગને રોગ થયો એ પણ માણસ જેવો જ. એણે અલ્ઝાઈમર જેવો રોગ થયો, એ બધું ભૂલવા લાગ્યો, કરતબ તો બહુ દૂરની વાત, એ વર્ષો સુધી સાથે જીવનારા પ્રાણી કે માણસોને ભૂલવા લાગ્યો. મી.સ્વઝ્કીને ઘણા એ કીધું કે એણે જંગલમાં મૂકી આવીએ પણ કોણ જાણે મી.સ્વસ્કીનો જીવ ક્યારેય ચાલ્યો નહિ. મેનેજમેન્ટે જોન્ગની દેખભાળ રાખવાનો ખર્ચ બંધ કરી દીધો તો મી.સ્વઝ્કીએ સ્વખર્ચે પણ જોંગને રાખ્યો. અને સમયની વક્રતા જુઓ તે સમયે સ્કાલા પોતાની યાદશક્તિ ગુમાવીને જોંગ પાસે પહોંચી હતી. શરુ શરૂમાં જોંગ સ્કાલાને પણ ઓળખાતો ન હતો. પણ સ્કાલા દરરોજ જઈને જોંગ સાથે વાતચીત કરતી, જોક કહેતી, એને રમાડવાનો પ્રયત્ન કરતી, ધીરે ધીરે જોંગ સ્કાલા સાથે ભળી ગયો, પહેલા પાંજરામાં અને પછી પાંજરા બહાર પણ બંને સાથે સાથે ભટકવા લાગ્યા. બંનેની ખુબ જામતી. દિવસો પસાર થતા ગયા, બંને મઝાથી રહેવા લાગ્યા, સ્કાલા જોંગને ઓળખે અને જોંગ સ્કાલાને. સાથે રહે, ખાય, પીવે, ફરે અને મઝા કરે. એક દિવસ વળી સવારે જોંગ અને સ્કાલા સર્કસના તંબુમાં કોઇને પણ કીધા મુક્યા વગર પ્રવેશ્યા અને ઉપર ચઢતા ચઢતા ઝુલાની જગ્યા એ પહોંચી ગયા. બાળ માનસ અને ઉત્સુકતાને કારણે બંને ઝૂલા પર ઝૂલવા લાગ્યા, કોઈને ખબર ન હતી કે શું થઇ રહ્યું છે અંદર? ખુબ ધમાલ મસ્તી બંને કરતા હતા પણ અચાનક જોંગથી ચૂક થઇ અને એ નીચે પટકાયો, જાળી નહિ હતી અને સ્કાલાની આંખ મીંચાઈ ગઈ અને જોરથી ચીસ પડી ઉઠી. આંખ ખુલી ત્યારે જોન્ગના માંથામાંથી લોહી વહી રહ્યું હતું, એ ત્યાં કેવી રીતે પહોંચી? જોંગને શું થયું? એને કઈ જ યાદ ન હતું.\n\nમી.સ્વઝ્કીએ સ્કાલાને બધું વિગતે સમજાયું ત્યારે એને સમજાયું કે જોંગ જતા જતા પણ એની મિત્રતા નિભાવી ગયો.",
      "duration": "4 mins",
      "category": "Thriller"
    },
    {
      "title": "ઉડાન",
      "story_name": " \"આવ બહેના, ઉડાનમાં તારું સ્વાગત છે.\"\n\nરમીલાબેન ઉડાન નામક મહિલા આશ્રય સ્થાનનાં સંસ્થાપક અને વ્યવસ્થાપક બંન્ને છે, તેઓએ નિરાશ વદને ઉભેલી સાંચી ને કહ્યું.\n\n45 વર્ષની,મધ્યમ કદ, મધ્યમ શરીરનો બાંધો ધરાવતી ઘઉંવર્ણી સ્ત્રી, સાંચી, અંદર આવી અને એક રૂમમાં એણે એક પલંગ જે હવે એનું નવું ઠેકાણું હતું એ સોંપવામાં આવ્યું.\n\nબાજુમાં રહેલ કબાટમાં તેણીએ પોતાનો સમાન મુક્યો ને બાજુમાં રહેલ પલંગ પર ફસડાઈને બેસી.\n\nરમીલાબેન માટે આ દ્રશ્ય નવું ન હતું. ઉડાનમાં અત્યારે લગભગ ત્રીસએક સ્ત્રીઓ હતી અને તે દરેક સ્ત્રીનો પ્રથમ દિવસ આ રીતે જ વીતતો.\n\nપાણીના બોજથી ભરાયેલા વાદળ કેવાં કાળા ડિબાંગ બની જાય છે અને એની આસપાસનું વાતાવરણ પણ એટલુંજ ઘેરું બનાવી દે છે, સૂર્યને પણ જાણે ગળી જઈ, ધરતીપર અંધારું કરી મૂકે છે અને એકાદ ઠેસ લગતાજ બસ ધૂઆધાર પવન સાથે વરસી પડે છે.\n\nબસ એવાજ હૃદય પર ભાર, મુખ પર છવાયેલી તકલીફોની કાલીમા, લપાઈ ગયેલો સુખનો સુરજ અને બાકીના જીવનનો બની ગયેલો ધૂંધળો માર્ગ,આ બધી પરિસ્થિતિઓ લઈને દરેક સ્ત્રી જયારે અહીં આવીને પલંગ પર બેસતી ત્યારે બસ આંખેથી એવી અશ્રુવર્ષા કરતી કે આખુંય ઉડાન એમાં ગરકાવ થઈ જતું.\n\nઆ જાણે ઉડાનની રીત બની ગઈ હતી.અહીં આવેલી દરેક સ્ત્રીનો પ્રથમ દિવસ આમજ વીતતો.\n\nલગભગ અડધા કલાક પછી રમીલા બહેન એની પાસે ગયાં, એણે પાણી પાયું ને માથા પર હાથ ફેરવ્યો અને સાંચી રમીલા બેનને ભેટી ફરી ખુબ રડી.\n\n હવે લગભગ સાંજ થઈ હતી. સંચીએ પણ ખુબ અશ્રુ સાર્યા અને હવે થોડી હળવી થઈ હતી. સાંજે બધાં જમવાં ભેગા થયાં પણ સાંચી ન આવી,તો સ્વયં રમીલાબહેન તેણીને લેવા ગયાં. બધાં સાથે જમવાં બેઠા હતાં, બધાને જમવાં સાથે મસ્તી મજાક કરતા જોઈ તેના મુખ પર ન જેવું હાસ્ય આવ્યું. રમીલાબહેને તેને જોડે બેસાડી જમાડી.\n\nજમ્યાં બાદ અહીંનો નિયમ કે, બધી સ્ત્રીઓ મળી પ્રથમ કામ પતાવે ને પછી બધી જોડે બેસી અલકમલકની વાતો કરે. કાં તો કાંઈ રમત રમે કે પછી ભજનો ગાય, અહીં તો જયારે જેવો મૂડ.\n\nપણ આજે સાંચીનો પ્રથમ દિવસ હોઈ આજે ઓળખાણનો દિવસ હતો.\n\nબધી સ્ત્રીઓએ પીડિતાથી ઉડાન સુધીની પોતાની સફર કહેવાની શરૂઆત કરી.\n\n\"હું સુજાતા, મારો પતિ દારૂ પીને ખુબ મારતો, પછી પોતાનું પુરૂષત્વ દેખાડતો, મારાં કમાવેલા પૈસા લઈને બજારું સ્ત્રીઓ પર ને દારૂ, જુગારમાં ઉડાવી દેતો. આ લગભગ રોજનો નિત્યક્રમ. છતાંયે ત્રીસ વર્ષ એની સાથે રહી, છેવટે એક દિવસ એ દારૂનાં નશામાં ગટરમાં પડી મરી ગયો, અને હું અહીં આવી. છૂટી એ પીડામાંથી બેન.\"\n\n\"હું નમ્રતા, મારાં કાકાનાં દીકરાએજ મારી પર બળાત્કાર કર્યો. મમ્મીને કહ્યું, તો વાત દબાવી દીધી, પછી તો મારાં કઝીનને ફાવતું ચડ્યું. એક વર્ષ સુધી એણે મારી પર અત્યાચાર કર્યો.ઉડાન વિષે સાંભળ્યું હતું, તો એક દિવસ લાગ જોઈને ઘરેથી ભાગી છૂટી ને આવી ગઈ અહીં.\"\n\n આમ એક એક બહેન પોતાની પીડિતા હોવાની ગવાહી આપી રહ્યાં હતાં.\n\nકોઈક પતિથી પીડિત તો કોઈ સાસુથી તો કોઈ સસરાની ખરાબ નજરોથી પીડિત તો કોઈકને તો પોતાના સગ્ગા માતાપિતાએ જ પૈસા ખાતર વેચી દીધી.\n\nકોઈકને પોતાના પ્રેમીથી દગો થયો તો કોઈક બાળકો દ્વારા થતી હેરાનગતીથી ત્રાસી અહીં આવી હતી,તો કોઈ સમાજના કારણે અહીં ધકેલાઈ હતી.\n\nબસ આમજ પીડાઓને વાચા આપવાનો દોર ચાલુ હતો ને,હવે વારો આવ્યો સાંચીનો.\n\nસાંચીને શારીરિક પીડા એટલી નહતી જેટલી માનસિક પીડા હતી.\n\nએનો પતિ દુર્ગેશ, લગ્નની રાત્રેજ એના પર ક્રોધે ભરાઈ એની સાથે ઝગડી સૂઈ ગયો, કારણ નાજુક નમણી સાંચી એના પતિની હવસને પૂરતો પ્રતિસાદ નહતી આપી શકી.\n\nએના પતિ સાથે પ્રથમ મુલાકાતના જે સ્વપ્ન સેવ્યાં હતાં તે કાચની જેમ ભુક્કો થઈ ગયાં,ને વિખરાઈ ગયાં.\n\nસાંચી સ્તબ્ધ બની ગઈ હતી. તેના માટે બધુંજ નવું હતું. તેણી કાંઈ વિચારે કે સમજે તેના પહેલાજ તેનો પતિ રૂમમાં આવતાની સાથેજ તેના પર તૂટી પડ્યો હતો. તેણીએ પતિને સાથ આપવા કોશિશ કરી પણ એ નાકામયાબ રહી.\n\nતેણીએ પોતાના થનાર પતિ પાસે પ્રથમ એક મિત્ર, એક ચાહક ને પછી પતિ બને એવી આશા રાખી હતી.\n\nત્યાર બાદ તો સાંચીએ બાજી સંભાળી લીધી હતી ને પતિને ખુશ રાખવાની પુરી કોશિશ કરતી હતી.\n\nપણ દરેક રાતે તેને થતું કે પોતે જાણે રમકડું છે,ને તેનો પતિ તેની સાથે રમીને ખુશ થાય છે. પણ આ સંબંધમાં પ્રેમ, લાગણી, ભાવ ખૂટતાં હતાં.\n\n તેણીને બે બાળકો પણ થયાં, પ્રેમ અને સર્વાંગી.\n\n લગ્નનાં લગભગ પાંચેક વર્ષ પછી તો દુર્ગેશે લગ્ન બાહ્યં સંબંધો રાખવા શરું કરી દીધાં હતાં. એ બાબતની જાણ થતાં,એ લડતી ઝગડતી પણ કાંઈજ બદલાતું નહીં.\n\n આમને આમ 25 વર્ષો વીતી ગયાં. હવે તે રિબાવા લાગી હતી, મનથી ખુબ પીડાતી હતી.\n\n પ્રેમ તો એને જિંદગીભર મળ્યો ન હતો, અને હવે તો પતિ પણ એનાથી દૂર દૂર રહેવાં લાગ્યો હતો.\n\nજાણે તે એક કામવાળી હોય એમજ વર્તતો.\n\nઘરને લગતા દરેક નિર્ણયો દુર્ગેશ જ લેતો. સાંચીનું કાંઈ ન ચાલતું.\n\nઆખી જિંદગી જેની આસપાસ વિતાવી દીધી, પણ ક્યારેય એના દિલના વ્યાસમાં સાંચી પગ નહતી મૂકી શકી. તે મનોમન ખુબ પીડાતી અને ડિપ્રેશનમાં જતી રહી હતી.\n\nપોતે સારી ડાન્સર કે સારી ગાયક હોવા છતાંયે ક્યારેય પોતાના વિશે ના વિચાર્યું.\n\nહવે તે હસવાનું,ખુશ થવાનું પણ ભૂલી ગઈ હતી. હંમેશા નિરાશ રહેતી અને બીમાર પણ રહેવાં લાગી હતી.\n\nએવામાં તેણીની દીકરીના પણ લગ્ન થઈ ગયાં અને દીકરો આગળ ભણવાં અમેરિકા જતો રહ્યો.\n\nતેની દીકરી સર્વાંગી, આ બધું જાણતી હતી,પણ કાંઈ કહી નહતી શકતી.\n\nત્યારે આ વાત સર્વાંગીએ ગામડે રહેતી તેની દાદીને કહી.\n\nએક દિવસ સાંચીનાં સાસુ સ્વયં આવ્યાં, ને તેની પાસેથી તેના મોઢે હકીકત કઢાવી.\n\nઅને તેના સાસુએ તેને એક કાર્ડ આપ્યું જેમાં ઉડાન વિષેની માહિતી હતી.\n\nસાંચી સ્તબ્ધ થઈ ગઈ.\n\nપણ તેની સાસુએ કહ્યું,\" કે લગ્નજીવનમાં ઉપેક્ષાની શું અસર થાય છે એ મારાથી વધારે કોઈ ન સમજી શકે બેટા, અને આવી ઉપેક્ષા કરનાર વ્યક્તિ પાસેથી અપેક્ષાઓ રાખવાનો કોઈ જ અર્થ નથી. હું નથી ઈચ્છતી કે આ પીડાનો બોજ તું જિંદગીભર ઉઠાવે, માટે જો તું છૂટવા માંગતી હોય તો નીકળી જા. તારી લગભગ જવાબદારીઓ પૂર્ણ થઈ ગઈ છે, અને બાકી રહેલ જવાબદારીઓ હું પુરી કરીશ, જે ઘરમાં સ્ત્રી ને પગલુંછણીયું માનવામાં આવે ત્યાં રહેવાનો કોઈજ અર્થ નથી, અહીં ઉડાનમાં જઈ મારું નામ આપજે, રમીલા મારી બચપણની સહેલી છે.સાચું કહું તો \n\nઆવો જ પ્રસ્તાવ, મને રમીલાએ 30 વર્ષ પહેલાં આપ્યો હતો અને મેં તે સ્વીકાર્યો ન હતો, પણ તું સ્વીકારી લે બેટા, નહીંતો આ પીડામાં તું જીવી પણ નહીં શકે ને મરી પણ નહીં શકે. \"\n\nરમીલા બહેને તેણીની સાસુનું નામ પૂછ્યું અને તેણી એ કહ્યું, \"યશોદા\".\n\nરામીલા બહેન ગળગળા થઈ ગયાં અને સાંચીને ગળે લગાડી.\n\nરમીલા બહેન છેલ્લે બોલ્યાં,\" પીડિતા તરીકેની તમારી ભૂમિકા પતી ગઈ છે, હવે અહીં આપણે સહુએ સાથે મળી ખુશીઓની ને પ્રગતિની ઉડાન ભરવાની છે તો સાથ આપશો ને બહેનો.\"\n\nઅને બધાં સહીત સાંચી પણ ખુબ ખુશ થઈ નાચવાં લાગી.\n\n",
      "duration": "5 mins",
      "category": "Thriller"
    },
    {
      "title": "મોતનો કૂવો",
      "story_name": "સ્વીટીએ આંખો ખોલી તો તે એક બંધ ઓરડામાં કેદ થયેલી હતી. તેણે બચાવો બચાવોની ખૂબજ બૂમો મારી પણ તેનો અવાજ ગળામાં જ રૂંધાઇ જતો અને પાછો વળી જતો. તેણે આસપાસ નજર કરી તો તે ઓરડામાંથી રસોડાનાં મસાલાની તીવ્ર સુગંધ આવી રહી હતી. પોતાને કોઈ કોઠીમાં પૂરવામાં આવી છે એવો ખ્યાલ તેને આવી ગયો. તે ફરી ધ્રુસકે ને ધ્રુસકે રોવા લાગી. ફરી ડરના માર્યા પોતાની આંખો બંધ કરી દીધી. તેની આંખોના અમીપટમા તેનો ભૂતકાળ તરવરવા લાગ્યો. \n\n    સ્વીટી, એક અલ્લડ અને બિન્દાસ કહી શકો એવી 21 વર્ષની છોકરી. ઘરમાં એકમાત્ર સંતાન હોવાથી સૌની લાડકી. તેનું સપનું મુંબઈમાં આવીને બૉલીવુડની હિરોઈન બનવાનું હતું. તેના પપ્પાને આ બાબતે વાંધો હતો. ઘરનાં લોકોની ના હોવા છતાં પોતે એકલી સાહસિક બનીને પોતાના અધૂરા સપના પૂરા કરવા કોઈને કહ્યા વગર નીકળી ગઈ હતી પોતાની મંઝિલે. જે તેની સૌથી મોટી ભૂલ સાબિત થઇ. મુંબઈમાં આવીને એક છોકરા સાથે ભેટો થયો જે તેને સારુ મકાન આપવાના બહાને અહીં આ અંધારી ઓરડીમાં પૂરી ગયો. \n\n    અચાનક કાંઈક અવાજ થતા સ્વીટીનું ધ્યાનભંગ થયું. રૂમમાં લાઈટો આવતા તે ઓરડીનું નિરીક્ષણ તે કરવા લાગી. નાનકડી ઓરડીમાં એક પીળો બલ્બ પોતાનું અસ્તિત્વ ટકાવવા માટે મથી રહ્યો હતો. અચાનક ઓરડીના ખૂણે તેને એક છોકરી દેખાઈ. તેનો વેષ ખૂબજ ડરામણો હતો. તેના વાળ કેટલાય વર્ષોના ગૂંચવાયા હોય એવું લાગતું હતું. તેના કપડાં પણ મેલાદાટ હતા. \n\n   સ્વીટી ઉભી થઈને તેની પાસે આવી. તે છોકરી ટગર ટગર સ્વીટી અને તેના શરીર પર નજર ફેરવી રહી હતી. સ્વીટીએ અંદાજે નોંધ્યું કે તેની ઉંમર કદાચ તેનાથી તો વધારે જ લાગતી હતી. તેની આંખો બ્લુ કલરની હતી. સ્વીટીને તેની બ્લુ આંખોમાં દરિયો દેખાઈ ગયો અને તેણે વધુ કાંઈ બોલ્યા વગર તેને ગળે વળગાડી દીધી. સ્વીટીને લાગ્યું કે આવું કરવાથી તે તેની પીડા કદાચ ઓછી કરી દે પણ તે છોકરીએ તેને પોતાનાથી હડસેલી દીધી. તેની આંખો કાંઈક ઈશારા કરતી હતી પણ સ્વીટીને કાંઈ ખબર નહોતી પડતી કે તે શું સમજે. અચાનક વારે વારે જતી તે છોકરીની ડાબી તરફની કિકીનો ઈશારો સમજીને સ્વીટીએ એ તરફ ઉપર નજર કરી તો ત્યાં કેમેરા ગોઠવેલા હતા. સ્વીટી સમજી ગઈ કે તે શું કહેવા માંગતી હતી. \n\n    સ્વીટી અને તે છોકરી ઘણી વાર સુધી મૌન રહ્યા. તે છોકરી પોતાના સ્થાનેથી ઉભી થઇ અને કાંઈક શોધવા લાગી. તેને કંઈજ ના મળતા તે મેકઅપ કરવાનો સામાન લઈને સ્વીટી પાસે બેસી. હાથમાં કાજલ લઈને તેણે પોતાની હથેળીમાં પોતાનું નામ 'રાજવી ' લખ્યું. સ્વીટી સમજી ગઈ અને તેણે પણ રાજવીને પોતાનું નામ તે જ પ્રકારે જણાવ્યું. તેના ચહેરા ઉપર સ્માઈલ આવી ગઈ. અચાનક બાજુનાં રૂમમાંથી કોઈક સ્ત્રીની 'આહ... આહ ' ની ચીસો સંભળાઈ રહી હતી. સ્વીટી કાન માંડીને બાજુની દીવાલમાં ચાલી રહેલ વાર્તાલાપ સાંભળી રહી હતી. \n\n\"પેલી રાજુડીને કાલે ક્યાંક વેચી આવ. અહીંયા હવે એના ઘરાકો ઓછા થઇ ગયા છે. મફતના રોટલા તોડી રહી છે.એમ પણ કાંઈ ખાતી પીતી નથી. જલ્દી મરી જવું લાગે છે એને....મસાલાની કોઠીમાં પૂરી દીધી છે.ત્યાં જઈને તેના આખા શરીરે મરચું લગાવી દીધું. દર્દની મારી ચીસો પાડતી રહી ને હું તારી હારે આવી ગઈ.\"\n\n\"એને મરવું હોય....ત્યાં મરે, તું મને મારવા દે ને શાંતિથી, કીધું છે કે કામ કરતી વખતે આ બધી ખિટપીટ સાંભળવામાં મને રસ નથી. એમ પણ તેના અંતિમ શ્વાસો જ ચાલતા હશે હવે....એટલે મરતા પહેલા મને કાંઈક આનંદ દેતી જાય એવું કરું હમણાં... હાહાહા... \"\n\nફરી \"આહ.. આહ\"ની ચીસો જોરજોરથી આવવા લાગી. સ્વીટી સમજી ગઈ કે પોતે બીજે ક્યાંય નહીં પણ મુંબઈના કોઠાબજારમાં આવી ગઈ છે.\n\n    રાજવી તેની સામું એકધારું જોઈ રહી હતી. કદાચ તે સ્વીટીમાં પોતાનો ભૂતકાળ જોઈ રહી હતી. \n\nરાજવીએ પાઉડરનો ડબ્બો હાથમાં લીધો અને જમીન ઉપર પાઉડર નાખીને આંગળી વડે કાંઈક લખવાં લાગી. \n\nસ્વીટી તે મનમાં જ વાંચવા લાગી. \n\nમારી ચિંતા છોડી દે. હું તો એમ પણ મૃતપ્રાય અવસ્થાએ જ છું. તું અહીંથી ભાગી જા. હમણાં પેલો હરામખોર મને લેવા આવશે ત્યારે હું તેને ગમે તેમ કરીને ધ્યાનચૂક કરી દઈશ. હું નથી ઇચ્છતી કે એક બીજી રાજવી અહીંયા જન્મ લે. \n\nઆટલું વાંચીને સ્વીટીએ તે લખાણ લૂછી કાઢ્યું. તેની આંખોમાંથી અશ્રુધારા વહી રહી હતી. તેને રાજવીની આંખોમાં એક અજાણ્યો ચહેરો હોવા છતાં એક જાણીતા પ્રેમની અનુભૂતિ થઇ. તેણે આ વાંચીને રાજવી તરફ નકારમાં ડોકું હલાવ્યું. રાજવીની આંખો પણ ભીની થઇ ગઈ હતી. તેણે ફરી પાઉડરને વેર્યો અને એમાં કાંઈક લખવાં લાગી. \n\nમારી જિંદગી પતવા આવી છે. તું હજુ શરુ કરે છે પ્લીઝ માની જા. આ મોકો જવા દઈશ તો તું કયારેય પોતાની જાતને માફ નહીં કરી શકે. બસ કયારેક મારી યાદ આવે તો.... \n\nઆટલું લખીને રાજવીએ પોતાના ફાટેલા ડ્રેસના ટુકડાને ડ્રેસથી અલગ કર્યો અને પોતાના ફાટેલા હોઠો પર લાલ લિપસ્ટિક કરી લીધી અને તેને પેલા ટુકડા ઉપર નિશાન બનાવીને પાછું દઈ દીધું. સ્વીટીનો હાથ તે ટુકડો લેતા ધ્રુજી રહ્યો હતો. રાજવીનો સ્વીટી પ્રત્યેનો આશાભર્યો ચહેરો જોઈને સ્વીટીએ માત્ર હકારમાં ડોકું હલાવ્યું. \n\n    અચાનક બારણું ઊઘડ્યું. સામે હેવાન જેવો વ્યક્તિ ઉભો હતો. તેને જોઈને રાજવી ઉભી થઇ ગઈ અને પાછળથી પોતાના હાથમાં લાલ મરચાંનો મૂઠો તે માણસની આંખોમાં નાખી દીધો. સ્વીટીને પણ હાથમાં આ જ વસ્તુ આપી ભાગી જવા સૂચવ્યું. સ્વીટી પણ ઊંધુ ઘાલીને ભાગતી રહી અને તેની સામે આવતા લોકો પર મરચું નાખતી પોતાનો રસ્તો ચીરતી રહી. છેલ્લી નજર પાછળ નાખીને તેણે જોયું તો રાજવી તેની સામું જોઈને રહસ્યમયી સ્મિત રેલાવી રહી હતી. તેના મુખ ઉપર એક બીજી રાજવીને બચાવવાનો ભાવ છલકી રહ્યો હતો. સ્વીટી ત્યાંથી નીકળીને ફટાફટ ઓટો પકડીને ટ્રેન તરફ દોડી. તેની પાછળ 2-3 માણસો પણ પીછો કરવા લાગ્યા. \n\n    રેલવે સ્ટેશને ઓટો ઉભી રહી અને સ્વીટી ભાગતી ભાગતી ચાલતી ટ્રેનમાં ચઢી ગઈ. ત્યાં જઈને તે શાંતિથી ડબ્બામાં જઈને બેસી ગઈ. ભાગવાના લીધે તેને હાંફ ચઢી રહી હતી. તેની સામે બેસેલ માજીએ પાણીનો બાટલો સ્વીટીને આપ્યો અને સ્વીટીએ પાણી પીને તે માજીને બાટલો પાછો આપ્યો. તે માજીએ સ્વીટી સામું તેની હાલત જોઈને પૂછ્યું. \n\n\"તારું નામ શું છે બેટા??... \"\n\nસ્વીટી બોલવા જતી જ હતી ત્યાં ફરી તેનો અવાજ ગળામાંથી પાછો ફરી ગયો... તેની નજર સમક્ષ આખી ઘટના તરવરવા લાગી. તેને સમજ નહોતી પડી રહી. તે ત્યાંથી ઉતરીને પોલીસ સ્ટેશન ગઈ અને પોલીસને લઈને તે કોઠે. ત્યાંનું સીસીટીવી ચેક કર્યા બાદ સ્વીટીને ભાન આવ્યું કે રૂમમાં તેની સિવાય રાજવી નહીં પણ તેની આત્મા હતી... રાજવીનો મૃતદેહ કબાટમાંથી મળી આવ્યો. ત્યારે તેને ધ્યાન આવ્યું કે ઓટો પણ કેમ કીધા વગર સીધી રેલવે સ્ટેશન પર ઉભી રહી.... તેની જીભ ત્યાં આવતા જ કાપી દેવામાં આવી હતી પણ રાજવીના લીધે પોતે બચી ગઈ. તે વ્યક્તિ પર મરચું પોતે તો નાખીને ભાગી હતી. અચાનક પોતાના જીન્સમાં હાથ જતા પેલો ટુકડો આવી ગયો જેમાં રાજવીની અંતિમ યાદ હતી...!",
      "duration": "5 mins",
      "category": "Thriller"
    },
    {
      "title": "સોનેરી કીડીઓ",
      "story_name": " દિવસનો દોઢ વાગ્યો હતો. મે બા સામું જોયું. બા કોદાળી વડે માટી ખોદી રહી હતી. બા એ ગરમીથી બચવા મોંઢા પર બુકાની બાંધી હતી. બા ને મેં વર્ષોથી સખત મજૂરી કરતી જોઈ છે. મને ઘણીવાર વિચાર આવે છે કે બા ને થાક નહીં લાગતો હોય.. ?\n\n           દુષ્કાળના દિવસોમાં સરકારે રાહતકામ ખોલ્યાં હતાં. એક અધિકારી આવતો. એ ખાતું માપતો. ભૂખે ભાંગી ગયેલું ગામડું એ અધિકારીને શીરો જમાડી ખુશ કરતું. જેના ઘેર અધિકારી જમતો એનું ખાતું બમણું મપાતુ. બા વ્યવહારુ હતી. એ ઘણીવાર બાપુજીને આગ્રહ કરતી.\n\n    \" સાયેબને રોટલાનું કો ને.. ? \"\n\n  પણ,બાપુજી ચુસ્ત નીતિમત્તાને વરેલા. ખોટુ કરે નહીં ને ઘરને એ રસ્તે જવા પણ ન દે. એ જ કારણથી બા ને ચોકડીયુમા બમણી મજૂરી કરવી પડતી. આસપાસના સૌ વહેલાં ઘેર જવા નીકળી જતા. બા ધોમધખતા તાપમાં બુકાની બાંધીને મંડી જતી.\n\n       હું શાળાએથી ઘરે ગયો હતો. રસોડામા થોડાં ખાંખાખોળા કર્યા પણ, ખાવાનું ન મળ્યું. ઓરસીયા પર પડેલું એક બટકું ખાઈને હું બા ને મળવા દોડ્યો. બાપુજી ઘરમાં નહોતાં. એમને ગામનાં ચોટે પંચાત કુટવાની મજા આવતી. મારી ચિંતા વધી ગઈ હતી. શાળામા સૌ પ્રવાસે જતાં હતાં. મે પણ હરખથી નામ નોંધાવ્યું હતું. પ્રવાસની સો રૂપિયા ફી હતી. કાલે ફી ભરવાનો છેલ્લો દિવસ હતો. હું હાંફળો ફાફળો થતો બા પાસે પહોંચ્યો. જોયુ તો આસપાસના સૌ આરામથી જમતાં હતાં. બા પરસેવે રેબઝેબ બનીને માટી ખોદી રહી હતી. મારી નાની બહેન ઢબુ બાવળનાં છાંયા તળે બેઠી બેઠી માટીથી રમતી હતી. મને ભુખ લાગી હતી.\n\n      \" બઈ.. . આજે સાયેબે ફી ભરવાનું કીધું હે.. \" મેં બા ની નજીક જઈને કહ્યું. મને જોતાં જ બા ની આંખોમાં ચમક આવી ગઈ. બા મને બહું વ્હાલ કરતી.\n\n         કોદાળી હેઠી મેલીને બા બાવળનાં છાંયા તળે ઢબુની જોડે જઈને બેસી ગઈ. બા એ બુકાની કાઢી ત્યારે એનો સુંદર ચહેરો લાલચોળ બની ગયો હતો. બા એ પોતાના ગંધાતા સાડલા વડે મોઢું લૂછતાં મને હેતથી પાસે બેસાડ્યો.\n\n      \" ચેટલા રૂપિયા આલવાના હે.. \" બા એ પૂછ્યું.\n\n     \" હો.. \" મેં ઉત્સાહથી કહ્યું. મને પ્રવાસ જવાનો ખુબ જ ઉત્સાહ હતો. મે જોયું તો મારાં જવાબથી બા નું મોઢું વીલાઈ ગયું હતું. દુષ્કાળના દિવસોમાં સો રૂપિયા નાની રકમ નહોતી.\n\n       \" હાજે તાર બાપાને કઉ હેંડ.. . ખઈ લે.. \"\n\n       \" કાલે છેલ્લો દાળો.. . પછી નઈ.. \"\n\n        \" ખઈ લે પેલો.. વઘારેલી રોટલી લાવી હું.. તને બઉ ભાવે ને.. \"કહીને બા એ ઊભા થઈ બાવળની ડાળીએ ખોસેલું ભાત નીચે ઉતાર્યું. ખાવાનું \n\nનામ પડતાં જ હું પલાંઠી વાળીને બેસી ગયો. ઢબુ પણ મારી બાજુમાં આવીને બેસી ગઈ. બા એ ભાત ખોલ્યું ને ઊંડો નિશ્વાસ નાખ્યો.\n\n       \" અરરર.. . આમાં તો ચીડીયુ ચડી જઈ.. \" \n\n   મેં દોળીયામા પડેલા કાળાં તપેલામાં નજર નાખી. વઘારેલી રોટલીની અંદર કીડીઓ ફરતી હતી.  \n\n         મને ખબર હતી કે બા એ વઘારેલી રોટલી માટે કેટલી મહેનત કરી હતી. સાજે ઘરમાં વધ્યોઘટ્યો બાજરીનો લોટ વાળું માં વપરાઈ ગયો હતો ને તોય રોટલા ખુટ્યા હતાં. સ્વમાની બા સંકોચાઈ પાડોશમાંથી ઘઉંનો લોટ લાવી હતી. એની રાતની વધેલી રોટલીમાંથી એણે આજ સવારનું શિરામણ ને બપોરનું ભોજન તૈયાર કર્યું હતું. એ રોટલીમાં કીડીઓ ફરતી હતી. મને ખુબ ગુસ્સો આવ્યો હતો. મને સાચે જ કકડીને ભૂખ લાગી હતી.\n\n         \" મારે નેહાળ જવાનું મોડું થાય હે.. \" હું બા ઉપર અકળાઈ ગયો હતો. બા એ મારું રોતલ મોઢું જોયું. આજુબાજુમા નજર ફેરવી. બાજુના ખાતામાં કામ કરતાં લાલદાસબાપુ પાસેથી એણે બે રોટલી માંગી. મોટા મનનાં સાધુએ પોતાનું વધેલું ભાત અમને આપ્યું. જેમતેમ કરીને અમે પેટ ઠાર્યુ. પછી, હું બા સાથે થોડીવાર વાત કરવા બેઠો.\n\n        અચાનક બા એ ઉંહકારો કર્યો. મે ચમકીને બા સામે જોયું. બા પોતાનો ચણીયો ખંખેરતી ઉભી થઇ ગઈ. બા ના પગમાં સોનેરી કીડીઓ ચટકા ભરતી હતી. જ્યાં કીડીઓએ ચટકા ભર્યાં હતાં એ ભાગ લાલ લાલ થઇ ગયો હતો.\n\n        એટલામાં ખાતું માપણી કરનાર અધિકારી આવી પહોંચ્યા. ગામના બે ચાર ચોવટીયા એમની પાછળ પાછળ પાલતું કૂતરાની જેમ ચાલતાં હતાં. એમના મોટા ચશ્માંની અંદરથી તગતગતી આંખો જોઈને મને ડર લાગ્યો. બા આખાબોલી હતી.\n\n      \" સાયેબ.. . માતર ચે દી આલશો.. ? \" બા તડ ને ફડ વાત કરતી. મને બા નો આવો સ્વભાવ ન ગમતો.\n\n     \" વિમાન આવતું જ હશે.. \" લુચ્ચું હસીને પેલો અધિકારી બોલ્યો ને જાણે કોઈ મોટો જોક્સ માર્યો હોય એમ પેલાં ચોવટીયા પણ હસી પડ્યાં.\n\n        બા ભોંઠી પડી. મને ગુસ્સો આવ્યો પણ, કશું કરવાની કે કશું બોલવાની મારી હિંમત નહોતી.\n\n      \" હરામ હાડકાંના.. . કામ કરવુ નથી ને મફતની માતર ખાવી છે.. \" એવું કશુંક બબડતો એ દૂર ચાલ્યો ગયો ને બા એ બુકાની બાંધીને કોદાળી પોતાના હાથમાં લીધી.\n\n        આગ ઓકતી ગરમીમાં બા પોતાની ગરીબીનો ગુસ્સો ધરતીમાં પર ઉતારતી હોય એ રીતે ખોદવા લાગી.\n\n        હું જમીને શાળાએ ગયો. શાળામા સૌની ફી આવી ગઈ હતી. શિક્ષક વારંવાર મારા નામનો ઉલ્લેખ કરી મને શરમાવતા હતાં. એમને મારી આર્થિક સ્થિતિનો ખ્યાલ નહોતો. એ આંખો દિવસ મને ખુબ જ સંકોચ થતો રહ્યો.\n\n        સાંજે હું શાળાએથી છૂટીને ઘેર પહોંચ્યો ત્યારે મને એમ હતું કે હું બાપુજીને પ્રવાસ વિશે વાત કરીશ પણ,બાપુજી ખુબ જ ગુસ્સામાં હતાં. ઘરની તંગીનો ગુસ્સો એમણે બા પર ઉતાર્યો હતો. કશુ પણ વિચાર્યા વગર એમણે બા સાથે લાકડીથી મારપીટ કરી હતી.\n\n        બા રડતી હતી. મે જીવનમાં પહેલીવાર બા ને રડતી જોઈ. મને બાપુજી પર ગુસ્સો આવ્યો હતો. પણ, હું શું કરું.. ? \n\n        એ સાંજે વળી પાછી બા બાજુમાંથી ઉછીનો લોટ લઈ આવેલી. એ ચુલા આગળ રોટલી વણવા બેઠી ત્યારે હું એની બાજુમાં બેઠો હતો. બા રસોઈ કરતી કરતી ઘડીએ વડીએ પોતાના પગમાં પડેલાં લાલચોળ સોળ જોઈ લેતી ને પંપાળતી. હું દયાભરી નજરે બા સામું જોતો. એ પરાણે હસવાનો પ્રયત્ન કરતી.\n\n         એ રાત્રે સુતી વખતે મને ગભરાહટ થવા લાગી હતી. મને વારંવાર બા ના પગમાં લાલ લાલ ચકામા કરનારી સોનેરી કીડીઓ દેખાતી હતી.\n\n      એ કીડીઓ વઘારેલી રોટલીમાંથી નીકળીને બાપુજીની લાકડીમા, લુચ્ચા અધિકારીની આંખોમાં, શાળાનાં શિક્ષકની વાતોમાં, પાડોશમાં, ઘરમાં, રસોડામાં.. . ને છેવટે,મારા આખાય દેહમાં ફરતી હોય, વારંવાર ચટકા ભરતી હોય એવો મને ભાસ થયો.. ને હું પરસેવે રેબઝેબ થઇ ગયો.\n\n     હું મારી પથારીમાંથી ઊભો થયો ને જોરથી બુમ પાડી..\n\nબા મારા એક જ અવાજથી જાગી ગઈ. હું બા ની પથારીમાં પહોંચી ગયો.. બા ની ગોદમાં લપાઈને સૂઈ ગયો. હું ધ્રુજતો હતો. સહેજ તાવની અસર હતી. બા એ મોડાં સુધી જાગીને મારાં શરીરે ઘી ઘસ્યું. હું બા ની ગોદમાં લપાઈને સૂઈ ગયો.\n\n      હવે મને બહાનું મળી ગયું હતું. હું તાવને લીધે પ્રવાસમાં જવાની ના પાડી શકીશ.. ! મેં મનને મનાવી લીધું હતું. પણ,એક યક્ષપ્રશ્ન ઊભો જ હતો.\n\n     બા સવારે ઊઠીને લોટ ક્યાંથી લાવશે.. ?",
      "duration": "5 mins",
      "category": "Thriller"
    },
    {
      "title": "બોણી",
      "story_name": "વૈશાખ ધોમ ધખી રહ્યો છે, ૪૩ ડિગ્રી તાપમાન પશુ, પંખી, માનવ સાથે તમામ જીવજંતુને અકળાવી રહ્યું છે. ધીમે ધીમે પોતામાં ગરમીનો પ્રચંડ વેગ ભરી દેતો ભાણ બપોરે એટલો બધો તપી જાય છે કે તમે મૂઠી ભરી અને જુવાર જો જમીન ઉપર નાખો તો ફટ-ફટ ફૂટી જાય.....બાઈકની સીટ પર પાપડ મુકોને તો ઘડીભરમાં શેકાઈ જાય ... મધ્યાહને ભૂલથી કોઈ ચકલી નભમાં ઊડવા નીકળી પડે તો તેનું પળમાં પ્રાણપંખેરું ઊડી જાય એવી પ્રચંડ ગરમી....\n\nકોઈ દિવસ એક છોડ રોપવાનો પણ વિચાર ન આવ્યો હોય એ બધાને ઝાડવું ખૂબ પોતીકું અને વહાલુ લાગવા માંડે.\n\nત્યારે મારી કવિતાના શબ્દોનું અવતરણ મને સાર્થક લાગવા માંડે.\n\nસૂરજના કિરણોની આગઝરતી જ્વાળાઓ આખી સૃષ્ટિને અકળાવી જાય છે,\n\n પોતીકા લાગતા એ પાંદડાઓ પાનખરમાં એક પછી એક ખરી જાય છે,\n\nદિગંબર બનાવી કુણી કૂંપળો ફૂટતી એને વસંતનો વૈભવ કહેવાય છે ?\n\n સમજાતું નથી મને ઈશ્વરની સૃષ્ટિમાં આવું ને આવું કેમ થાય છે !\n\nઆવી આ વૈશાખી સવારે ભાસ્કરના ઊગવાથી દસે દિશામાં અજવાસ ફેલાયો. ગણેશ ચોથનો એ પાવન દિવસ એટલે દરેક ઘરમાં બનતા લાડુની સોડમ જાણે શેરી સર કરવા નીકળી પડી હોય એવી સુંગધ મનને લલચાવે એમાંય પાછો મામા મહિનો એટલે બધા જ ભાણેજોનું ઘરમાં આગમન, ખુબ રાજીપો, આનંદ, ઉલ્લાસ અને મોજ હોય એ તો સહજ છે.\n\nસવારમાં હું બસ સ્ટેન્ડ સામે એક દુકાને દૂધ લેવા માટે નીકળ્યો હતો.. પાછા વળતી વખતે મારી નજર રોડની જમણી સાઈડ એક સુકલકડી દેહવાળો, રેકડીમાં વ્યવસ્થિત રીતે ગોઠવેલા થોડાક પુસ્તકો લઈને એ ધીમે- ધીમે ચાલ્યા આવતા આધેડ વયના માણસ પર પડી ... પુસ્તક એટલે મારું જીવન.. જોયા પછી નજર નાખ્યા વગર રહી ના શકાય... .હાથમાં પકડીને એના અંદરનો ખલક ખજાનો પામ્યાં વગર રહીજ ન શકાય પણ પાછું યાદ આવ્યું કે કે બધા દેવને દૂર્લભ એવી ચા, દૂધ વગર કેવી રીતે મેળવી શકે માટે મનને પાછું વાળી હું ઘર તરફ વળ્યો પણ જીવ એ પુસ્તકોની લારીએ રહ્યો.\n\n ધીમે ધીમે ભગવાન ભાસ્કર મધ્યાહને તપવા લાગ્યો... બપોરનો તડકો જોઈ ઘરની બહાર નીકળવાનું પણ મન ન થાય એવી પ્રચંડ ગરમી એ આખા વાતાવરણને ઘેરી લીધું હતું. મોટા બહેન આજે સુરત જવાના હતા માટે એમને મને કહ્યું થોડી ખરીદી કરવી છે. તડકો બહુ છે પરંતુ હાલને આપણે જતા આવીએ આમ હું બેના સાથે બોટાદની પાંજરાપોળની ખચાખચ શેરીએ પહોંચી એક દુકાનની બહારના છાંયડે બાઈક સાથે હું ઊભો રહ્યો ને બહેન ખરીદી કરવા ગયાં.\n\nઅચાનક મારી નજર બિલકુલ સામે પડી. અરે ! એજ પેલો સવારે પુસ્તકોની રેકડી લઈને નીકળેલો એ જ માણસ,\n\nપરસેવે રેબજેબ, કાળઝાળ ગરમીમાં પોતાની રેકડી ને ક્યાંક દુકાનની ઓથે થોડીવાર ઊભી રાખવા મથતો એ માણસ ધીમે-ધીમે ચાલ્યો આવે છે ખચાખચ બજારમાં એ માણસને કોઈ એની દુકાનની સામે ઊભો રહેવા દેતું નથી. દૂરથી હું જોઈ રહ્યો...એના ચહેરા પર એક ઉદાસી એક ગમગીની એક નિરસતા છવાયેલી છે.. અસહ્ય ગરમીથી એનો ચહેરો કાળો ધબ પડી ગયો હતો ચામડી જાણે બળી ગઈ હોય ને બે આશભરી આંખો તગતગી રહી હોય એવું દ્રશ્ય મને સામે દેખાયું.\n\nસવારનો રેકડીએ ચોટેલો જીવ ફરી એ જ્ઞાનના ખજાનાને ખોળવા તલસી રહ્યો હતો... અને આમેય હું સાવ ફ્રી હતો તો થયું કે લાવ ને જરાક પુસ્તકોની દૂર્લભ દુનિયા પર નજર નાખું. મેં જરા હાથ ઊંચો કરી અને એની નજરને મારી તરફ દોરી પણ ઝાંઝવાના જળ ભાળીને હરણું દોડે એમ એ માણસ તરત જ આશાભરી નજરે મારી તરફ રેકડીને ઝડપથી લાવી દીધી.... પણ પછી જે સંવાદ થયો એણે મારા હૃદયને હચમચાવી નાખ્યું.\n\n જ્ઞાન ખજાનો સામે જ હતો એક પછી એક પુસ્તકને મારા હાથમાં લઈ અને હું જોવા લાગ્યો પેલા માણસની દયામણી નજર મારા ચહેરા તરફ ચોંટી ગઈ હતી. રેકડી આગળના ભાગમાં સાક્ષાત મહાલક્ષ્મીની એકથી વધારે ચોપડીઓ સાથે અનેરી વ્રત કથાઓ, વાર્તાઓ, સુવિચારો, મહાપુરુષોના જીવન ચરિત્રોના, રસોડા વિજ્ઞાનના પુસ્તકો તરફ મારી નજર ફરી વળી કદાચ મને ગમતા પુસ્તકો રેકડીમાંથી ગાયબ હતા એટલે મેં મારા હાથ ને પાછો લીધો એટલે પેલો ભાઈ અધીરો થઈ અને ઝડપથી બીજા પુસ્તક મને દેખાડતા દર્દ ભર્યા અવાજે બોલ્યો સાહેબ એકાદ ચોપડી લઈ લો... ને સવારની બોણી નથી થઈ. આટલું બોલતા એના ગળે ડૂમો ભરાયો.. એનો અવાજ મારા ભીતરને વીંધીને આરપાર નીકળી ગયો ...સવારના પુસ્તકના સહારે પેટિયું રડવાની આશાએ નીકળેલા એ માણસને બપોરના બે વાગ્યા સુધી કોઈએ એક પુસ્તક લેવા સુધી તસદી લીધી નહોતી. કેટલી કરૂણ વાત... આગળના ભાગમાં લક્ષ્મીજીને રાખતા એ માણસના જીવનમાં દરિદ્રનારાયણની કેવી કરુણતા... હું પણ કશું જ બોલી શક્યો નહીં એની આંખોના ખૂણાની જેમ જ મારી આંખોના ખૂણા ભીંજાયા હું કશું જ બોલું એ પહેલા એ માણસના મોઢામાંથી બીજા શબ્દો સરી પડ્યા \"સાહેબ સવારે છોકરાઓને કહીને નીકળ્યો હતો કે આજે ગણેશ ચોથ છે ને હમણાં જ હું બજારમાંથી તમારા માટે તૈયાર લાડવા લઈને આવું છું આપણે સાથે મળીને ખાશું પણ સાહેબ સવારનો શેરીએ-શેરીએ રખડું છું કોઈએ એકપણ બુક નો લીધી સાહેબ ! આના કરતાં બકાલાની લારી કાઢી હોતને સાહેબ તો આજે મારા છોકરા લાડવા ભેગા થઈ જાત.\".. મારી આંખોના ખૂણા ભીના થઈ ગયા હતા એની આંખમાંથી એક આંસુ છેક દાઢી સુધી આવીને અટકી ગયું.. શબ્દનો ધની હોવા છતાં મારા મારા મુખે એક પણ શબ્દ માણસ માટે બોલાયો નહીં સ્તબ્ધ હતો,દુઃખી હતો... અંતે મૌનને તોડી અને કીધું \" અરે !! ભાઈ ચિંતા ન કર લે હું તને બોણી કરાવું... એમ કહી અને બે-ત્રણ સુવિચારોની બુક મેં મારા હાથમાં લીધી. આના કેટલા રૂપિયા આપું ભાઈ ?\n\n \"સાહેબ એ એમનામ જ લઈ જાઓ સાહેબ એના કોઈ રૂપિયા નથી.\" એનો આવો જવાબ સાંભળીને નવાઈપૂર્વક મેં એની સામે જોયું ...કેમ ભાઈ ?\n\nસાહેબ આ ચોપડીના મેં પણ કાંઈ રૂપિયા ચુકવ્યા નથી, આજે સવારથી શેરીએ-શેરીએ ફરતો ત્યારે તમારા જેવા કોઈ સારા માણસે હવેલી ચોક પાસે આ આઠ -દસ પુસ્તકો મારી રેકડીમાં મૂકી દીધા હતા એટલે સાહેબ તમે સારા માણસ લાગો છો, તમે લઈ જાવ. \"\n\n સવારના એક પણ રૂપિયાની બોણી નથી થઈ છતાં પણ આ માણસની દિલેરી મારા હૃદયને સ્પર્શી ગઈ મારે વધુ કાંઈ બોલી એના હૃદયને વધુ રંજાડવું નહોતું. ઝડપથી મેં બે-ચાર બુક લઈ એની થાતી કિંમત ચૂકવી એના ચહેરાની રેખાઓ બદલાવવાનો પ્રયાસ કર્યો. એ માણસ એકીટશે મારી નજર સામે જોઈ રહ્યો ઉનાળાની કાળઝાળ ગરમીમાં પણ એના હૃદયમાં ટાઢકનો શેરડો પડ્યો હોય એવો થોડો ભાવ એના ચહેરા પર દેખાયો કશું બોલ્યા વગર એ બે હાથ જોડી મારા તરફ જોઈ રહ્યો.\n\nમેં આ દિલદાર માણસને ખબર ન પડે તેમ એના ગલ્લામાં એના બાળકો ગણેશ ચોથ કરી શકે એટલા રૂપિયા મૂક્યા.. મારો દિવસ અને ગણેશચોથ સાર્થક થઈ ગઈ.\n\n મેં એ માણસનું નામ પૂછ્યું પ્રત્યુતરમાં એણે રમણભાઈ જૈન કહ્યું...એ માણસના ચહેરા પર થોડી ખુશીઓ હવે ઝળહળતી હતી. મેં ધીમેથી લીધેલા પુસ્તકો સાથે એની સાથે એક સુંદર તસવીર ખેંચી અને એને દર મહિનાના પહેલા રવિવારે મારી પુસ્તક પરબમાં આવવા માટે મારો ફોન નંબર અને તાલુકા સેવા સદનનું સ્થળ એને લખી આપ્યું અને કીધું ભાઈ તું તારી રેકડી લઈને મારી પુસ્તક પરબની બાજુમાં આવી જાજે મારા મિત્રો તારા ઘરમાં અજવાળુ કરવામાં કામ લાગશે.... \" ભગવાન તમને ખૂબ સુખી રાખે સાહેબ\" એ માણસના રાજીપામાંથી નીકળેલા ઉદગારે મને ધન્ય બનાવી દીધો... નાના માણસનો આશીર્વાદ કેટલો સસ્તો હોય છે.\n\n કદાચ આ માણસને બોણી કરાવવા માટે જ ગણેશજીએ મને અને બેનને ખરા બપોરે ત્યાં મોકલ્યા હશે, એવા ઉમદા ભાવ સાથે રાજીપાની ખેતી કરી હું ઘર તરફ પાછો વળ્યો..\n\nઆ મારી વાર્તાના જીવંત પાત્ર શ્રી ભરતભાઈને સમગ્ર બોટાદકર સાહિત્ય સભા દ્વારા સંવેદના વ્યક્ત કરતાં....ગુજરાતના વરિષ્ઠ સાહિત્યકાર અને પ્રખ્યાત લેખક શ્રી રાઘવજી માધડ સાહેબ અને ઋષીતુલ્ય શ્રી ઉમાકાંત રાજ્યગુરુ સાહેબ અને પરમ વંદનીય શ્રી માધવસ્વરુપદાસજી અને બોટાદકર સાહિત્ય સભાનાં તમામ મિત્રો અને બોટાદ સમાચારના તંત્રી શ્રી નિરજભાઈ દવેની હાજરી સાથે 10,000/-(અંકે રુપિયા દસ હજાર) નો ચેક સંવેદના માટે અર્પણ કરાયો હતો.......જય હો.\n\n",
      "duration": "6 mins",
      "category": "Thriller"
    },
    {
      "title": "અધુરી વાર્તા કોન્ટેસ્ટ",
      "story_name": "મારી પ્રાણ પ્રિય પત્નીની લાશ જોઇને હું સર્વાંગ ધ્રુજી ઉઠ્યો. મારી આંખમાંથી અનરાધાર અશ્રુઓ સરી પડ્યા. મારું રુદન પોલીસ વ્હેનની આવી રહેલી સાયરનમાં દબાઈ ગયું. શું મેં મારી પત્નીની હત્યા કરી હતી ? આ સવાલ મારા દિલને ધ્રુજાવી ગયો. હું મારી પત્નીને ખૂબ પ્રેમ કરતો હતો. કૉલેજ સમયથી અમે એકબીજાના ગળાડૂબ પ્રેમમાં હતા. અમે લવ મેરેજ કર્યા હતા. મારા પ્રાણ પ્રિય પત્ની રમોલાની હત્યા? અને તે પણ મારા હાથે? કલ્પનામાં પણ તે શક્ય નથી. લગ્નજીવન દરમિયાન મેં કદી તેના પર હાથ પણ ઉપાડ્યો નથી. ઓરડામાં મારા સિવાય બીજું કોઈ હાજર નહોતું! સામે મારી પત્ની રમોલાની લાશ પડી હતી. આવા સંજોગોમાં પોલીસ મને જ હત્યારો સમજી બેસશે.\n\nસાયરનનો અવાજ વધારે નજીક આવી ગયો ...પોલીસ વેન ઘર પાસે આવી અને ઊભી રહી ! હજી તો હું વિચારું જ છું કે હવે શું કરી શકું અને ત્યાં તો... ઠક..! ઠક..! ઠક..! દરવાજો ખખડ્યો અને ડોર બેલ રણકવા લાગી..!!\n\nછેલ્લા ઘણા સમય બાદ અચાનક જ આવેલા ડી.આઈ.ડી.(DID) મેન્ટલ સ્ટ્રોક પછી મારું બ્લડ પ્રેસર નોર્મલ થવા લાગ્યું હતું પણ આજુ બાજુ નું ભયાનક દ્રશ્ય જોતા જ ફરી ધબકારા વધવા લાગ્યા હતા.!\n\nમારો અને રમોલાનો પહેલો પરિચય બાર વરસ પહેલા કોલેજ ફર્સ્ટ યેરમાં એક ફંક્શનમાં થયો હતો ત્યારથી શરુ થયેલુ અમારું પ્રેમ પ્રકરણ ત્રણ વરસ સુધી બંને પરિવારોને ખુબ સમજાવીને પરાણે કરેલા લવ મેરેજ સુધી પહોચ્યું હતું...રમોલાનાં જોડાયલા લેડી લક થકી મારી લેખક તરીકે ની કારકિર્દીને ખુબ જ વેગ મળી રહ્યો હતો, મારી સતત પાંચમી ફિક્શન એન્ડ સસ્પેન્સ થ્રીલર સ્ટોરી બૂક પ્રકાશિત થઈ તેમાં ત્રણ તો બેસ્ટ સેલર રહી હતી. ઇન્ડિયાનું પ્રથમ અને એક માત્ર સસ્પેન્સ થ્રીલર સ્ટોરી મેગેઝીન લોન્ચ કરવાનું મારૂ લાઈફ-ડ્રીમ હતું.\n\nલગ્ન બાદ પેલા જ બે વરસમાં મને ડિસોસિએટીવ આઇડેન્ટિટી ડિસઓર્ડર (DID) ડી.આઈ.ડી. નામની એક એવી બીમારી આવી કે જેમાં અચાનક જ મારું બ્લડ પ્રેસર અનિયંત્રિત થઈ જતું.. આકસ્મિક જ મેન્ટલ સ્ટ્રોક આવતો અને હું કોઈ અલગ જ કેરેક્ટરમાં જીવવા લાગતો. હું મારુ અસ્તિત્વ અને મારી લાઈફ સાવ ભૂલી જ જતો..રમોલાને પણ ઓળખી ન શકતો !! નોર્મલ થતા મને ચાર થી પાંચ દિવસ લાગી જતા, આ દરમ્યાન મારો મેળ વગર નો બકવાટ કરવો, બરાડા પાડવા, વસ્તુઓ ફેકવી વગેરે અનેક પ્રવૃતિઓને રમોલા અને પડોશીઓએ શરૂઆતમાં સહન કરી..મગજનું નિયંત્રણ દિવસે ને દિવસે બગડતું ગયું....મગજ ની હાઈ પાવરની દવાઓ સતત મને ઊંઘમાં જ રાખતી !\n\nફુલ ટાઈમ જોબ, મને સાચવવો, ઘર ચલાવવું તેમજ મારી દવાઓનો ખર્ચો...!! આ બધાને રમોલા એ એકલા હાથે હેન્ડલ કર્યું.... પણ બે વરસમાં મને આવા છ સ્ટ્રોક આવતા અને પરિસ્થિતિ કાબુ બહાર જતા પાડોશીઓએ અને મિત્રોએ મધ્યસ્થી કરી મને મેન્ટલ કેરસેન્ટરમાં એડમીટ કરાવ્યો.. આ ઘટનાએ અમને બંને ને ત્રણ વરસ માટે અલગ કરી દીધા પણ આ દરમ્યાન ખબર નહી કેમ પણ રમોલાનું મનોબળ ખુબ જ મજબુત થઈ રહ્યું હતું ! પોતાના ફેમીલી સાથે અમારા લવ મેરેજ ને કારણે વહેવાર ન હોવાથી રમોલા એ ત્રણ વરસ એકલું રહેવું પસંદ કર્યું હતું..!!\n\nરોજ મારા માટે ટીફીન લઈને આવવાથી લઈને મારા દરેક રીપોર્ટ કરાવવા અને મને મોરલ સપોર્ટ આપવામાં રમોલા નું દ્રઢ મનોબળ ખુબ જ અસરકારક સાબિત થયું !! કેર સેન્ટરમાં મારી તબિયતમાં નોંધપાત્ર સુધારો આવ્યો.. બીજી બાજુ રમોલા એકલપણાથી કંટાળી પણ રહી હતી...તેની ઇચ્છા મને જલ્દીથી ઘરે પરત લઈ આવવાની હતી. તેની તો ત્યાં સુધીની તૈયારી હતી કે મને રજા મળે એટલે મારા માટે એક પરિચિતની કંપનીમાં રીસેપ્શન ટેબલ હેન્ડલ કરવાના પાર્ટ ટાઈમ વર્ક માટે પણ તેને વાત નક્કી કરી રાખી હતી !!\n\nબધા જ મિત્રો- સંબધીઓ ની સલાહ લીધા વગર જ મક્કમ રહીને મારું નોર્મલ હોવાનું સર્ટીફીકેટ કઢાવી, રમોલા મને ફરી ઘરે લઇ આવી...!! કદાચ તેને ખબર નહોતી કે આ એની લાઈફની છેલ્લી ભૂલ બની રહેશે..!\n\nમને તો ઘરે ઘણું સારું લાગી રહ્યું હતું, હું મારું સ્ક્રિપ્ટ રાઈટીંગનું જૂનું કામ ફરીથી શરુ કરવાનો પ્લાન કરી રહ્યો હતો..પણ મગજ ને વધારે વિચારવું પડે તેવું કોઈ કામ હું કરું એમાં રમોલાની ઈચ્છા ન હતી. તેના માનવા મુજબ મને (D.I.D.) ડી.આઈ.ડી. નો પ્રોબ્લેમ પણ આખી રાત જાગીને સ્ટોરી લખવાથી અને સ્ટોરીના કેરેક્ટરો માં ઘુસી જવાથી જ થયો હતો !! મારા લેખક તરીકેના પ્રોફેશન ને લીધે જ મગજ કોઈ કાલ્પનિક કેરેક્ટર ને વાસ્તવિક માનવા લાગતું હતું !! એટલા માટે જ રમોલાએ મારા ગયા પછી મારી બધી જ સ્ટોરી બુક્સને પસ્તીમાં સ્થાન આપી દીધું હતું તેમજ મારા રાઈટીંગ ડેસ્કને તેને પોતાનું લેપટોપ ડેસ્ક બનાવી નાખ્યું હતું.. મારી સ્ટોરીના અલગ અલગ કેરેક્ટરના નામ અને તેની કેચલાઈનો હું રાઈટીંગ ડેસ્ક સામે ની વોલમાં ચિપકાવી ને રાખતો ત્યાં હવે એક ગણપતિ નું કેલેન્ડર લટકી રહ્યું હતું !!\n\nઆજે ૧૫ એપ્રિલ હતી..એટલે કે અમારી મેરેજ એનીવર્સરી !! આના માટે અમે બંને ગઈકાલથી જ ખુબ એક્સાઈટેડ હતા અને તેમાંય ખાસ કરીને રમોલા !! તેને ઓફીસ પર આજે લીવ રાખેલી અને સાંજે હોટેલ જવાનો પ્લાન બનાવ્યો હતો.\n\nમારી પાસે ઘરે કોઈ ખાસ પ્રવૃત્તિ નહોતી ફક્ત સમય જ પસાર કરવાનો હતો, રમોલાને સવારથી ઘરના રૂટીન કામોમાં વ્યસ્ત જોઇને હું મારા રાઈટીંગ ડેસ્ક પર ગોઠવાયો અને રમોલાનું લેપટોપ લઈ ને સર્ફિંગ કરવા લાગ્યો..\n\n“અધુરી વાર્તા” પૂરી કરો કોન્ટેસ્ટની એક લિંક પર નજર પડતા જ મેં ત્યાં ક્લિક કર્યું અને એક વેબસાઈટ ખુલી જેનું કામ નવા નવા રાઈટરોને પ્રોત્સાહન આપવાનું હતું તેમાં ઘણી બધી કોન્ટેસ્ટ આપવામાં આવી હતી પણ મારા મૂળ રાઈટીંગ સાથે જોડાયેલા હોવાથી અધુરી વાર્તા કોન્ટેસ્ટ પર મારું ધ્યાન આકર્ષાયું. જેમાં વાર્તાના પાંચ અધૂરા પ્લોટ આપવામાં આવ્યા હતા અને કોઈ પણ એક અથવાતો પાંચેય સ્ટોરી પૂરી કરીને સબમિટ કરવાની છેલ્લી તારીખ આજની જ એટલે કે ૧૫ એપ્રિલ હતી !!\n\nમારું રાઈટર તરીકે નું મગજ લાંબા વેકેશન બાદ ફરી જાગૃત થઈ રહ્યું હોય એવું લાગ્યું ..વિચારો ના ઘોડા દોડવા લાગ્યા.. આજે ફરી એ જ રાઈટીંગ ડેસ્ક હતું જે મારી સફળ લેખક તરીકેની સફરનું ભાગીદાર હતું...! કોઈ એક સ્ટોરી પૂરી કરી ને સબમિટ કરવાની મારી લાલચને હું રોકી શક્યો નહી !\n\nકોઈ એક જ બાબત પર વારંવાર વિચાર નો કરવાની ડોકટરની સલાહને અવગણીને હું પ્રથમ અધુરી સ્ટોરીનો પેરેગ્રાફ બે વાર વાંચી અને મનમાં ને મનમાં તેને વાગોળવા લાગ્યો....જમણા હાથ નો અંગુઠો સ્વીચ વારી પેન પર ટીક-ટોક ટીક-ટોક કરવા લાગ્યો.. કાંઈ ખબર જ ના પડી કે ક્યારે પેન બંને હોઠોની વચ્ચે ગોઠવાઈ ગઈ..! ક્યારે આંખો બંધ થઈ... અને ક્યારે દવાઓ દ્વારા બાંધી રાખેલા કલ્પના શક્તિના ઘોડા છૂટી ગયા...! અને ક્યારે અધુરીવાર્તાના નાયકે મારી મનોદશા પર કબજો કરી લીધો..!\n\nસ્ટોરી નાયકનાં પાંચેક કલાકનાં હિંસક તાંડવ બાદ પેનનાં ટીક-ટોક..! ટીક-ટોક..! અવાજ સાથે ગુમાવેલું ભાન દરવાજા પરથી આવતા ઠક..! ઠક..! ઠક..! અવાજો સાંભળી ને આવી રહ્યું હતું.\n\nધીરે ધીરે ચિત્ર સ્પષ્ટ સમજાઈ રહ્યું હતું...બાલ્કનીનું ડોર ખુલ્લું હતું..સામેની અગાશી પર પડોશીઓના ટોળા મને અચરજ અને ધ્રુણાભાવથી તાકી રહ્યા હતા !! રમોલાની લાશ સામે પડેલી હતી હું રાઈટીંગ ડેસ્ક પર બેઠેલો હતો ...મારા લોહીવાળા હાથ લેપટોપના કીબોર્ડ પર હતા. લેપટોપ સ્ક્રીન પર અધુરી વાર્તા કોન્ટેસ્ટ નું પેજ ખુલ્લું હતું અને અધુરી સ્ટોરી નો પેરેગ્રાફ હજી એમનેમ જ લખેલો હતો જે આ મુજબ હતો...  ",
      "duration": "6 mins",
      "category": "Thriller"
    },
    {
      "title": "વારસો",
      "story_name": "સવારથી પ્રણોતિ અને આરવ બંને એક સૂરમય ઉત્તેજના અનુભવી રહ્યાં હતાં.\n\nવર્ષોથી આરવે અને એકના એક દિકરા આરવ માટે પ્રણોતિએ જોયેલું સપનું આજે સાકાર થવા જઈ રહ્યું હતું.\n\nએ રાષ્ટ્રીય કક્ષાની ગીતસ્પર્ધાને બસ હવે થોડા સમયની જ વાર હતી. પ્રણોતિએ ગોળની કાંકરી આરવના મોઢામાં આપીને શુકન કરાવ્યાં.\n\nખિચોખિચ ભરેલા ઓડિટોરિયમમાં સમયસર સ્પર્ધા શરુ થઈ.\n\nઉદઘોષકે સ્પર્ધા વિશે વિગતવાર માહિતી આપી. સ્પર્ધકોને નિયમોની જાણ કરી. અને છેલ્લે જજ તરીકે આવેલા મહાનુભાવની ઓળખવિધી કરી.\n\n\"અને હવે આયોજક સમિતિની વિનંતીને માન આપીને ગીતસ્પર્ધાના જજ તરીકે ઉપસ્થિત રહેલા શ્રી રાજ નાગરનું હું શાબ્દિક સ્વાગત કરું છું.\"\n\nઅને..બીજી હરોળમાં બેઠેલી પ્રણોતિ શ્વાસ લેવાનું ચૂકી ગઈ.\n\n\"ઓહોહો! એ જ!\n\nઅહીયાં કેવી રીતે? અને શું કામ આજે જ અહીયાં! જો એને જાણ થશે તો તો ચોક્કસ મારા આરવને જીતવા નહીં જ દે.”\n\nપ્રણોતિ મનોમંથન કરતી રહી,\n\n“મેં ક્યારેય એને સુખ નથી આપ્યું તે આજે જરુર એ બદલો વાળી જ લેશે.”\n\nહરિફાઈ શરુ થઈ. એક પછી એક ગાયકો પોતાની રચનાઓ રજુ કરતા ગયા પણ પ્રણોતિને ક્યાંય ચેન ન પડે.\n\n\"હવે શું થશે?\"\n\nસ્ટેજ પરથી આરવ રાજ નાગરનું નામ એનાઉન્સ થયું.\n\nઅને જજની ખુરશી પર બેઠેલા રાજના કાન ચમક્યા.\n\n\"આરવ! ઓહો! એ જ! સાવ મારી જ પ્રતિકૃતિ!\n\nમારા ધબકારા કેમ વધી ગયા હોય એમ લાગે છે!\"\n\nઆરવે મધૂર અવાજમાં ગીત શરુ કર્યું.\n\n\"યાદ ન જાયે, બિતે દિનોંકી..\"\n\nઅને રાજ અતિતમાં ખોવાતો ચાલ્યો.\n\nઆવા જ હકડેઠઠ ભરેલા ઓડિટોરિયમમાં રાજ પોતાના અત્યંત મધૂર અને ભાવવાહી અવાજમાં ગીત રેલાવી રહ્યો હતો,\n\n“તુમ જો મિલ ગયે હો, તો યે લગતા હૈ,\n\nયે જહાઁ મિલ ગયા..”\n\nસામે બીજી હરોળમાં બેઠેલી પ્રણોતિ સામે જોઇને ગવાયેલી પંક્તિમાં જાણે એક ઇજન હતું.\n\nકાર્યક્રમની સમાપ્તિ બાદ મિત્રવર્તુળના મબલખ વખાણ ઝીલતા રાજે સહેજ નારાજગીથી કહ્યું,\n\n\"એય પ્રણોતિ, ક્યારેક તો મારી ગાયકીનાં વખાણ કર.\"\n\nપ્રણોતિએ દર વખતની જેમ જ અલ્લડ અદામાં ધારેલો જવાબ આપ્યો,\n\n\"રાજ, મને તારા આ સા રે ગ મ માં જરાય ટપ્પી નથી પડતી અને ગમતુંય નથી. મને તો હારમોનિયમની તીણી ચીસો અને તબલાના ટપાકાથી માથું દુ:ખી જાય છે.”\n\nમિત્રોમાં હંમેશાં એક આતુરતા રહેતી કે,\n\nઆ બંને સાવ વિરોધાભાસી વ્યક્તિત્વ વચ્ચે પ્રેમ કેવી રીતે થયો અને હવે શું થશે?\n\nછતાં બે-ચાર વિષયોની અસમાનતા સિવાય રાજ અને પ્રણોતિ ગળાડૂબ પ્રેમમાં મસ્ત રહેતાં.\n\nસમયાંતરે પ્રેમની પગદંડી પર રાજ અને પ્રણોતિ સાવ અલગ વિચારધારાનાં બે પંખીઓએ એક માળો બનાવ્યો.\n\nસ્વપ્નમય જિંદગીના મખમલી રસ્તા વાસ્તવિક જિંદગીના સહેજ ખરબચડા માર્ગ પર આવી અટક્યા. \n\nરાજની વિચારધારા પ્રમાણે એની જવાબદારી હવે બેવડાઈ હોવાથી એણે કામ પણ બેવડું કરવું જોઇએ. એટલે એ પ્રોગ્રામ્સ, રેકોર્ડિંગ અને સંગીતનાં વર્ગમાં વધુ વ્યસ્ત થતો ચાલ્યો. પ્રણોતિ હજી સુધી પેલા મેઘધનૂષી શમણાંની સૃષ્ટિમાં જ જીવતી હતી એટલે એને રાજની બીજી તરફ થતી વહેંચણી સહન ન થતી.\n\nઆમ જ કોઇ ને કોઇ બાબત પર બન્ને વચ્ચે ટકરાવ થતા રહ્યા.\n\nરાજ મોડો આવે ત્યારે પ્રણોતિનું હંમેશ રિસાઇ જવું, કેટલાંય મનામણાં પછી ફરી પ્રેમસંવાદ સાથે ભાંગતી રાત ઉજળી બનતી. વળી બે દિવસ પછી પ્રણોતિનો એ જ કકળાટ રહેતો કે રાજ પાસે એના માટે હવે સમય નથી. એ બહાર રખડવામાંથી ઊંચો જ નથી આવતો. અને ધીરે ધીરે એ ફરિયાદે શંકાનું સ્થાન લીધું.\n\nક્યાંક સોશિયલ મિડિયા પર અપલોડ થયેલા રાજની કોન્સર્ટના ફોટા જોઇને પ્રણોતિ સળગતા શબ્દો સાથે પ્રહાર કરવાનું ન ચૂકતી,\n\n“હા, હવે તને ખુલ્લો પરવાનો મળી ગયો છે તે રાગડા તાણવા સાથે નૈનમટકા પણ ચાલુ થઈ ગયા. મારી જિંદગી બરબાદ કરીને તું ખુશ છે.”\n\nરાજ દરેક વખતે ખુલાસા આપીને સમજાવતો,\n\n“પારો, તું કેમ સમજતી નથી? તું હવે મારી જવાબદારી છો. કાલે આપણું આંગણું નાની કિલકારીઓથી ગુંજશે. મારે તમારી જિંદગી સુખમય બનાવવી છે. આ થોડાં વર્ષો મહેનત કરી લેવા દે પછી ભવિષ્યનું એવું આયોજન કરી દેશું કે તને સમય જ સમય ફાળવી શકીશ. તને અત્યારે અધૂરા લાગતા પ્રેમની હું વ્યાજ સહિત ચૂકવણી કરી આપીશ.”\n\nએમ જ પ્રેમ અને પ્રહારોની વચ્ચે આરવનું આગમન થયું. રાજ અને પ્રણોતિની જિંદગીમાં કદાચ ટકરાવનો નવો વિષય ઉમેરાયો. \n\nપ્રણોતિ આરવ માટે એકદમ પઝેસિવ હતી. રાજ પર પણ એને વિશ્વાસ ઓછો બેસતો. પ્રતિભાવાન રાજ પ્રસિધ્ધિ, પ્રતિષ્ઠા અને પૈસા મેળવીને આગળ વધતો ચાલ્યો. તો સમાંતરે પ્રણોતિની ફરિયાદ અને શંકા પણ વધતી ચાલી. નાની મોટી ઘટનાઓ ઘટતી જ ગઈ, બંને વચ્ચે અંતર વધતું ચાલ્યું. \n\nતે દિવસે નાનકડા આરવને સખત તાવ ચડ્યો ત્યારે પડોશીની મદદથી એને દવાખાને લઈ ગયેલી પ્રણોતિની અંદર અસંતોષનો લાવા ઉકળતો રહ્યો. \n\nચાલુ કોન્સર્ટને લીધે રાજ પહોંચી ન શક્યો એ બનાવ પછી પ્રણોતિ ચુપ થઈ ગઈ. રાજે આવીને માફી પણ માંગી.\n\n“પારો, આરવને કેમ છે?”\n\n“હમમમ... તને પૂછવાનો સમય મળ્યો?”\n\n“અરે, મારો દિકરો છે તે મને ફિકર તો હોય જ ને!”\n\n“ઓહોહો! મને તો એમ કે તું સ્ટેજ પર જાય ત્યારે ભૂલી જ જાય છે કે, તારે એક ઘર છે, પત્ની છે, અને હવે સંતાન પણ..”\n\n“જો પ્રણોતિ, આમ ચાબખા મારવાનું બંધ કર. મેં અત્યાર સુધી તારી દરેક વાત માત્ર પ્રેમમાં સાંભળી લીધી છે પણ હવે મારી એક હદ આવી ગઈ. જે સંગીતને તું આટલી નફરત કરે છે એ જ મારી જીવાદોરી છે એટલું ધ્યાન રાખજે. કદાચ મારે ખાતર પણ સંગીતને અપનાવીશ તો તને એ શું અલૌકિક અનુભુતિ છે એ સમજાશે.”\n\nત્યાર બાદ દિવસે ને દિવસે બંને વચ્ચે વિચારોની વધુ મોટી ખાઈ સર્જાતાં અંતે લગ્નવિચ્છેદ પર વાત અટકી. રાજ અને પ્રણોતિની પ્રેમકહાનીનો કરુણ અંજામ આવ્યો. \n\nઘર છોડતાં પહેલાં રાજે પ્રણોતિને કહ્યું, “મારી બદનસીબી છે કે, જે સરગમથી બે દિલ જોડાય એ જ સરગમ મારા મહાભિનિષ્ક્રમણનું કારણ બની. તને તારું ઘર અને આરવ મુબારક. કદાચ તું વધુ શાંતિથી જીવીશ. મારો ફોન નંબર એ જ રહેશે. જરુર જણાય તો હું દૂર નહીં હોઉં એટલી ખાતરી આપતો જાઉં છું.”\n\nઆહ!!\n\nએક કરુણ સપનું જોયું હોય એમ રાજ ઝબકીને ભૂતકાળના ધૂમ્મસમાંથી બહાર આવ્યો.\n\nત્યારે આરવ અંતરો ગાતો હતો.\n\n“દિન જો પખેરુ હોતે, પિંજરેમેં મૈં રખ લેતા...”\n\nરાજના મનમાં સંવાદ ચાલતો રહ્યો.\n\n\"ઓહો! એકદમ મારી જ શૈલીમાં ગાય છે.\"\n\n સ્પર્ધા પૂરી થઈ અને પરિણામની જાહેરાત સાથે સ્પર્ધકો અને શ્રોતાઓ એમ બધાની આતુરતાનો અંત આવ્યો.\n\n\"પ્રથમ નંબરના વિજેતા છે,\n\nઆરવ રાજ નાગર.\"\n\nશિલ્ડ અને પ્રોત્સાહન ઇનામો અપાયા પછી માનનીય જજને બે શબ્દ બોલવા આમંત્રણ અપાયું.\n\nરાજે માઇક સંભાળ્યું,\n\n\"મને આટલી મોટી જવાબદારી સોંપવા બદલ હું મેનેજમેન્ટનો આભારી છું. આજે હું સામાન્યથી કંઇક અલગ કહેવા માંગું છું. સહુ પ્રથમ અહીયાં હાજર કે ગેરહાજર મારી પત્ની પ્રણોતિ નાગરનો હું હ્રદયપૂર્વક રુણી રહીશ. અમારા લગ્નવિચ્છેદનું મુખ્ય કારણ બનેલું મારું સંગીત ક્ષેત્ર અને છતાં પોતાને બિલકુલ ન ગમતા ગાયકી જેવા વિષયમાં અમારા દીકરા આરવને ઉચ્ચ તાલીમ આપી.\n\nપ્રણોતિ, મારો વારસો જાળવવા બદલ હું તમારો આભારી રહીશ. દરેક સ્પર્ધકને હાર્દિક શુભકામના સાથે વિરામ લઉં છું.\"\n\nપ્રણોતિ હજી સુધી એક શૂન્યાવકાશમાં ગરકાવ હતી. લગ્નજીવનના વિચ્છેદ વખતે આરવ એટલો અણસમજુ હતો કે એને રાજ વિશે, એના સંગીત ક્ષેત્ર વિશે કે મા-બાપના અલગપણા વિશે કંઈ જ ખબર નહોતી. પ્રણોતિએ બહુ સમજ આપી પણ નહીં. છતાં મોરનાં ઇંડાં ચિતરવાં ન પડે એ ન્યાયે આરવના કંઠમાં રાજના અવાજની મિઠાશ ભળી. સંગીત પ્રત્યે જાણે-અજાણે એનું ખેંચાણ વધતું ચાલ્યું. પ્રણોતિને ઇતિહાસનું પુનરાવર્તન થવાનાં એંધાણ થયાં. મમ્મીના પ્રચંડ વિરોધ સામે આરવે એક વાર કહ્યું, “મમ્મી, ખબર નહીં સરગમમાં કઈ તાકાત છે! તું એક વાર સંગીતને અપનાવીશ તો તને પણ એ શું અલૌકિક અનુભુતિ છે એ સમજાશે.”\n\nપ્રણોતિ સ્તબ્ધ હતી. બસ, ત્યાર બાદ ઇતિહાસને પુનરાવર્તિત કરવાને બદલે પ્રકાશિત કરવાના મક્કમ નિર્ધારના પરિણામસ્વરુપ આરવ આ મુકામ પર પહોંચ્યો હતો. \n\nરાજ અને પ્રણોતિનો અંશ આરવ એના ખૂણેથી વિચારમાં ડૂબેલો હતો. સ્ટેજ પરથી જજનું નામ સાંભળીને પોતાના જન્મદાતા માટે થોડી ગૌરવ અને પોતાને છોડીને ચાલ્યા ગયા બદલ થોડી નારાજ એમ મિશ્ર લાગણી ઉદભવતી રહી. રાજના હાથે શિલ્ડ સ્વિકારતાં એની આંખોમાં પોતાના માટે પ્રેમની ભિનાશ અને મમ્મીને શોધતી નજર આરવ બરાબર પારખી ગયો હતો. તો સ્ટેજ પરથી નીચે આવ્યા પછી પ્રણોતિની રાજનો પીછો કરતી બહાવરી નજરનો એ સાક્ષી હતો.\n\nઘેર પહોંચ્યા પછી રાતે મમ્મીનો હાથ પકડીને આરવે કહ્યું, મા, તેં મારી બધી ઇચ્છાઓ પૂરી કરી છે. એક નવી જાગેલી ખ્વાઇશ પૂરી કરવા તારા સાથ અને પપ્પાના સહકારની જરુર છે. અને રાજ નાગરનો સેવ કરેલો નંબર જોડાયો.\n\nબે દિવસ બાદ આરવના જન્મદિવસની શાનદાર પાર્ટી રાજ નાગરના બંગલામાં ઉજવાઈ રહી હતી. આરવે કેક કાપતી વખતે રાજ અને પ્રણોતિનો હાથ પકડી રાખ્યો. પાર્ટી પૂરબહારમાં ચાલતી રહી.\n\nરાજ અને પ્રણોતિની નજર વાતો કરતી રહી..\n\n“પારો, હજી એવી જ લાગે છે. આરવને સાંભળીને બધો સંઘર્ષ ભૂલાઈ ગયો. કદાચ મેં તને સમજવામાં સહેજ ઉતાવળ કરી.”\n\nપ્રણોતિની નજર જવાબ આપી રહી..\n\n“રાજ,હું એટલી તો નગુણી નથી કે મારા સ્વાર્થ ખાતર અને મારી જ પસંદગી પ્રમાણે એકના એક દિકરાને ચલાવું. એનામાં તમારો જ કંઠ અને કાબેલિયત ઉતરી આવી છે. જાણેઅજાણે હું તમારાથી વિખૂટી પડી જ ન શકી..”\n\nફરી એ મહેકતી પળ આવી પહોંચી. \n\nત્રણેયના પગલાં એક ઘર તરફ પાછાં વળ્યાં જે ઘર ત્રણેયના એક સાથે આગમનની રાહ જોતું હતું.\n\nઆરવે સુવા જતાં પહેલાં કહ્યું,\n\n“પપ્પા તમે મારા જીવનનો મુખ્ય સૂર છો. મમ્મી તું મારા જીવનનો તાલ છો. તમે બંને સાથે મારા જીવનમાં હો તો જ મારી જિંદગીનો લય જળવાશે.”\n\nતે રાત રાજ અને પ્રણોતિના દિકરાની સફળતા, બે મનની મનોકામના અને ઘણાં સમયથી ધરબાયેલી વસંતના પુનરાગમનરુપે બંનેના પુન:મિલનને લઇને સોળે કળાએ ખીલી ઊઠી.",
      "duration": "6 mins",
      "category": "Thriller"
    },
    {
      "title": "શૂળ",
      "story_name": "સીટી હોસ્પિટલ ના પગથિયાં આજે મારા માટે હિમાલય ચઢવા જેટલા અઘરાં લાગતા હતા. છતાં મન મક્કમ કરી ગભરાતી હું ઉપર ચઢી ગઈ.\n\nમિસ્ટર મહેતા જીવન મરણ વચ્ચે નો આખરી જંગ ખેલી રહ્યા હતા. એમને આ પરિસ્થિતિમાં ધકેલનાર હું જ હતી. મારાથી એમની હાલત જોવાઈ એમ ન હતી. અને એમનાથી કરુણ પરિસ્થિતિ તેમની પત્ની અને બાળકોની હતી. મિસ્ટર મહેતા ને મળવા સીટી હોસ્પિટલ પહોંચી એ આઈસીયુમાં હતા ત્યાં બહાર જ એમના પત્ની બેઠા હતા,એમની નજીક જઈ હું નતમસ્તકે બે હાથ જોડીને ઊભી રહી અને કહ્યું તમને આવી પરિસ્થિતિમાં ધકેલનાર એ બીજું કોઈ નહીં પણ હું જ છું. માફી માંગવાને પણ ક્યાં લાયક છું! તમે જે દંડ દેશો એ સ્વીકારવા હું તૈયાર છું. આનાથી વિશેષ આગળ હું એક પણ શબ્દ ઉચ્ચારી ન શકી. એમની સામે જોવાની મારી હિંમત જ ન હતી.\n\nમિસિસ મહેતા નું વ્યક્તિત્વ ખુબ જ જોરદાર આંખે ઊડીને વળગે એવું રૂઆબદાર અને ભણેલા હશે એ તો એમના એટીટ્યુડ પરથી જ ખબર પડતી હતી છતાં કેટલા નમ્ર. આ પરિસ્થિતિમાં પોતાની જાત પર કાબૂ રાખી રહ્યા હતા. અંદરથી એકદમ જ ભાંગી પડ્યા હતા. પરંતુ બહાર એમની લાગણીઓને જરા એમના મુખ પર દેખાવા દેતા ન હતા. એમના બાળકો માટે અડગ પહાડ જેવા ઉભા હતા. એમને જોઇને મને પણ આજે ઈર્ષા આવતી હતી કે, સ્ત્રી હો તો આમ જ રહેવું. એમના પ્રત્યે મારું માન વધી ગયું એમની આંખોમાં મારા માટે સંપૂર્ણ રોષ દેખાતો હતો.\n\nઅમને બંનેને એકાંત મળતા જ જાણે કે મારા પર વરસી પડ્યા એમણે મને ખૂબ જ ગુસ્સાથી કહ્યું ,\" જો આ માણસ મરી જશે ને તો ફક્ત મારો પતિ મૃત્યુ નહીં પામે કેટલીએ નવલકથાઓ મૃત્યુ પામશે\" છેલ્લે એમણે મને પૂછ્યું, \"તને ખબર છે આ કોણ છે??\" અને મને ખરેખર ખબર ન હતી, કે આ કોણ છે. ફક્ત મને એમનું નામ ખબર હતું. મિસ્ટર મહેતા છે. અને એ પણ હોસ્પિટલમાં આવ્યા પછી ખબર પડી કે એમનું નામ મિ. મહેતા છે.\n\nએમને હું શું કહું? શું સાંત્વન આપું? બસ શરમથી માથું ઝુકાવી નીચું જોઈ ઊભી રહી.\n\nપહેલી વાર મારી સાથે કોઈએ આટલા ઊંચા અવાજે વાત કરી હતી કારણ હું અહીંના મેયર ની દીકરી છું. બી.એમ.ડબલ્યુ માં ફરું છું, કોઈની તાકાત નથી કે મારી સામે કોઈ આવીને મને ગમે તેમ બોલી શકે. હા, પણ મેં આજે જોયું કે એક પત્નીમાં આ સામર્થ્ય હોય છે. હું ચૂપચાપ ત્યાંથી ચાલી નીકળી હવે મારું મન જાણે કે આગલી રાત ને ફરી વાગોળી રહ્યું હતું.\n\nવાત એમ છે કે ગઈકાલે રાત્રે હું પાર્ટીમાંથી આવી રહી હતી. મને મોડું થવાનું હતું તેથી મારી સાથે મારા ડ્રાઈવરને પણ લીધો ન હતો હું જાતે જ કાર ડ્રાઇવ કરી રહી હતી. પાર્ટી ખૂબ મોડે સુધી ચાલી અને કાલે મારે થોડું ડ્રિંક્સ પણ વધારે જ થયું હતું આમ પણ પીધા પછી તો ગાડી ચલાવવાની મજા જ જુદી હોય. બસ મારા મગજમાં તો એ જ ચાલતું હતું. હું સરસ જુના ગીતો સાંભળતી સાંભળતી ઘરે આવવા નીકળી રસ્તો ખાલી હોવાથી મારી ગાડી ની સ્પીડ પણ વધારે જ હતી. એકાએક મેં સ્ટીયરીંગ પરથી કાબુ ગુમાવ્યો અને રસ્તે ચાલતા એક માણસ ને ટક્કર લાગી ગઈ. હું ગભરાઈ ને ત્યાંથી જતી રહી.\n\nઆજે સવારે તપાસ કરતાં ખબર પડી કે એ ભાઈને સીટીહોસ્પિટલમાં એડમિટ કર્યા છે અને હું મળવા ગઈ ત્યાં તેમની પત્નીના વાક્યોના ઘા મારા દિલમાં એક પછી એક તીર બની ભોંકાઈ ગયા.\n\nમિસ્ટર મહેતા એટલે સાહિત્યકાર નિલેશ મહેતા ખૂબ મોટું નામ સાહિત્યક્ષેત્રે. હું પોતે જ એમની નવલકથાની ખૂબ મોટી ચાહક છું. મારાથી ખૂબ જ મોટી ભૂલ થઈ ગઈ હતી જેની કોઈ ક્ષમા ન હતી. એમની પત્ની તો ઠીક હું પોતે જ મારી જાતને માફ ન કરી શકીશ. હું રોજ હોસ્પિટલમાં જતી હતી એક્સિડન્ટના બે દિવસ પછી મિસ્ટર મહેતા મૃત્યુ પામે છે. એતો ચીર નિંદ્રામાં સરી ગયા સાથે મારી ઊંઘ પણ લેતા ગયા. મને હવે ચેન પડતું ન હતું. આંખ બંધ કરો ત્યાં તેમની પત્નીના શબ્દો મારા કાન પર અથડાતા હતા. બસ રહી રહીને મારા દિલમાં એમના માટે કંઇક કરવાની ભાવના જાગી હતી. એમના માટે એવું તો શું કરું કે આ સાહિત્યકાર અમર બની જાય. મારા મનમાં અનેક સવાલો અને એના અનેક ગણા જવાબોએ ઘેરો લીધો. છેવટે હું એક નિર્ણય પર આવી અટકી. એમ કહો ને આ ઘટના મારુ જીવન બદલી નાખે છે. મને રાતે ઊંઘ ન આવતી હતી એટલે હું જાગી મારી ડાયરી લખવા બેઠી આખી એ વાતના મારી ડાયરીમાં અક્ષરસહ હું ઉતારવા લાગી. ત્યારે જ મારા મનમાં એક વિચાર આવ્યો, કે હું મિસ્ટર મહેતાની બાકી રહેલી નવલકથા પૂર્ણ કરું તો? હા હું જાણું છું કે મને નવલકથા લખતા નથી આવડતું કે મને લખતા જ નથી આવડતું બસ મારે તો એમના સપના પુરા કરવા છે. બસ ત્યાંજ હું મારી ડાયરી બંધ કરી તને મારા બેડમાં સુતા સુતા કાલ ના દિવસ નો વિચારવા લાગી કે, સવાર પડશે કે પહેલાં મિસ્ટર મહેતા ની પત્ની પાસે જઈશ અને મારા મનની વાતો કહીશ. જાણું છું આ ખૂબ જ કપરું કામ છે પરંતુ મારે હવે કરવું જ રહ્યું. મારે મિ. મહેતાની નવલકથાઓને જીવંત રાખવી છે. બીજે દિવસે સવારે એમની પત્ની પાસે પહોંચી ગઈ. આમ તો એ જરા ન જોઈ શકાય એવી પરિસ્થિતિમાં હતા છતાં સ્ટ્રોંગ બનીને પોતાના બાળકોને વળગીને બેઠા હતા. ઘરમાં બધું નોર્મલ વાતાવરણ બનાવવાની કોશિશ કરી રહ્યા હતા. એક પતિ વગર અને પિતા વગર નું ઘર કેવું હશે? એતો હવે એમના થી વધારે કોણ જાણે?? એમણે મને આવકાર ન આપ્યો પણ સામે તેમણે જાકારો પણ ન આપ્યો. મેં એમને મારા હૃદયની વાત કરી ત્યારે તેમણે ઉઠી ને કહ્યું કે, \"તમે મને માફ કરો અને હવે પછી મારા ઘરે ના આવશો, હું મારા પતિના અધૂરા સપના આમ કોઈને રખડાવા ના આપી શકું. એ પણ એના હાથમાં કે જેને સાહિત્યની જરા પણ સમજ ન હોય હું આમ જ જીવી જઈશ મારા પતિના અધૂરા સપના સાથે પણ એમનાં સપનાં રોળાવાતો ન જ દઈશ. એમના સપનાને મારા દીકરાઓ મોટા થઈને પૂર્ણ કરશે.\"\n\nમેં એમને ખૂબ કાલાવાલા કર્યા કે મને એકવાર એમની રૂમમાં જવા દો, પુસ્તકો જોવા દો એમનું લખાણ ક્યાં સુધી છે? શું લખ્યું છે? બધું જ મને જોવા દો મને આટલું કરવા તો દો? જેથી હું પ્રાયશ્ચિત કરી શકું.! એમને લોકોના હૃદયમાં ધબકતા રાખી શકું! પણ મિસીસ મહેતા એક ન માન્યા. પણ હું એ જીદ્દી હતી આજે નહિ તો કાલે તો મનાવી લઈશ એમ માની રોજ જવાનું શરૂ કર્યું. ને રોજ એમના ઘરે જાઉં અને રોજ એમને કહું કે, \"મને વાંચવા દો, એમના રૂમમાં જવા દો.\"\n\nએક દિવસ એમને મળીને એમના ઘરેથી હું બહાર નીકળી અને મારા બીજા સાહિત્યમાં રસ ધરાવતા મિત્રો હતા તેમની સાથે આ બાબતો પર ચર્ચા કરી. ત્યાં એક એવો વિચાર કર્યો કે આપણા ગુજરાતી સાહિત્યમાં એવા કેટલા લેખકો છે જે આગળ આવવા માટે કોશિશો કરી રહ્યા છે તો એવા લેખકો ને હું મદદ કરું તો? આજ વિચાર મારામાં નવી આશાનું કિરણ લઈ આવ્યો. આ અકસ્માતથી મારું જીવન ઘરમૂળથી બદલાઈ ગયું હતું. ફેશન, સ્ટાઈલ,અભિમાનની જગ્યા હવે ધીમે ધીમે નમ્રતા, સાદગી એ લઈ લીધી હતી. બસ બીજા જ દિવસથી હું મારા કામે વળગી ગઈ. ગુમનામ કવિઓ લેખકો અથવા જે આગળ આવવા સમર્થ હોય છતાં એમને કોઈ તક ન મળતી હોય એવા સાહિત્યકારોની શોધમાં હું જોડાઈ ગઈ. આજે મને આજ કામ કરતા ત્રણ વર્ષ પૂરા થયા છે ત્યારે હું અને મારા સાહિત્યમાં રસ ધરાવતા સાથી મિત્રો કેટલાય નવોદિતોને નવું પ્લેટફોર્મ આપી આનંદ અનુભવીએ છીએ. અને સાથે સાથે મિસ મહેતા પાસે જઈ મિસ્ટર મહેતા ના અધૂરા કાર્ય પૂર્ણ કરવાની અરજી કર્યા કરું છું. મારું સપનું તો એ જ છે ને મિસ્ટર મહેતાની નવલકથાઓ પૂર્ણ કરવાનું. અને લોકોના હૃદયમાં હંમેશા માટે અમર બનાવવાનું. આજ હવે મારું લક્ષ્ય છે. હૃદયમાં મી. મહેતાને જીવંત રાખ્યા છે.\n\nઆજે એક નવોદિત લેખક ના પુસ્તકનું વિમોચન છે. એમની કથાનું આ શીર્ષક તો જુઓ \"મારું સપનું\". વિમોચન સમારંભ શરૂ થયો. ત્યાં એકાએક મિસીસ મહેતાને આવતા જોયા. હું સ્ટેજ પરથી ઉતરી સામે એમને લેવા ગઈ એમની સાથે એમના બે બાળકોએ હતા. હવે તો ખાસ્સા મોટા થઈ ગયા હતા અને મારા વિશે બધું જાણતા પણ હતા હું એમના પિતાની કાતિલ છું એવો ભય મારા હૃદયમાં જાગ્યો હતો પણ એમની આંખોમાં જોવા મળતો હતો. મિસીસ મહેતાનું અમે ખૂબ હૃદયપૂર્વક સ્વાગત કર્યું. મિસીસ મહેતાના હસ્તે જ આ પુસ્તકનું વિમોચન કરાયું. મિસિસ મહેતા ને બે વાક્યો બોલવા માટે આમંત્રણ આપવામાં આવ્યું. એમના આંખમાં આંસુ હતા. એમણે એમના પતિ ને યાદ કર્યા પછી મારી તરફ હાથ લંબાવી કહ્યું આ દીકરી આજે એક સાહિત્યકારને સાચી શ્રદ્ધાંજલિ આપી રહી છે. ત્યારે મારા પતિ દ્વારા શરૂ કરાયેલી નવલકથા જે એમના ઓચિંતા ચાલ્યા જવાથી અધૂરી રહી ગઈ છે હવે એને તું પૂર્ણ કરજે એવી મારી મહેચ્છા છે. ત્યારે ખરી તારી શ્રદ્ધાંજલિ એમના સુધી પહોંચી જશે. તારા શબ્દાંજલી દ્વારા એક મહાન સાહિત્યકાર ને શ્રદ્ધાંજલિ.\n\n",
      "duration": "7 mins",
      "category": "Thriller"
    },
    {
      "title": "રહા જિંદગીકા અંધેરા સલામત",
      "story_name": "શુભ લખું, કે લાભ લખું\n\nકે લખું, હો મંગલ કલ્યાણ.\n\nનવા વર્ષના શુભાષિશ,\n\nસહુનું, હો મંગલ કલ્યાણ.\n\nઆભે વહાવ્યું જળ લખું\n\nકે, આંખોનો વરસાદ લખું ?\n\nનવા દિવસ ને નવી ઝાકળ,\n\nસહુનું હો મંગલ કલ્યાણ.\n\nનવા દિવસના નવીન શુભ દિવસે, સૌ વાચક મિત્રોનું મંગલ કલ્યાણ હો.\n\n\"માહતાબ સમ અધૂરો દિલકશ દીદાર મારો\n\nઘડવા મને ખુદાએ બેહદ કમાલ કરી છે.\"\n\nકવિની ક્ષમા યાચના સાથે\n\n ભગવાન મનુષ્યોનું સર્જન કરી પરવારીને હાથ ખંખેરી ઊભાં થતા હતાં ને, મારા માતા-પિતા તેમની પાસે પહોંચી ગયા અને સંતાન યાચના કરી. પ્રભુ \"અમને સંતાના આપો.\n\nપ્રભુએ જવાબ આપ્યો, \"વત્સ ! તમે મોડા પડ્યા, મારું કાર્ય મેં પૂર્ણ કર્યું છે; છતાં મારે આંગણે આવેલું કોઈ નીરાશ વદને પાછું જાય તે મને શોભાસ્પદ નથી. હશે ! હવે તમે આવ્યા જ છો તો તમને કશું આપવું જ જોઈએ. આમ કહી પ્રભુએ તેમના 'સ્ટોરરૂમ' -ગોડાઉન-માં તપાસ કરી, 'રૉમટિરીયલ' તો બધો પૂરો થઈ ગયો હતો, થોડો ઘણો 'વેસ્ટેજ 'આમ તેમ પડ્યો હતો, તેમાંથી મારું સર્જન કરી મારા માત-પિતાને અર્પણ કર્યું. મારા માતા-પિતા ખુશ થતા ઘેર આવ્યા. આમ મારો જન્મનો શુભ દિવસ, કાળી ચૌદશનું કાળ ચોઘડિયું નિર્માણ થયું.\n\nમારા જન્મ બાદ મારી માતા, મારા જન્મની તિથિ અને દિવસ, વાર જોઈ ગભરાઈ અને તે વિષે ફરિયાદ કરવા પ્રભુ પાસે સ્વર્ગે પહોંચી ગઈ. \" દુનિયામેં આયે હે તો જીના હી પડેગા, હમારા કયા કસૂર ?\" હું અને મારો ચાર વર્ષનો ભાઈ કાકીને પનારે પડ્યા. સુખ દુઃખ વેઠીને પણ અમે ભાઈ બહેન ભણી કરી નોકરીએ લાગ્યા. પિતાને સંતોષ થયો. આ સંતોષની ગુફ્તગુ -વાતચીત- કરવા પિતાએ પણ સ્વર્ગપ્રયાણ કર્યું. હવે રહ્યા હું અને ભાઈ. ભાઈ તેની જોબ પરથી ઘેર આવી રહ્યો હતો, ત્યાં તેની પાછળ 'સાયરન'ની તીણી ચીસ પાડતી 'ફાયર ફાયટર' આવી, તે સાઈડ આપવા ગયો, પણ તેની ટક્ક્રર તેના સ્કૂટરને લાગી અને તે સ્કૂટર ઉપરથી ઉછળી 'બેરીકેડ'ની સામી દીશાએ પટકાયો. કળવળીને ઊભો થવા જાય ત્યાં સામેથી આવતી ટ્રક તેના ઉપર ફરી વળી, અને તેને પણ મારાથી વિખૂટો પાડી ચાલી ગઈ. કાકીને માથે હું ભારના ટોપલા જેવી પડી. કાકીએ તેમની મુશ્કેલી દૂર કરવા મને તેમના દૂરના સગા અને તાજેતરમાં ઘરભંગ થયેલા ભત્રીજા,સાથે પરણાવી નિશ્ચિંત થયા. \n\nદિવાળીના તહેવાર આવ્યા. આણું વળાવી મને કાકીએ વિદાય આપી. સાસરીએ મને કંકુ ચોખાએ વધાવી મારા ઑવારણાં લીધાં. હું સાસરે આવી, હાશકારો અનુભવું ત્યાં તો 'કોરોના' મારી પાછળ આવ્યો અને મારા પતિને લઈને ચાલતો થયો. વાહ ! આપણા સમાજની બલીહારી વાહ ! લોકોને 'કોરોના'નો દોષ ના જણાયો, પણ મારા પગલાંનો દોષ જણાયો. મારા કુમકુમ પગલાં હવે અપશુકનિયાળ ગણાયા. સાસરામાં હું અકારી અને હડધૂત થવા લાગી. મારી અવજ્ઞા થવા લાગી. આપઘાત અને ગૃહત્યાગના વિચારો મારા મગજમાં ઘૂમવા લાગ્યા. શું કરૂં ? ક્યાં જાઉં \" કૈં ચેન ના પડે. આખરે મારી બેન્કની નવી શાખામાં મેં ટ્રાન્સફર માગી, અને મારા સદ્\u200Dભાગ્યે મને તે મળી ગઈ. \n\nહું મુંબાઈ આવી. બેન્કના ફ્લેટમાં ફ્લેટ મળી ગયો. મારી પડોશમાં એક પારસી યુગલ 'શીરીન ફરહાદ' રહેતું હતું. ખરેખર તો તેઓના નામ 'શીરીન બાનુ' અને 'ફરેદુનજી' હતા. પારસીઓની નિર્દોષતા, નિખાલસતા અને છૂટછાટથી બેન્કના સઘળા કર્મચારીઓ તેઓને 'શીરીંન ફરહાદ' તરીકે જ જાણતા. તેઓના મિલનસાર સ્વભાવને લઈને મારે તેમની જોડે ઘરવટ થઈ ગઈ.\n\nસાંજે બેન્કમાંથી હું આવું એટલે તેમનો નાનો બાબો રુસ્તમ (રૂસી) માસી માસી કરતો દોડતો આવીને મને વળગી પડે. તેને હું જાતજાતની, કેન્ડી, ચોકોલેટ બીસ્કીટ, રમકડાં વગેરે લેતી આવું તે તેને આપું. આમ અમારો સંબધ દિનબદિન વધતો જાય. શીરીન સાથે રોજની ઉઠબેસથી તે મારો મારો ભૂતકાળ જાણે. ટૂંકું દાંપત્યસુખ માણી મેં વૈધવ્ય પ્રાપ્ત કર્યું છે આથી તે જીવ બાળે અને મને તેની મોટી બહેન જેટલું વ્હાલ અને લાગણી દર્શાવે. દિવસે દિવસે અમારો સંબધ વધતો ચાલ્યો. મારું અંગત કુટુંબ તો હતું જ નહિ. શીરીનનો પ્રેમભાવ અને આત્મિયતા જોઇ મને ત્યાં ઘર જેવું લાગતું. મન મૂકીને મારી અંગત વાત પણ તેના સમક્ષ રજૂ કરતી. શીરીનનું ઘર મારું સાસરૂં કે પિયર જે ગણો તે એ જ હતું.\n\nએક દિવસ શીરીન ફરહાદ ગુસપુસ કરતાં મારે ત્યાં આવી સોફામાં ગોઠવાયાં. ફરેદુનજીએ હળવે રહીને પ્રસ્તાવ મૂક્યો. \"આંય કરુણા, બાળકો પાછળ આટલી ઘેલી થાય છે તો ફરીથી સંસાર શરૂ કરની.\"\n\nતેમની વાતથી મને સખત આઘાત તો લાગ્યો. હું અવાક થઈ ગઈ.\n\n શીરીન \"અરે, ફરદુ શું બકે છ, કૈં ભાન બાન છે ? કોઈની પર્સનલ લાઈફમાં આમ માંથું મારે છ તે\"\n\n થોડી વારે મેં સ્વસ્થ થઈ જવાબ આપ્યો, \"જુઓ ફરદુ ભાઈ, તમારી ભલી લાગણી માટે આભાર; પરન્તુ ઈશ્વરે મારા તકદીરમાં સંસાર સુખ લખ્યું જ નથી.\"સંસાર સુખના કિનારે આવેલ મારી નાવ, કિનારે જ ડૂબી ગઈ. હવે તો મારા મુખ પર હાસ્યને આવવાની મજાલ નથી. ફરદુ ભાઈ આ તો મારા તકદીરની તાસીર છે.\n\n ફરેદુનજીએ મારી વાત વચ્ચેથી જ કાપી જણાવ્યું કે \"આ તમારા હિન્દુડાઓની જૂઠી અને ખોટી માન્યતા છે. અમે પારસી લોકો કેવા મોજ મઝાથી રહીએ છીએ અને આનંદ પ્રમોદ કરીએ છીએ.\"\n\n તેઓ લભભગ અર્ધો કલાક બેસી ને ગયા અને મારા મનમાં એક કીડો મૂકતા ગયા. મને સંસાર કે દાંપત્ય સુખની ઝંખના તો નહોતી જ પણ એક બાળ આંગણે રમતું હોય તો દિવસ આનંદમાં પસાર થાય તેવી લાગણી તો જરૂર થઈ.\n\n ૦-૦-૦-૦-૦\n\nમારી બેન્કના મેનેજર સતીશ ચંદ્ર છેલ્લા છ મહિનાથી ઘરભંગ થયેલા. તેમના પત્ની ત્રણ નાના બાળકો મૂકી સ્વર્ગે સિધાવી ગયા હતા. આ માહિતી મારી મુંબઈ ટ્રાન્સફર થયા બાદ છ મહિને મને મળી હતી. એક સ્ત્રી સહજ લાગણીથી મને તેમના પ્રત્યે કૂણી લાગણી ઉદ્\u200Dભવી હતી. સ્ત્રી વિનાના સૂના ઘરની કલ્પના માત્રથી હું ધ્રુજી ઊઠું છું. ૧૪ વર્ષની નાની છોકરી કેવી રીતે ઘર ચલાવતી હશે ? \n\n ફરેદુનજીએ મારા વિષે તેમને વાત કરી હશે એટલે તેમણે તેમની મારફતે મારી સમક્ષ પ્રસ્તાવ રજૂ કર્યો. વૈશાખના વાયરા વાતા હતા. આંબા પર કેરીઓ અને મનુષ્યોના મન હિલોરે ચઢ્યા હતા. 'પરણવા' ફૂંકાતો હતો, આ 'પરણવા'ની ઝપટમાં અમે આવી ગયા. \n\n\"કરુણા, ઓચીંતો અને આકસ્મિક નિર્ણય જ વિજય તરફ દોરી જાય છે. બહુ વિચારે તે પાછળથી પસ્તાય, પહેલેથી વાત કરીએ તો કેટલાય વાંધાસાંધા નીકળે, છોકરાંઓને પૂર્વગ્રહ બંધાઈ જાય, કોઈ સગુવહાલુ ડખલગીરી ઊભી કરે; કદાચ મારાં છોકરાંઓને તું ન ગમે તો તે વાત જુદી છે.\" સતીશે કહ્યું. “સતીશ, આ શું બોલે છે ? મને તો છોકરાંઓની ઝંખના છે, માટે તો હું લગ્ન માટે તૈયાર થઈ છું. તારા છોકરાં તે મારા નહીં ? મને ગમે જ ને !\"\n\n \"બસ ત્યારે પતી ગયું હવે પરણી જ નાંખીએ.! \"\n\n ફરેદુનજીએ મારા મનમાં મૂકેલા કીટકે પ્રસ્તાવ સ્વીકાર્યો અને અમે બેઉ જણે પરણી નાંખ્યું.\n\n ૦-૦-૦-૦-૦\n\n અમે, કોર્ટ મેરેજ કરી ઘેર આવ્યા. સતીશે છોકરાંઓને બોલાવી કહ્યું\n\n \"તમે મમ્મી મમ્મી કરતાં હતાં, ને લો આ તમારી નવી મમ્મી\" \n\n છોકરાંઓ તો આ સાંભળી મને જોઈને હેબતાઈ ગયા. તેઓ દાદાજીની સોડમાં ભરાઈને મને ટગર ટગર જોયા જ કરે. દાદાજી બીચારા શું બોલે ? સતીશે મને કહ્યું, \"આ મારા પિતાજી.\"\n\n મેં નીચા નમી તેમને પ્રણામ કરી આશિર્વાદ માંગ્યા. તેમણે મારા માથે હાથ મૂક્યો અને ધીમેથી કહ્યું,\"પણ ભાઈ, આમ એકાએક ? જરા વાત કરી હોત તો હું ના ઓછો પાડવાનો હતો, ચાર સગાવહાલાંને બોલાવતને.!\" \n\n \"અરે જરા મને તો વાત કરવી હતી\"\n\n\"શો ફેર પડતે ?\"નકામો ડખો ઊભો થાત.\"\n\nઅમે નોટીસ તો આપી જ દીધેલી હતી આજે બપોરે અમે કોર્ટમાં સહી કરી આવ્યાં. કરુણાનું તો સગુવહાલું અહીં કોઈ જ નથી, એટલે કોઈને બોલાવવાનો સવાલ જ નહોતો. તમે તો ઘરના જ છો. પપ્પા કોઈની ટપાલ કે ફોન બોન આવ્યો હતો ?\"સતીશ આમ કહી તેણે હંસાને કહ્યું,\n\n જા તારી મમ્મીને ઘર બતાવ; હંસાએ લાગણી શૂન્યભાવે કહ્યું \"ચાલો.\"\n\n મેં તેની સાથે ચાલવા માંડ્યું. મનમાં તો હું સમજતી હતી કે બીજવર અને તેમાંયે ત્રણ છોકરાંના બાપને રિસેપ્શનના કે મનોરંજનના શોખ ના હોય; પરંતુ ગૃહપ્રવેશ વેળાએ મીઠો આવકાર તો મળશે જ, એવી આશા જરૂર હતી. પણ આવી કાંઈ હલચલ નજરે ના પડી. આ નાનકડી છોકરી અણગમતા મહેમાનને નાછૂટકે બધું બતાવતી હોય તેમ મારી સાથે ફરતી હતી. \n\n આ પરિસ્થિતિનો મને ખ્યાલ જ નહોતો, નહીંતર આટલી ઉંમરે પરણવાનું સાહસ ના કરત. પણ પાંત્રીસ વર્ષ પછી ક્યારેક એકલવાયુ લાગવા માંડ્યું હતું. છૈયાછોકરાવાળું એક કુટુંબ... માથે વડીલની છત્રછાયા... અને... એક સમજદાર જીવન સાથીનો જીવન ભરનો સાથ... આ બધું મેં સતીશમાં જોયું, મને તેના કરતાં તેના નાના છોકરાંઓની દયા આવી મા વગરના છોકરાંઓ હિજરાતા હશે, અને આમ લાંબો પરિચય કેળવવાની જરૂર જણાઈ નહી, આથી પ્રથમ પરિચયે જ મેં દયાભાવથી પ્રેરાઈને હા પાડી દીધી. \n\n 0-0-0-0-0\n\n મોડી રાત સુધી છોકરાંઓ ગુસપુસ કરતા રહ્યા, દાદાજી સાથે કોઈએ વાત પણ ના કરી. ગૃહસંસાર તિમિરના વાદળમાં વિલીન થઈ ગયો. સામુહિક બહિષ્કારનો મોરચો તૈયાર થઈ ગયો હતો.\n\n સવારે ચ્હા નાસ્તા સમયે બાળકોનો વ્યવહાર જોઈ દાદાજી પ્રસંગની ગંભીરતા સમજી ગયા. સતીશ અને કરુણા તેમનો ચ્હા નાસ્તો કરી પોતાની રૂમમાં દિનચર્યા માટે ગયા એટલે દાદાજીએ હળવેથી કહ્યું \"હવે આવી જ છે, તો એની જોડે આમ ઊંચું મન રાખશો તે કંઈ ચાલવાનું છે ? નકામો સતીશ ચિડાશે, અને ઘરમાં કાળો કકળાટ ઊભો થશે.\"\n\n\"દાદાજી તમારે બોલવું હોય તો તમે બોલજો, અમે લોકો તો નથી જ બોલવાના.\" સૌએ એકી અવાજે 'અલ્ટીમેટમ.' આપી દીધું.\n\n \"હશે ! ત્યારે તમે જાણો અને સતીશ જાણે.\"\n\n છોકરાઓના અસહકારના પ્રત્યાઘાતની પરવા કર્યા વિના સતીશ તો રોજના નિત્યક્રમ પ્રમાણે બેન્કમાં જવા નીકળી ગયો. જતા જતાં મને કહેતો ગયો \"ચિંતા ના કરતી, સમય આવે બધું એની મેળે ઠીક થઈ જશે.\"\n\nબેન્કમાંથી હું રજા ઉપર હતી. નવો સંસાર ગોઠવવાની મારી હોંશ હતી. આ પરિસ્થિતિનો મને ખ્યાલ જ નહોતો. પહેલો દિવસ તો સામાન લાવવામાં અને ગોઠવવામાં નીકળી ગયો. બીજો દિવસ માડમાંડ પસાર કર્યો. છોકરાંઓ આઘેથી છાનું માનું જોયા કરે, પણ પાસે ના આવે, જાણે કે હું કોઈ હિંસક પ્રાણી હોઉ. સાંજે સતીશ બેન્કમાંથી ઘેર આવ્યો. સતીશને હસ્તે મ્હોંઢે વાત કરી \"બધું બરોબર છે. ધીરે ધીરે ફાવી જશે.\" \n\nપણ ફાવ્યું તો નહીં જ. આખો વખત એમ લાગ્યા કર્યું કે પોતે કઈં ભૂલ કરી છે. એક એવી ભૂલ કે ઝટ સુધરે નહીં. એક સુધારવા જતાં બીજી અનેક ઊભી થાય. સામે છોકરાંઓનો સંપ જોરદાર હતો. દિવસે દિવસે મારૂં મન નિરાશાની ગર્તામાં ખૂંપી ગયું.\n\nજીવનનો મતલબ તો ફક્ત આવન જાવનનો છે.\n\nજીવન તો સુખ દુઃખની તડકી છાંયડી છે.\n\nચોમાસાનાં વાદળ માફક, આવે અને જાય\n\nચાર છાંટા નાખી વિખેરાઈ જાય પણ\n\nનિશાની મૂકતો જાય, આ જીવન કશું જ નથી\n\nઆ તો મારા જીવનની કરૂણ કહાણી છે.\n\nરહા જિંદગીકા અંધેરા સલામત",
      "duration": "7 mins",
      "category": "Thriller"
    },
    {
      "title": "બંટુ",
      "story_name": "‘બંટુ\u200C\u200C\u200C.. .. ઓ.. .. ‘બં.. .. ટુ !’\n\n ‘… .. ‘\n\n‘અભી તક ઊઠા નહિ ક્યા ?’\n\nઅને બંટુનું સવાર પડે. બસ, પછી તો હૉસ્ટેલમાં બંટુ જ બંટુ થઈ રહે. બંટુ એટલે અમારી હૉસ્ટેલનો હાથવાટકો ! કોઈપણ ચીજ વસ્તુ લાવવા લઈ જવાની હોય તો તે બંટુનું કામ. પહેલા માળ પર નવ નંબરમાં રહેતા પાટીલને ત્રીજા માળે રહેતા પઠાણ પાસેથી ડ્રોઇંગ બોર્ડ મંગાવવું હોય તો બંટુને નીચે બોલાવે અને પછી કામ સોંપે !\n\nઅમારી હૉસ્ટેલને ત્રણ માળ, દરેક માળ પર આઠ-આઠ રૂમ છે. ભોંયતળિયું ગણતાં ત્રીસ રૂમો થાય. ત્રીજા માળની ઉપર અગાસી છે. આ અગાસીના દાદર પરની ઓરડી-બંગલી એટલે બંટુનો ભવ્ય ’રાજ મહેલ.’ એમાં બંટુનું સમગ્ર રાચરચિલું સમાયું હોય. સરસામાનમાં તો એલ્યુમિનિયમના ટીફીનનાં ચાર ખાનાં, ચાર-પાંચ માટીનાં માટલાં (એક સાથે આટલાં માટલાં રાખવાનું રહસ્ય હજુ કોઈ તેની પાસેથી કઢાવી શક્યું નથી !), જેમાં તે વારાફરતી પાણી સંઘરી રાખે., બાકી એકાદ જર્જરિત મેલું ગોદડું અને કોઈ વિદ્યાર્થીનું ફાટેલું, રૂ નીકળી ગયેલું ગાદલું. તેનાં કપડાંમાં બે ફાટેલી ખાખી અર્ધી ચડ્ડી અને ખમીસ કે કોઈએ આપેલું ટીશર્ટ. શર્ટને કે ચડ્ડીને બટન હોવાં જરૂરી નહીં. ચામડાના એક પહોળા પટ્ટાની મદદથી તે ચડ્ડી પર સારો એવો કાબુ રાખી શકતો હતો.\n\nબેઠી દડીના, થોડા ભરાવદાર શરીરવાળા બંટુનો ચહેરો, જમાનાનો માર ખાધેલ હોય, તેવો સખત હતો. તેમાં ગોળ પીળાશ પડતી આંખો વચ્ચે આગળ પડતું ભોલર મરચાં જેવું તેનું નાક વિશેષ ધ્યાન ખેંચતું. ત્રણ ચાર દિવસની વધેલી કાબર ચીતરી દાઢી, માથે સફેદ, ટૂંકા વાળ હોવા છત્તાં તેની ઉંમરનો ક્યાસ કાઢવો મુશ્કેલ હતો.\n\n‘બંટુ\u200C\u200C\u200C.. .. ઓ.. .. ‘બં.. .. ટુ !’\n\n‘… .. ‘\n\n‘અબે બંટુકે બચ્ચે,’ સોળ નંબરવાળો પાટીલ બૂમ પાડવાનો. ‘અબે ! લઉકર યે, લે આ ચા પી જા.’\n\nદરરોજ બંટુને ચા આપવાનો તેનો નિયમ. હજુ હાથમાં ચાનો કપ પકડ્યો, ન પકડ્યો ત્યાં તો ચોવીસ નંબરમાંથી સાયકલવાળાની ઘંટડી રણકે, ’બં..ટુ ! મારાં કપડાં જલદીથી ધોબી કનેઠી લઈ આવની, મારે કોલેજ જવાનું મ્હોડું થાય ચ કે’ની ?’\n\nસવારે સાડાસાતે કોલેજ શરૂ થતી હોય ત્યારે અમારા સાયકલવાળા સાહેબ સાડાઆઠે બંટુને ધોબીને ત્યાંથી કપડાં લાવવા માટે, રૂમમાંથી જ મોઢામાં બ્રશ ફેરવતાં ફેરવતાં તાકીદ કરતા હોય ! એક વખત સાયકલવાળાની બૂમ પડે એટલે બંટુજી હાથમાં જે કાંઈ હોય તે પડતું મૂકીને. દોડે. જરા ચૂક થઈતો આવી બન્યું ! ચાનો કપ પડતો મૂકીને બંટુ પહોંચે ધોબીની દુકાને ! કપડાં લાવીને ઊભો રહે એટલે સાયકલવાળા સાહેબ એના હાથમાં તપેલી પકડાવે, ’જા, ડૂધ લઈ આવની !’ બંટુ એક દાદરો ઊતરે ત્યાં વળી ઉપરથી બૂમ પડે. આ વખતે ત્રેવીસ નંબરવાળા જોશીને ખમણ ખાવાનું મન થઈ આવે. વળી બંટુ ઉપર આવે. પણ જોશી મહારાજ રાતના સૂતી વખતે પાકીટ ક્યાં મૂક્યું હતું તે ભૂલી ગયા હોય તેથી તે શોધવા બેસે. પાકીટ મળે અને પૈસા આપે ત્યાં સાયકલવાળાની નજર પડે અને ગર્જના થાય, ’અરે બાવા ! અભી ગયા નહિ ક્યા ? ઈઢર ખડે ખડે ક્યા કરતા હૈ ? જા જા. કોલેજ કોન ટારો ડોહો...’ બચારા બંટુ મહાશય ‘અભી જાતા, અભી જાતા’ બબડતો દાદરો ઊતરી જાય; નહિ તો વચ્ચેથી બીજી એકાદ તપેલી કોઈ પકડાવી દે કે પછી ઈસ્ત્રીનાં કપડાં કે પ્રધાનનું વિલ્સનું પાકીટ લાવવાનું હોય. આમ બધાના આદેશોનું પાલન કરતો તે આખરે સાયકલવાળાને દૂધ, જોશીને ખમણ કે પ્રધાનને વિલ્સ પહોંચાડે. ત્યાં સુધીમાં તો સાયકલવાળાનો કોલેજ જવાનો ‘મૂડ ઑફ’ થઈ ગયો હોય એટલે અઠ્ઠાવીસ નંબરવાળા પરમાર પાસેથી છાપું મંગાવી ‘મૉર્નિંગ શો’ની શોધખોળ કરે !\n\nબંટુ કોણ છે, ક્યાંથી આવ્યો, ક્યારે આવ્યો કે તેની ઉંમર શું છે તે વિષે કોઈને સાચી જાણ નથી. સહુ પોત-પોતાની અટકળો અને સાંભળેલી વાતો દોહરાવે છે. કોઈ કહે છે તેને યુવાનીમાં પ્રેમમાં દગો થયો હતો, કોઈ કહે છે તે લખપતિ બાપનો બેટો હતો, પણ ભાઇઓએ, તે મિલકતમાંથી ભાગ ન પડાવે માટે, પરાણે ગાંડો ઠરાવીને કાઢી મૂક્યો. કોઈ કહે છે તે પ્રેમભગ્ન તેમજ કુટુમ્બભગ્ન બંને છે. પણ એક વાત નક્કી છે તે અમારી હૉસ્ટેલનું એક કાયમી, જીવંત અને ઉપયોગી પાત્ર છે.\n\n‘બંટુ, ડીડ યુ ટેક યોર લંચ ઓર નોટ?’ કાઠિયાવાડનો બારોટ તેની આગવી અંગ્રેજીમાં જ બંટુ સાથે વાતો કરશે. અને હમેશાં અગિયાર વાગે કોલેજ જતાં પહેલાં બંટુને જમવાનું યાદ કરાવશે. બંટુના ખોરાકમાં સુરતી બેકરીની બ્રેડ અને દાળ. અમારા વિસ્તારના એક દયાળુ લોજ માલિક બંટુને વિના મુલ્યે ટીફીનનું ખાનું ભરીને દાળ આપે છે. બંટુ મહાશય બાર વાગે એટલે ટીફીનના ખાનાં લઈને નીકળે. અમારી હૉસ્ટેલથી લોજ દૂર નથી, ફક્ત બે જ મિનિટના અંતરે છે. પણ એ બે મિનિટનું અંતર કાપતાં તેને કલાક થાય. દરેક ડગલે તે ચારે બાજુ જોઇને આગળ વધે. ત્રણ વખત એ રસ્તો ઓળંગે. સામે પાર જઈને આ પાર પાછો આવે અને પાછો સામે પાર જાય. ઘણીવાર લોજથી વિરુદ્ધ દિશામાં જાય ને ત્યાંથી પાછો ફરે, ધીરે પગલે ચાલતાં ચાલતાં આ બધો વખત એનો અસ્ખલિત બબડાટ ચાલુ હોય. આમ શામાટે તે કરે છે તેનું કારણ હજુ સુધી કોઈએ તેને પૂછ્યું નથી. કદાચિત્ કોઈએ પૂછ્યું હશે તો તેના જવાબમાં અસંબદ્ધ બબડાટ જ મળ્યો હશે. આમ રસ્તામાં અટવાતો હોય ત્યાં હૉસ્ટેલનો એકાદ વિદ્યાર્થી કે આજુબાજુના દુકાનદારો તેને ટોકે એટલે ભાઈસાહેબ માંડ એકાદ વાગે લોજમાં પહોંચે. ત્યાંથી દાળનાં ખાનાં ભરીને એજ રીતે રસ્તો કાપતાં કાપતાં બે વાગ્યા સુધીમાં હૉસ્ટેલ પર આવે. વચ્ચે સુરતી પાસેથી બ્રેડનું અર્ધું પેકેટ પણ ટિફિનમાં નાખતો આવે. પછી તેની બંગલીમાં ટીફીનનાં ખાનાં પાથરીને ભોજન શરૂ કરે. ચારેક વાગ્યા સુધી તેનું ભોજન ચાલવાનું કેમકે વચ્ચેથી અનેક વખત કોઈ તેને ઊઠાડી કામે મોકલે. અને નહિ તો તે પોતે જ ખાવાનું પડતું મૂકીને અગાસીના કઠોડા પાસે તેની માનીતી જગ્યા પર જઈને ઊભો ઊભો આજુબાજુના મકાનોની ટોચ સાથે કે દૂર દૂર મંદિરની ફરકતી ધજા સાથે અગમનિગમની વાતો કરે. હું કોલેજથી આવું ત્યારે તેને ખાવાનું સંપેટવા માટે અચૂક ટકોર કરવી પડે.\n\nસાંજ પડે અને હૉસ્ટેલ ભરાય કે પાછું એ જ રટણ; ’બંટુ, તીન કોકાકોલા લે કે આઓ.’ જોશી મહારાજને દીવો કરવાનું ઘી ખૂટી ગયું હોય તો તે મંગાવે. બારોટ જેમ બંટુ સાથે અંગ્રેજીમાં જ વાતો કરે તેમ જોશીજી મરાઠીમાં જ બોલવાનો આગ્રહ રાખે. અને દરેક વાક્યો ત્રણ ત્રણ વાર બંટુ પાસે ગોખાવે ! ‘માલા આતા જ પાહિજે, સત્વર યા, કાય? દેર નકો કરા.’ બંટુ ‘હોવ હોવ’ કરતો આગળ જાય કે પાછો બોલાવે, ‘મી કાય સાંગિતલા ? કીતી પૈસે દિલે તુલા ?’ ફરીવાર આખો સંવાદ તેની પાસે બોલાવડાવે અને કેટલા પૈસા આપ્યા તથા કેટલા પાછા લાવવાના તેની પૂરેપૂરી સમજણ આપે.\n\nબંટુ, અમારો બંટુ. દરેકનો હુકમ માથે ચડાવીને તેનો શાંતિથી અમલ કરે. અમે તેની મશ્કરી કરવામાં કાંઈ જ બાકી ન રાખીએ. સહુના મનોરંજનનું હાથવગું સાધન ! વગર હોળીએ પણ કોઈને મૂડ આવે તો બંટુનું મોઢું રંગાય જાય કે માથા પર એક-બે બાલદી પાણી રેડાય જાય. કોઈવાર તેના ટીફીનનાં ખાનાં ગુમ થઈ જાય તો કોઈવાર બ્રેડનું પેકેટ શોધતાં પાંચ વાગી જાય.\n\nપણ મહિનો થાય કે દરેક વિદ્યાર્થી બંટુને દસ વીસ રૂપિયા આપી જ દે. દુરાનીને મટકામાં સારો તડાકો પડ્યો હોય તો લીલી નોટ પણ પકડાવી દે. ન્હાવા માટે લક્સની આખી ગોટી સામાન્ય રીતે મળી રહે. દાઢી માટે કોઈની પણ રૂમમાં જઈને નવી બ્લેડ લઈ આવે. અને કોઈ ના પણ ન પાડે. બંટુને શિયાળામાં ઠંડો પવન ન લાગે તે માટે જૂની ડ્રોઇંગ શીટ્સ તેની બંગલીના બારી-દરવાજા પર લગાવવા માટે મળી રહે. બંટુને શરદી થઈ હોય તો માધવાણી તેને બામની ડબ્બી વગર બોલે આપી દેવાનો. દશેરા કે દિવાળીમાં તેનું ભોજન મીઠાઈ વિનાનું ન હોય. બંટુનું શર્ટ ફાટવા માંડ્યું હોય તો કોઈ ને કોઈ વિદ્યાર્થી તેને માટે જૂનું શર્ટ કે ટીશર્ટ કાઢી આપે. બંટુનો એકાકી બબડાટ કોઈવાર વધે ત્યારે તેને બોલાવીને ટપારે પણ એ જ વિદ્યાર્થીઓ. બંટુ પણ અમારી પરીક્ષા વખતે શુભેચ્છા આપે કે સામે મળે તો અમારા પેપરો કેવા જાય છે તે પૂછવાનું ન ભૂલે.\n\nગમે તેમ હોય, બંટુ અમારી હૉસ્ટેલનો આત્મા છે. અનેક વિદ્યાર્થીઓ આટલા વર્ષોમાં આવ્યા ને ગયા, પણ બંટુના જીવનક્રમમાં કોઈ ફેર નથી પડ્યો. પાટીલ નહિ તો પટેલ સવારની ચા તેને મળી જ રહે છે. માધવાણી જશે તો મોદી આવશે પણ બંટુને બામ મળી રહેવાનો. આ હૉસ્ટેલમાં તેના વાળ કાળા મટી સફેદ થયા. પણ હા ! મોંઢામાંથી ઘણીવાર નિઃશ્વાસ સરી પડે છે. આખી હૉસ્ટેલમાં એકચક્રી કામ કરતી કામવાળી બાઈ લક્ષ્મી, રોજ એકાદ રૂમમાં પાણી ભરવામાં ગુલ્લો મારે જ; અને ત્યારે ભોંતળિયાના નળેથી પીવાનું પાણી ભરવાનું કામ બંટુનું જ. પરંતુ હવે તે અર્ધું માટલું પાણી લઈને દાદરો ચઢતાં હાંફી જાય છે. ઘણીવાર તેના મોઢામાંથી શબ્દો સરી પડતા હોય છે, ‘અબ મેં થક ગયા હૂં ! ભઇ, અબ થક ગયા હૂં !’\n\nઆવતી કાલે હું પણ હૉસ્ટેલ છોડી જઇશ પરંતુ મારા માનસપટ પરથી બંટુ નહિ ખસે. અને કદાચ હૉસ્ટેલનો દરેક વિદ્યાર્થી જ્યારે જ્યારે હૉસ્ટેલને યાદ કરશે ત્યારે બંટુને યાદ કરશે જ.\n\nઉપસંહાર :\n\nવર્ષો પછી અચાનક મને સિંગાપુર એરપોર્ટ પર નયન મળી ગયો. નયન, ડૉ.સબનીસનો પુત્ર. અમારી હૉસ્ટેલના માલિક ડૉ. સબનીસ ફીઝીશીયન હતા. અને તેમનાં પત્ની ગાયનેકોલોજીસ્ટ. તેઓનું નર્સિંગ હોમ-કમ-નિવાસસ્થાન હૉસ્ટેલની પાસે જ હતું. અમે સારા મિત્રો હતા. અવારનવાર નયન મારી રૂમ પર તો હું તેના ઘરે વાંચવા કે ટર્મવર્ક કમ્પલીટ કરવા ભેગા થતા. મારા હૉસ્ટેલના નિવાસ દરમ્યાન ક્યારે પણ નયન પાસેથી મને બંટુનો પૂર્વ ઈતિહાસ જાણવા મળ્યો ન હતો.\n\nએરપોર્ટ પર અમારે ત્રણ કલાક ગાળવાના હતા. વાતો વાતોમાં મેં બંટુના સમાચાર પૂછ્યા. તેણે ગંભીર સ્વરે કહ્યું, ‘વેલ, બંટુ ઈઝ નો મોર !’ થોડીવાર અમે બંને મૂક બની ગયા.\n\n‘તું હમેશાં બંટુ વિષે મને પૂછ્યા કરતો હતો, અને હું કાયમ વાત ટાળતો હતો. કેમ કે મને પણ ત્યારે કશી ખબર ન હતી. નાવ આઇ વિલ ટેલ યુ. ડૉ. સબનીસે બંટુના મૃત્યુ સમયે મને આ વાત કરી હતી. એક સાલ નર્મદામાં ભયાનક પૂર આવ્યાં.\n\nડૉ. સબનીસ ત્યારે મેડિકલ ટીમ સાથે રાહત કેમ્પમાં હતા. લશ્કરની બચાવ ટીમને બંટુ, અર્ધ બેભાન અવસ્થામાં, હાથમાં દોઢ વર્ષના પુત્રને જકડીને, એક ઝાડ પર વળગેલો મળ્યો હતો. લશ્કરના જવાનો જ્યારે તેને લાવ્યા ત્યારે તે તદ્દન મૂઢ, અવાક થયેલી હાલતમાં હતો. પૂરમાં જાણે તેની વાચા તણાઈ ગઈ હતી. ડો. સબનીસ બંટુને લઈ વડોદરા આવ્યા. છ મહિનાની અથાગ મહેનત પછી છોકરો બચી ગયો. બહુ તપાસ કર્યા પછી જાણવા મળેલું કે એક નાનકડા ગામનો એક નાનકડો ખેડૂત હતો બંટુ. વિધવા મા, પત્ની, એક પુત્રી અને એક પુત્ર સાથે ખેતરમાં જ કાચું ઘર કરીને રહેતો હતો. બંટુની સ્મૃતિભ્રમ અવસ્થાનો ગેરલાભ તેના સગાં-કુટુમ્બીઓએ તેની જમીન પચાવી પાડી હતી.\n\nએંડ યુ નો, ડૉ, સબનીસ દમ્પતીને કોઈ બાળક ન હતું.’\n\n",
      "duration": "7 mins",
      "category": "Thriller"
    },
    {
      "title": "પરિચય",
      "story_name": "\"હું ફ્રેશરૂમ જઈ આવ છું.\" અદિતિ કૉફીશોપના ફ્રેશરૂમ તરફ આગળ વધી. હું ટેબલ ઉપર એકલો પડ્યો. ટેબલ થોડીજ ક્ષણો પહેલા અદિતિને મારા વતી અપાયેલી ભેટ અને કાર્ડથી શોભી રહ્યો હતો. અદિતિને ગમતા લેખકના પુસ્તકોના સેટથી ટેબલ ઉભરાઈ પડ્યો હતો. વેલેન્ટાઈન માટે કૉફીશોપને ફૂલોથી કરાવવામાં આવેલો શણગાર માહોલને ચાર ચાંદ લગાવી રહ્યો હતો. બધુજ યોજનાબદ્ધ ધીમે ધીમે આગળ વધી રહ્યું હતું. \n\nઅદિતિને મારી ભેટ ખુબજ ગમી. અને કેમ ન ગમે ? આમ તો એને ડેટ કરવાના છ મહિના જ થયા હતા. પણ એ છ મહિનામાં હું એને અંદર બહાર દરેક તરફથી સારી રીતે સમજી ચૂક્યો હતો. એના ચહેરા ઉપર સ્મિત કઈ રીતે લઈ આવવું એટલું તો ચોક્કસ શીખી ગયો હતો. બસ મને એને એમજ ખુશ નિહાળવી હતી. જીવનભર. એની ખુશી માટે હું ચંદ્ર અને તારાઓ તો નભમાંથી ન તોડી લાવી શકું. પરંતુ હા, મારી શારીરિક અને માનસિક ક્ષમતાની મર્યાદામાં જે કાંઈ હોય એ હું કરવાનું જાતને વચન આપી ચૂક્યો હતો. અને એકબાર જો મેને કમિટમેન્ટ કર દી, ફિર મેં ખુદકી ભી નહીં સુનતા. હા..હા...\n\nમારા આવા ફિલ્મી સંવાદો અદિતિને ઘણા અકળાવતા. એને ફિલ્મો જોવી ગમતી નહીં. મારી અદિતિ તો આખો દિવસ શું,આખું જીવન પુસ્તકાલયમાં બેસી વાંચી શકે. પુસ્તકનો મોટો કીડો. મારો અને પુસ્તકોનો તો એવો સંબંધ જેવો ધર્મ અને વિજ્ઞાનનો. આમ તો એકબીજાથી જોડેયેલા પણ સ્વીકાર એકેય ન કરે. \n\nઘણું બધું હતું જે એકબીજાથી ઘણું જુદું હતું. છતાં કશી અજબની સામ્યતા હતી બન્નેના હૃદયમાં. કદાચ એ અજાયબીજ પ્રેમ કહેવાતી હોય ?\n\nઘરે હજી વાત કરી ન હતી. મારા મમ્મી પપ્પાને મનાવવું બહુ અઘરું પણ ન હતું. જયારે જણાવીશ એ મોટા હૈયે અદિતિને સ્વીકારી લેશે એની મને પાક્કી ખાતરી હતી. કોઈ પડકાર હતો તો એ અદિતિના માતાપિતાને મનાવવાનો. તેઓ સહેલાઈથી માનવાના ન હતા. દીકરીના માતાપિતા હતા. અદિતિ તરફની એમની ચિંતા અને એમના સ્નેહને સમજી શકવા જેટલી પરિપક્વતા મારા મનમાં કેળવાઈ ચૂકી હતી. અદિતિને વાયદો કર્યો હતો. હું બધું સંભાળી લઈશ. નોકરી મળી ચૂકી હતી. પગાર સારો એવો હતો. પોતાના પગ પર ઊભો હતો અને અદિતિને દિલોજાનથી ચાહતો હતો. બીજું એક માતાપિતાને શું જોઈએ ? ના, જોઈએ. બીજું પણ જોઈએ. સામેવાળા પાત્ર ઉપર વિશ્વાસ. જે કેળવવો ચુટકી વગાડવા જેવું સહેલું તો ન જ હોય.\n\nપણ આપણું હૈયું પણ તૈયાર હતું બોસ. પ્રેમ કરવાથી ન ડર્યા, પ્રપોઝ કરતા ન ડર્યા તો હવે શેનું ડરવાનું ? ને એમ પણ,\n\nયે ઈશ્ક નહીં આસાન,\n\nબસ ઈતના સમજ લીજીયે,\n\nઈક આગકા દરિયા હે \n\nઔર ડૂબકે જાના હે....\n\n મેં ડાઈવિંગ સૂટ ચઢાવી લીધું હતું. આજે પહેલો ગોતો લગાવવાનો હતો. અદિતિએ મારા વેલેન્ટાઈન્સ ડે માટે ખાસ ભેટ તૈયાર કરી રાખી હતી. પણ એ ગિફ્ટ રેપર ખોલવા જેટલું સહેલું ન હતું. \n\nઆજે અદિતિ એના કુટુંબના સૌથી પહેલા સભ્ય જોડે મારી મુલાકાત કરાવવાની હતી. એટલેકે મારો પહેલો પ્રણય ઈન્ટરવ્યૂ. કેવા પ્રશ્નો પૂછવામાં આવશે, કેવા ઉત્તરો આપવાના છે, કેવી અદાઓ દેખાડવાની છે, કેટલી માત્રામાં હસવાનું છે, કેટલા શબ્દો તોળીને બોલવાના છે...મેં એવી કોઈ તૈયારી કરી ન હતી. એ મારા સ્વભાવમાં ન હતું. આપણે તો પરીક્ષાની અંતિમ ઘડીએ પુસ્તકો ઉઘાડવાવાળા, છેલ્લી મિનિટે પેકીંગ કરવાવાળા. લાંબી લાંબી યોજનાઓ જોડે આપણો મેળ ન બેસે. આપણે તો 'કલ કિસને દેખા હે ' ને ' સોચના ક્યા જોભી હોગા દેખા જાયેગા ' વાળી ફિલોસોફીનાં માણસ. \n\nબિન્દાસ્ત...છતાં પૂર્ણ આત્મવિશ્વાસ...\n\nઅદિતિની બહેન અંગે થોડું સામાન્ય જ્ઞાન હતું. જે અદિતિની વાતો ઉપરથી મેં તારવી રાખ્યું હતું. હાથની પાંચ આંગળીઓ સરખી નહીં. એવુંજ એક જ માતાપિતાના સંતાનોનું પણ. કેવું ગજબ કહેવાય ને ? એકજ જીન્સ, એકજ લોહી, એકજ ગર્ભ, એકજ ઘર...છતાં બધુંજ અલગ. \n\nઅદિતિ આખા બોલી જયારે એની બહેન કાયા મૌન અને શાંત. અદિતિને પુસ્તકો ગમે ને કાયાને રમતગમત. અદિતીને પ્રવાસ, પર્યટનનો શોખ જયારે કાયા ઘર કૂકડી. અદિતિને નોકરી કરવાની ઈચ્છા જયારે કાયાને પોતાનો કોઈ સ્ટાર્ટપ કરવાની ઝંખના. \n\nઅદિતિની વાતો પરથી આટલા મુદ્દાઓ હાથ લાગી ચૂક્યા હતા. જે મારા માટે પૂરતા હતા. હા, મેં કદી કાયાને નિહાળી ન હતી. એ અંતર્મુખી જીવે પોતાની એક પણ તસ્વીર સોશિયલમીડિયા પર અપલોડ કરી ન હતી. જયારે મારી અદિતી તો ફેસબુકથી લઈ ઈન્સ્ટાગ્રામ સુધી છવાયેલી હતી. આ છ મહિનામાં એણે મારી જોડે કેટલી સૅલ્ફીઓ લઈ લીધી હતી એની ગણતરી માંડવા બેસું તો આયખું ખૂટી પડે. જોકે મેં કાયા ને કદી જોઈ નથી એ અંગેની મૂંઝવણ અદિતિ સામે નિખાલસતાથી ધરી હતી. મને હતું કદાચ એના મોબાઈલમા એકની એક બહેન જોડેની તસ્વીર નિહાળવાની તક હાથ લાગી જાય.પણ પ્રત્યાઘાતમાં મળેલા શબ્દોએ મને જબરો ચોંકાવ્યો હતો. \n\n\" વરુણ, કાયાએ કહ્યું છે તું એને ઓળખે છે. સારી રીતે જાણે છે. તસ્વીર જોવાની શી જરૂર ? એમ પણ તું જલ્દીજ એને મળી રહ્યો છે. ધીરજના ફળ મીઠા. \"\n\nઅદિતિ આટલું કહેતા હસી પડી હતી. પણ મારું મન એણે ચકરાવે છોડી દીધું હતું. \n\nહું કાયાને જાણતો હતો ? હું એને ઓળખતો હતો ? કોલેજકાળમાં ન તો હું મોટો પ્લેબોય હતો, ન સંત મહાત્મા. અદિતિ જોડે પરિપક્વ સંબંધમાં બંધાવા પહેલા કેટલીક કન્યા મિત્રો રહી હતી મારી. કેટલાક સંબંધો થોડા ઘણા ટક્યા પણ હતા. પણ એ બધામાં કાયા...? શું હું એને અન્ય ઓળખથી મળ્યો હતો ? ક્યાં ? ક્યારે ? કેવી રીતે ? કોઈ સરવાળો બેસી રહ્યો ન હતો. મનમાં મચેલી એ ધમાચકડી અદિતિનો ચહેરો નિહાળી શમી જતી. એને સાચા હૃદયથી ચાહી હતી. અને જો મન પ્રમાણિક હોય સાહેબ તો ગમે તેવા ભયની કોઈ ઓકાત નહીં. \n\nપરદા નહીં જબ કોઈ ખુદા સે,\n\nબંદોસે પરદા કરના ક્યા ?\n\nજબ પ્યાર કિયા તો ડરના કિયા....\n\n\" કૉફી ન આવી ? \"\n\nઅદિતિ ફ્રેશરૂમ જઈ આવી હતી. ધીમે રહી એ ટેબલ પર ગોઠવાઈ. એના હાવભાવો મને થોડા બદલાયેલા લાગ્યા. ચહેરા ઉપર આત્મવિશ્વાસનો સ્પષ્ટ અભાવ વર્તાઈ રહ્યો હતો. એક ઊંડો શ્વાસ લઈ એણે પોતાના હાથ ટેબલ પર ગોઠવ્યા. એના બન્ને હાથની કોણી પુસ્તકો પર ટેકાઈ ગઈ. \n\n\" એક મિનિટ...આ પુસ્તકો જરા બેગમાં ગોઠવી દઉં.\"\n\nપોતાની બન્ને કોણી એણે છોભીલા હાવભાવો જોડે પરત ખેંચી લીધી. \n\n\" હા,સ્યોર...\"\n\nશહેરની પ્રખ્યાત પુસ્તકની દુકાનના નામથી સજ્જ સુંદર હેન્ડબેગમાં મેં સંભાળીને પુસ્તકો સમેટવા માંડ્યા. એણે પણ મદદ માટે હાથ આગળ વધાર્યો.\n\n\" અદિતિ, ચિંતા નહીં કર. સૌ ઠીક થઈ જશે. તારી બહેન તરફથી 'હા'નો થપ્પો પાક્કો. આ મારું વચન છે. \"\n\nએણે પોતાના તરફથી એક સુંદર હાસ્ય આપવાનો મહત્તમ પ્રયાસ કર્યો. મારા ચહેરા પર પણ એક લુચ્ચું સ્મિત ફરકી ગયું. \n\n\" ઓર્ડરને ખાસ્સો સમય થયો. હું જોઈ આવ. \"\n\nહું પાછળ કાઉન્ટર તરફ પૂછપરછ કરવા પહોંચ્યો. ઓર્ડર તૈયારજ હતો. મેં હાલ પૂરતા ફક્ત બે કૉફીના કપ ઓર્ડર કર્યા હતા. ત્રીજું કપ મહેમાનના આગમન પછી જ ઓર્ડર કરવું યોગ્ય. મેં એક નજર પાછળ કરી. આત્મવિશ્વાસ ભેગું કરતું એક હાસ્ય મારી દિશામાં લહેરાયું. મેં એક ક્ષણ માટે એ ઊંડી આંખોમાં ડૂબકી લગાવી. \n\nપ્રેમ પણ વિચિત્ર, ભલભલું વર્તન કરાવે છે ! \n\nસામે તરફથી પણ એ ઊંડી આંખો મારી આંખોમાં ઊંડે ઉતરી ગઈ. કાજલધારી આંખો, સુંદર કાનના ઝુમખા, સફેદ સલવારકમીઝ ઉપર ગુલાબી રંગનો દુપટ્ટો....બધુજ નિહાળી ચૂક્યો હતો છતાં ધ્યાન દઈ ફરી ફરી નિહાળી રહ્યો... એક મિનિટ કરતા વધુ સમય નીકળી ગયો. \n\n\" હિયર યુ આર...\"\n\nકાઉન્ટર ઉપરથી સંભળાયેલા શબ્દોથી હું સફાળો થયો. આંખોનો સંપર્ક વિંધાયો. નહીંતર ખબર નહીં ? એ આમ અવિરત કેટલા સમય સુધી જોડાયેલો રહેતે ? \n\n\" કેન આઈ હેવ સમ કૂકીઝ,પ્લીઝ ? \"\n\nકૉફી જોડે કેટલાક કૂકીઝ લઈ જવાનો મેં ઓચિંતોજ નિર્ણય લઈ લીધો. \n\nમારી ઓર્ડર થયેલી કૉફી જોડે કૂકીઝની પ્લેટ પણ શણગારી દેવામાં આવી અને એનો હિસાબ મારા બિલ માટે નોંધી લેવામાં આવ્યો. ટ્રે લઈ હું ત્વરિત મારી રાહ જોવાતી દિશામાં ધપી ગયો. \n\n\" થેન્ક યુ...\"\n\nટ્રેમાંથી એણે એક કપની દાંડીમાં ગુલાબી નેઈલપૉલિશવાળી આંગળી નજાકતથી ભેરવી અને \n\nકૉફીને શીઘ્ર હોઠ સુધી પહોંચાડી. મેં પણ બીજો કપ હાથમાં લઈ એક ચુસ્કી માણી. \n\n\" કાયાને બહુ સમય લાગ્યો, નહીં ? \"\n\nપોતાની કાંડા ઘડિયાળમાં એક નજર કરી એણે એક બિસ્કિટ હાથમાં લીધું. એના સ્વાદથી અંજાઈ ગઈ હોય એવા એના ચહેરાના હાવભાવો નિહાળી જાણે મારા મનમાં અનેરી શાંતિ પ્રસરી ગઈ.\n\nહું થોડો હળવો થયો. \n\nમારા ચહેરા પર ઉભરાઈ આવેલા માર્મિક સ્મિત જોડે મેં પણ એક નજર મારી કાંડા ઘડિયાળ પર નાખી. સમયની ચકાસણી કરી મેં નજર એની નજરમાં પરોવતાં ધીમેથી કહ્યું,\n\n\" યસ, યુ આર રાઈટ. બહુ સમય થઈ ગયો. કાયા, હવે અદિતિને બોલાવી લઈએ ? \"\n\nસામે તરફની પહોળી આંખો મારી નજર પર વીંટળાઈ વળી. હાથમાંનો કપ ફરી ટેબલ પર આવી ગયો. બીજા હાથમાંનું બિસ્કિટ ફરી પ્લેટમાં પહોંચી ગયું. હેરતથી થનગની રહેલા ચહેરાના હાવભાવો થોડા સમય સુધી મને અવિશ્વાસમાં શોક્ગ્રસ્ત તાકતા રહ્યા અને પછી હથિયાર નાખી દીધા હોય એમ હાર માની હાસ્યના આવરણમાં વીંટળાઈ વળ્યાં. મોબાઈલથી એક કોલ જોડાયો અને મારી નજર વોશરૂમ તરફ ઉત્સાહસભર જડાઈ ગઈ. હું બેઠક છોડી ઊભો થઈ ગયો. ધીમા ધીમા ડગલે મારી દિશામાં આગળ વધતી અદિતિ આખરે નજર સામે આવી ઊભી રહી ગઈ.\n\nઆબેહૂબ કાજલધારી આંખો, આબેહૂબ કાનના ઝુમખા, આબેહૂબ સફેદ સલવાર કમીઝ, આબેહૂબ ગુલાબી દુપટ્ટો, આબેહૂબ નેઈલપોલિશ ને આબેહૂબ ચહેરો.\n\nમારી પડખે ગોઠવાયેલી યુવતીના મનમાં ઉદ્દભવી રહેલા પ્રશ્નોનો ઉત્તર આપી રહ્યો હોવ એમ હું એકીટશે અદિતિને અવિરત નિહાળતો બોલતો ગયો.\n\n\" મારી અદિતિ ડાબેરી છે. એ કોઈ પણ વસ્તુ હાથમાં ઉઠાવવા પહેલા ડાબો હાથ આગળ વધારે છે. એ જમણા હાથે પુસ્તકો કઈ રીતે સંકેલે ? મારી અદિતિ પુસ્તકોને જીવથી વધારે ચાહે છે. પુસ્તકો પર કોઈ માથું, કોણી ટેકવી અનાદર કરે એ એને જરાયે ગમતું નથી. મારી અદિતિને આંખોનો લાંબો સંપર્ક અકળાવે છે. ત્રીસ સેકન્ડથી વધુ કોઈ એની આંખોમાં નિહાળે તો એ નજર સંકેલી લે છે. મારી અદિતિ કૉફી જોડે કાંઈ પણ લેતી નથી. કૂકીઝ પણ નહીં. કૉફી જોડે કોઈ પણ અન્ય સ્વાદ ભળે એ એને જરાયે ન ચાલે. મારી અદિતિ કપની દાંડીમાં કદી આંગળી ભેરવતી નથી. એ તો કપને બન્ને હાથની ઉષ્મામાં વીંટાળી લે છે. અને હા, 'થેન્ક યુ' કે 'આભાર' જેવી ઔપચારિકતાઓ સંબંધમાં એનાથી સહેવાતી નથી. ન બોલવા માટે, ન સાંભળવા માટે. રાઈટ ? \"\n\nમારા શબ્દોથી ભાવવિભોર થયેલી સામે ઉભેલી મારી અદિતિ મને ગળે આવીને વીંટળાઈ વળી. પ્રેમના એ પ્રવાહમાં મારી અંદરનો કવિ બહાર ઉછળી આવ્યો અને આખા કૉફીશોપના વાતાવરણ પર છવાઈ ગયો. \n\n\" પ્રેમ પરિચય ચહેરાથી કાંઈ થાય ? \n\n કાળજી એની ચાવી,\n\n એ તો જતનથી જ પરખાય.\"\n\nઆખું કોફીશૉપ તાળીઓના ગડગડાટથી ગૂંજી ઉઠ્યું. પડખેની બેઠક પરથી ગૂંજી રહેલી અદિતિની હમશકલ જોડિયા બહેન કાયાની તાળીઓમાં મને મારા અને અદિતિના સંબંધ અંગેની હામીનો સ્પષ્ટ થપ્પો સંભળાઈ રહ્યો. ",
      "duration": "7 mins",
      "category": "Thriller"
    },
    {
      "title": "પ્રેમની જ્યોતિ",
      "story_name": "“પ્રેમકુમાર તમને યાદ આવે છે? તે રોમાંચક દિવસો? મારો આ ઘરમાં થયેલો ગૃહપ્રવેશ! આપણા લગ્નની પહેલી વર્ષગાંઠ, દિવ્યાનો પ્રથમ જન્મદિવસ. નાનીમોટી કેટલી યાદો આ ઘરમાં છુપાયેલી છે, નહીં? આપણે આ ઘરમાં કેટલા ખુશ હતા. કેટલા આનંદથી રહેતા હતા. કેવું ખુશહાલ આપણા બન્નેનું જીવન હતું. તમે કાયમ મને કહેતા કે “જ્યોતિ, આ ઘર સાથે આપણા પ્રેમની યાદો જોડાયેલી છે. વચન આપ કે આને છોડીને તું બીજે ક્યાંય નહિ જાય.” આ સાંભળી હું તમને કહેતી કે “આવું વચન કેવી રીતે આપી શકું? આખરે ભાડાના મકાનને એકદિવસ તો છોડીને જવું જ પડશે ને?”\n\nહું તો બોલતા બોલી ગઈ પરંતુ તમે તમારી જીદ છોડો ખરા? બસ વળગી રહ્યા તમારી જીદને, દિવસરાત તનતોડ મહેનત કરી. પેટે પાટા બાંધી એક એક રૂપિયો બચાવ્યો. આખરે મકાન માલિકને મૂળકિંમત કરતા વધારે રૂપિયા આપીને જયારે આ મકાન ખરીદી લીધું ત્યારે જ તમે જંપ્યા. કેટલા ખુશ હતા તમે એ દિવસે નહી? મને હજુપણ યાદ છે કે મકાનની ચાવી મારા હાથમાં મૂકતાં તમે કહ્યું હતું કે “જ્યોતિ જે મકાનમાં તારા કુમકુમ પગલા પડ્યા હોય, તે મકાનને હું કેવી રીતે હાથમાંથી જવા દઉં?” મારી સાથે આવી પ્રેમની મધુરતાથી ભરેલી વાતો કરનાર તમે, એકદિવસ મને આ અફાટ દુનિયમાં એકલી મૂકીને, આ ઘર તો શું, દુનિયાજ છોડીને જતા રહ્યા!! તમને લગીરે વિચાર ન આવ્યો કે હું એકલી નિરાધાર આ પાપી દુનિયામાં કેવી રીતે જીવીશ?”\n\nઆંખમાં બાંઝી ગયેલા અશ્રુબિંદુને હથેળી વડે લૂછતાં લૂછતાં, જ્યોતિએ દીવાલ પરથી પ્રેમકુમારની તસવીરને કાઢી ટેબલ પર મૂકી. તસવીરને સાડીના પાલવ વડે સાફ કરતા કરતા તેની આંખોમાંથી અનરાધાર અશ્રુઓનો વરસાદ વરસી રહ્યો. તસવીર બરાબર સાફ કરી ટેબલ પરથી ઉઠાવી પાછી તેને દીવાલ પર વ્યવસ્થિતપણે ગોઠવી. જ્યોતિએ હવે તેના પર સુખડનો હાર ચઢાવી તસવીર સામે મૂકેલી મીણબત્તીને પ્રગટાવતા તે બોલી “તમને કેન્ડલ ડીનર ખૂબ ગમતું, મીણબતીના સોનેરી પ્રકાશથી તમારું ચિત્ત પ્રસન્ન થઇ જતું.”\n\nઅકાળે થયેલા તમારા અવસાન પછી મને બે વસ્તુઓએ સહારો આપ્યો છે. એક તો આ ઘર અને બીજી તમારી તસવીર સામે પ્રગટતી આ મીણબતી! ખબર નહીં કેમ પણ જયારે જયારે હું તમારી તસવીર સામે મીણબતી પ્રગટાવું છું ત્યારે ત્યારે મને એમ લાગે છે કે તમે અહીં જ કશેક આસપાસ છો. મારી સમીપ, મારી સાથે.”\n\nજ્યોતિ નિ:સાસો નાખતા આગળ બોલી, “પરંતુ હવે માત્ર આ મીણબત્તીનો જ સહારો રહશે, મને માફ કરજો પણ નાછુટકે મારે આ ઘર વેચવું પડે છે. હું પણ શું કરી શકું? દિવ્યા હવે ઉંમરલાયક થઇ ગઈ છે. પરિસ્થિતિને ઝીંક આપી મેં તેને કોલેજ સુધી તો ભણાવી પણ હવે તેના લગ્ન કરાવવાનું મારું ગજું નથી. એક સારું સ્થળ મળ્યું છે. છોકરો ભણેલો ગણેલો અને પૈસેટકે સુખી છે પણ તેના માબાપ દહેજમાં મોટી રકમ માંગે છે. હવે માત્ર પૈસા ખાતર હું દિવ્યાનું ભવિષ્ય તો જોખમમાં ન મૂકી શકું ને! તેની ઉંમર પણ વધતી જાય છે. હવે તમે જ બોલો કે હું નિરાધાર વિધવા આટલા રૂપિયાની તડજોડ ક્યાંથી કરૂ? આ ઘરને વેચી દહેજની સગવડ આરામથી કરી શકીશ અને જે પૈસા બચશે તેમાંથી હરીનગરમાં એક નાનકડું મકાન લઇ લઈશ... મીણબતીની જ્યોત અલપ ઝલપ થવા લાગી પણ જ્યોતિનું ધ્યાન તે તરફ ગયું નહીં. એક ઊંડો નિ:શ્વાસ મૂકી તે રસોડામાં રસોઈ બનાવવા ગઈ.\n\n****\n\n“મમ્મી શું કરે છે? મને ખૂબ ભૂખ લાગી છે.” કોલેજથી આવેલી દિવ્યાએ સોફા પર બેગને ફંગોળતા કહ્યું.\n\nજ્યોતિએ રસોડામાંથી કહ્યું “બસ આ દાળનો વઘાર કરી લઉં એટલે ગરમાગરમ રસોઈ તૈયાર. બેટા, જમ્યા પછી તું વાસણ ઘસી નાખજે એટલીવારમાં હું મોહનભાઈના ઘરે જઈ તેમને જરૂરી કાગળ આપી આવું. મોહનભાઈને તો તું ઓળખે છે ને? તારા પિતાના જીગરજાન દોસ્ત જે અમેરિકા સ્થાયી થયા છે. હમણાં થોડા દિવસો પહેલા જ તેઓ ઇન્ડિયા ....\n\nદિવ્યાની “નહિ...”ની ચીખથી જ્યોતિ ચોંકી ગઈ અને રસોડામાંથી દોડતી આવી “દિવ્યા, શું થયું?”\n\nદિવ્યાએ હાથને પંપાળતા કહ્યું ‘કંઈ નહિ મમ્મી.. આ ટેબલ નજીક ગઈ તો ખબર નહિ કેવી રીતે આ મીણબતીથી દઝાઈ ગયું!”\n\nઆ સાંભળી જ્યોતિ તરત રસોડામાં ગઈ અને થોડીવારમાં પાછી આવી. તેણે જ્યોતિના ઘા પર છાલવાળા બટેટાનું છીણ લગાવતા કહ્યું, “આનાથી બળતરા ઓછી થઇ જશે અને ફોલ્લો પણ નહીં પડે.”\n\nછીણ લગાડતા લગાડતા અચાનક જ્યોતિનું ધ્યાન ટેબલ પર ગયું અને તે સફાળી ઉભી થતા બોલી, “અરે! અહી એક કાગળ મૂક્યો હતો તે ક્યાં ગયો?”\n\nદિવ્યાએ હાથને પંપાળતા કહ્યું “ “કાગળ માટે શું આટલો જીવ બાળે છે.”\n\nજ્યોતિ ચિંતામાં બોલી, “બેટા, એ ઘરના વેચાણના દસ્તાવેજનો કાગળ હતો. મારે તેની પર સહી કરીને હમણાં જ મોહનભાઈને આપવા જવાનું છે. બેટા, ભૂલમાં તે તો ક્યાંક મૂકી દીધો નથી ને?”\n\nદિવ્યાએ સોફા પર પડેલી તેની બેગમાં કાગળને શોધતા શોધતા બોલી, “મમ્મી હું ટેબલ પાસે જતી હતી ત્યાંજ તો મને મીણબતીની ઝાળ લાગી.”\n\nજ્યોતિ બબડતી બબડતી શોધવા લાગી. “મોહનભાઈ કહેતા હતાં કે આજે તેઓ અમેરિકા જતા રહેવાના છે. પછી કોણ જાણે ક્યારે પાછા આવે! તેથી તેમણે મને ખાસ તાકીદ કરી હતી કે કોઇપણ ભોગે આજે સોદો કરી લેવો છે. આજે ઘર વેચાવું ખૂબ જ જરૂરી છે કારણ પરમદિવસે તારા લગ્નનું બધું ગોઠવી દેવાનું છે. બિચારા મોહનભાઈ એટલા સારા છે કે તેમણે ઘર ખરીદી લીધા બાદ પણ આપણને તેઓ અમેરિકાથી પરત ન આવે ત્યાં સુધી આ ઘરમાં રહેવાની છૂટ આપી છે... હવે શું થશે?\n\nદિવ્યાએ કાળજીથી કહ્યું “અહીયાજ ક્યાંક મૂકી તું ભૂલી ગઈ હોઈશ, ધ્યાનથી જોને...\n\nજ્યોતિએ આખું ઘર ફેંદી નાખ્યું પણ એને કાગળ ક્યાંય મળ્યો નહીં. છેવટે મોહનલાલને ફોન લગાવી કાગળ ખોવાયાની વાત કહી.\n\nમોહનભાઇએ શાંતિથી કહ્યું “તમે દસ્તાવેજ પર સહી નહોતી કરી એટલે ચિંતાની કોઈ જરૂર નથી હું મારા વકીલ પાસે નવો દસ્તાવેજ તૈયાર કરાવી લઉં છું. જેવો દસ્તાવેજ મારા હાથમાં આવશે કે તરત રૂપિયા લઇ હું જ તમારે ઘરે આવું છું. ત્યાં તમારી સહી પણ લઇ લઈશ અને તમને રૂપિયા પણ આપી દઈશ. આનાથી તમને નાહકની દોડધામ પણ નહીં થાય અને મારો પણ સમય બચી જશે.\n\nસાંજે મોહનભાઈ દસ્તાવેજ તૈયાર કરી જ્યોતિના ઘરે પહોંચ્યા. રાતની ફ્લાઈટમાં અમેરિકા ઉપડવાનું હોવાથી તેઓ થોડીક ઉતાવળમાં હતા, જ્યોતિએ દસ્તાવેજ પર સહી કરી અને અશ્રુભીની આંખે તેણે દસ્તાવેજનો કાગળ પ્રેમકુમારની તસવીર સામે મૂકી હાથ જોડી કહ્યું “મને માફ કરજો, મારી પાસે બીજો કોઈ વિકલ્પ નહોતો. દિવ્યાના લગ્ન યોગ્ય ઉમરે થઇ જાય તો મારા મનનો ભાર હળવો થાય. દહેજ માટે પૈસાની જોગવાઈ કરવા માટે મારે આ ઘર વેચવું જ પડે તેમ હતું... મને માફ કરો.. રડતા રડતા અજાણતામાં જ જ્યોતિનો હાથ મીણબતીને વાગ્યો અને તે ગબડીને દસ્તાવેજના કાગળ પર પડી... મીણબતીની જ્યોતના સંપર્કમાં આવતાવેંત કાગળ સળગી ઉઠ્યો. જ્યોતિ કંઈ સમજે તે પહેલા તો ટેબલ પર કાગળની માત્ર રાખ બચી હતી! જ્યોતિની હિંમત હવે પડી ભાંગી તે હૈયાફાટ રુદન કરતા બોલી, “ઈશ્વર તું હજુ મને કેટલી પીડા આપીશ?”\n\nઆ બધું જોઈ રહેલા મોહનભાઈએ શાંત લહેજે કહ્યું, “ભાભી ઈશ્વરને દોષ આપશો નહી.. જે થાય છે તે સારા માટે જ થાય છે. કાગળ બળ્યો ન હોત તો મેં તેને ફાડી નાખ્યો હોત. ભાભી દિવ્યાના લગ્ન માટે દહેજની જરૂર છે. તેથી તમે આ ઘર વેચી રહ્યા છો તેનો મને થોડો અણસાર તો આપવો હતો? હું ભલે અમેરિકા જઈને વસું છું પરંતુ હજુપણ મારું હૈયું તો સ્નેહીજનોમાંજ વસે છે. મારા કટોકટીના દિવસોમાં પ્રેમે મને સગા ભાઈ જેવો સાચવ્યો હતો. હવે તમે જ કહો એવા જીગરી દોસ્તની દીકરી મારા ઘરની વહુ બને એનાથી ખુશીની બાબત મારા માટે બીજી કઈ હોઈ શકે?”\n\nજ્યોતિ એ અચંભાથી પૂછ્યું “એટલે?\n\nમોહનભાઈએ હસતા હસતા કહ્યું “દિવ્યા સુંદર, સુશીલ અને સંસ્કારી કન્યા છે. આવી લક્ષ્મી જેવી વહુ મળતી હોય ત્યારે જે લોકો લક્ષ્મી માંગતા હોય, તેમને તો શું કહેવું? આવા લોભીઓ જોડે શું સબંધ રાખવો? તેમનો કેટલો ભરસો? લગ્ન પછી પણ તેઓ દહેજની માંગણીઓ કરતા રહેશે તો? ના.. ના.. ઠોકર મારો એ ધુતારાઓના પ્રસ્તાવને અને મારો પ્રસ્તાવ સ્વીકારો.. અરે! મારા દીકરા કેયુર અને તમારી દીકરી દિવ્યાની જોડી સરસ જામશે.. કંઈ સમજ્યા?”\n\nજ્યોતિ અવાક નજરે મોહનભાઈને જોઈ રહી. મોહનભાઈએ મોબાઈલમાં એક સુંદર યુવાનની તસવીર કાઢી દિવ્યાને દેખાડતા કહ્યું, “ભાભી તમે તો મારા એકનાએક દીકરા કેયુરને જોયો જ છે. ભણેલો ગણેલો છે અને દેખાવે સુંદર અને સ્વભાવે આજ્ઞાંકિત છે. વળી દહેજમાં અમને એક રૂપિયો પણ જોઈતો નથી. બોલો સબંધ મંજૂર છે?”\n\nજ્યોતિની આંખમાં આંસુ હતા. તેણે તસવીર જોવામાં મશગુલ દિવ્યાને ઈશારો કર્યો. દિવ્યા જઈ મોહનભાઈના પગે લાગી. મોહનભાઈએ દિવ્યાને આશીર્વાદ આપતા કહ્યું “બેટા, મોબાઈલ નવો જ છે જે તને હું ભેટ આપું છું. અમેરિકામાં મારું એક જરૂરી કામ પતાવી હું તરત પાછો આવું એટલે કેયુર અને તારા લગ્ન ધામધૂમથી લગ્ન કરીશું.” આમ કહી તેઓ ઉતાવળે ઘરની બહાર નીકળી ગયા..\n\nજ્યોતિએ આનંદથી પ્રેમકુમારની તસવીર તરફ જોઈને કહ્યું “સાંભળ્યું આપણું ઘર હવે વેચવું નહિ પડે.”\n\nમંદ મંદ ફૂંકાતી હવાની લહેરખીમાં તસવીર સામેની મીણબતીની જ્યોત ફરફરવા લાગી.. હંમેશ કરતા આજે એ કંઈક વધારે પ્રકાશિત બની પ્રગટી રહેલી.... હવાના એક ઝોકાથી પ્રેમકુમારની તસવીર પાછળ ચોંટેલો દસ્તાવેજનો કાગળ લહેરાઈને જ્યોતિના પગ પાસે પડ્યો.. જ્યોતિએ પ્રેમકુમારની તસવીર સાફ કરતી વેળા જયારે તસવીરને ટેબલ પર મૂકી હતી ત્યારે જ તે ત્યાં ચોંટી ગયો હતો.\n\nજ્યોતિએ નજર ઉઠાવી પ્રેમ કુમારની તસવીર સામે જોતા એને તેમાંથી સ્વર આવતો જણાયો, જાણે તસવીર તેને કહી રહી હોય કે “જ્યોતિ જે મકાનમાં તારા કુમકુમ પગલા પડ્યા હોય, તે મકાનને હું કેવી રીતે હાથમાંથી જવા દઉં?”\n\nજ્યોતિએ પ્રેમની તસવીર સામે અનેરા આનંદથી પ્રગટાવી એ પ્રેમ જ્યોતિ.",
      "duration": "7 mins",
      "category": "Thriller"
    },
    {
      "title": "દેવલી",
      "story_name": "‘હલો સંજય, મારે આજે જ દેવલીને ગામ જવું પડશે. દેવલી બહુ માંદી છે ને મને બહુ યાદ કરે છે.’ રૂપાએ સંજયને ઓફિસે ફોન કર્યો.\n\n‘હા, પણ હવે તો સાંજ પડવા આવી અને તને વગર રિઝર્વેશને કોઈ ટ્રેનમાં જગ્યા પણ નહીં મળે. વળી એના ગામ જતી ટ્રેન તો રાતે મોડી આવે છે. તું કાલે સવારે વહેલી ટ્રેનમાં નીકળી જજે. હું તારી ટિકિટ બુક કરાવી દઉં છું.’\n\n‘પ્લીઝ સંજુ, મારું મન નથી માનતું. કોણ જાણે કેમ પણ મને મનમાં એમ જ થયા કરે છે, કે એની છેલ્લી ઈચ્છા કદાચ મને મળવાની જ છે. એના અવાજ પરથી તો લાગ્યું, કે એ ચોવીસ કલાક પણ કદાચ જ કાઢે. હું કાલે જાઉં ને કદાચ એ મને મળ્યા વગર જ... ના ના. મારે દેવલીને અંતિમ ઘડીએ દુ:ખી નથી કરવી. છેલ્લા પચીસ વરસથી એ આપણે ત્યાં કામ કરતી હતી. એ તો એની તબિયતે સાથ ન આપ્યો, બાકી તો અહીં જ મરવાની એની ઈચ્છા હતી, એવું એ વારંવાર કહેતી જ હતી ને?’\n\n‘હા ભાઈ, ચાલ તું નહીં જ માને એટલે હું કોશિશ કરું, ટિકિટનું કંઈ થતું હોય તો. હું જ તારી સાથે આવત, પણ મારે જ કાલે સવારે ટૂર પર જવાનું છે અને વળી ડ્રાઈવર પણ રજા પર છે. કોઈ અજાણી ગાડીમાં તને જવા દેવામાં મારું મન નહીં માને. એના કરતાં ટ્રેન સારી. કંઈ નહીં તું નીકળી જા. પહોંચીને ફોન કરજે ને રસ્તામાં પણ વચ્ચે વચ્ચે ફોન કરતી રહેજે. તું પહોંચે ત્યાં સુધી તો મારો જીવ અધ્ધર જ રહેવાનો.’\n\n‘મને કંઈ નહીં થાય. તું ચિંતા નહીં કર. આ કંઈ પહેલી વાર રાતની ટ્રેનમાં જાઉં છું? સાવ નાના બાળક જેવો છે. ચાલ, ફોન મૂકું છું. કાલે સાંજે તો પાછી આવી પણ જઈશ. બાય.’\n\nરૂપા છેલ્લી ટ્રેન ચૂકી ન જવાય તેનું ધ્યાન રાખતાં ઝડપથી કામ પતાવી સ્ટેશન પહોંચી. હાશ! હજી ટ્રેન આવવાને ખાસ્સી દસ મિનિટની વાર હતી. એણે સંજયને ફોન લગાવ્યો, ‘ટ્રેન હમણાં પાંચેક મિનિટમાં આવશે. તારી બૅગ તૈયાર કરી છે, જોઈ લેજે. બાય.’\n\n‘તું ગમ્મે તેટલી ઉતાવળમાં હોય, પણ મારી કાળજી કરવાનું નહીં ભૂલે કેમ? ચાલ, બાય એન્ડ ટેક કેર.’ સંજયે હસતાં હસતાં ફોન બંધ કર્યો.\n\nટ્રેન રાઈટ ટાઈમ હતી. સીટ મળવાની લાલચે રૂપા ઝડપથી ટ્રેનમાં ઘૂસી ગઈ. હાશ! બારી પાસેની એક સીટ ખાલી જોઈ રૂપાએ લપકીને પોતાનુ પર્સ ત્યાં મૂકી દીધું. થોડા પેસેન્જર્સ પહેલેથી જ સીટ પર લંબાઈ ગયેલા, જ્યારે બીજા લંબાવાની તેયારીમાં હતા. ઉપલી સીટ તો બધી ઊંઘતી હતી. રૂપાએ તો બેઠાં બેઠાં જ રાત પસાર કરવાની હતી એટલે એણે પર્સમાંથી એક પુસ્તક કાઢી ખોળામાં મૂક્યું. આજુબાજુ જોયું. કોઈને પોતાના તરફ જોવાની પડી નહોતી. ટ્રેન ચાલુ થઈ ગઈ. રૂપાએ સંજયને ફોન કરી, ‘સબ કુછ ઠીક હૈ’નો મેસેજ કરી દીધો. વહેલી સવારે તો ટ્રેન દેવલીને ગામ પહોંચાડી પણ દેશે. સંજયે પણ રાહતનો શ્વાસ લીધો, ‘એમ તો મારી ડાર્લિંગ બહાદુર છે, વાંધો નહીં આવે.’\n\nઆખા દિવસનો થાક, એમાં પાછું ચોપડીમાં માથું અને એમાંય વળી ટ્રેનના હિલોળા. રૂપાને ઝોકાં આવવા માંડ્યાં. એણે ચોપડી પર્સમાં મૂકી ને પર્સને બે હાથમાં મજબૂતીથી પકડી અદબ વાળીને આંખો બંધ કરી દીધી. હવે થોડું ઊંઘી જવાય તોય વાંધો નહીં. કલાકેક થયો હશે અને અચાનક જ ટ્રેનને જોરમાં ઝાટકો લાગવાથી થયેલા મોટા અવાજે, રૂપા ગભરાઈને ઊઠી પડી. ટ્રેન અધવચ્ચે જ અટકી ગઈ હતી. એણે આજુબાજુ જોયું પણ એને અંધારા સિવાય કંઈ દેખાયું નહીં. ઓહ! ડબ્બાની લાઈટ પણ ઊડી ગઈ? ઉતાવળમાં સાથે નાનકડી ટોર્ચ ન લેવાનો એને બેહદ અફસોસ થયો. એણે મોબાઈલ કાઢવા માટે પર્સ પર હાથ ફંફોસ્યો. પર્સ પર એને કંઈ ભીનું ભીનું લાગ્યું. એણે આંગળીઓ ત્યાં ઘસી જોઈ. ના પાણી તો નહોતું. ફરી આંગળી ફેરવીને નાક પાસે લઈ સૂંઘી જોયું. કોઈ અજબ વાસ આવતાં એણે ફરી પર્સ ખોલવાનો પ્રયત્ન કર્યો. મોબાઈલની ટોર્ચથી એ જોવા ચાહતી હતી, કે આખરે પર્સ પર શું પડ્યું છે?\n\nએણે આજુબાજુ જોવાનો મિથ્યા પ્રયાસ કર્યો. ઘોર અંધારા સિવાય ત્યાં બીજું પણ કંઈક હતું. કેટલીય ચમકતી આંખો એને તાકી રહી હતી. ગભરાઈને એણે ઉપર જોયું તો ઉપરથી પણ ચમકતી આંખો એના પર જ મંડાયેલી. જાણે અંધારામાં ચમકતી રાની પશુઓની હિંસક આંખો. ચીસ પાડવાના એના પ્રયત્નો મિથ્યા બનતા, ચીસ ગળામાં જ અટકી ગઈ. રૂપાને પોતાનું ગળું ભીંસાતું લાગ્યું. એણે ગળા પર હાથ ફેરવ્યો તો પર્સ પર લાગેલા પ્રવાહી જેવો જ ગંધાતો, ભીનો સ્પર્શ. એનું મગજ સૂન મારી ગયું. અચાનક જ આ બધું શું થઈ ગયું? આ અમકતી આંખો કોની છે? અને આ ગળા પર ને પર્સ પર શું ચોંટ્યું છે? એવામાં જ ડબ્બામાં લાઈટ આવી ગઈ અને રૂપાના જીવમાં જીવ આવ્યો. એણે તરત જ પર્સ પર નજર નાંખી તો, પર્સ ઉપર લોહીના ડાઘા દેખાયા. તરત જ એનો હાથ ગળા ઉપર ગયો. એ જ, લોહી જ!\n\nપણ આ શું? કોઈ સ્ટેશન તો નથી આવ્યું, તો આ બધા ક્યાં ઉતરી ગયા? કોઈ દેખાતું કેમ નથી? એ ઝડપથી ઊઠી અને બાથરૂમ તરફ જવા દોડી. આખો ડબ્બો ખાલી! એ તદ્દન એકલી જ હતી આખા ડબ્બામાં! ઓહ! આ બધું શું થઈ રહ્યું છે? કોઈ દિવસ નહીં ને આજે જ? બહુ દિવસે રૂપા ટ્રેનમાં બેઠી હતી અને તેમાંય રાતની ટ્રેનમાં! ગભરાટમાં એણે બાથરૂમનો દરવાજો ખોલ્યો તો પવનના ઝપાટાએ એને પાછળ ધકેલી દીધી.\n\nબાથરૂમનો ફક્ત દરવાજો જ હતો, જેમાં પગ મૂકતાં જ પાટા પર ફેંકાઈ જવાનું નક્કી હતું. રૂપા ગભરાઈને દોડી ને પોતાની જગ્યાએ જઈ બેઠી. એની આજુબાજુ ને સામે સીટ પર બધે જંગલી આદિવાસી જેવા લોકો બેઠેલા દેખાયા. ઉપરથી પણ ચિત્રવિચિત્ર અવાજો કાઢતા આદિવાસીઓ એને તાકતા હતા. રૂપા પરસેવે રેબઝેબ થઈ ગઈ. એનું મગજ ચકરાઈ રહ્યું હતું. અચાનક ટ્રેને ઝટકો ખાધો અને ધીરેથી ડગલાં ભરતી હોય એમ ચાલવા માંડી. બધા આદિવાસીઓએ જોર જોરમાં ચિચિયારીઓ પાડવા માંડી. રૂપાથી આ બધું જોવાતું નહોતું. એણે આંખો મીંચી દીધી ને પર્સને બે હાથે પકડીને બેસી રહી.\n\nથોડી વારમાં જ બધા ચિત્રવિચિત્ર અવાજો શમી ગયા. ડબ્બો ફરી એક વાર ખાલી થઈ ગયો, પણ હવે રૂપાની ઊંઘ તો ક્યાંય જોજનો દૂર નીકળી ચૂકી હતી.\n\nરૂપાને પોતાની જીદનો બેહદ પસ્તાવો થતો હતો. સતત સંજયને યાદ કરતાં એને મનોમન રડવું પણ આવી રહ્યું હતું. ન તો એ પાછી જઈ શકતી હતી કે ન દેવલીને ગામ સીધું પહોંચાય એવું લાગતું હતું.\n\nટ્રેનમાં બેસતાં જ એણે દેવલીના વરને પણ ફોન લગાવ્યો હતો, પણ એનો ફોન બંધ હતો. ટ્રેને ફરી સ્પીડ પકડી હતી અને અડધી રાતે આ ટ્રેનમાં રૂપા સિવાય કોઈ નહોતું. રૂપાએ ભગવાનનું નામ લઈ જોયું, ફરી એક વાર પુસ્તક ખોલી જોયું અને આમતેમ જોવાની પણ ચેષ્ટાઓ કરી જોઈ પણ સરિયામ નિષ્ફળતા. હવે તો એને સીટ પરથી ઊભા થવાની પણ બીક લાગતી હતી. લાઈટ જશે તો? પેલી ચમકતી આંખો કે પેલા ડરામણા આદિવાસીઓ ફરી દેખાયા તો? એ ફાટી આંખે ડબ્બામાં ચકળવકળ જોતી રહી.\n\nઆખરે દેવલીનું ગામ આવ્યું. સામે જ સ્ટેશન પર દેવલીનો વર એને લેવા આવ્યો હતો. હાશ! રૂપાના જીવમાં જીવ આવ્યો. સંજયે નક્કી આને ફોન કરી દીધો લાગે છે. બાકી, આને ક્યાંથી ખબર કે હું આજે જ ને આ જ ટ્રેનમાં આવવાની છું?\n\n‘કેમ છે દેવલીને હવે?’\n‘બેન, જાણે એ તમારી જ રાહ જોતી છે.’\n\nસ્ટેશનથી થોડે જ દૂર દેવલીનું ઘર હતું એટલે બંને વાત કરતાં ચાલી રહ્યા હતાં.\n\n‘દેવલીને કહ્યું છે, કે હું આજે આવું છું?’\n‘હા, એને ખબર છે. આજે એ સૂતી પણ નથી.’\n\nરૂપાની આંખો છલકાઈ આવી. દેવલીનાં પચીસ વરસો એના મનમાં ઘુમી રહ્યાં.\n\nઘર આવતાં જ, દેવલીનો વર બહારથી કંઈક લેવા જવાનું છે કહીને જતો રહ્યો. રૂપા ખુલ્લા ઘરમાં દાખલ થઈ. આગલા ઓરડામાં જ, નાનકડા ખાટલા ઉપર સૂતેલી, હાડપિંજર જેવી દેવલી દેખાઈ.\n\n‘આવી ગયા બેન? બસ, હવે હું સુખેથી જાઉં.’ દેવલીનો હાથ લંબાયો અને રૂપાનો લંબાયેલો હાથ ભીંસમાં લઈ રૂપાને એણે પલંગ પર ખેંચી લીધી. રૂપા પડતાં પડતાં બચી. આ માંદી દેવલીમાં આટલી તાકાત? એ વધુ કંઈ વિચારે તે પહેલાં જ, દેવલીનો વર આવ્યો ને દેવલીને ખાટલામાંથી ઊંચકીને ખભે નાંખી ચાલતો થયો.\n\n‘અરે અરે! એને ક્યાં લઈ જાય છે? એ માંદી છે, પડી જશે તો મરી જશે.’ રૂપા ચીસો પાડતી બહાર જતી રહી, જ્યારે એણે જોયું કે દૂર દૂર સુધી તો કોઈ દેખાતું જ નહોતું! અરે! એટલી જરાક જ વારમાં બંને ક્યાં અલોપ થઈ ગયાં? અહીં તો એટલું અંધારું પણ નથી કે, કંઈ ન દેખાય.\n\nઆજે મારે અહીં આવવું જ નહોતું જોઈતું. અજબ અજબ બનાવો બને છે અને હજીય શું શું થશે કોણ જાણે.\n\n‘બેન, એ બીજી વાર નહીં મરે. એ મરી જ ગઈ છે, આજે છ મહિનાથી.’\n\nઅચાનક જ રૂમમાં પ્રવેશેલા દેવલીના છોકરાએ રૂપાને જણાવ્યું, ‘મા તો છ મહિના પહેલાં જ મરી ગયેલી ને એની પાછળ મારો બાપ પણ દારૂ પીને મહિનામાં જ ચાલતો થઈ ગયેલો.’\n\n‘તો.. તો પછી, આ લોકો કોણ હતાં?’ રૂપાની અક્કલ આજે સંપૂર્ણપણે બહેર મારી ગયેલી.\n\n‘મને સ્ટેશન પર લેવા આવેલો તે તારા બાપને કેવી રીતે ખબર, કે હું આ જ ટ્રેનમાં આવવાની છું? મને તો તારું ઘર પણ ખબર નહોતી.’\n\n‘કદાચ તમારામાં મારી માનો જીવ હશે તે તમને મળીને ગઈ. હવે કોઈ વાર નહીં આવે. એનો જીવ છૂટી ગયો.’\n\nરૂપા સવારે પોતાના ઘરે જતાં વિચારતી રહી, શું દેવલી મને ખરેખર મળવા ચાહતી હતી? તો પછી ટ્રેનમાં પેલા બધા બિહામણા અનુભવોનું કારણ શું?\n\nટ્રેનથી ગભરાયેલી રૂપાએ ટૅક્સીમાં ઘેર જવું મુનાસિબ સમજી, ભાડેથી ટેકસી કરી લીધી.\n\nઘેર પહોંચી રૂપાએ, એની રાહ જોઈ રહેલા સંજયના ગળે નહોર ભેરવ્યા, ‘દેવલી તો ક્યારની મરી ગયેલી.’ અને સંજયના ગળા પરથી રેલો ઉતર્યો.\n\n",
      "duration": "7 mins",
      "category": "Thriller"
    },
    {
      "title": "ચોમાસાની યાદગાર યાત્રા",
      "story_name": "આ વાત એ એક સત્ય ઘટના છે. ઘણાં વર્ષો પહેલાંની આ વાત છે. મારી પોતાની સાથે બનેલી વાત છે. મારૂ આખું શાળાકીય ભણતર ભરૂચમાં થયું. ત્યારબાદ વધુ અભ્યાસ અર્થે મને અમદાવાદની કોલેજમાં એડમીશન મળ્યું. એ કુલ ત્રણ વર્ષનો કોર્સ હતો. મેં હોસ્ટેલમાં રહી અભ્યાસ પૂર્ણ કર્યો. હોસ્ટેલ ખાલી કરીને બધો સામાન હવે પાછો ભરૂચ લઈને જવાનો હતો.  \n\nમેં પેંકિગ ચાલુ કર્યુ. બધું જ યાદ રાખીને બરાબર પેક કર્યું. મારા મામા એમાં મને મદદરૂપ થયાં, તેઓ મને ભરૂચની એસ ટી બસમાં બેસાડીને પરત ગયાં. બપોરનાં બાર વાગ્યે બસ ઉપડશે અને આશરે પાંચેક વાગ્યે મને ભરૂચ પહોંચાડી દેશે એવી કંડક્ટરે વાત કરી. કારણકે એ વખતે નેશનલ હાઈવે નંબર આઠ પર સીક્સ લેનની સુવીધા નહોતી શરૂ થઈ. બધો સરસામાન બસમાં ગોઠવાઈ ગયો. મને પણ બેસવાની સરસ જગ્યા મળી. ચોમાસું શરૂ થઈ ગયું હતું પણ એટલી સિઝન બરાબર જામી ન હતી.  \n\nબસ ઉપડી. બે જ લેનનો રોડ. એક લેન જવાની, બીજી લેન આવવાની. ત્યાં ઝરમર વરસાદ ચાલું થયો. બસ ધીમે ધીમે આગળ વધી રહી હતી. નેશનલ હાઈવે નંબર આઠ વરસોથી દેશની ધોરી નશ જેવો ધમધમતો હાઈવે છે. ટ્રાફિક ખાસ્સો બધો હતો. ટ્રકો, બસો અને કારોની સાથેસાથે નાના ટુ વ્હીલર તો ખરા જ. . ! \n\nએકદમ બસની સ્પીડ ધીમી થઈ ગઈ. કંડકટરને પૂછ્યું, તો કહે, \"આગળ એક્સિડન્ટ થયો છે એટલે છેકથી ટ્રાફિક જામ છે તો બસની સ્પીડ ઘટી ગઈ છે. \" \n\nજ્યાં સુધી એક્સિડન્ટલ સાઈટ પરથી બધુંજ નોર્મલ નહીં ત્યાં સુધી કાંઈ કરી નહી શકીએ. સાંજનાં સાડા પાંચ થવા આવ્યાં હતાં. બપોરનાં બાર વાગ્યાની ઉપડેલી બસ વડોદરા વટાવી હજુ તો પોર ગામ પાસે જ પહોંચી શકી હતી. બીજા પેસેન્જરોની હવે ધીરજ ઓછી થઈ રહી હતી. પાંચ કલાકમાં ભરૂચ પહોંચાડતી બસે હજુ તો માંડ વડોદરા વટાવ્યું હતું. કંડક્ટર અને ડ્રાઈવરની પણ હાલત ખરાબ હતો. આગળ ટ્રાફિક જામ હતો. એમને સહુએ પૂછપરછ કરીને પરેશાન કરી દીધા હતાં. ઝરમર વરસાદ ચાલું જ હતો.  \n\nઆજુબાજુનાં થોડા ભોમિયા પેસેન્જરો પાલેજ ઉતરીને ભરૂચનો કોઈ આંતરીક રસ્તો પકડી લેવાની વાત કરતા હતાં. બસ પાછી લેવાય એવી કોઈજ જગ્યા બચી નહતી. જાણીતા પેસેન્જરોનાં ભરોસે બાકીના લગભગ ઘણાં બધાં પેસેન્જર્સ ઉતરીને ચાલતાં જ પાલેજનાં એસ ટી ડેપો તરફ પ્રયાણ કર્યુ. મારી પાસે ઘણો સામાન હોવાથી એ રસ્તો મારા માટે સરળ નહતો. મારી પાસે ઈશ્વરની ઉપર ભરોસો રાખી બસમાં જ બેસી રહેવા સિવાય કોઈ છૂટકો નહતો. હવે તો રાતનાં નવેક વાગવાં આવ્યાં હતાં. વરસાદે તેની સ્પીડ વધારવાં માંડી હતી પણ બસ સ્પીડ પકડે એવાં કોઈજ એંધાણ વર્તાતા ન હતાં. મારા મામીએ મોકલાવેલ નાસ્તો પણ પૂરો થઈ ગયો હતો અને પાણી પણ ખૂટવાંને આરે હતું. રસ્તો ક્યારે ક્લીયર થશે એ કાંઈજ એંધાણ ન હતાં. મારી ધીરજ હવે ચરમસીમાએ હતી. બસમાંથી ધીરે ધીરે બધાં જ મુસાફરો જતાં રહ્યાં હતાં. બસમાં ફક્ત રહ્યાં હતાં તો ફક્ત અમે ત્રણ જણાં. ડ્રાઈવર, કંડક્ટર અને હું.\n\nવરસાદ ધોધમાર વરસી રહ્યો હતો.\n\nમને હવે મનમાં ડર લાગી રહ્યો હતો. ટ્રાફિક જામ ને લીધે બસ સાવ ગોકળગાયની ગતિએ ચાલતી હતી. ઘણી વખત આપણને એવાં કપરા સંજોગોમાંથી પસાર થવું પડે છે ત્યારે આપણી ધીરજ, ઇશ્વર પ્રત્યેની નિષ્ઠા અને ખુદ પરનો ભરોસો આ ત્રણ વસ્તુઓ બહુજ અગત્યનો ભાગ ભજવતી હોય છે. અમુકવાર સંજોગોને સામે બાથ ભીડવા કરતાં, એને સ્વીકારી લેવામાં શાણપણ હોય છે. કંડક્ટર સારો માણસ હતો. એ મને નજીક આવી સધિયારો આપી ગયો. \"બહેન, તમે ચિંતા ના કરશો, તમને અમે કાંઈ નહીં થવા દઈએ. સહી સલામત ભરૂચ પહોંચાડી દઈશું. \" \n\nજ્યારે આપણે ખૂબ કપરી પરિસ્થિતિમાંથી પસાર થતાં હોઈએ છીએ ત્યારે જ આપણને ઈશ્વરની ચેતનાનો અનુભવ થતો હોય છે. એ સુક્ષ્મ રૂપે આપણું ધ્યાન રાખતો હોવાની પ્રતિતી થાય છે. એનું નામ સ્મરણ સતત મારા મનમાં ચાલું હતું. એમાં વરસતો ધોધમાર વરસાદ,વીજળીઓનાં કડાંકા વધારે બીવડાવતાં હતાં. બહાર ધોધમાર વરસાદ, આગળ થયેલ એક્સિડન્ટ અને ટ્રાફિક જામ એ પરિસ્થિતિને વધું ભયાનક બનાવી રહ્યાં હતાં.\n\nઆવી જ મૂશળધાર વરસાદની કાળી રાત્રીમાં તો શ્રીકૃષ્ણ ભગવાનનો જન્મ થયેલો. એ વખતે એમનાં પિતા વસુદેવજીને પણ આવીજ મુશ્કેલીનો સામનો કરવો પડ્યો હશે ને.\n\n મને હવે જોરદાર કકડીને ભૂખ લાગી હતી, બહાર આટલું પાણી બધું વરસતું હોવાં છતાં હું તરસથી પીડાતી હતી. લીધેલ પાણી પણ પુરુ થઈ ગયું હતું. ચારે તરફ બસ ફક્ત ટ્રાફિક, વરસાદ અને અંધકાર હતો. બસને માટે સહેજેય ચસકાય એટલી પણ જગ્યા નહતી. બારણું ખોલવાની પણ જગ્યા નહતી એટલો ભયંકર ટ્રાફિક જામ હતો. તરસથી મારું ગળું સુકાતું હતું.  \n\nબાળપણનાં ધાર્મિક સંસ્કાર, ઈશ્વર પરનો અતૂટ ભરોસો અને પોતાનાં પરનાં હકારાત્મક આત્મવિશ્વાસનાં ભરોસે બેસી રહી.  \n\nએક વાત ખબર પડી કે, ગમે તેટલી ખરાબ પરિસ્થિતિમાં પોતાનાં પરનો ભરોસો ક્યારેય ના ગુમાવવો. જેણે તમને આ ધરતી પર મોકલ્યાં છે એ પરમકૃપાળુ પરમાત્મા કોઈને કોઈ સ્વરૂપે તમારું રક્ષણ કરવાં તત્પર જ હોય છે. કોઈ ગૂઢ શક્તિ મને હિંમત અને દ્રઢ મનોબળ વધારી રહી હોય એવું લાગતું હતું. ઊંઘ આવે તો સૂવું એ પણ મને આવા સમયે હિતાવહ ના લાગ્યું. મારી આવી પરિસ્થિતિ અને એકલી અટુલી સ્ત્રીની મનોવ્યથા કોઈબીજી સ્રી જ ખૂબ સારી રીતે સમજી શકશે એવું મને લાગે છે. હું પોતે કંડક્ટર અને ડ્રાઈવર પર ભરોસો રાખી કેવી રીતે સૂઈ શકું ?\n\nદરેક બહેનો અને દીકરીઓમાં એક પ્રકારની છઠ્ઠી ઈન્દ્રિય કાર્યરત હોય છે જે એનાં શીલનું રક્ષણ કરવા માટે હંમેશા સ્ટેન્ડ બાય મોડ પર રહેતી હોય છે.\n\nભયંકર વીજળીઓ સાથે ધોધમાર વરસાદ બસની બહાર વરસી રહ્યો હતો અને બસની અંદર મારા મન મસ્તિષ્કમાં જાતજાતનાં વિચારોનું ઘોડાપૂર ઉમટી રહ્યું હતું. જોરદાર પવનની સાથે પડતો મૂશળધાર વરસાદ બસની બારી પણ ખોલવા પરમિશન આપતો નહતો.\n\n કાળી ડિબાંગ રાત્રી, ભયંકર તોફાની વરસાદ સાથે અમારી બસ આગળ વધી રહી હતી, સાથે સાથે મારી ધીરજની પરીક્ષા લેવાઈ રહી હતી.  ઈશ્વર સ્મરણ કરતાં કરતાં પરોઢીયું થવા આવ્યું. . !\n\nવરસાદનું જોર હવે ઓછું થયું હતું એનું હજી ધીમી ધારે વરસવાનું તો ચાલુ જ હતું. આગળ ટ્રાફિક જામ હવે ઓછો થયો હોય એવું કંડક્ટર કહેવા આવ્યો.\n\nધીમે ધીમે સૂર્યનારાયણે પણ ધરતી પર આગમન કર્યુ. પ્રકાશનું આપણાં જીવનમાં કેટલું બધું મહત્વ છે એ વાત મને સૂર્ય નારાયણે સાક્ષાત સમજાવી દીધી. વરસાદથી તૃપ્ત ધરતીને થોડીક વાર રાહત આપવા સૂર્ય કિરણો ના હોય તો ? કલ્પના કરી જોજો. . ! પૃથ્વી પર હાહાકાર થઈ જાત. . !\n\nઈશ્વરે ગજબની બારીકાઈથી એકેએક વસ્તુનું નિર્માણ કર્યુ છે. દરેકનું એક ચોક્કસ મહત્વ છે. એની કદર કરતાં શીખવું પડશે. સહજતાથી અને સરળતાથી ઉપલબ્ધ વસ્તુની ક્યારેય કદર નથી થતી.\n\nપ્રકૃતિએ કેટલી સરસ સીસ્ટમ ગોઠવી છે. ૠતુઓ,એની સાથે સંકળાયેલ પરિબળો, નાની નાની વાત માટે એકબીજા પર નિર્ભર રહેતી કુદરતની કાર્યશૈલી એ ઈશ્વર તરફથી ગોઠવવામાં આવેલ જબરજસ્ત ટીમવર્કનું ઉત્કૃષ્ટ ઉદાહરણ છે. એકમેક પર ભરોસો એ એની આગવી ઓળખ છે. કોઈપણ એકબીજાંને નડ્યાં વગર નિરંતર, અવિરત અને સતત વિના વિલંબે કાર્ય કરે જ જાય છે. એમાં કામચોરીને ક્યાંય અવકાશ નથી. પ્રભુએ કમાલનું મેનેજમેન્ટ ગોઠવ્યું છે. સમય આ બધાનો બોસ છે.\n\nવરસાદ લગભગ નહીંવત માત્રામાં ફોરાં સ્વરૂપે પડી રહ્યો હતો.\n\nબસે પણ હવે થોડી વધારે ગતિ પકડી હતી. ટ્રાફિક પણ હવે હળવો થયો, રોડ પણ ક્લિયર થવાં માંડ્યો.\n\nઝાડેશ્વર ચોકડી નજીક આવતી દેખાઈ. . !\n\nહાશ. . !\n\nશબ્દ અચાનક મોંઢામાંથી સરી પડ્યો. હાશ શબ્દ કેટલો સરસ છે નહીં ? એને બોલતાં જ મારા મગજની વ્યથાઓ, અકળામણ, ગડમથલ, સવાલો અને અટકળો એકી સાથે, એકીશ્વાસે બહાર ફેંકાઈ ગયાં. હળવીફૂલ થઈ ગઈ. ભૂખ,તરસ,ઊંઘ અને ભયંકર થાક છૂમંતર થઈ ગયાં. મારું ડેસ્ટીનેશન,મારું ઘર હવે નજીક હતું. . !\n\n મનોમન ઈશ્વરને ધન્યવાદ કર્યો.\n\n\"હે પરમકૃપાળુ પરમાત્મા તારી કૃપા અપાર છે, તારો કોઈ પાર પામી શકાય એમ છે જ નહીં. \"\n\n\"હે પ્રભુ, મારો રક્ષક અને પાલનહારો તું જ છે. \"\n\n\"તારા પરનો ભરોસો કાયમ રાખજે,પ્રભુ. \"\n\n એકદમ સાચા હ્રદયથી શબ્દો સરી પડ્યાં. ખરા અર્થમાં, મારા બોડીગાર્ડ બની એણે મારું રક્ષણ કર્યુ એ મારે માટે બહું મોટી ઉપલબ્ધી હતી. મારી ચેતનાને એ ઊર્જા આપતો રહ્યો.  \n\nકોઈ એવી અદ્રશ્ય પરાશક્તિ છે જે આપણું અને આ સૃષ્ટિનું સંચાલન કરે છે. આપણને હૈયાધારણ આપતી રહે છે કે તું ગભરાઈશ નહીં, હું સતત તારી સાથે છું. પણ આપણી અધીરાઈનો પડદો આપણી દ્રષ્ટિને એ જોવા દેતો નથી. એને માટે આવો એકાદ અનુભવ જ કાફી છે. ઈશ્વરે મને આ યાદગાર પ્રવાસની ભેટ આપી જેનાંથી હું વધું મજબૂત બની શકી. મારી જાત પરનો, મારો ખુદ પરનો ભરોસો દ્રઢ થયો.\n\nહવે વરસાદ લગભગ બંધ થઈ ગયો હતો. આખરે સવારે છ વાગ્યે અમારી એસ. ટી બસ ભરૂચ ડેપોમાં પ્રવેશી. જે મુસાફરી પાંચ કલાકમાં પૂરી થાય એને પૂર્ણ કરતાં આજે પૂરા ઓગણિસ કલાક થયાં. કંડક્ટરે મારો બધો સામાન ઉતારવામાં મદદ કરી. રીક્ષા બોલાવી એમાં મારો સામાન ગોઠવી દીધો.\n\nમેં કંડક્ટર અને ડ્રાઈવરનો આભાર માન્યો. મારી આંખોમાં કૃતજ્ઞતાનો ભાવ હતો. મારે સગો ભાઈ નથી પણ જો એ હોત તો કદાચ આ ડ્રાઇવર-કંડક્ટર જેવો જ સહ્રદયી, મદદગાર અને દરિયાદીલ ઈન્સાન હોત. જે બહેનો, દીકરીઓ અને બીજી દરેક સ્રીઓ માટે આટલો જ સાહજીક રહેત.  \n\nમારી દ્રષ્ટિએ એક પુરુષ માટે સૌથી મોટી ઉપલબ્ધી એ છે કે દુનિયાની કોઈપણ સ્ત્રીને પોતાની હાજરીમાં કંફર્ટેબલ ફીલ કરાવે. એને જે તે વ્યક્તિ પાસે સુરક્ષિત છે એવો ભાવ ઊભો કરે એ ખૂબ જરૂરી છે. આવું કામ કરવામાં તથા આવો ભાવ ઊભો કરવામાં મારા તરફથી આ બંને પુરુષો ફૂલ્લી પાસ થયા હતાં.\n\nઆખરે, હું રીક્ષા કરી મારા ઘરે પહોંચી. ધરતીનો છેડો ઘર એમનેમ થોડું કહેવાતું હશે. . ! \n\nડોરબેલ વગાડ્યો. મમ્મીએ બારણું ખોલ્યું. બધું ફેંકીને હું મમ્મીને ભેટી પડી. એને ભેટીને ખૂબ રડી. રડતાં રડતાં જ મારા મમ્મી -પપ્પાને આખાય ઘટનાક્રમનું વર્ણન કર્યું. આ વાતનું વર્ણન કરતાંની સાથે જ બહાર તદ્દન બંધ થયેલો વરસાદ મારી આંખોમાંથી ધોધમાર વરસવાનો ચાલું થઈ ગયો. . !\n\nમારા આંસુઓની હેલીમાં મારો આખો પરિવાર પલળતો ગયો ! મારી બહાદૂરી અને મારા આત્મવિશ્વાસનાં વખાણ થયાં.  ડ્રાઈવર- કંડક્ટરની કાર્યનિષ્ઠા અને માણસાઈનાં બધાએ ભરપેટ વખાણ કર્યા.\n\nએ વખતે મને એક વાતની ચોક્કસ ખાતરી થઈ કે એ ડ્રાઈવર- કંડક્ટર બીજું કોઈ નહી મારો પરમકૃપાળુ પરમાત્મા જ મારી સાથે હતો. ખુદ સારથી બની મારી બસ ચલાવી રહ્યો હતો. સારથી અને પાલનહારો મારી સાથે છેકથી છેક હતો. એક ખુદ બસ ચલાવતો હોય અને બીજો મારું ધ્યાન રાખતો હોય તો પછી મારે શેનો ભય રાખવાનો હોય. . . ?  \n\nહા, હું ચોક્કસ અર્જુન બની શકવા મારા પ્રયત્ન આજીવન ચાલું રાખીશ. એ વિશ્વાસ મેં એ દિવસે જ દ્રઢ કરી લીધો.\n\nઆ ઘટનાને આશરે બત્રીસેક વર્ષ થવા આવ્યાં પણ મને હજીય ડ્રાઈવર કંડક્ટરનાં ચહેરા બરાબર યાદ છે. મળે તો તરત જ ઓળખી જઈશ. આ ઘટના જ્યારે પણ યાદ કરું ત્યારે એની સાથે જીવેલી એકેએક ક્ષણ માનસપટલ પર તાદ્રશ્ય થઈ જાય છે. દરેક મૂશળધાર વરસાદની સાથે એ યાદગાર પ્રવાસની હેલી મારા દિલોદિમાગ પર હાવી થઈ જાય છે. દરેક ક્ષણ ફરી જીવતી હોઉંને એવો અહેસાસ થાય છે. દરેક ચોમાસાનાં પવનની લહેરખી એ ધોધમાર વરસાદની રાત, એ યાદગાર બસની યાત્રાને જીવતી કરી દે છે.\n\nઈશ્વરને જોયાં નથી પણ એનાં હોવાની એ સાબિતી આપણને આવી ઘટનાઓ થકી આપતો રહે છે. . !\n\nઈશ્વરનાં હોવાની સાબિતીનો આનાથી તાદ્રશ્ય પૂરાવો બીજો તો શું હોઈ શકે. . ?\n\nબાકી તો બહું અઘરી હતી એ ધોધમાર વરસતી એ કાળરાત્રી અને બસની મુસાફરી.\n\nમારા જીવનનો, આજીવન ના ભૂલાય એવો મૂશળધાર વરસાદ અને બસની એ યાદગાર યાત્રા. . !\n\n",
      "duration": "8 mins",
      "category": "Thriller"
    },
    {
      "title": "કાળી રાત",
      "story_name": "પેટલાદની પડખે પાંચસોને ખોળામાં લઈને બેઠેલું આશી ખાધે-પીધે સુખી હતું. પણ કોઈ કોઈ વસવાટે ગારમાટીના કાચા મકાનો ગરીબાઈ પ્રગટ કરતા હતા. ગામનું સૌંદર્ય જ એટલું રમણીય હતું કે અજાણ્યા માણસને નજરે ચડતા જ આશીમાં ઠરીઠામ થઈ જવાનો વિચાર સહેજેય આવી જાય એવા આ ગામમાં અઢારેય નાતમાં દૂધ પાણીનો સંપ.\n\n       રેવાકાકી ભેંસો દોહીને પરસાળમાં આવ્યા. એમના ચહેરા પરનું તેજ કપાળનું કંકુ ભૂંસાય ત્યારથી જ ઊડી ગયેલું પણ શીવાના ઉછેર ખાતર નિરસ બની જીવતા હતા.\n\n        શીવો રેવાકાકીનું એકનું એક સંતાન. ઘણી માનતાઓ પછી મળેલો એટલે બહું લાડકવાયો. પિતા કરશનદાસ રેવાકાકીને અડધે રસ્તે છોડીને સ્વર્ગવાસી થયા એટલે પિતાનો અધુરો પ્રેમ રેવાકાકીના મુખેથી બમણો થઈને જ વહેતો હતો.\n\n       પિતાના અવસાન પછી શીવાએ પ્રાથમિક શિક્ષણ પૂરું કરી શાળા છોડી. રેવાકાકીએ ઘણો મનાવ્યો પણ શીવો એકનો બે ન થયો.\n\n      રેવાકાકી કહેતા; બેટા ભણીશ તો સુખી થઈશ.\n\n      પણ માઁ તું ભરબપોરે ખેતરે કામ કરે ને મને પંખે ભણવા મોકલે એ મને બહું ખૂંચે છે.\n\n      અરે બેટા એમા શું વળી? કામ તો કરવું પડેને. રેવાકાકી ભેંસોને ચારો નીરતા નીરતા બોલ્યા.\n\n      માઁ જ્યા તું ત્યાં હું, તું ખેતરે તો હુય ખેતરે, તું તડકે તો હુંય તડકે,તું દુઃખી તો હુંય દુઃખી,તું ખુશ તો હું પણ ખુશ બસ આટલું મારુ જીવન. હવે તું ધકેલે તોય નહિ જાઉં નહિ જાઉં બસ નહિ. . . જાઉં.\n\n      શીવાની વાત સાંભળી રેવાકાકીની ઊંડી ઉતરી ગયેલી આંખોમાં ઝળહળીયા આવતા સાલ્લાનો પાલવ માથેથી આગળ ખસેડી આંખો સુધી તાણી પોતાના કામમાં જોતરાઈ જતા. અને શીવો પણ સૂકા જાર,બાજરાના પુરાના કટકા કરવા દાતરડું ચલાવતો.\n\n       માઁના વાત્સલ્યના વરસાદે શીવો મોટો થતો રહ્યો તો એક તરફ રેવાકાકીના કાળા રેશમી કેશમાં ધોળા વાળની શેર નીકળી આવી. માઁ દીકરો વારસામાં મળેલા પાંચ વિઘા જમીન ખેડીને સુખીનો રોટલો ખાતા જીવન ગુજારતા પણ રેવાકાકીને એ પૂર્વજો અરસપરસ ભાઈઓમાં મૂકી ગયેલા વેરની ચિંતા એમના કાળજાને અંદરોઅંદર કોરી ખાતી હતી.\n\n      હિયારી દિવાલની આડશે કરશન અરજણના મકાન. બંને એક જ લોહીના છતાં વાટકીનોય વહેવાર નહિ. વારતહેવારે રેવાકાકી અરજણની ગેરહાજરીમાં ત્રણેય સંતાનોને બોલાવી પાઇ પૈસો આપી માથે હાથ ફેરવી વ્હાલ કરતા જ્યારે શીવો તો અરજણને આંખમાં કણાની જેમ ખૂંચતો. એના મસ્તિષ્કમાં હંમેશા શીવાને દૂર કરવાની,જમીન પચાવી પડવાની યોજનાઓ જ ઘડવામાં વ્યસ્ત રહેતું.\n\n      લીલી અરજણની અર્ધાંગિની પણ માનસિક રીતે એ સ્વતંત્ર હતી. એ પણ શીવાને સગા દીકરાની માફક જ અરજણની અનઉપસ્થિતિમાં વ્હાલ કરતી તો ચારેય સંતાનોને હળીમળીને રહેવાની સલાહ પણ અચૂક આપતી. એની અસરે ચારેયમાં ઘણો સંપ.\n\n     સુખ દુઃખનો ભારો લઈને આવતો વખત પસાર થતા શીવો યુવાન થયો. ખેતીમાં મનથી રંગાયેલો એટલે પાંચ વિઘામાં ઘણું મેળવતો થયો. એનું કસાયેલું શરીર નાનપણથી ખેતરોના કામને આભારી હતું. મુછનો દોર આછો આછો ફૂટ્યો હતો. આ ક્ષણે સુખના દિવસો ટક્યા એના હિસાબે રેવાકાકીનું શરીર પણ થોડું સુધર્યું હતું. અને યુવાન દીકરાને જોઈને એમના ઉરમાં હરખ માતો નહતો પણ આખરે માઁનું હૈયું યુવાન હોય કે બાળક દિકરાની ચિંતા એમને ક્ષણે ક્ષણે ચિંતાગ્રસ્ત કરીને જ છોડતી.\n\n       આ સુખ અરજણને વધારે ઉશ્કેરતું. એનું તનમન હેરાન પરેશાન થઈ જતું. એક તરફ ત્રણ સંતાનોની ચિંતા એની જવાબદારીનું ભાન કરાવતી હતી તો એક તરફ એની ઉંમર વધતી હતી.\n\n      અરજણની નજર હવે ક્ષણે ક્ષણે શિવાના રોજીંદા કામો પર ફરતી થઈ. એનું ધ્યાન રાખતી નજરોને યુવાન થયેલો ભીમો ભાળી ચુકેલો એટલે શિવાને મળીને એણે બધી વાત કરતા કહ્યું, ભૈ શીવા મારા બાપાથી ચેતજે. એ મગજ વગરના શે કઈક મારી બેહશે ધોન રાખજે. એ જૂનું વેર લઈને જીવનારા આદમી શે હંપ હુ શે એમને કઈ ખબર ના પડે. આતો આપડી જ કુળનો દીવો હોલવવા ફરે શે.\n\n      હારુ ભૈ ધોન રાખીશ.\n\n      ભીમાની વાતે શીવો સાબદો થઈ ફરતો પણ કઈ ન બનવાના બનાવે થોડા વખત પછી એ એની ધૂનમાં ફરતો થયો.\n\n     શિવાના પાંચેય વિઘામાં ઘઉંની ઉબીઓ લહેરાઈ રહી હતી. સીમના ખેતરો અલગ અલગ ખેતીથી છલોછલ ભર્યાં હતા. તો કોઈ ખેતરો પડતરરૂપે પડી રહેલા એમાં ભરવાડોની ગાયભેંસો કૂણાં ઉગેલા ચારાની જાયફત ઉડાવતા હતા.\n\n      એવામાં સામેના ખેતરેથી વયોવૃદ્ધ એવા દયા દાખવતા ચિમનકાકાની બુમ પડી.\n\n      અરે ઓ. . . શીવા. . . .\n\n     સાદ કાને પડતા જ નજર ફેરવી ચીમનકાકાને પાસે બોલાવા શીવાએ હાથ વડે ઈશારો કર્યો.\n\n      ચિમનકાકા ધીમે પગલે ખેતરને શેઢે ડગમગતા ઘઉંની ડુડીઓ તપાસતા આવ્યા.\n\n     શીવો રાહ જોતો આંબાની છાયમાં બેઠો હતો.\n\n     ચિમનકાકા સાવ નજીક આવી ગયેલા જોઈ. આવો કાકા બેહો. બોલો હુ કૉમ શૅ?\n\n    અરે દિકરા બા'ર ગોમ જવું શે. વાંદરા રોઝોનો ત્રાસ પડ્યો શે એતો તું જાણે શે એટલે આવે તો તું આજનો દા'ડો નહાડજે.\n\n    અરે કાકા એમાં વળી કેવાનું હોય?\n\n    તમ ના કહોને તોય હું નહાડી આવત. તમતમારે ચિંતા મેલીને જાવ હું આખો દા'ડો અહીં જ બેઠો શું.\n\n    તો ચાલ દીકરા હું નીકળું.\n\n    જવાય શૅ કાકા બેહોને. કહેતા શીવો આંબાના થડીએ ટીગાળેલું થર્મોસ ઉતારી પ્લાસ્ટિકની પ્યાલીમાં ચ્હા ભરી ચિમનકાકાને ધરતા. લો કાકા ચ્હા પીઓ.\n\n     બન્નેએ ચ્હાની ચૂસકી ભરી અને એ જ સીમના ખેતરોની વાતો આગળ ચાલી.\n\n     બેટા, આવતા આવતા ઘઉં તપસ્યા. ડુડીઓ પોણી માગેશે. એક બે દા'ડામાં વારી લે. ઘઉં બહું હારા પાક્યા શે. એકદમ તારો બાપ પકવતો એવા જ પાક્યા શે. ચ્હા પૂરી કરતા ચિમનકાકાએ કહ્યું.\n\n    શીવો મનોમન આનંદ માણતાં બોલ્યો; હાચુ કહો શો કાકા?\n\n   અરે હા બેટા એમ વળી જૂઠું બોલવાનું આવેજ નઈને.\n\n   લે બીડી હરગાઈ.\n\n   શીવાએ બીડી હરગાવી સડાકો માર્યો અને ચિમનકાકા બીડી પેટાવી રજા લઈ હળવે હળવે ભાગોળને રસ્તે સલાહ આપી નીકળ્યા ગયા.\n\n   આખો દિવસ વાંદરા, ભૂંડો અને રોઝોની પાછળ દોડી દોડીને થાકીને નિર્બળ થઈ ચુકેલો શીવો પશ્ચિમ તરફ ઢળતા સૂર્યના ઈશારે ઘર તરફ વળ્યો. રસ્તામાં આવતી સરકારી ટ્યુબવેલ ચલાવતા પુનમકાકા અરજણ જોડે વાતોએ ચડેલા જોઈ શીવો એ તરફ સરકયો.\n\n    પુનમકાકા પોણીની વ્યવસ્થા કરી આપશો?\n\n    શીવા આજે મેળ નઈ પડે. કાલે વારવું હોય તો બોલ એક વાગે કોઈ પોણકી નહિ તું કહેતો હોય તો ગોઠવી દઉં.\n\n    ભલે ગોઠવી દેજો,હું મારી મેતે વારી લઈશ.\n\n    બન્નેની વાતો ચાલતી હતી તો એકતરફ વગર સૂર્યના તડકે બળતો અરજણ વાતો સાંભળી મનોમન કઈક ગોઠવણ કરતો હતો.\n\n    શીવો પાણીનું નક્કી કરી આગળ વધ્યો. રસ્તાની બન્ને ધારે ઊગી નીકળેલી વનસ્પતિ ધૂળના રંગે ખરડાયેલી હાલતમાં નક્કી કરેલા સ્થાને ઉભી હતી. કોઈ સ્થાને ખરેલા સૂકા પાંદડા પર સરકવાનો ખળભળાટ થતો હતો તો કોઈ ઝાડવાની બખોલોમાં નવજાત જન્મેલા બચ્ચાઓનો ચહેકવાનો રવ કાને પડતો હતો પણ ડેરીએ દૂધ ભરવાની જવાની ઉતાવળે શીવો ચાલતો જ રહ્યો.\n\n                           *   *   *\n\n    પૂર્વમાં ઉગતા સૂર્યના પ્રકાશે સવાર ખીલી. રોજ ગવાતું સંગીત લઈને ઉડતા વિહગોનું ટોળું આજે પણ સંગીત રેલાવી ચણ ચરવા નીકળી પડયુ. આછું ધુમ્મસ વાતાવરણમાં પડદાની ગરજ સારતું ધીરે ધીરે વિખરાતું હતું. રોજીદું કામ આટોપી ગ્રામજનો ખેતરો તરફ વળ્યા પણ અરજણ ઉઠ્યો ત્યારથી અટારીએ ખોસેલી કટારીની ધાર કાઢવામાં તલ્લીન હતો. એનું માથું કઈક વ્યૂહરચના અંદરોઅંદર ઘડતું જોઈ ભીમો સાવધ થયો. ભીમો પિતાને ઉદ્દેશી બોલ્યો.\n\n        બાપુ હુ કરો શો?\n\n       ગુસ્સો ભ્રમરે ચડાવી, કઈ નઇ તું તારું કોમ કર.\n\n       ભીમો બાપુનો ગુસ્સો પારખી ત્યાંથી ભાગોળ તરફ રવાના થયો. એની નજર શીવાને શોધતી હતી. પણ આખાય ગામમાં શીવો ક્યાંય ન મળ્યો આખરે રેવાકાકી મળ્યા.\n\n     કાકી શીવો કઈ ગયો?\n\n     એતો બેટા ખેતરે ઢાળીયો હરખો કરવા ગયો શે.\n\n     કેમ?\n\n     આજ રાતે પોણી વારવાનું શે એટલે વળી. કહેતા રેવાકાકી પણ શેરીમાં ચાલ્યા ગયા.\n\n     ભીમો બાપુની આખેઆખી યોજના જાણી દ્રવી ઉઠ્યો. એ નિઃશબ્દ બની એણે બાપુ પર ચાંપતી નજર રાખવાનું નક્કી કરી ઘરે આવ્યો.\n\n     વાતની જાણ થઈ ત્યારથી બાપુના સુવાના વખત સુધી એણે નજર રાખી. અરજણ રોજના કરતા વહેલો સુવા ખાટલે પડ્યો. હાથમાં સળગતી બીડીનો થોડી થોડી ક્ષણે સડાકો મારવાની આદત બરાબર હતી. પણ રોજથી કઈક અંશે વધારે ગુસ્સો એના ડરામણા ચહેરે તરવરી રહ્યો હતો.\n\n     બારના ટકોરા પડયાં. શીવો પાવડો, બેટરી લઈ તૈયાર થઈ પરસાળમાં બેઠો હતો. શીવાના નીકળવાનો અણસાર મળતા અરજણ ધીમે પગલે પાછલાં બારણે થઈ સીમ તરફ નીકળી ગયો. ખેતર દૂર હતું પણ ઘડેલી યોજના મુજબ કામ પાર પાડી ઘરે જલ્દી પહોંચવાની એટલી જ આવશ્યક જણાતાં અરજણ અંધારી વાડની ઓથે લપાઈને રાહ જોતો બેઠો. હાથમાં ચકચકતી વર્ષો જૂની કટારી લોહી ચાખવા આતુર હતી એથી એ ઘણો આતુર એને ચલાવનાર હતો.\n\n      સુમસામ રસ્તે પગલાં પડવાનો અવાજ આવતો હતો એ ધીરે ધીરે મોટો થયો અંતે એ જ અવાજ માનવઆકૃતિરૂપે અંધકારને ચીરતો નજરે ચડ્યો. સાવ નજીક આવેલી આકૃતિને ઓળખવી મુશ્કેલ હતી.\n\n    અરજણ વાડની આડાસ છોડી આકૃતિ સમક્ષ ઉપસ્થિત થયો, તરસી કટારી જોરથી ચાલી હુંફાળું લોહી વહયું. માનવઆકૃતિ આવી હતી એ જ હાલતે એકદમ શાંત હતી ફરક બસ એટલો જ હતો કે એ હવે રસ્તા પર પડી હતી.\n\n     દેહને વીંટળાયેલી રસ્તાની ધૂળ ઝરતા હુંફાળા શોણીતને ચૂસતી હતી. તો ગામ તરફ ઝડપભેર ઉપડેલા પગલાંનો મંદ મંદ અવાજ આવતો હતો. ચટાક. . . ચટાક. . .\n\n     ઘડાયેલી યોજના મુજબ કાર્ય આટોપી પરત ફરેલો અરજણ ગયો હતો એજ બારણે ઘરમાં દાખલ થઇ ચૂપચાપ પોતાના ખાટલે આવી આડો પડ્યો. એનો દેહ ધ્રૂજતો હતો. ત્યાંજ શીવાનો સાદ પડ્યો. માઁ જઉં શુ.\n\n    એ સાદ અરજણના કાન ફાટીને સોંસરવો નીકળતા બગવાયેલા મને સફાળો બેઠો થયો.\n\n    શીવો અંધકારથી ઘેરાયેલા રસ્તે આગળ વધ્યો એની પાછળ લપાતો છુપાતો અરજણ એના પગલે ચાલતો હતો. રસ્તાની બન્ને ધારે વૃક્ષોના ઝુંડ અંધકારને વધારે ઘેરાવો રચી ઉભા હતા.\n\n શીવો એની ધૂનમાં ચાલતો હતો,ત્યાંજ અથડાયો. એક ગુલાંટ ખાઈ જતા હાથમાં રહેલો પાવડો અને બેટરી છૂટી જતા મનોમન અપશબ્દો બોલતો બેટરી લઈ રસ્તા વચ્ચોવચ એરિયું પાડતા જ હાથમાં રહેલી બેટરી છૂટી ગઈ.\n\n   મોં ચીસ પાડી ઉઠ્યું. ભીમા. . . .\n\n   પાછળ આવતો અરજણ શીવાના મુખે ભીમા નામની ચીખ સાંભળતા જ દોડતો આવ્યો.\n\n  બેટરીના આછા ઉજાસમાં ભીમાનો દેહ ધૂળ ખાતો હતો. એની ખુલ્લી આંખોમાં અજાણી જીત મેળવ્યાનો હરખ ચમકતો હતો. ચહેરા પર ગર્વની થોડી આછી રેખાઓ ખેંચાઈ હતી એના એક હાથની હથેળી ખુલ્લી હતી તો બીજી હાથની મુઠ્ઠી વાળેલી હતી.\n\n    અરજણ ભીમાની લાશ જોતા જ પોક મૂકી રડ્યો. પોતાના જ હાથે પોતાનો કુળનો દીવો હોલવ્યાનું દુઃખ એના નાનકડા મને અસહ્ય થઈ પડ્યું. શીવે અરજણના ખભે સાંત્વના ભર્યો હાથ મુકયો. આ ક્ષણે દુશ્મન શીવો દુશ્મન મટી કઈક અદનો માનવ થઈ ગયો.\n\n    બન્ને ભીમાની પડખે બેસી આંસુ સારતા અરજણે ઠંડો પડેલો હાથ પકડતો. હાથની મુઠ્ઠી વાળેલી હથેળીમાંથી ચબરખી પડી. એ કાગળના ટુકડાને શીવા તરફ ધરતા શીવે કાગળની ગળી ઉકેલી વાંચ્યો.\n\n    પ્રિય બાપુ.\n\n       હું આપની ક્ષમા યાચુ છું માફ કરજો મને બીજો કોઈ રસ્તો જ નથી સુજયો એટલે મેં તમારી ઘડેલી યોજના પ્રમાણે શિવાની જગ્યાએ હું તમારી પાછળ આવ્યો. બાપુ રેવાકાકીને તો આ એકજ ઘડપણની લાકડી છે એ તૂટી હોત તો રેવાકાકીનું કોણ થાત. એતો બિચારા જીવતા જીવ મરી જાત. પણ બાપુ પૂર્વજોનું વેર એમના પાછળ ગયું એમ માનીને શીવામાં મને જોજો.\n\n    બાપુ માઁને આ ઘટેલી ઘટનાથી અજાણ રાખજો. આપના ભીમના છેલ્લા પ્રણામ.\n\n    ચબરખી વાંચી રહેલા શીવાને અરજણ બેટા કહેતોક ભેટી પડ્યો. કાળી રાત ભીમનો ભોગ લઈ ગઈ તો એક તરફ પૂર્વજો વારસામાં મૂકી ગયેલ વર્ષો જૂનું વેર પણ લઈ ગઈ.",
      "duration": "8 mins",
      "category": "Thriller"
    },
    {
      "title": "ફોર્મ્યુલા",
      "story_name": " ડોક્ટર ખુરાના આજે ખૂબ જ ચિંતામાં હતા. ડોક્ટરને સમજાતું નહોતું કે બધા જ રિસર્ચ ડોક્ટર ભરોસાપાત્ર હતા. સંપૂર્ણ સુરક્ષાચક્ર હતું અને એથી વિશેષ બહારની કોઈ પણ વ્યક્તિને સંપૂર્ણ તપાસ કર્યા વગર કેમ્પસમાં પ્રવેશ નહોતો મળતો. તો પછી કોઈ વ્યક્તિ અતિ સુરક્ષિત રિસર્ચ લેબોરેટરી સુધી પહોંચી ચોરી કેવી રીતે કરી શકે. બધા જ ડોક્ટરો પણ હાજર છે. કોઈ જ બહાર નહોતું ગયું કે, નથી ગેરહાજર તો પછી આ ચિંતાજનક પરિસ્થિતિ કેવી રીતે ઊભી થઈ કે જેના પરિણામનાં પડઘા દૂર દૂર સુધી સંભળાવાના છે. એટલે ડોકટર ખુરાનાએ ખ્યાતનામ જાસૂસ શ્યામચંદ્ર સાથે મિટિંગ કરવાનું નક્કી કર્યું.\n\nખ્યાતનામ જાસૂસ શ્યામચંદ્ર અને રિસર્ચ ટીમનાં બધાંજ વૈજ્ઞાનિકો હાજર હતા. ડોક્ટર ખુરાનાએ કહ્યું કે અમારું મિશન ખૂબ જ ગુપ્ત હતું. અમારી રિસર્ચ લેબમાં અમે જે શોધ કરી રહ્યા છીએ એ રિસર્ચ ડોક્ટર સિવાય કોઈ નથી જાણતું. એટલે જ હું તમને જે જણાવા જઈ રહ્યો છું એ બાબત બહુ જ ગંભીર છે. તાત્કાલિક પગલાં લેવા માટે વિચારવાની તાતી જરૂરિયાતવાળી વાત છે. \n\nહવે મારી વાત ધ્યાનથી સાંભળો પછી શું પગલાં લેવા તે યોજના ઘડીશું. અમે એક એવા દ્રાવણની ફોર્મ્યુલા શોધી કાઢી છે. કે દ્રાવણનાં બે ટીપાં કોઈ પણ જીવંત ચીજ ઉપર નાખીએ એટલે તે જીવંત ચીજ અદ્રશ્ય થઈ જાય. તે જોઈ શકે પણ તેને કોઈ જોઈ ન શકે. અમે દ્રાવણ બનાવી તેની યોગ્યતાની કસોટી કરીએ તે પહેલાં મારી કોમ્બિનેશન લોકવાળી તિજોરીમાંથી ફોર્મ્યુલાની ચોરી થઈ ગઈ છે. આપણને ધરપત એ વાતની છે કે ફોર્મ્યુલા મેં ગુપ્ત લિપિમાં લખી છે એટલે જ્યાં સુધી ગુપ્ત લિપિને ઉકેલી નહીં શકે, ત્યાં સુધી દ્રાવણ નહીં બનાવી શકે. પણ વિચારવાની બાબત એ છે કે જો ફોર્મ્યુલાની ભાષા ઉકેલી નાખે અને દ્રાવણ બનાવી નાખે તો અદ્રશ્ય થઈ કોઈ પણ ગુનાહિત માનસવાળી વ્યક્તિ સમાજને બહુ મોટું નુકસાન કરી શકે. એટલે આપણે શ્યામચંદ્રજીની અને પોલીસ ડિપાર્ટમેન્ટની મદદથી વહેલી તકે ફોર્મ્યુલાનો ગેરઉપયોગ થાય એ પહેલાં પાછી મેળવી લેવી પડે.\n\n\"ડોક્ટર ખુરાના સાહેબની વાત બરોબર છે. હું આજથી જ મારા માણસોને કામે લગાડી દઉં છું અને તમારો જો કોઈ સંપર્ક કરે તો તાત્કાલિક મને જાણ કરશો એવી તમને મારી વિનંતી છે. મને ચોક્કસ ખાતરી છે કે ફોર્મ્યુલાની ભાષા ઉકેલવા માટે તમારામાંથી કોઈનો તે સંપર્ક કરશે જ. અને એ જ આપણું દિશા સૂચન બનશે.\"\n\n\"ખુરાના સાહેબ અદ્રશ્ય થયા પછી દ્રશ્ય થવા માટે પણ કોઈ દ્રાવણની જરૂર પડે ને ? તો તેના માટે કઈ શોધ તમે કરી છે ?\"\n\n\"શ્યામચંદ્રજી, તમારી વાત અને સવાલ યથાયોગ્ય છે. મેં દ્રશ્ય થવા માટેના દ્રાવણની ફોર્મ્યુલા પણ શોધી રાખી છે. તેનો પણ પ્રયોગ અદ્રશ્ય ફોર્મ્યુલાની સફળતા પછી કરવાનો હતો. એટલે તેને અમે જુદી જગ્યાએ સુરક્ષિત મૂકી છે. એટલે તો એક જ ફોર્મ્યુલાની ચોરી થઈ. હવે મને એ ફોર્મ્યુલા માટે પણ ચિંતા છે કે ક્યાંક તેની પણ ચોરી ન થઈ જાય. તમારી સેવા અને પોલીસની મદદ લેવાનું એ જ કારણ છે.\"\n\n\"ખુરાના સાહેબ, ડોક્ટર મિત્રો, મને ચોક્કસ ખાતરી છે કે, તમારા કોઈક ઉપર મદદ માટે ફોન આવશે. ફોનમાં વાત કરજો તેનું રેકોર્ડિંગ મને મોકલજો.\"\n\nશ્યામચંદ્રનું અનુમાન સાચું પડ્યું. બે દિવસ બાદ રિસર્ચ લેબના ડોક્ટર ઘોષનાં મોબ. ઉપર એક અજાણ્યા નંબરની રિંગ વાગી....\"હલ્લો ડોક્ટર...ઘોષ...\"\n\n\"હા, હું ડોક્ટર ઘોષ બોલું છું. તમે ડોક્ટર ખુરાના બોલો છો ? તમારો અવાજ ડોક્ટર ખુરાના જેવો લાગે છે.\"\n\n\"હા, હું ડોક્ટર ખુરાના બોલું છું. મારે તમારી મદદની જરૂરિયાત છે; ફોર્મ્યુલાને ઉકેલવા માટે જોઈએ છે.\"\n\n\"અરે ! સાહેબ તમે ખુદે આ ફોર્મ્યુલા શોધી છે. તમને તો બધી જ ખબર છે.\"\n\n\"હા, પણ એક--બે જગ્યાએ શબ્દો લખવાનાં રહી ગયા લાગે છે અને તમે સાથે હતા એટલે તમે મળો તો ફોર્મ્યુલામાં ક્ષતિ પૂર્તિ કરી લઈએ. બીજા કોઈ ડોક્ટર સાથે આ બાબત વાત ન કરતા.\"\n\n\"સારું સાહેબ, હું તમે કહો ત્યારે આવી જઈશ.\" ડોક્ટર ધોષે તુરતજ શ્યામચંદ્રને ફોન કરી વાત કરી અને શંકા દર્શાવી કે, શું આ ડોક્ટર ખુરાનાનો ફોન હશે ? ફોર્મ્યુલા ચોરી પાછળ તેનો હાથ હશે ? અને હોય તો શું કામ ?\n\n\"ડોક્ટર ઘોષ, તમને શંકા ઊભી થાય એ સ્વાભાવિક છે. મને વાતચીતનો ઓડિયો મોકલી દો. અત્યારે ડોક્ટર ખુરાના ઉપર શંકાનું કોઈ કારણ નથી. આ વસ્તુ વોઇસ ચેન્જરથી પણ શક્ય છે. હવે ફોન આવે તો મિટિંગનું સ્થળ અને સમય નક્કી કરી મને જાણ કરશો.\"\n\nશ્યામચંદ્રએ ડોક્ટર ખુરાના અને અન્ય ડોક્ટરની મિટિંગ પછી બધાંના ફોન ટેલિફોન એક્સચેન્જ અને પોલીસ ડિપાર્ટમેન્ટની મદદથી અંડર ઓબ્જરર્વેશનમાં મુક્યા હતા. ડો. ધોષે મોકલેલ ઓડિયો ટેપમાં અવાજ તો ડો. ખુરાના જેવો જ લાગતો હતો. આ કમાલ કદાચ વોઇસ ચેન્જરની પણ હોઈ શકે. એ વાત શ્યામચંદ્રને સમજાઈ ગઈ હતી. કેસ અધરો અને પેચીદો હતો. તાત્કાલિક પગલાં લેવા અત્યંત જરૂરી હતા.\n\nશ્યામચંદ્રએ, ડો. ખુરાનાંને ફોન કરી, વાત કરી, એક યોજના બનાવી, અમલમાં મૂકી....અને પરિણામ...તરત જ મળી ગયું.\n\nબીજે દિવસે સોશિયલ મીડિયા, પ્રિન્ટ મીડિયામાં સમાચાર આવ્યા કે પ્રખ્યાત વૈજ્ઞાનિક ડોક્ટર ખુરાનાની રિસર્ચ લેબમાંથી એક ફોર્મ્યુલા ગુમ થઈ છે કે ચોરી થઈ છે. એ ફોર્મ્યુલા ઝડપથી ઝાડ પાનની વૃદ્ધિ માટેની ફોર્મ્યુલા છે અને અધૂરી ફોર્મ્યુલા છે. એટલે કોઈએ એ ફોર્મ્યુલાથી બનાવેલ દ્રાવણનો ઉપયોગ ન કરવો. ફાયદા ને બદલે નુકશાન જવા સંભવ છે. સાચી ફોર્મ્યુલા ડો. ખુરાના સાહેબ પાસે સુરક્ષિત છે. ચિંતાનું કોઈ કારણ નથી.\n\nડો.ઘોષ ઉપર ફરી ફોન આવ્યો. \"ડો. ઘોષ, આજે ફોર્મ્યુલાને લગતા જે સમાચાર આવ્યા એ સાચા છે ?\n\n\"ખુરાના સાહેબ તમે આ સવાલ મને પૂછો છો ? આ સવાલ તો મારે તમને પૂછવો જોઈએ. મારી મશ્કરી ન કરો ખુરાના સાહેબ.\"\n\n\"હું ડો. ખુરાના નથી બોલતો.\"\n\n\"તો તમે કોણ બોલો છો ? તમારો અવાજ તો ડો. ખુરાના સાહેબ જેવો જ લાગે છે.\"\n\n\"એતો વોઇસ ચેન્જરની કમાલ છે. હું કોણ છું એ વાતમાં પડ્યા વગર સાચી ફોર્મ્યુલા મેળવવા માટે, હું કહું તેમ કરો નહીંતર મુશ્કેલી ઊભી થશે\"....ફોન...કપાઈ ગયો.\n\nડો. ધોષે શ્યામચંદ્રને ફોન કરી વાત કરી. \"મેં પણ તમારી વચ્ચેની વાત સાંભળી છે. હવે ફોન આવે તો તે કહે તેમ કરો. મને જણાવવાની જરૂર નથી. હું તમારી બધી વાત સાંભળી શકું છું અને રેકોર્ડ પણ કરી શકું છું. આરોપી હાથ વેતમાં છે. એક ભૂલ અને આરોપી સકંજામાં.\"\n\n\"ડો. ઘોષ, રવિવારે તમારી રિસર્ચ લેબમાં રજા હોય છે. તે દિવસે સિક્યુરિટી પણ નોર્મલ હોય છે. તમને સેઈફનાં કોમ્બિનેશનલોકનાં ગુપ્ત કોડની ખબર છે. રાત્રે બાર વાગ્યા પછી તમારે લેબમાં જઈ ખોટી ફોર્મ્યુલા મૂકી સાચી ફોર્મ્યુલા ચોરી લેવાની છે. હું તમને ખોટી ફોર્મ્યુલા મોકલું છું, કલાક પછી તમારા લેટર બોક્સમાં એક કવર હશે. તેમાં જ ખોટી ફોર્મ્યુલા છે. હું તમને જુના કબ્રસ્તાન પાસે એક વાગે મળીશ અને એક કરોડ રૂપિયા ભરેલી બેગ તમને આપીશ.\"\n\n\"સારું, એક વાત પૂછું ? તમે મને કહ્યું હતું કે તમે ડો. ખુરાના નથી; તો પછી આજે તમે તમારા મૂળ અવાજમાં વાત કેમ નથી કરતા ? બીજું અમે તો ઘણા ડોક્ટરો રિસર્ચ લેબ સાથે સંકળાયેલા છીએ, મારી જ પસંદગી કરવા પાછળનું કારણ શું છે ?\"\n\n\"તમારા બધા જ સવાલનાં જવાબ; કામ પૂરું થયા પછી આપીશ. અત્યારે કહું તેમ કરો.\"\n\n....\"સારું\".\n\nડો.ધોષે, શ્યામચંદ્ર સાથે વાત કરી. શ્યામચંદ્ર એ, ડી સી પી. સાહેબ સાથે વાત કરી આખી યોજના ઘડી કાઢવામાં આવી.\n\nડો.ઘોષ બરોબર રાત્રે બાર વાગે, લેબ ઉપર પહોંચી ગયા. ડો. ઘોષને કોઈએ રોક્યા નહીં. ડો. ધોષે સિક્યુરિટી એલાર્મ બંધ કરી સેઈફ ખોલી ખોટી ફોર્મ્યુલા મૂકી, સેઈફમાં પડેલી ફોર્મ્યુલા લઈને સેઈફ બંધ કરી, એલાર્મ સિસ્ટમ ફરી ચાલુ કરી જુના ક્રબ્રસ્તાન પહોંચી ગયા. બરોબર એક વાગે બ્લેક એસ. યુ. વી. આવી...ડો. ઘોષને તેમાં બેસી જવા કહ્યું ને ડો. ઘોષ યોજના પ્રમાણે તેમાં બેસી ગયા.\n\nએક કિલોમીટર આગળ જતાં એસ. યુ. વી.ને પોલીસે કોર્ડન કરી, ઘેરી, ઊભી રાખવા આદેશ કર્યો....ડો. ખુરાના સરળતાથી તાબે થઈ જાવ તમારો ખેલ ખતમ થઈ ગયો છે. તમારો ભાંડો ફૂટી ચુક્યો છે.\n\nશ્યામચંદ્ર અને ડી.એસ.પી સાહેબ કાર પાસે ગયા. જોયું તો ડો. ખુરાના આ દુનિયા છોડી ચુક્યા હતા. ડો. ખુરાનાએ પ્રતિષ્ઠા, આબરૂ જવાના ડરથી સાઈનાઈડ ઝેર ખાઈ આત્મહત્યા કરી લીધી હતી.\n\nશ્યામચંદ્ર એ પ્રેસ કોન્ફરન્સ બોલાવી, સોશિયલ મીડિયાને સાચી માહિતીથી વાકેફ કરવા માટે !\n\nતમને લાગશે કે, ડો.ખુરાનાએ આવું શું કામ કર્યું ? મને કેસ સોંપવાની ભૂલ કેમ કરી ? તેમજ બીજા બધા ડોકટરનાં બદલે ડો. ઘોષ ઉપર જ શું કામ પસંદગી ઉતારી ? ડો. ખુરાના ક્યાં ભૂલ ખાઈ ગયા ? આ બધાજ સવાલો તમારા મનમાં ઊભા થયા છે એટલે જ આ પ્રેસ કોન્ફરન્સ બોલાવી છે.\n\nડો.ખુરાના ઘણા સમયથી એક વિદેશી મોટા માફિયા ગ્રુપનાં સંપર્કમાં હતા. ડો. ખુરાનાંને એક અબજ ડોલર, વિદેશમાં સારા યુરોપિયન દેશની નાગરિકતા અને જિંદગીભરની સુરક્ષાની ઓફર હતી. એટલે ખુરાના દેશ સાથે ગદ્દારી કરવા તૈયાર થયા હતા. અને બલીનો બકરો બીજાને કરવા માંગતા હતા.\n\nમને આ કેસ સામેથી આપીને પોતે આ ષડયંત્રમાં ક્યાંય સંડોવાયેલ નથી; એવું સમાજને બતાવવા માંગતા હતા. અને પોતાની જાતને સુરક્ષિત કરવા માંગતા હતા. ત્યાંજ ડો. ખુરાના થાપ ખાઈ ગયા. અતિ આત્મ વિશ્વાસમાં આગળ વધતા ગયા. એ ભૂલી ગયા કે તેનો ફોન પણ ટેપ થઈ શકે છે. તેની ઉપર પણ નજર રખાતી હોઈ શકે છે.\n\nડો. ઘોષ પ્રત્યે, ડો. ખુરાનાને ભારોભાર ઈર્ષા હતી. તેને ખબર હતી કે ડો. ઘોષ વિચક્ષણ યુવાન રિસર્ચ ડોક્ટર છે. જે ગમે ત્યારે તેનું પદ છીનવી શકે છે. એટલે તેના દ્વારા ખોટી ફોર્મ્યુલાની ચોરી કરાવી તેને ફસાવી દેવા માંગતા હતા. તે દિવસે જાણી જોઈને સિક્યુરિટી ઓછી રાખી હતી. પણ સી. સી. ટી. વી. કેમેરામાં ડો. ઘોષની એકેએક હિલચાલ રેકોર્ડ થતી હતી. જે ડો. ઘોષની સામે પુરાવા તરીકે વાપરી શકાય. સાચી ફોર્મ્યુલા તો તેની પાસે જ હતી. એટલે તેને ડો. ઘોષ જે ફોર્મ્યુલા ચોરી કરીને આપે તેમાં રસ નહોતો. કારણ કે તે ફોર્મ્યુલા પણ ખોટી જ હતી.\n\n\"મેં જ્યારે પબ્લિકને સોશિયલ મીડિયા, પ્રિન્ટ મીડિયા દ્વારા ફોર્મ્યુલા ચોરી થયાની વાતની જાણ કરવાની વાત કરી તો, તેમણે તુરતજ સ્વીકારી લીધી અને ડૉ. ઘોષને ફસાવાનો પ્લાન ઘડી કાઢ્યો. મને ત્યારેજ પ્રથમ વખત શંકા પડી હતી. કે આવી ગુપ્ત અને અતિ સંવેદનશીલ વાત પબ્લિકને ન જણાવાની હોય. છતાં ડો. ખુરાના તૈયાર કેમ થઈ ગયા. એ વિચારે ડોક્ટર ખુરાના ઉપરની મારી શંકા દ્રઢ બની અને ડોક્ટર ખુરાનાને કેન્દ્રમાં રાખીને આખીય યોજના ઘડી કાઢી.\"\n\n\"બીજી એક ભૂલ એ કરી કે ડો. ઘોષને એમ કહ્યું કે હું વોઇસ ચેન્જરથી ખુરાના જેવા અવાજમાં વાત કરું છું; ખુરાના નથી. મેં જ્યારે ડો. ધોષે મોકલેલ ઓડિયો ટેપ અને ડૉ. ખુરાના એ બોલાવેલ મિટિંગનું રેકોર્ડીંગ મેચ કર્યું તો પરફેક્ટ મેચ થઈ ગયું. એટલે ખુરાના એ વોઇસ ચેન્જરનો ઉપયોગ કર્યો જ નહોતો. ખાલી ભ્રમ ઊભો કરવા જ ડો. ઘોષને એમ કહ્યું હતું. ડોક્ટર ઘોષ મારા સંપર્કમાં છે, એ ડોક્ટર ખુરાનાને ખબર નહોતી.\"\n\n\"શ્યામચંદ્રજી, તો અત્યારે સાચી ફોર્મ્યુલા ક્યાં છે ?\" \n\nઆ રહી, મારી પાસે. જે મેં ડો. ખુરાનાનાં કોટમાંથી આત્મહત્યા પછી કોઈને ખબર ન પડે તેમ લઈ લીધી હતી. મારુ નમ્ર સૂચન છે. આ ફોર્મ્યુલા અતિ જોખમી છે. કોઈ ગુનાહીત માનસ ધરાવતા માણસનાં હાથમાં જાય તો, બધી રીતે ભયંકર નુકશાન થવાની ભીતી છે... તો તેનો નાશ કરવો હિતાવહ છે.\"\n\nસૌની સંમતિથી ફોર્મ્યુલાનો નાશ કરી સૌએ હાશકારો અનુભવ્યો.",
      "duration": "8 mins",
      "category": "Thriller"
    },
    {
      "title": "જોડિયા",
      "story_name": "સવાર આ શબ્દનો જ એક અલગ પ્રભાવ છે, આ સવાર ઘણાં લોકો માટે એક આશાનું કિરણ લઈને આવતી હોય છે, તો ઘણાં લોકોમાં બુરી દશાનાં એંધાણ લઈને આવતી હોય છે. સવાર એટલે આખા દિવસનાં થાકને રાત્રી દરમ્યાન ઊંઘ લીધા બાદ એક નવી જ ઊર્જા સાથે નવી શરૂઆત કરવાની એક તક. આથી કહેવાય છે કે સવાર એ તમારા આગળનાં દિવસે કરેલાં ખરાબ કાર્યોને બાદબાકી કરવાની તક છે.\n\nઆવી જ એક સવાર અનિકેત માટે જાણે રાહ જોઈ રહી હોય તેમ, અનિકેતનાં જીવનમાં દસ્તક દેવાં માટે આતુરતા પૂર્વક જાણે તલપાપડ થઈ રહી હોય તેવું લાગી રહ્યું હતું.\n\nસ્થળ : આયુષ સાઈકિયાટ્રિક હોસ્પિટલ.\n\nસમય : સવારનાં 11 કલાક.\n\nઅનિકેત ડૉ. નિર્ભયનાં ટેબલની સામે રહેલ ખુરશી પર બેસેલ હતો, ડૉ. નિર્ભય અનિકેતને અમુક પ્રશ્નો પૂછી રહ્યાં હતાં. અને અનિકેત ડૉ. નિર્ભયે પૂછેલાં પ્રશ્નોનો ઉત્તરો આપી રહ્યો હતો. આ સમય દરમ્યાન અનિકેતનાં ચહેરા પર માયુશી, લાચારી અને ઉદાસીનાં આવરણો છવાયેલા હતાં, જેનાં આવરણો નીચે અનિકેતનાં ચહેરાનું સ્મિત અને તેજ ક્યાંક દટાય ગયેલ હતું.\n\nડૉ. નિર્ભય શહેરનાં નામાંકિત સાઈકિયાટ્રિક ડૉકટર હતાં, મનોવિજ્ઞાનમાં તેઓ ખુબ જ જ્ઞાન ધરાવતાં હતાં, ડૉ. નિર્ભયને તેનાં ઉત્કૃષ્ઠ કર્યો બદલ અલગ અલગ સંસ્થાઓ અને સરકાર દ્વારા પ્રતિષ્ઠા એવોર્ડ પણ એનાયત કરવામાં આવેલ હતાં. ડૉ. નિર્ભયએ ઘણાં બધાં ગૂંચવણભર્યા, અટપટા અને મુશ્કેલ ઘણાં બધાં કેસો ઉકલ્યા હતાં, પરંતુ તેઓ હાલ એ બાબત તે તદ્દન અજાણ જ હતાં કે અનિકેતનો આ કેસ તેનાં માટે પણ પડકારજનક બનીને જશે. અનિકેતનાં કેસમાં ખૂબ જ પડકારો આવનાર હતાં. જેનાં વિશે ડૉ. નિર્ભયે સપનામાં પણ કલ્પના નહીં કરેલ હશે.\n\nઅનિકેત સાથે ઘણી બધી વાતો અને ચર્ચા કર્યા બાદ ડૉ. નિર્ભય અનિકેતની આંખોમાં આંખ પરોવીને બોલે છે.\n\n\"સી ! અનિકેત મારા દ્વારા તને જે પ્રશ્નો પૂછવામાં આવેલ હતાં. તેના તે ખૂબ જ સરસ ઉત્તરો આપેલ છે. પણ..!\" ડૉ. નિર્ભય થોડું ખચકાતાં બોલે છે.\n\n\"પણ ! પણ શું સાહેબ ?\" અનિકેત લાચારિભર્યા અવાજે ડૉ. નિર્ભયને પૂછે છે.\n\n\"અનિકેત મને એવું લાગે છે કે તારે \"સાઈકોએનાલાયટીક થેરાપી\" ની જરૂર છે..!\" દાઢી પર હાથ ફેરવતાં ફેરવતાં ગંભીરતાભર્યા અવાજે ડૉ. નિર્ભય અનિકેતને જણાવતાં બોલે છે.\n\n\"સાઈકોએનાલાયટીક થેરાપી\" એ શું છે ? એમાં શું કરવામાં આવે છે ? મને શું કોઈ મોટી ગંભીર બીમારી છે ? મને કંઈ થશે તો નહીં ને ? હું રિકવર તો થઈ જઈશ ને ?\" અનિકેત એક જ શ્વાસમાં ડૉ. નિર્ભયને ઘણાં બધાં પ્રશ્નો એકસાથે પૂછી લે છે.\n\n\"અનિકેત તું જરાપણ ચિંતા ના કરીશ, સાઈકોએનાલાયટીક થેરાપી એ એક થેરાપી છે જેમાં તારા મગજ કે મનનાં ઊંડાણમાં રહેલાં તથ્યો વિશે બારીકાઈથી જાણવાનો પ્રયત્ન કરવામાં આવે છે, રહી વાત તારી બીમારીની તો તને કોઈ ગંભીર બીમારી નથી, અમુક દવાઓ અને થેરાપી દ્વારા તું ચોક્કસ રિકવર થઈ જઈશ.\" ડૉ.નિર્ભય અનિકેતને આશ્વાસન આપતાં આપતાં બોલે છે.\n\n\"તો સાઈકોએનાલાયટીક થેરાપી ક્યારથી શરૂ કરશો ?\" અનિકેત ડૉ. નિર્ભયની સામે જોઈને પૂછે છે.\n\n\"જેટલું શક્ય હોય તેટલી વહેલી થેરાપી શરૂ કરીએ એટલું સારું રહેશે, જેથી તારી સારવારમાં પણ મદદ મળી રહે.\" ડૉ. નિર્ભય અનિકેતને જણાવતાં બોલે છે.\n\n\"તો ક્યારે શરૂ કરશો \"સાઈકોએનાલાયટીક થેરાપી\" ?\" અનિકેત મૂળ મુદ્દા પર આવતાં આવતાં પૂછે છે.\n\n\"જો તું આવતીકાલે આવી જઈશ તો આપણે કાલે જ થેરાપી શરૂ કરી દઈશું.\" ડૉ. નિર્ભય થોડું વિચાર્યા બાદ અનિકેતને જણાવતાં બોલે છે.\n\n\"ઓકે ! સર તો હું આવતીકાલે સવારે આવી જઈશ.\" અનિકેત ખુરશી પરથી ઊભાં થતાં થતાં સાઈકોથેરાપી માટે પોતાની તૈયારી બતાવતાં ડૉ. નિર્ભયની સામે જોઈને બોલે છે.\n\n\"સ્યોર !\" ડૉ. નિર્ભય અનિકેતની સામે જોઈને બોલે છે.\n\nત્યારબાદ અનિકેત આયુષ હોસ્પિટલેથી પોતાનાં ઘરે જવા માટે નીકળે છે. આયુષ એક તરફ ડ્રાઈવિંગ કરી રહ્યો હતો અને બીજી તરફ વિચારોનું એક વંટોળ તેનાં મનમાં ઉદ્દભવી રહ્યું હતું. હાલ તેને ઘણાં બધાં જેવાં કે \"શાં માટે મને સપનામાં પેલું સમાશન ગૃહ વારંવાર દેખાય રહ્યું હશે ? શાં માટે મને સપનામાં લાશોનો ઢગલો વારંવાર દેખાય રહ્યો હશે ? શાં માટે હું કોઈ કુંડમાં ડૂબી રહ્યો હોય તેવું મને સપનામાં દેખાય રહ્યું હશે ? - આવા ઘણાં બધાં પ્રશ્નો હાલ અનિકેતને ઘેરી રહ્યાં હતાં. આવા વિચારોમાં વિચારોમાં જ અનિકેત પોતાનાં ઘરે પહોંચી જાય છે. અને પરિવારનાં બધાં સભ્યોને પોતાની હાલત વિશે વિગતવાર જણાવે છે.\n\nબીજા દિવસે \n\nસ્થળ - આયુષ સાઈકિયાટ્રિક હોસ્પિટલ\n\nસમય - સવારનાં 11 કલાક.\n\nઅનિકેત થેરાપીરૂમમાં રહેલ એક લાંબી ખુરશી પર સૂતેલો હતો, તેનાં હાથમાં સોઈ વડે બાટલો ચડી રહ્યો હતો, ડૉ. નિર્ભય તેનાં હાથમાં રહેલ સોઈ દ્વારા કોઈ ઈન્જેક્શન આપી રહ્યાં હતાં. થોડીવાર બાદ ડૉ. નિર્ભય અનિકેતની સામે જોઈને બોલે છે.\n\n\"અનિકેત હવે તેને માથું થોડું ભારે લાગશે અને તને તારું શરીર એકદમ હળવું થઈ ગયું હશે એવું લાગશે, તારી આંખો થોડી ભારે લાગશે, તને ધીમે ધીમે ઊંઘ આવવાં લાગશે.\" ડૉ. નિર્ભય અનિકેતને જણાવતાં બોલે છે.\n\n\"જી ! સર !\" અનિકેત થોડા અસ્વસ્થ અવાજે બોલે છે.\n\n\"બસ ! હવે હું તને અમુક પ્રશ્નો પૂછીશ એનો તારે મને જવાબ આપવાનો છે. શું તું જે કુંડમાં ડૂબી રહ્યો છે તેની આસપાસ તને શું દેખાય છે ?\"\n\n\"જી ! સર હું જે કુંડમાં ડૂબી રહ્યો છું તે કુંડ કોઈ વર્ષો જૂનો કુંડ હોય તેવું મને લાગી રહ્યું છે. તેમાં ઉતરવા માટે ચારે બાજુએ મોટા મોટા પગથિયાઓ આવેલાં છે. પગથિયાની બાજુમાં કોઈ દેવી દેવતાઓની પ્રતિકૃતિઓ બનેલી છે.\" \n\n\"સરસ ! અનિકેત ! હવે તું આજુબાજુમાં ધ્યાનપૂર્વક જો તને બીજું શું દેખાય છે..?\" ડૉ. નિર્ભય જાણે સાઈકોથેરાપી સફળ થઈ રહી હોય તેવાં ઉત્સાહ સાથે પૂછે છે.\n\n\"સર ! તે કુંડની એકદમ નજીક એક સ્મશાન આવેલું છે, તે સ્મશાનમાં લાશનો એક ઢગલો આવેલો છે.\" \n\n\"સરસ ! હવે તું થોડીવારમાં પાછો નોર્મલ થઈ જઈશ.\" અનિકેતનાં હાથમાં રહેલ સોઈ દૂર કરતાં કરતાં ડૉ.નિર્ભય શાહ બોલે છે.\n\nથોડીવાર બાદ અનિકેત સ્વસ્થ થઈને ડૉ. નિર્ભયની ઓફિસમાં આવે છે. ડૉ. નિર્ભય પોતાની સામે રહેલ ખુરશી પર બેસવા માટેનો ઈશારો કરે છે. અનિકેત ડૉ. નિર્ભયની સામે રહેલ ખુરશી પર બેસે છે.\n\n\"સી ! અનિકેત તારા કેસમાં સાઈકોથેરાપી ખૂબ જ ઉપયોગી નીવડશે, આ બધી બાબતો જોતા મને એવું લાગી રહ્યું છે કે આ બધું રિકારમીનેશન (પુનર્જન્મ) સાથે જોડાયેલ હોય.\" ડૉ. નિર્ભય ગંભીરતા સાથે અનિકેતને જણાવે છે.\n\n\"ઓકે..પણ મને સારું તો થઈ જશે ને ?\" અનિકેત ચિંતિત સ્વરોમાં ડૉ. નિર્ભયની સામે જોઈને પૂછે છે.\n\n\"સ્યોર ! મેં મારા કેરિયરમાં આવા ઘણાં બધાં કેસ મેનેજ કરેલાં છે. તું ચોક્કસપણે રિકવર થઈ જઈશ. હાલ હું તને અમુક દવાઓ લખી આપું છું, તે તારે સમયસર ભૂલ્યા વગર લેવાની છે. અને પાંચ દિવસ બાદ તારે ફોલોઅપ માટે આવવાનું છે.\" \n\n\"જી ! સર...થેન્ક યુ.\" અનિકેત ડૉ. નિર્ભયનો આભાર વ્યક્ત કરતાં કરતાં બોલે છે.\n\n ત્યારબાદ અનિકેત પોતાનાં માતા પિતા સાથે ઘરે પરત ફરે છે, જ્યારે આ બાજુ ડૉ. નિર્ભય ઊંડા વિચારો જેવા કે \"શું હશે આ સપના પાછળનું રહસ્ય ? શાં માટે અનિકેતને વારંવાર આ સપનું આવી રહ્યું હશે ? શાં માટે અનિકેત કોઈ કુંડમાં ડૂબી રહ્યો હશે ? કુંડના પગથિયાં પર બનાવેલ મૂર્તિઓ શું કોઈ સંકેત સમાન હશે ? પેલાં સ્મશાનગૃહ અને લાશોનો ઢગલા સાથે અનિકેતનો શું સબંધ હશે ? - માં ખોવાય જાય છે.\n\nપાંચ દિવસ બાદ \n\nસ્થળ - ડૉ. નિર્ભયનું ઘર.\n\nસમય - સવારનાં 8 કલાક\n\nડૉ. નિર્ભય પોતાનાં ઘરનાં હોલમાં ડાઈનિંગ ટેબલ પર ચા નાસ્તો કરવાં માટે બેસેલા હતાં, જ્યારે તેમની પત્ની સુષ્મા ગરમા ગરમ થેપલા બનાવી રહી હતી.\n\n\"સુષ્મા ! નીરવ શું કરે છે ?\" \n\n\"જી ! એ તેને ટ્યુશનમાં આપેલ હોમવર્ક કરી રહ્યો છે.\" સુષ્મા ડૉ. નિર્ભયે પૂછેલાં પ્રશ્નનો ઉત્તર આપતાં જણાવે છે.\n\n એટલીવારમાં નીરવ ડાઈનિંગ ટેબલ પાસે સ્કૂલ બેગ લઈને આવી પહોંચે છે. \n\n\"થઈ ગયું તારું હોમવર્ક બેટા ?\" સુષ્મા નીરવની સામે જોઈને પૂછે છે.\n\n\"હા ! મમ્મી, થઈ ગયું હોમવર્ક, આજે તો હોમવર્ક કરવાની ખૂબ જ મજા આવી.\" નીરવ સુષ્માને જવાબ આપતાં આપતાં બોલે છે.\n\n\"ઓહ એવું…? કયાં વિષય પર હતું તારું હોમવર્ક ?\" સુષ્મા અચરજ સાથે નીરવની સામે જોઈને પૂછે છે.\n\n\"જી ! મારું હોમ વર્ક હતું \"ગુજરાતના ઈતિહાસ\" પર જેમાં મારો ટોપિક હતો \"લોથલ સભ્યતા\" કે જેને \"લાશોના ઢગલા\" તરીકે પણ ઓળખવામાં આવે છે. લોથલ એકમાત્ર એવી સભ્યતા છે કે જયાંથી માનવ કંકાલ કે અસ્થિઓ મળી આવેલ છે, આ ઉપરાંત લોથલ સભ્યતા સ્થાપત્યો માટે પણ ખૂબ જ જાણીતી છે. જેમાં નહાવા માટેનાં મોટા મોટા કુંડોનું નિર્માણ પણ આ સભ્યતામાં જ જોવા મળે છે, અને આ કુંડોના પગથિયાં પર કરવામાં આવેલ દેવી દેવતાની મૂર્તિઓ કલા અને શિલ્પનો બેનમૂન નમૂના સમાન હતું…!\" નીરવ સુષ્માને લોથલ સભ્યતા વિશે જણાવતાં જણાવતાં બોલે છે.\n\n બરાબર આ જ સમયે ડૉ. નિર્ભય એક ચમકારા સાથે જાગી જાય છે. પોતાના દીકરા દ્વારા કહેવાયેલી બાબતો જાણે પોતે ક્યાંક સાંભળી હોય તેવુ ડૉ. નિર્ભય અનુભવી રહ્યાં હતાં.\n\n\"બેટા ! તે હમણાં તારા મમ્મીને જે બાબતો જણાવી એ બાબતો મને ફરીવાર જણાવ તો..!\" ડૉ. નિર્ભય એક અલગ જ ઉત્સુકતા સાથે નીરવની સામે જોઈને જણાવે છે.\n\n આથી નીરવ \"લોથલ સભ્યતા\" ની બધી વિશેષતા તેનાં પિતાને વિગતવાર જણાવે છે, બરાબર આ જ સમયે તેઓને ખ્યાલ આવે છે કે તેનું દર્દી એટકે કે અનિકેતના સપનામાં જે કઈ દેખાય રહ્યું છે તે વાસ્તવમાં \"લોથલ સભ્યતા\" તરફ ઈશારો કરી રહી છે, પરંતુ અનિકેતનો લોથલ સભ્યતા સાથે શું સબંધ હોઈ શકે ? - બસ આ એક જ બાબતની માહિતી હવે ડૉ. નિર્ભયને મેળવવાનની બાકી હતી. ત્યારબાદ ડૉ. નિર્ભય નીરવનો આભાર માને છે, અને તેને લઈને પોતાની હોસ્પિટલ તરફ આવવા માટે નીકળે છે. ડૉ.નિર્ભય નીરવને ટ્યુશન કલાસે ડ્રોપ કરીને હોસ્પિટલે આવી પહોંચે છે.\n\n જયારે આ બાજુ અનિકેત તેમના પરિવાર સાથે ફોલોઅપ માટે આયુષ હોસ્પિટલે આવી પહોંચેલ હોય છે. થોડીવાર બાદ અનિકેત તેમના માતાપિતા સાથે ડૉ. નિર્ભયની ચેમ્બરમાં આવી પહોંચે છે. તે બધાં વચ્ચે ઘણીબધી ચર્ચાઓ થાય છે.\n\n\"શું તમે ક્યારે લોથલ કે જે ભારતીય સભ્યતાનું એક જાણીતું નગર છે, ત્યાંની મુલાકાતે ગયેલા છો ?\" ડૉ. નિર્ભય મૂળ વાત પર આવતાં આવતાં અનિકેત અને તેનાં માતાપિતા સામે જોઈને પૂછે છે.\n\n\"પણ...સાહેબ એ બબાતનો અનિકેત સાથે કે તેની સારવાર સાથે શું સબંધ હોય શકે ?\" અનિકેતના પિતા આશ્ચર્ય સાથે ડૉ. નિર્ભયને પૂછે છે.\n\n\"હા ! આ બાબતનો અનિકેતની સારવાર સાથે ચોક્કસ સબંધ રહેલો છે, જે તમને સમય સાથે ખ્યાલ આવી જશે.\" ડૉ. નિર્ભય અનિકેતના પિતાની સામે જોઈને પૂછે છે.\n\n\"જી ! સાહેબ ! હું જ્યારે પ્રેગ્નટ હતી, ત્યારે મારે લગભગ આઠમો મહિનો ચાલી રહ્યો હતો, અને અમારે દિવાળીની રજાઓ હોવાને લીધે હું અને મારા પતિ લોથલ ફરવા ગયેલાં હતાં.\" અનિકેતની માતા ડૉ. નિર્ભયને જણાવતાં બોલે છે.\n\n\"ઓકે ! વેલ...ત્યાં તમારી સાથે કોઈ રહસ્યમય, વિચિત્ર, અવિશ્વનિય કે દુઃખ ઘટનાં બની હતી ?\" ડૉ. નિર્ભય અનિકેતની માતાની સામે જોઈને પૂછે છે.\n\n\"હા ! ત્યારે મારે પ્રેગ્નન્સી હતી, અને મારા ગર્ભમાં એક સાથે બે જોડિયા બાળકો ઉછરી રહ્યાં હતાં, મને પાક્કું યાદ છે કે અમે જ્યારે ત્યાં આવેલ પૌરાણિક કુંડ પાસે ટહેલી રહ્યા હતાં, બરાબર તે જ સમયે એ કુંડના દાદરા પાસે મારો પગ લપસ્યો આથી હું નીચે પડી, બરાબર તે જ સમયે મને મનમાં એક ઊંડો આઘાત લાગ્યો. હું એકદમ હતાશ, નિરાશ અને માયુસ બની ગઈ હતી. બરાબર એ જ સમયે તે કુંડના પગથિયાં પર કંડારેલ ઈશ્વરની મૂર્તિ પર મારી નજર પડી, અને મેં મનોમન મારા ગર્ભમાં ઉછરી રહેલાં સંતાનને હેમખેમ રાખવાં માટે ઈશ્વરને મનોમન ઘણી પ્રાર્થના કરવાં લાગી હતી.\" અનિકેતના માતા આંખોમાં આંસુ સાથે આખી ઘટનાં વર્ણવતા ડૉ. નિર્ભયને જણાવે છે.\n\n\"ઓકે ! પછી પછી શું થયું ?\" ડૉ. નિર્ભય આતુરતા સાથે અનિકેતની માતાને પૂછે છે.\n\n\"એ પછી તો મને કઈ જ યાદ નથી હું એકદમથી બેભાન થઈ ગયેલ હતી.\" અનિકેતના માતા ડૉ. નિર્ભયને જણાવતાં બોલે છે.\n\n\"સાહેબ ! મારી પત્નીને મેં આવી રીતે એકાએક બેભાન થતાં જોઈને મેં સમયસૂચકતા વાપરીને ત્યાં 108 એમ્બ્યુલન્સને ફોન કરીને બોલાવી લીધી અને તેમને નજીકની હોસ્પિટલમાં લઈ ગયાં હતાં, ત્યાં ફરજ પર હાજર રહેલ ડોકટરે અમને તાત્કાલિક સિઝેરિયન કરવું પડશે એવું જણાવેલ, અને પછી અમને ડોકટરે જણાવ્યું કે અમે તમારા પત્નીનાં ગર્ભમાં રહેલ જોડિયાં સંતાનોમાંથી માત્ર એક જ સંતાનને બચાવી શક્યા છીએ..જ્યારે બીજું સંતાન તમારા પત્ની પડયા હોવાથી ગર્ભમાં જ મૃત્યુ પામેલ હતું.\n\n\"ઓકે ! તો અનિકેત તારે હવે કોઈ જ થેરાપીની જરૂર નથી, રહી વાત દવાની તો તારે એક જ મહીનો દવા લેવાની થશે...અને પછી ફરી પાછું બધું જ અગાવની માફક ગોઠવાય જશે.\" ડૉ. નિર્ભય કોઈ નિષ્કર્ષ પર આવ્યાં હોય તેમ જણાવે છે.\n\n\"સાહેબ ! અમને કંઈ સમજાયું નહીં.\" અનિકેત અને તેનાં માતા પિતા હેરાનીભર્યા અવાજે પૂછે છે.\n\n\"જુઓ જેવી રીતે તમે અમને પૃથ્વી પરનાં ડોકટરનો દરજ્જો આપો છો, એવી જ રીતે અમારા કરતાં પણ મહાન ઉપરવાળો ઈશ્વર કે કુદરત છે. તેની રમત કે કરામત સમજવી એ કોઈ સામાન્ય મનુષ્યની સમજ બહારની વસ્તુ છે, કહેવાય છે કે તમારું સંતાન જ્યારે તમારા ગર્ભમાં ઉછરી રહ્યું હોય, ત્યારે તે માતાનાં ઉદરની બહારની દુનિયા અનુભવતું હોય છે, બધાં અવાજો અને કંપનો અનુભવી શકતું હોય છે. અને અમુક બાળકો તો ગર્ભની અંદર જ થી જ બહારની દુનિયા જોઈ શકવાની એક અદ્દભૂત શક્તિ ધરાવતું હોય છે, આ અદભુત શક્તિ ઈશ્વરે તમારા બાળક એટલે કે અનિકેતને આપલે હતી, લોથલ ખાતે તમારી સાથે જે કોઈ ઘટનાં ઘટેલ હતી તે સમગ્ર ઘટના અનિકેત જ્યારે તમારા ગર્ભમાં ઉછરી રહ્યો હતો, ત્યારે જ તેનાં માનસપટ્ટ પર કંડારાય ગયેલ હતી, અનિકેતને આવા સપનાઓ વારંવાર આવવાનું એકમાત્ર કારણ તેની આ દિવ્ય શક્તિ જ છે...પરંતુ તમારે હવે કોઈ ચિંતા કરવાની જરૂર નથી, આ દવા એક મહિનો લેવાથી અનિકેત એકદમ સ્વસ્થ થઈ જશે.\" ડૉ. નિર્ભય પૂરેપુરી વિગત જણાવતાં બોલે છે.\n\nત્યારબાદ અનિકેત અને તેનાં માતાપિતા ડૉ. નિર્ભયનો હૃદયપૂર્વક ખૂબ ખૂબ આભાર વ્યક્ત કરીને પોતાનાં ઘરે જવા માટે ડૉ. નિર્ભયની પરવાનગી લઈને ચેમ્બરની બહાર નીકળે છે. જ્યારે આ બાજુ ડૉ. નિર્ભય મનોમન વિચારી રહ્યાં હતાં કે એક સમયે જે કેસ પોતાને એકદમ ગૂંચવણભર્યો લાગી રહ્યો હતો તે કેસ સોલ્વ કરવામાં પોતાનો જ દીકરો મહત્વનો મુખ્ય રોલ ભજવી જશે. આથી ડૉ. નિર્ભય પોતાની સામે રહેલ ભગવાનની મૂર્તિ સામે જોઈને મનોમન ઈશ્વરનો આભાર વ્યક્ત કરતાં કરતાં બોલે છે કે \"હે ઈશ્વર તારી લીલા અપરંપાર અને નિરાલી છે.\"\n\nમિત્રો કુદરત પણ આપણા જીવનમાં એવાં એવા વળાંકો લઈને આવે છે કે જેના વિશે આપણે સપનામાં પણ વિચારેલ ના હોય, પરંતુ સમજવાની એ જરૂર છે કે ઈશ્વર ભલે તમારા જીવનમાં ગમે તેટલી મોટી આફતો લઈને આવે પરંતુ તે તમામ આફતોમાંથી બહાર આવવા માટેનો કોઈને કોઈ સંકેત ચોક્કસ આપે જ છે, જે પળભરમાં જ તમારા જીવન સાથે જોડાયેલા રહસ્યોને ઉજાગર કરી આપતો હોય છે.",
      "duration": "10 mins",
      "category": "Thriller"
    },
    {
      "title": "અધૂરી ગઝલ",
      "story_name": "સુહાસિનીએ સ્નાતકની ઉપાધી મેળવ્યા પછી બે વર્ષથી સંગીત શીખવા શહેરનો મશહૂર સંગીત ક્લાસ “સરગમ” જોઇન કર્યો હતો. બે વર્ષમાં સંગીતની બારીકીઓથી તે ખૂબ માહિતગાર થઈ ગઈ હતી. ભગવાને તેને સુંદર ગળું આપ્યું હતું. રોજ સવારે વહેલા ઉઠી તે બે થી ત્રણ કલાક રિયાઝ કરતી જેનાથી તેની ગાયકી ખૂબ ખીલી ઉઠી હતી. તેનો જોક શાસ્ત્રીય સંગીત અને ગઝલ ગાયકી તરફ હતો. \n\n\n\n હવે તેનું સંગીતનું શિક્ષણ પૂરું થવા આવ્યું હતું એટલે તેના પૂર્ણાહુતિના દિવસે તેમની સંસ્થા તરફથી નવોદિત ગાયકો માટે સંગીતનો કાર્યક્રમ યોજવામાં આવનાર હતો. સુહાસિનીને તે કાર્યક્રમમાં એક ગઝલ રજૂ કરવાનું કહેવામા આવ્યું હતું. સુહાસિની એક એવી ગઝલની શોધમાં હતી જેને અત્યાર સુધી કોઈ ગઝલ ગાયકે ગાઈ ન હોય. એક એવી કુંવારી ગઝલ જે શ્રોતાઓને મંત્રમુગ્ધ કરી દે! તેણે ઘણા ગઝલના પુસ્તકો વાંચી જોયા પરંતુ તેના મનને સંતોષ થાય તેવી કોઈ અજાણી ગઝલ તેને ન મળી. મશહૂર ગઝલકારોની મશહૂર ગઝલો જુદા જુદા ગઝલ ગાયકો દ્વારા ગવાઈ ચૂકી હતી પરંતુ તે પોતાની આગવી ગઝલ રજૂ કરવા માગતી હતી.\n\n\n\nસુહાસિની એક દિવસ તેના ઘરના પુસ્તકાલયમાં જૂના પુસ્તકો ફેંદતી હતી ત્યારે તેને તેના દાદા પ્રણવકુમારની ડાયરી હાથ ચઢી. દાદાએ ઘણા કાવ્યો અને ગઝલોની રચના કરી હતી જે તેમની ડાયરીમાં તેમના સ્વહસ્તાક્ષરોમાં લખાએલી પડી હતી. તે પોતાના શોખ ખાતર લખતા હતા. ખૂબ સુંદર સુંદર રચનાઓ હતી. સુહાસિનીએ દાદાએ લખેલી તમામ ગઝલો વાંચી લીધી. એક ગઝલ ખૂબ સંવેદનશીલ અને ભાવનાત્મક હતી પરંતુ તે અધૂરી હતી. ફક્ત અઢી શે’ર જ લખયેલા હતા. ગઝલ પૂર્ણ કરવા માટે ઓછામાં ઓછા પાંચ શે’ર હોવા જરૂરી હતા. તે ગઝલ દાદાએ શા માટે અધૂરી છોડી દીધી હતી તે સુહાસિની સમજી ન શકી. તેણે તે અધૂરી ગઝલના ‘મત્લા’ ને ગણગણાવ્યો. સુંદર પ્રાસ, સરળ કાફિયા અને રદીફ હોવાના કારણે ગાવામાં તેને મજા આવી. તેણે વિચાર્યું કે જો દાદા આ ગઝલ પૂરી કરી આપે તો ખૂબ મજા પડી જાય અને શ્રોતાઓ ખુશ થઈ જાય.\n\n\n\nસુહાસિની દાદા પાસે ગઈ અને તે ગઝલ પૂરી કરી આપવા વિનંતી કરી. સૌ પ્રથમતો પ્રણવકુમારે વર્ષો જૂની પોતાની ડાયરી પોતાના હાથમાં લઈ થોડોક સમય જોઈ રહ્યા જાણે જીવનનો યૌવનકાળ જીવંત થઈ ગયો હોય તેવું તેમને લાગ્યું. કોલેજના દિવસોમાં કાવ્ય અને ગઝલ લેખન પર હાથ અજમાવ્યો હતો. ત્યારપછી જીવનની ઘટમાળમાં એવા ખોવાઈ ગયા કે લખવાની વાત તો બાજુ પર વાંચવાની પણ ફુરસદ મળતી ન હતી. નિવૃત્ત થયા પછી પણ લેખન કાર્ય તરફ કોઈ દિલચસ્પી રહી નહોતી. તેમણે સુહાસિનીએ બતાવેલી ગઝલ વાંચી. ફકત અઢી શે’ર જ લખેલા હતા. તેમણે તે શે’ર બે ચાર વાર વાંચી જોયા અને સુહાસિનીને કહ્યું “ બેટા હવે આ ઉમરમાં કોઈ સ્ફુરણા થશે નહીં માટે હું આ ગઝલ પૂરી નહિ કરી શકું. હું માનું છુ ત્યાં સુધી મેં આ ગઝલ ચાલીસ બેતાળીસ વર્ષ પહેલાં લખવાની કોશિશ કરી હતી અને ત્યારથી અધૂરી જ છે. હવે કદાચ કદી ય પૂર્ણ નહીં થાય. તું તારા કાર્યક્રમમાં કોઈ મશહૂર ગઝલકારની ગઝલ રજૂ કર.” પછી હસીને બોલ્યા “મારી ગઝલ સાંભળી શ્રોતાઓ ઓડિટોરિયમ છોડી ચાલ્યા જશે અને ફિયાસ્કો થશે માટે આ વિચાર પડતો મૂક.”  \n\n\n\nસુહાસિનીના ગયા પછી પ્રણવકુમાર સમક્ષ તેમનો ભૂતકાળ તાજો થયો. પ્રણવ અને મંદાકિની શાળા જીવનથી કોલેજ જીવન સુધી સાથે ભણ્યા હતા. શાળા જીવન દરમ્યાન મંદાકિની એક શરમાળ અને શાંત કિશોરી હતી પરંતુ કોલેજમાં દાખલ થયા પછી તેનામાં ખૂબ તફાવત આવી ગયો હતો. શાંત અને શરમાળ મંદાકિની એક વહેતા ઝરણા જેવી ચંચળ અને વાચાળ બની ગઈ હતી. સાહિત્ય અને સંગીત પ્રત્યે તેને અગાધ પ્રેમ હતો. કોલેજના ભીંતપત્રમાં તેના કાવ્યો, ગઝલો, લેખો અને ટૂંકી વાર્તાઓ અવાર નવાર છપાતી હતી. કોલેજના વાર્ષિક મેગેઝીનમાં તેની એક કે બે વાર્તાઓ અને બે કે ત્રણ કાવ્યો કે ગઝલો અચૂક છપાતી. કોલેજના બધા ઇવેંટ્સમાં તે અચૂક ભાગ લેતી. ટેલેન્ટ ઈવનિંગમાં તે કોઈ ગઝલ કે ફિલ્મી ગીત રજૂ કરતી અને ઈનામ પણ મેળવતી. તે એટલું બોલ બોલ કરતી કે સૌ તેને “સ્કાયલાર્ક” કહેતા હતા.    \n\n\n\nઆ ચંચળ મંદાકિની શાંત અને ગંભીર પ્રણવને દિલ દઈ બેઠી. કોલેજના પિરિયડ બઁક કરી તે પ્રણવ ને લઈ કદી સિનેમા જોવા ચાલી જતી તો કદીક કોઈ બાગના એકાંત ખૂણામાં પ્રણવના ખોળામાં માથું મૂકી કલાકોના કલાકો અલક મલકની વાતો કર્યા કરતી. મંદાકિનીના સહવાસમાં પ્રણવકુમાર પણ સાહિત્ય લખવા પ્રેરાયા અને તેઓ ગીત, ગઝલ અને કાવ્યો લખતા થયા. તેમની રચનાઓ તેમણે ફકત તેમના અને મંદાકિની પૂરતી મર્યાદિત રાખી હતી. અન્ય કોઈને તેમના લેખનકાર્યની જાણકારી ન હતી. \n\n  \n\nમંદાકિની શહેરના માલદાર વેપારીની એકની એક દીકરી હતી જ્યારે પ્રણવ એક ગરીબ વિધવા માતાનો પુત્ર હતો. મંદાકિનીની વધતી જતી નજદીકીથી પ્રણવને ગભરામણ થતી. તેણે એક વાર હિમ્મત કરી મંદાકીનીને કહ્યું “મંદા, આપણે એક એવી નદીના બે કિનારા છીએ જેનું એક થવું સંભવ નથી માટે આપણે એક મર્યાદા બાંધી ચાલવું જોઈએ તેવું મારુ માનવું છે.” \n\nમંદાકિની : “પ્રણવ આપણે બંને એકજ જ્ઞાતીના છીએ માટે આપણને એક થતાં કોઈ રોકી નહીં શકે.”\n\nપ્રણવ : “ મારી ગરીબી આપણને એક થવામાં મોટો અંતરાય ઊભો કરી શકે તેમ છે.”\n\nમંદાકિની: “ કેમ ગરીબ માણસને પ્રેમ કરવાનો હક નથી ? જો ગરીબી અંતરાય થશે તો હું મારા બાપની દોલતને ઠોકર મારી તારી પાસે ચાલી આવીશ.” \n\n\n\nતે વખતે તો પ્રણવ મંદાકિનીની ખુમારી અને હિમ્મત જોઈ આશ્વસ્ત થયો હતો પરંતુ દરેક પ્રેમીઓના જીવનમાં થાય છે તેમ તેમનો પ્રેમ સામાજિક બંધનોની અને અમીરી ગરીબીની અભેદ દીવાલને ભેટ ચઢી ગયો. મંદાકિની રોતી અને સિસકતી તેના પિતાજીએ નક્કી કરેલા ધનવાન મુરતિયા સાથે કમને પરણી મુંબઈમાં વસી ગઈ.\n\n\n\nજ્યારે મદાકિનીના લગ્ન થઈ રહ્યા હતા ત્યારે પ્રણવ કુમારના ભગ્ન દિલમાં એક ટીસ ઉઠી. તે પોતાનું હદય હળવું કરવા એક ગઝલ લખવા બેઠા. બે શે’ર લખાયા. ત્રીજા શે’રનો એક મિસરો લખ્યા પછી તેમના દિલમાં શૂન્યાવકાશ છવાઈ ગયો. જાણે તેમના દિલમાં લાગણીની સરવાણીઓ સુકાઈ ગઈ. તેમની લેખની બરફના ચોસલની જેમ થીજી ગઈ તે આગળ કઈ લખી ન શક્યા. તેમની સાહિત્ય યાત્રા ત્યાંજ અટકી ગઈ. તેથી તે ગઝલ અધૂરી જ રહી. મંદાકિનીના લગ્ન પછી તેમણે કદી મંદાકિનીનો હાલ જાણવાનો પ્રયત્ન કર્યો ન હતો. આજે એકાએક તેમની પૌત્રીએ તેમની જૂની યાદો તાજી કરાવી તેથી એક ક્ષણ માટે તેમના દિલમાં મંદાકિનીની યાદ તાજી થઈ ગઈ હતી તેમ છતાં તેમને તે અધૂરી ગઝલ પૂરી કરવાની ઈચ્છા થઈ નહીં. \n\n     \n\nમંદાકિનીના લગ્ન પછી પ્રણવકુમારે પણ તેમના સમોવડિયા ખાનદાનની કુલિન યુવતી સાથે પ્રભુતામાં પગલાં માંડી ગૃહસ્થ જીવનની શરૂઆત કરી. તેમના પત્ની તેમના માટે એક માયાળું અને હમદર્દ હમસફર પુરવાર થયા. ચાલીસ વર્ષના સુખી લગ્નજીવન પછી તેમની જોડી ખંડિત થઈ. તેમની પત્નીનું એક વર્ષ અગાઉ અવસાન થઈ ગયું હતું. ભગવાનની મરજી ગણી તેમણે તે આંચકો પચાવી લીધો હતો.  \n\n\n\nમંદાકિનીના લગ્ન ભલે ધનવાન કુટુંબમાં થયા હતા પરંતુ તેમનું માનસિક કજોડું હતું. તે કદી મનથી પોતાના પતિની ન થઈ શકી. તેમની વચ્ચે હમેશાં મન મોટાવ રહેતો. તેમનો પતિ શુષ્ક ને વેવલો હતો. ફક્ત બે વર્ષના લગ્ન જીવન બાદ તે કાયમ માટે મુંબઈ છોડી પિયરમાં પરત ફરી. તેના સાસરીયાઓએ તેને સમજાવવા પ્રયત્ન કરી જોયા પરંતુ મંદાકિનીને હવે ફરીથી માનસિક યાતનામાં જોડાવું ન હતું માટે છેવટે સંમતિથી તેણે છૂટાછેડા લઈ લીધા. તેણે પ્રણવના લગ્ન થઈ ગયાનું જાણ્યું હતું. તેના લગ્ન જીવનમાં કોઈ બવન્ડર ઊભું ન થાય તે માટે તેણે કદી પ્રણવને મળવાનો પ્રયત્ન ન કર્યો. મંદાકિનીએ પુન: ભણવાનું શરૂ કરી સંગીત વિશારદની ઉપાધિ મેળવી લીધી અને નવોદિત કલાકારોને સંગીતનું શિક્ષણ આપવા “સરગમ” નામની એક સંસ્થા ઊભી કરી અને તે કાર્યમાં જોડાઈ ગઈ.      \n\n\n\nસુહાસિનીએ દાદાને કોઈ જવાબ ન આપ્યો પરંતુ તેને તે ગઝલ એટલી બધી પસંદ પડી હતી કે તે ગઝલના ‘મત્લા’ નો અને ત્યાર પછીના શે’રનો રોજ રિયાઝ કરવા માંડી. તે ગઝલ ખૂબ સરસ પ્રાસમાં અને શુધ્ધ છંદમાં લખાએલ હોવાથી ગાવામાં એકદમ સરળ હતી. સુહાસિનીના કેળવાએલા ગળામાં આ ગઝલ સરસ રીતે ગોઠવાઈ ગઈ તેથી તેને લાગ્યું કે જો આ ગઝલ પૂરી લખાઈ જાય તો રંગ રહી જાય.\n\n\n\nસુહાસિની અત્યાર સુધી રિયાઝ કરી તૈયાર કરેલી ગઝલનું મુખડું તેને સંગીત શીખવતાં મેડમ સમક્ષ ગાઈ સાંભળવ્યું. મેડમ ખૂબ ખુશ થઈ ગયા. તેમણે કહ્યું “સુહાસિની તું આજ ગઝલ રજૂ કરજે. ખૂબ દર્દીલી ગઝલ છે. આપણે રોજ તેનો રિયાઝ કરી હજી વધુ સારી રીતે તૈયારી કરીશું. આપણા સંગીતકારોની ટીમને હું તેને ખૂબ સરસ રીતે સ્વરબધ્ધ કરવા કહીશ.”\n\n \n\n   સુહાસિનીએ મેડમને કહ્યું ”મેમ, આ ગઝલ ગાવામાં એક મોટી સમસ્યા ઊભી થઈ છે.”\n\nમેડમ : “ કેમ ગઝલકાર તે ગાવાની મંજૂરી આપવા તૈયાર નથી ? જો એવું હોય તો હું તેમની મંજૂરી લઈ આપીશ તું બેફિકર રહેજે.“\n\nસુહાસિની : “ ના મેમ, મંજૂરીનો પ્રશ્ન નથી પરંતુ ગઝલ અધૂરી છે. ગઝલના ફકત બે શે’ર અને એક મિસરો જ લખેલો છે.” કહી સુહાસિનીએ પ્રણવ દાદાની ડાયરી મેડમ સમક્ષ ધરી.\n\n\n\n  સુહાસિનીએ ધરેલી ડાયરી જોઈ મેડમના મોઢામાંથી એક સિસકારો નીકળી ગયો. તેમની નસોમાં લોહીની રફતાર વધી ગઈ. તેમના દિલની ધડકનો તેજ થઈ ગઈ. તેમની આંખોમાં ભીનાશ તરવરી ઊઠી. તેમણે આંખો બંધ કરી દીધી. અનાયાસે તેમણે તે ડાયરી પોતાની છાતી સરસી ચોંપી દીધી. બે મિનિટ પછી આંખો ખોલી મેડમ બોલ્યા “ સુહાસિની તું પ્રણવની આઈ મીન પ્રણવ કુમારની પૌત્રી છે ?”  \n\nસુહાસિની ફકત “હા” કહી ચૂપ થઈ ગઈ. મેડમના કહ્યા વિના તે બધુ જ સમજી ગઈ હતી. મેડમે પ્રણવકુમાર દ્વારા રચેલી અધૂરી ગઝલનું નિશાની કરેલું પાનું ખોલી તે ગઝલ બે ત્રણ વાર વાંચી. ગઝલના મથાળે લખેલી તારીખ જોઈ તે સમજી ગઈ કે પ્રણવે તેના લગ્નના ગમને ભૂલવા માટે આ ગઝલ રચી હશે પરંતુ ભાવનાઓમાં વહી જવાના કારણે તે આગળ લખી શક્યા નહિ હોય.\n\n\n\nમેડમ બોલ્યા “ સુહાસિની તારે આ જ ગઝલ રજૂ કરવાની છે. આ ગઝલ હું પૂરી કરીશ. હું તને કાલે પૂરી ગઝલ આપીશ પણ મારી એક શરત છે કે તારે આ વાત તારા દાદા ને કરવાની નથી. આપણે તેમને સુખદ આંચકો આપીશું.”\n\n\n\nમેડમે બીજા દિવસે પ્રણવકુમારની અધૂરી ગઝલ પૂર્ણ કરી સુહાસિનીને આપી અને સંગીતકારોની ટીમને તે ગઝલને સુંદર રીતે સંગીતમાં ઢાળવા વિનંતી કરી. મેડમ જાતે સુહાસિની સાથે બેસી ગઝલનો રિયાઝ કરાવી ખૂબ સરસ રીતે કંઠસ્થ કરવી લીધી.\n\n\n\nઆખરે સંગીત પીરસવાનો દિવસ આવી પહોચ્યો. સુહાસિની આગ્રહ કરી તેના માતા પિતા અને દાદા પ્રણવકુમારને કાર્યક્રમમાં હાજરી આપવા લઈ આવી. ઓડિટોરિયમ શ્રોતાઓથી ભરચક હતું. કાર્યક્રમમાં એક પછી એક સંગીતની વિવિધ વાનગીઓ પીરસતી ગઈ. સૌ શ્રોતા મંત્રમુગ્ધ થઈ નવોદિત કલાકારો દ્વારા પીરસાતા સંગીતની મજા લૂંટતા રહ્યા. આજના કાર્યક્રમની છેલ્લી ગઝલ સુહાસિની દ્વારા રજૂ કરવાની હતી. સુહાસિની સ્ટેજ પર આવી હાથમાં વિણા લઈ બેસી ગઈ. આ તેનો પ્રથમ સ્ટેજ શો હતો. તેણે ગઝલની શરૂઆત કરતાં પહેલાં એક નજર ઓડિટોરિયમમાં પ્રથમ હરોળમાં બેઠેલા તેના દાદા પ્રણવકુમાર સામે નાખી. પ્રણવ કુમારે દૂરથી હાથ ઊંચા કરી તેને આશીર્વાદ આપ્યા. ત્યારબાદ તેણે એક નજર સ્ટેજ પર તેને સંગત આપવા વિણા લઈ બિરાજમાન તેમના ગુરુ મેડમ પર નાખી. તેમણે સુહાસિની તરફ હાસ્ય વેરી તેને હિમ્મત આપી. \n\n\n\n સુહાસિનીએ શ્રોતાઓને કહ્યું “ હું આજે આપની સમક્ષ એક એવી ગઝલ પેશ કરવા જઇ રહી છું જે આજ દિન સુધી કોઈ વાંચક દ્વારા વંચાઇ નથી કે કોઈ ગઝલ ગાયકે હજુ સુધી ગાઈ નથી. આ ગઝલના રચયતા કોઈ નામી ગઝલકાર નથી. આજથી લગભગ બેતાળીશ વર્ષ પહેલાં ગઝલકારે કોઈકના વિરહમાં ગઝલ લખવાનો પ્રયાસ કર્યો હતો પરંતુ વિરહ વેદનાએ તેમના હદયની સરવાણીઓને થિજવી દીધી હતી. તેથી તે ગઝલ હજુ સુધી અધૂરી પડી હતી. જેના માટે લખાએલી હતી તે વ્યક્તિએ જ્યારે તે અધૂરી ગઝલ બેતાળીશ વર્ષ પછી વાંચી ત્યારે તેમના હદયના તાર ઝંકૃત થઈ ઉઠ્યા એટલે તેમણે મૂળ રચયતાની મંજૂરી વિના તે અધૂરી ગઝલ પૂરી કરી છે. આ ગઝલના બંને રચયતા આ કાર્યક્રમમાં ઉપસ્થિત છે પરંતુ હું તેમના નામ નહીં આપું, માટે મને તેમના નામ ન પૂછવા વિનંતી છે. હું અધૂરી ગઝલ પૂરી કરનારનો આભાર માની તેમના વતી ગઝલના મૂળ રચયતાની માફી માગું છુ અને તેમની મંજૂરીની અપેક્ષાએ તે ગઝલ આપ સૌની સમક્ષ રજૂ કરું છું. આપ જ્યારે આ ગઝલ સાંભળો ત્યારે તેના શબ્દોને ધ્યાનથી સાંભળજો. આપને ક્યાંય એવું નહીં લાગે કે આ ગઝલ બે ગઝલકારો દ્વારા રચાઇ છે કેમકે આ ગઝલ બે પ્રેમીઓના દિલમાં વર્ષો સુધી થીજી જઈને સુષુપ્ત આવસ્થામાં રહેલા અસીમ પ્રેમનું શબ્દો રૂપી ઝરણું છે.”\n\n\n\nપ્રણવકુમાર સુહાસિનીની વાત સાંભળી વિહવળ થઈ ગયા. તેમની નજર મંદાકિનીને જોવા માટે ઉત્સુક થઈ ગઈ. તેમણે આજુ બાજુ નજર નાખી પરંતુ મંદાકિની ક્યાંય નજરે ન પડી તે દરમ્યાન સુહાસિનીએ ગઝલ ગાવાની શરૂઆત કરી દીધી. પ્રણવકુમાર તલ્લીનતાથી ગઝલના શબ્દોને સાંભળી રહ્યા હતા. ત્રીજા શે’રનો બીજો મિસરો સુહાસિનીએ બે વાર ગાયો. પ્રણવકુમારના મોઢામાંથી વાહ વાહ નીકળી ગઈ. તેમના દિલમાં ગઝલ લખતી વખતે જે ભાવના હતી તેનો હૂબહુ પડઘો મંદાકિનીએ તે પક્તિમાં પાડ્યો હતો. તેના પછીના બે શે’ર પણ લાજવાબ હતા. સુહાસિનીએ ગઝલ પૂરી કરી. લોકોએ ઊભા થઈ સુહાસિનીની ગઝલ ગાયકીને વધાવી લીધી. બે મિનિટ સુધી સતત તાળીઓના ગડગડાટથી આખું ઓડિટોરિયમ ગુંજતું રહ્યું.   \n\n \n\nસુહાસિનીએ સ્ટેજ પરથી નીચે આવી તેના દાદા અને માતા પિતાના આશીર્વાદ લીધા. તે તેના દાદને ઓડિટોરિયમના પાછળના ભાગમાં લઈ ગઈ. મંદાકિનીબેને પ્રણવકુમારના ચરણોની રજ લઈ તેમના માથાના સેંથામાં પૂરી. પ્રણવ કુમારે “મંદા...” કહી મંદાકિનીબેનને તેમની છાતીએ ચાંપી દીધા. બંને પ્રેમીઓની આંખોમાંથી વહેતી આંસુની અવિરતધારાની એક માત્ર સાક્ષી સુહાસિનીએ થોડીવાર પછી દાદાને લઈ ઘર તરફ પ્રયાણ કર્યું.    ",
      "duration": "9 mins",
      "category": "Thriller"
    },
    {
      "title": "માસૂમ દુઆ",
      "story_name": "શબેકદ્રની તરાહવીની નમાજ અદા કરી થોડીક નફિલ નમાજો પઢી સાબિરા સુવા માટે ગઈ ત્યારે ખાટલામાં તેની પાંચ વર્ષની દીકરી સના જાગતી હતી. સાબિરાએ તેના વાળમાં હાથ ફેરવી તેને ઉંઘવાની દુઆ પઢી સુઈ જવા કહ્યું. સનાએ મોટેથી ઉંઘવાની દુઆ પઢી આંખો બંધ કરી લીધી. સાબિરા પણ પડખું ફેરવી ઉંઘવાની કોશીશ કરવા લાગી પરંતુ ન જાણે કેમ આજે તેની આંખોમાં ઉંઘ ચઢતી ન હતી. તેણે બે ચાર વાર પડખાં ફેરવ્યા તેમ છતાં તેને ઉંઘ ન આવી. તેણે સના સામે જોયું. સના હજુ પણ જાગતી હતી. સાબિરાએ માસુમ સનાના ગાલ પર હાથ ફેરવ્યો. સાબિરાને સનાના ગાલ પર ભીનાશ જેવું લાગ્યું. સાબિરાએ સનાને પોતાના આગોશમાં લઇ ભીના અવાજે કહ્યું “ બેટા ! આજે ફરીથી અબ્બુની યાદ આવી ગઈ ?” પાંચ વર્ષની સનાએ ભરાએલા અવાજમાં કહ્યું “ હા, અમ્મી ” અને પછી બોલી “ અમ્મી, મારા અબ્બુ ક્યારે આવશે ? “ અને હિબકાં ભરવા લાગી. સાબિરાના ગળામાંથી પણ એક દબાએલું ડૂસકું નીકળી ગયું. તે રડતાં રડતાં બોલી “ બેટા, ઇંશા અલ્લાહ ! તારા અબ્બુ જલ્દી આવી જશે.” તેનો હાથ સનાની પીઠ પર પ્રેમથી ફરતો રહ્યો. \n\nસાબિરા જાણતી હતી કે આ ઠાલુ આશ્વાસન છે. તેના પતિ સમદના છેલ્લા બે વર્ષ થી કોઈ સગડ મળતા ન હતા. સમદ જયારે સાઉદી અરેબિયા ગયો ત્યારે સના માંડ એક વર્ષની હતી. સમદ ખાસ ભણેલો ન હોવાથી તે ડ્રાઈવીંગ શીખ્યો હતો અને એક ટ્રકમાં ડ્રાઈવર તરીકે નોકરી કરતો હતો. તેના પગારમાંથી માંડ તેમનું ગુજરાન ચાલતું હતું. તેની શાદી પછી એક વર્ષમાં તેના અબ્બુ અને બીજા વર્ષે તેની અમ્મી ટૂંકી માંદગીમાં અલ્લાહને પ્યારા થઇ ગયા હતા. સનાના આગમનથી સાબિરા અને સમદ ખુબ ખુશ હતા. દીકરીના સુખી ભવિષ્ય માટે તેણે વધારે કમાણી કરવા સાઉદી અરેબિયા જવાનું નક્કી કર્યું હતું. સાઉદીયા જવા માટેના ખર્ચની રકમ તે માંડ માંડ ભેગી કરી શક્યો હતો. તે માટે તેને સાબિરાના ઘરેણાં પણ વેચવા પડ્યા હતા. \n\nસમદને સાઉદી અરેબિયાના નજરાન શહેરમાં એક અંગ્રેજ કંપનીમાં ડ્રાઈવર તરીકે નોકરી મળી હતી. નજરાન પહોંચી સમદે તેના સુખરૂપ પહોચી જવાની જાણ ફોન દ્વારા સાબિરાને કરી હતી. તે સમયે મોબાઈલ ફોનનું ચલણ ન હતું પરંતુ એસ.ટી.ડી.ની સુવિધા હોવાથી તેણે પોતાના ઘરની નજીક આવેલ એસ.ટી.ડી. બુથ પર સમાચાર આપ્યા હતા. એસ.ટી.ડી. બુથના માલિક ખુબ ભલા હતા. તેમણે તેમના ત્યાં કામ કરતા એક કિશોર મારફતે સાબિરાને તે સમાચાર પહોંચાડી દીધા હતા. તે પછી થોડા દિવસે સમદનો એક પત્ર પણ સાબિરાને મળ્યો હતો જેમાં રાજીખુશીના સમાચાર હતા. ત્યારબાદ પણ અવારનવાર સમદના રાજી ખુશીના સમાચાર પત્રો દ્વારા અને ફોનથી મળતા રહેતા હતા. સમદ ઘરખર્ચ માટે નિયમિત રકમ પણ મોકલાવતો હતો. સમદને એક જ વાતનું દુખ હતું કે તેની કંપનીમાં કોઈ ગુજરાતી માણસ કામ કરતો ન હતો. ભારતીયોમાં કેરાલા અને બિહારના લોકો હતા તે ઉપરાંત પાકિસ્તાની અને બાંગ્લાદેશી લોકો પણ કામ કરતા હતા. તેને તેમની સાથે દોસ્તી થઇ ગઈ હતી તેમ છતાં કોઈ ગુજરાતી ન હોવાથી તેને એકલવાયું લાગતું હતું. આર્થિક રીતે મજબુર હોવાથી તે નોકરી નિભાવી રહ્યો હતો. \n\nએક વર્ષ જેટલો સમય પૂરો થવા આવ્યો ત્યારે કંપનીનું નજરાન ખાતેનું કામ પૂરું થઇ ગયું. કંપની પાસે સાઉદી અરેબિયામાં કોઈ નવો પ્રોજેક્ટ હાથ પર ન હોવાથી કંપનીએ સૌ કર્મચારીઓને જણાવ્યું કે જે માણસોના કંપની સાથેના એગ્રીમેન્ટ પૂરા થવા આવ્યા છે તેમને કંપની નિયમ મુજબનું વળતર ચૂકવી નોકરીમાંથી છૂટા કરશે. જેના એગ્રીમેન્ટ ચાલુ છે તેમના માટે હવે બે વિકલ્પ છે ક્યાંતો નિયમ મુજબનો એડવાન્સ પગાર લઇ છુટા થઇ પોતાના વતન પરત જાઓ અથવા કંપનીના ઈરાક ખાતે ચાલતા પ્રોજેક્ટમાં જોડાઈ જાઓ. જો તમે ઈરાક આવવા તૈયાર હોવ તો તે અંગેની કાયદાકીય કાર્યવાહી કંપની પોતાના ખર્ચે કરશે અને તમારો પગાર પણ વધારી દેવામાં આવશે તેમજ ત્યાં ઓવર ટાઈમ કામ પણ કરવા મળશે.”\n\nકેટલાક જુના ભારતીય કર્મચારીઓ એડવાન્સ પગાર લઇ નોકરી છોડી ભારત પરત આવી ગયા. સમદે વિચાર્યું કે હજુતો સાઉદિયા આવવા માટે જે ખર્ચો થયો હતો તેટલો પગાર પણ તેને મળ્યો ન હતો અને કંપની ઇરાકમાં નોકરી માટે પગાર વધારો કરી આપવા તૈયાર છે તેમજ ત્યાં ઓવર ટાઈમ નોકરી કરી વધારે પગાર રળી લેવો સારો તેમ વિચારી તેણે ભારત પરત જવાના બદલે કંપની સાથે ઇરાક જવાનું સ્વીકારી લીધું. તેણે વિગતવાર પત્ર લખી સાબિરાને પોતે ઈરાક જતો હોવાની વાત જણાવી દીધી. \n\nઈરાક આવ્યા પછી તેણે સાબિરાને એસ.ટી.ડી. બૂથ પર બોલાવી ખૂબ લાંબી વાત કરી અને તે સુખી છે તેમ જણાવી દીધું. સના સાથે પણ કાલીઘેલી ભાષામાં વાત કરી આનંદ મેળવ્યો. ઇરાકમાં સમદને વધારે પગાર મળતો હતો. એક સમયનું ખાવાનું કંપની મફત આપતી હતી. સમદ રાત્રે મોડે સુધી ઓવર ટાઈમ વાહનો ચલાવતો. ઓવર ટાઈમ માટે દોઢો પગાર મળતો હોવાથી હવે તેની પાસે સારી એવી રકમ બચતી હતી. \n\nસમદને ઇરાકમાં આવ્યાને બે વરસ પૂરા થવા આવ્યા હતા. તેને હવે ઘર સાંભર્યું હતું. તેણે કંપની પાસે ઘેર જવાની રજા માગી. કંપનીએ જણાવ્યું કે આઠ દસ માસમાં આ પ્રોજેકટ પૂરો થઈ જશે માટે જો તે ત્યાં સુધી રોકાય તો તેને કંપની ચાલુ પગારે બે મહિનાની રજા આપશે અને જવા આવવાની પ્લેનની ટિકિટ પણ આપશે. સમદે વધુ દસ માસ રોકાઈ જવાનું નક્કી કર્યું. \n\nતે સમયે દક્ષિણ ઇરાકમાં ગૃહયુધ્ધ ફાટી નિકળ્યું હતું. કુર્દ લોકો સમાન અધિકારની માંગણી કરી રહ્યા હતા. સમદ જે સાઇટ પર કામ કરતો હતો તે સાઇટ શહેરથી ખૂબ દૂર હતી પરંતુ તેની આજુબાજુ આવેલી પહાડીયોમાં વસતા કુર્દ લોકોનો ભય હતો. કંપની દ્વારા કંપનીમાં કામ કરતાં માણસોના રક્ષણ માટે પૂરતો બંદોબસ્ત કરવામાં આવેલ હતો માટે સૌ કોઈ નિર્ભયતાથી કામ કરતા હતા. હવે કામ પૂર્ણ થવામાં લગભગ બે માસ જેટલો સમય બાકી હતો. કંપનીએ કામ આટોપવા માંડ્યુ હતું. સમદ પણ ઘરે જવાની તૈયારી કરી રહ્યો હતો. તેણે નજીકના શહેરમાં જઈ સાબિરા માટે કપડાં અને થોડાક દાગીના ખરીદ કર્યા હતા. સના માટે પણ રમકડાં, કપડાં વિગેરે ખરીદી લીધા હતા. સમદ કંપની તરફથી છુટ્ટી પર જવાની પરવાનગી મળે અને પ્લેનની ટિકિટની મળે તેની રાહ જોઈ રહ્યો હતો.એક દિવસે તેણે સાબિરાને એસ.ટી.ડી. બૂથ પર બોલાવી ખૂબ વાતો કરી અને કહ્યું કે હવે બે ચાર દિવસમાં પ્લેનની ટિકીટ આવી જશે અને તે દસેક દિવસમાં ઘરે આવી જશે. \n\nસમદ સાથે વાત થયાને પંદર દિવસ વીતી ગયા તેમ છતાં તે ઘરે ન આવ્યો એટલે સાબિરાને ફિકર થવા માંડી. તે રોજ એસ.ટી.ડી. બૂથ ચલાવતા ચાચા પાસે જઇ સમદનો કોઈ ફોન કે સંદેશો હતો કે કેમ તેની વિગતો મેળવતી હતી અને કોઈ સમાચાર ન હોવાની વાત જાણી નિરાશ થઈ પાછી ફરતી હતી. સના પણ પોતાના અબ્બુના સમાચાર જાણવા તેની અમ્મી સાથે રોજ એસ.ટી.ડી. બૂથ જતી હતી. સનાએ તેના અબ્બુને ફક્ત ફોટામાં જ જોયા હતા એટલે તે તેમને રૂબરૂ મળવા ખુબ આતુર હતી. તેની ભોળી આંખો અબ્બુનો દિદાર કરવા બેકરાર હતી પરંતુ તેમના કોઈ સમાચાર ન હતા. \n\nએક દિવસે સાબિરાએ એસ.ટી.ડી. વાળા ચાચાને સમદને ઈરાક ફોન કરી તેના સમાચાર મેળવવા આજીજી કરી. ચાચાએ પોતાના રજીસ્ટરમાંની આવેલ ફોનની નોધો જોઈ સમદ દ્વારા જે છેલ્લો ફોન કરવામાં આવ્યો હતો ત્યાં ફોન જોડ્યો. તે ઈરાકમાં કોઈ એસ.ટી.ડી. બૂથનો હતો. આ એક સરકારી બૂથ હતું જે ઓટોમેટિક ચાલતું હતું. તેમાં કોઈ કર્મચારી ન હોવાથી તે ફોન નો રીપ્લાય થયો. સાબિરાએ ગામમાં એક ભણેલા યુવાનને સમદ ઇરાકમાં જે કંપનીમાં કામ કરતો હતો તેનું નામ જણાવી ત્યાંથી સમદની વિગતો મેળવી આપવા વિનંતી કરી. તે સમયે ઇન્ટરનેટનો વ્યાપ આટલો ન હતો તેથી ઘણી કોશીશો કરવા છતાં કોઈ વિગતો ન મળી શકી. સાબિરા નિરાશ થઈ અલ્લાહના ભરોસે સમદના આવવાની રાહ જોતી રહી. સમદ તરફથી ઘર ખર્ચની રકમ આવતી બંધ થઇ ગઈ હતી એટલે તેને ઘર ચલાવવામાં મુશ્કેલી પડવા લાગી. તેણે બે ચાર ઘરમાં વાસણ અને કચરા પોતાનું કામ કરવાનું શરુ કર્યું અને જે રકમ મળે તેનાથી તેનું અને સનાનું ગુજરાન ચલાવવા લાગી. \n\nસના જેમ જેમ મોટી થતી ગઈ તેમ તેમ તેને પોતાના અબ્બુની વધારે ને વધારે યાદ આવવા લાગી. તેની બહેનપણીઓને જ્યારે પોતાના અબ્બુના હાથની આંગળી પકડી બજાર તરફ જતી જોતી ત્યારે નાની સનાના હદયમાંથી નિસાસો નીકળી જતો હતો. તે ઉદાસ થઈ પોતાની અમ્મીના દામનમાં મોઢું સંતાડી રડી પડતી હતી. સાબિરા સનાના માસુમ દિલમાં થતી વેદના સમજી શકતી હતી પરતું તે લાચાર હતી. તે સનાને ખોટા દિલાસા આપી તેનું મન બહેલાવવાની કોશીશો કરતી રહેતી હતી. \n\nગઈ રમજાન ઈદ વખતે સનાએ અબ્બુ માટે ખૂબ જીદ કરી હતી. તેનું કાયપોત જોઈ આડોશી પાડોશીઓની આંખોમાં પણ આંસુ આવી ગયા હતા. સાબિરા સનાને પોતાની આંગળીએ વળગાડી બજાર લઈ ગઈ હતી અને તેના માટે તેની પસંદગીના કપડાં અને રમકડાં ખરીદી આપ્યા હતા તેમ છતાં સનાની ઉદાસી દૂર થઈ ન હતી. \n\nચારેક માસ પહેલાં એક પોલીસ અધિકારી સાબિરાના ઘરે આવ્યા હતા અને સમદની વિગતો મેળવી હતી. પોલીસ અધિકારી શા માટે સમદની તપાસ કરે છે તે બાબતે કુતૂહલ થવાથી સાબિરાએ પૂછ્યું “ સાહેબ મારા પતિ કોઈ ગુનામાં તો નથી સંડોવાયા ને ? “\n\nપોલીસ અધિકારીએ કહ્યું “ બેન ખરેખર મારી પાસે કોઈ વિગતો નથી પરંતુ ઈરાક ખાતેની ભારતીય દૂતાવાસની કચેરી દ્વારા સમદની વિગતો મંગાવવામાં આવી છે અને અમોને સમદ વતન પાછો આવી ગયો છે કે કેમ તેની તપાસ કરવાનો હુકમ છે. “\n\nસાબિરા ડરતાં ડરતાં બોલી “ સાહેબ તેમની કોઈ માહિતી છે ? તે જીવતા છે કે....? ” તે વાક્ય પૂરું ન કરી શકી. તેના ગળામાં ડૂમો ભરાઈ ગયો.  \n\nપોલીસ અધિકારી એક પત્નીની મનોવ્યથા સમજી શકતા હતા. તેમણે કહ્યું “ જુઓ બેન મારી પાસે કોઈ ચોક્કસ માહિતી નથી પરંતુ મારા ઉપરી અધિકારીઓ વાત કરતા હતા તે મુજબ ઇરાકની જેલમાં આપણા દેશના કેદીઓને છોડાવવા માટે કાર્યવાહી કરવામાં આવી રહી હોવાથી વિદેશ ખાતા તરફથી આ તપાસ થઈ રહી છે. લાગે છે કદાચ સમદ કેદમાં હોય તો તેને છોડાવવા અથવા બીજા કોઈ અન્ય કારણો સર સમદની વિગતો મંગાવવામાં આવી હોય. હું આ બાબતે વધારે કઈ જાણતો નથી પરંતુ સરકાર આ બાબતમાં ખૂબ ગંભીર છે માટે જે હશે તે વિગતો ટૂંક સમયમાં સામે આવી જશે. ઉપરવાળા પર ભરોસો રાખજો સૌ સારું થશે.”\n\nપોલીસ અધિકારીના ગયા પછી સાબિરા રડી પડી હતી. સના પણ રડવા લાગી હતી. આડોશી પાડોશીઓ પોલીસ અધિકારી શા માટે આવ્યા હતા તે જાણવા સાબિરાના ઘરે આવ્યા અને સૌ પોતપોતાના બુધ્ધિના આંક મુજબ તેનું આકલન કરવા લાગ્યા. \n\nસાબિરાને તહજ્જુદની નમાજનો સમય થયો ત્યાં સુધી ઊંઘ ન આવી. તે વજુ કરી તહજજૂદની નમાજની નિયત કરી નમાજમાં મશગુલ થઈ ગઈ. આજે શબે કદ્રની પાક રાત હોવાથી તેણે થોડીક લાંબી નમાજ પઢી. નમાજ પૂરી કરી તેણે સલામ ફેરવી તો જોયું કે સના પણ તેની પાછળ બેસી પોતાના બે નાના હાથ ઉઠાવી આંખો બંધ કરી દુઆ માંગી રહી હતી. તે તેના અબ્બુને જલ્દી ઘરે મોકલી આપવા અલ્લાહ રબ્બુલ ઈજ્જતને આજીજી કરી રહી હતી. તે એકની એક દુઆ વારંવાર દોહરાવી રહી હતી. તેની આંખોમાથી આંસુ નીકળી તેના ગાલ પર થઈ વહી રહ્યા હતા. સાબિરા તેની માસૂમ દીકરીની દુઆ પાછળ મનમાં આમીન કહી રહી હતી. થોડીક વાર પછી સનાએ પોતાની આંખો ખોલી. સાબિરાએ સનાને પોતાના ખોળામાં લઈ તેના ગાલ પરના આંસુ સાફ કર્યા. માસૂમ સના બોલી “અમ્મી મદરસામાં આજે અમારા ઉસ્તાદ કહેતા હતા કે આજની આ પાક રાતે જે દુઆ માગવામાં આવે તે અલ્લાહ કબુલ કરે છે એટલે મે મારા અબ્બુના જલ્દી ઘરે આવવાની દુઆ માંગી છે. હું તો રમજાનના પહેલા દિવસથી મારા અબ્બા માટે દુઆ માગું છું . અલ્લાહ મારી દુઆ કબુલ કરશે ને અમ્મી ?” \n\nસાબિરા ભરાએલા સ્વરે બોલી “ જરૂર કબુલ કરશે બેટા ! અલ્લાહ ગફુરૂર રહીમ છે અને તે કોઇની દુઆ રદ કરતો નથી. તારી દુઆ પણ જરૂર કબુલ કરશે. “ સાબિરા સનાને પથારીમાં સુવડાવી શેહરી માટે રસોઈ કરવાના કામમાં પરોવાઈ ગઈ. રસોઈ પૂરી કરી તે શેહરી કરવાની તૈયારી કરતી હતી ત્યારે તેના દરવાજા પર કોઈકે દસ્તક આપી. કોઈ પાડોશી શેહરી માટે સાલન આપવા આવ્યું હશે તેમ માની સાબિરાએ દરવાજો ખોલ્યો. અલ્લાહે જાણે માસુમ સનાની દુઆ સાંભળી લીધી હોય તેમ દરવાજા પર સમદને ઉભેલો જોઈ સાબિરા તેને વળગી પડી. તેના ગળામાંથી એક મોટું ડૂસકું નીકળી ગયું. અમ્મીને મોટેથી રડતાં સાંભળી સના પણ દરવાજા પર આવી ગઈ. પોતાની અમ્મીને કોઈ અજાણ્યા પુરુષને વળગીને રડતી જોઈ પહેલાંતો સના ખચકાઈએ પણ તેણે અનુમાન લગાવ્યું કે ચોક્કસ આ તેના અબ્બુ જ છે તેથી તે મોટા આવાજે “અબ્બુ આવી ગયા ...... અબ્બુ આવી ગયા...!!!” તેમ કહી તાળિયો પાડી નાચવા લાગી. \n\nસનાનો અવાજ સાંભળી સાબિરા સમદથી અલગ થઈ ગઈ. સમદે નાની સનાને પોતાના હાથોમાં ઉપાડી લઈ તેને ચુંબનોથી નવડાવી નાખી અને તેના ખભા પર બેસાડી ગોળ ગોળ ચક્કર ફરવા લાગ્યો. શોર સાંભળી આજુ બાજુના લોકો ભેગા થઈ ગયા. સમદને આવેલો જોઈ શેરીમાં ઈદ જેવો માહોલ થઇ ગયો. સૌ સાબિરાને મુબારકબાદી પાઠવી ગયા. સમદ અને સાબિરા સહેરી માટે દસ્તરખાન પર બેઠા એટલે સના પણ આવી ગઈ અને બોલી “અમ્મી મારે પણ આજે રોજો રાખવો છે. મેં મન્નત માની હતી કે જો અબ્બા આવી જશે તો હું રોજો રાખીશ ” સબીરા બોલી “ બેટા હજુ તું નાની છે તેથી તું આટલી ગરમીમાં રોજો પૂરો નહીં પાડી શકે. હું ઈદ પછી તારી મન્નતના એક રોજાના બદલે દસ રોજા રાખીને તારી મન્નત પૂરી કરીશ બસ.” સનાએ રોજો રાખવાની જીદ ચાલુ રાખી એટલે સમદે તેને રોજો રાખવા દીધો. \n\nસમદના જણાવ્યા મુજબ સાબિરા સાથે ફોન પર છેલ્લી વાત કરી તે કંપનીની સાઈટ પર પહોચ્યો તેના થોડા સમય બાદ કેટલાક કુર્દ બળવાખોરોએ લુંટફાટના ઈરાદાથી તલવારો અને અન્ય હાથવગા હથોયારોથી કેમ્પ પર હુમલો કરી દીધો. કામ પૂરું થવા આવ્યું હોવાથી કેમ્પ પર સલામતીની વ્યવસ્થા ઓછી કરવામાં આવી હતી. કેમ્પમાં જે માણસો હતા તેમને બળવાખોરો બંદીવાન બનાવી લઇ ગયા હતા. તેમાં સમદ પણ હતો. બળવાખોરોએ તેમને જીવતા છોડવા માટે કંપની પાસેથી મોટી રકમની માંગણી કરી હતી. કંપનીના અધિકારીઓ સરકારની મદદથી બળવાખોરો સાથે વાતચીત કરી રહ્યા હતા પરંતુ તેમાં સફળતા મળતી ન હતી. તેવામાં એક દિવસે સમદને તક મળતાં તે બળવાખોરોની કેદમાંથી ભાગી જવામાં સફળ થયો. જો તે ત્યાંથી ન ભાગ્યો હોત તો સારું હતું કેમકે થોડા અઠવાડીયામાં કંપનીએ બળવાખોરોને પૈસા આપી બધા બંદીવાનોને છોડાવી લીધા હતા.\n\nસમદ બળવાખોરોની કેદમાંથી નીકળી તો ગયો પરંતુ તેની પાસે પાસપોર્ટ કે હકામો ન હોવાના કારણે પોલીસે તેને પકડી જેલમાં પૂરી દીધો. કંપનીએ સમદની રજા મંજુર કરી હતી એટલે કંપનીની મુખ્ય ઓફીસથી પાસપોર્ટ અને હવાઈ યાત્રાની ટીકોટ કેમ્પ ઓફીસપર મોકલી આપવામાં આવ્યાં હતાં જે કુર્દ બળવાખોરોના હુમલા પહેલાં જ સમદને આવ્યાં હતાં પરંતુ કુર્દ બળવાખોરોના હુમલાના કારણે અફડાતફડીમાં બીજા દસ્તાવેજો સાથે તેનો પાસપોર્ટ અને હકામો વિગેરે પણ ખોવાઈ ગયા હતા. સમદે પોલીસ અધિકારીઓને તેમની કંપનીમાં તપાસ કરવા કહ્યું. પરંતુ કંપની તાત્કાલિક કોઈ વિગતો પૂરી પાડી શકી નહિ તેથી તેને ઈરાકમાં ગેરકાયદેસર રહેવા માટે દોષી ગણી ચાર વર્ષની કેદની સજા ફટકારી. સમદે તેને જેલમાં મળેલી સલાહ અનુસાર બગદાદ સ્થિત આપણા દેશની રાજદૂત કચેરીમાં વિગતવાર અરજી કરી. ઈરાકમાં રૂબરૂ તપાસ પછી ભારતમાંથી અહેવાલ મેળવવામાં આવ્યો અને કાયદેસરની કાર્યવાહી કરી સમદને કેદમાંથી મુક્ત કરાવી ભારત પહોંચાડવાની વ્યવસ્થા કરી હતી.\n\nઈદના દિવસે સનાને તેના અબ્બુની આંગળી પકડી હોંશે હોંશે ઈદગાહ તરફ જતી જોઈ સાબિરા તેના જીવનમાં આવેલ ઝંઝાવાતનો ગમ ભૂલી અલ્લાહનો શુક્રીયા અદા કરવા બે રકાત નફીલ નમાજ પઢવા ઘરમાં ચાલી ગઈ. ",
      "duration": "11 mins",
      "category": "Thriller"
    },
    {
      "title": "લવરબોય",
      "story_name": "‘કેમ છો લવરબોય?’ સવાલ સંભળાયો જ્યારે અવિનાશે ફોન ઉંચક્યો. એક મિનિટ તો તે ચમક્યો પછી કહ્યું, ‘રોંગ નંબર’ અને ફોન મૂકી દીધો.\n\nબીજી મિનિટે ફરી આવો જ ફોન આવ્યો એટલે અકળાઈને અવિનાશે જવાબ આપ્યા વગર ફોન મૂકી દીધો. પણ સામે છેડેથી હાર માને એવી વ્યક્તિ ન હોય એમ લાગ્યું કારણ ફરી ફોન આવ્યો અને એ જ સવાલ થયો.\n\nહવે અવિનાશે થોડાક ગુસ્સામાં કહ્યું, ‘બેન, આપ ખોટો ફોન લગાડી મારો અને તમારો સમય બગાડી રહ્યા છો. જરા નંબર ફરી ચેક કરી લેશો?’\n\n‘જી, હું સાચો જ નંબર લગાડું છું. આપ જાણીતા લેખક અવિનાશ દેસાઈ વાત કરો છો ને?’\n\n‘હા, પણ તમે તો કોઈ લવરબોય એમ કહેતા હતા.’\n\n‘એ તો તમારી વાર્તાઓને કારણે લોકોમાં તમારી જે ઓળખાણ બંધાઈ ગઈ છે તેને અનુલક્ષીને હું વાત કરતી હતી.’\n\n‘હું અને લવરબોય? કાંઈ સમજાયું નહીં.’\n\n‘તમારી બધી વાર્તાઓમાં નાયક એક પ્રેમી હોય છે અને પછી પ્રેમિકાને તરછોડીને આંનંદ લે છે તેને અનુલક્ષીને તમારી ઓળખાણ લવરબોય તરીકે ગણાય છે. તમે પણ તે જાણતા હશો પણ અજાણ્યાં હોવાનો ઢોંગ કરો છો.’\n\nઅવિનાશ મલક્યો. તેને ખબર હતી કે તેના ચાહકોમાં તે ‘લવરબોય’નાં હુલામણાં નામે ચર્ચાતો હતો. પણ આજસુધી કોઈએ આમ તેને સંબોધીને વાત નથી કરી એટલે થોડુંક આશ્ચર્ય અને થોડોક ગર્વ થઈ આવ્યો.\n\n‘આપની ઓળખાણ ન પડી. આપ કોણ અને ફોન કરવાનું પ્રયોજન?’\n\n‘જી, મારું નામ જાણવાની શું જરૂર છે? એક ચાહક છું અને એ જ મારી ઓળખાણ.’\n\nલાગે છે તો કોઈ હોંશિયાર મહિલા, મનમાં વિચારી અવિનાશ બોલ્યો, ‘ભલે તેમ રાખો. પણ ફોન કર્યો એટલે ફક્ત વાત કરવા કે કોઈ અન્ય પ્રયોજન?’\n\n‘હું આમ તો વડોદરા રહું છું પણ કામસર મુંબઈ આવી છું એટલે વિચાર્યું કે તમારી મુલાકાત થાય તો એક લહાવો મળે. આપને વાંધો ન હોય અને અનુકૂળ હોય તો હું તમને મળવા આવી શકું?’\n\nયુવાન અને અપરિણિત અવિનાશ હંમેશા યુવતીઓ પ્રત્યે કૂણી(!) લાગણી ધરાવતો. કોલેજકાળમાં પોતાની રોમિયોની ઓળખાણને હજી તેણે જાળવી રાખી હતી એટલે તો જાણેઅજાણ્યે તેનું આવા ચારિત્ર્યનું પ્રતિબિંબ તેની વાર્તાઓમાં દેખાઈ આવતું. વાચકો સમજતા કે અવિનાશની વાર્તાઓ એટલે ‘કાસાનોવા’ પ્રકારનો નાયક અને અંતે નાયિકા લટકવાની. પણ અવિનાશની લેખિની એવી જાદુભરી હતી કે આ જાણવા છતાં પણ વાચકો તેની વાર્તાઓ વાંચતા, મજા માણતા અને પ્રશંસા પણ કરતા. આવું જ કોઈ પ્રશંસક અને તે પણ એક મહિલા છે તે જાણીને અવિનાશના મનમાં જાણે ‘કેડબરીના લડ્ડુ’  ફૂટ્યા.\n\n‘લેખક મહાશય, ક્યાં ખોવાઈ ગયા?’ ફોનમાં અવાજ આવ્યો.\n\n‘સોરી, હું જરા અન્ય વિચારમાં હતો કારણ તમારી ઓળખાણ ન હતી એટલે આમ અચાનક આવી રીતે કોઈ મહિલા વાત કરે એટલે આશ્ચર્ય થાય ને? આમ તો હું સમયના અભાવે બધાને મળી નથી શકતો પણ તમે વડોદરાથી આવ્યા છો એટલે તમને ના નહી કહું. કાલે સાંજે પાંચ વાગે આપ આવી શકો છો. તમારો મોબાઈલ નંબર આપો તો આપને સરનામું એસ.એમ.એસ. કરી દઉં.’\n\n‘એની કોઈ જરૂર નથી. ચાહક છું એટલે બધી માહિતી રાખું છું.’\n\n‘વાહ, બહુ સુંદર. પણ તમે તમારૂં નામ ન કહ્યું?’\n\n‘એ તો રૂબરૂમાં મળીએ છીએ ત્યારે જાણી લેજો!’ કહી સામેથી ફોન મૂકાઈ ગયો.\n\nકમાલ છે આ નારી. નામ આપવામાં શું વાંધો? લવરબોય કહે છે તો તે મારી પહેચાનમાં હશે? પણ કોણ? અવાજ પરથી તો કોઈ અણસાર ન હતો. ચાલ મનવા, હવે કાલ સુધી રાહ જોવા સિવાય કોઈ ચારો નથી, વિચારી અવિનાશ પોતાના કાર્યમાં વ્યસ્ત થઈ ગયો.\n\nબીજી સાંજે પાંચ વાગ્યા પણ પેલી મહિલાના દર્શન ન થતાં અવિનાશ અકળાયો. એક તો વ્યસ્ત કામકાજમાં તેને માટે સમય ફાળવ્યો અને તેને તેની કોઈ કિંમત નહિ? પણ તે લાચાર હતો કારણ તેની પાસે તે મહિલાનો સંપર્ક કરવાના કોઈ સાધન ન હતા. જો હોત તો પોતાની વ્યસ્તતામાં આમ ખલેલ પાડી છે તે તરફ પોતાની નારાજગી જરૂર દર્શાવત. ખેર, જો તેને મળવું હશે તો તે જ ફોન કરશે માની પોતાના લેખનકાર્યમાં આગળ વધ્યો.\n\nલગભગ છ વાગે ફોન રણકતા અવિનાશે તે ઉપાડ્યો. સામેથી તે જ રણકારભર્યો અવાજ આવ્યો. ‘માફ કરજો, હું સમય સાચવી ન શકી. તમને વાંધો ન હોય તો હું હમણાં આવી શકું?”\n\nએકવાર તો ના કહી દેવાનું મન થયું પણ પછી તેની પતંગિયાવૃત્તિએ તેને તેમ કરતા અટકાવ્યો. તેમ છતાંય પોતે નારાજ છે તે તો દેખાડવું જ રહ્યું એટલે બોલ્યો, ‘જુઓ, હું એકદમ વ્યસ્ત છું. તમારે માટે મેં પાંચથી સાડા પાંચનો સમય નક્કી કરી ત્યારબાદ છ વાગે બહાર જવાનું રાખ્યું હતું એટલે આજે તો હવે શક્ય નથી. હા, કાલે જો તમે સમયસર આવવાનું વચન આપો તો સાંજે પાંચ વાગે આવી શકો છો.’\n\n‘કાલે તો મારા પાછા જવાની ટિકિટ છે. શું આજે થોડુંક આમતેમ કરીને સમય ન આપી શકો. નહિ તો મને ન મળ્યાનો અફસોસ રહેશે.’\n\n‘મને પણ’ એમ મનમાં વિચારી બોલ્યો, ‘મને આવતાં સહેજે દસ વાગશે. તમે તે પ્રમાણે દસ પછી આવી શકશો?’\n\n‘દસ વાગે તો થોડું મોડું છે. જો સાડા નવે રાખો તો હું સમય સાચવી લઈશ.’\n\n‘ચાલો, તમે કહો છો તો હું તે મુજબ પાછો ફરીશ પણ તમે પણ વખતસર આવી જજો.’\n\nરાતનો સમય અને વાતાવરણ પણ અનુકૂળ હશે એટલે એક નવા ફૂલને કદાચ માણવા મળશે એ વિચારે અવિનાશ મનમાંને મનમાં પોતાની પતંગિયાવૃત્તિને પંપાળવા લાગ્યો અને તરેહ તરેહની રીતે તે કેમ અજમાવવી તેની યોજના બનાવવા લાગ્યો. બહાર જવાનું તો બહાનું હતું એટલે બાકીના સમયમાં તેણે ઘરને થોડુંક જરૂર મુજબ વ્યવસ્થિત કરી લીધું.\n\nબરાબર સાડા નવના ટકોરે અવિનાશના ફ્લેટની ઘંટડી વાગી. એક-બે મિનિટ રાહ જોવા દેવામાં મજા છે માની અવિનાશે દરવાજો ખોલવામાં વાર કરી. બે મિનિટ પછી ફરી ઘંટડી વાગી એટલે તે આરામથી ઊભો થયો અને દરવાજો ખોલ્યો. સામે એક સુંદર અને સપ્રમાણ બાંધાવાળી યુવતીને જોઈને વિચારોના વાવાઝોડાએ તે વિવેક ભૂલી બેઠો અને એક મિનિટ ઊભો જ રહ્યો.\n\n‘અંદર આવવાનું નહિ કહો?’\n\nએ જ રણકતો અવાજ સાંભળી તે વર્તમાનમાં આવી ગયો. ‘માફ કરજો, તમને જોઈ હું અવાચક થઈ ગયો એમ કહું તો ખોટું ન લગાડતા કારણ તે માટે તમારી સુંદરતા છે. તમારી સુંદરતાએ તો મને આંજી નાખ્યો હતો. તમને તમારી સુંદરતાનો કેટલો પ્રભાવ છે તેને કદાચ ખબર નહિ હોય પણ લાગે છે કે મારી જેમ અન્ય પુરુષો પણ આવું જ અનુભવતા હશે. મેં કહ્યું તેવું અન્યોએ પણ કદાચ આવું કહ્યું હશે એટલે તમને તેની નવાઈ નહિ હોય.’\n\n‘તમે બધા પુરુષો એક સરખાં – પતંગિયા. ફૂલ જોયું નથી કે રસ લેવાનું છોડતા નથી. વળી તમે તો ‘લવરબોય’ તો તમે આમ ન બોલ્યા હોત તો નવાઈ લાગત.’\n\n‘ના, એમ તો નહિ પણ તમે ખરેખર સુંદર છો તેમાં બે મત નથી. હું ખરા દિલથી બોલ્યો હતો. ખેર, અંદર આવો.’\n\nસામસામે સોફા પર બેઠા બાદ અવિનાશે કહ્યું, ‘મેં તમને ક્યાંક જોયા હોય એવું લાગે છે. આ હું ઔપચારિક રીતે નથી કહેતો પણ તમને દરવાજે જોયા ત્યારે જ લાગ્યું હતું. વાત એમ છે કે હું જ્યારે અમદાવાદમાં એચ.કે. કોલેજમાં આર્ટ્સમાં હતો ત્યારે મારી સાથે સુચરિતા નામની સહાધ્યાયી હતી. અમે એકબીજાના સારા સંપર્કમાં હતાં પણ ગ્રેજયુએટ થયા પછી હું મુંબઈ આવી ગયો એટલે તેનો સંપર્ક છૂટી ગયો હતો. તમને જોયા એટલે તેની યાદ આવી ગઈ એટલે કહેવાઈ ગયું. હા, પણ તમે તમારું નામ તો ન કહ્યું?’\n\n‘નામમાં શું છે? એક ચાહક તરીકેની ઓળખાણ બસ નથી?’\n\n‘અરે વાહ, આમ કહી તમે કાંઈક છૂપાવી રહ્યા છો. આત્મીયતા ન વધારવા તમે આમ કરતા હો તો વાંધો નહિ, હું તમને સૂચી તરીકે ઓળખીશ કારણ તમે સુચરિતાને મળતા આવો છો.’\n\n‘અરે, મારો એવો ઈરાદો ન હતો. હું તો મજાક કરીને તમને ચકાસતી હતી. મારું નામ દેવિકા છે.’\n\n‘દેવિકા? એટલે તમે સુચારિતાના બેન છો? કારણ સુચરિતા ઘણીવાર તેની બેન દેવિકાની વાત કરતી હતી.’\n\n‘સાચું કહ્યું તમે. ઠીક ઓળખી. હું તેની નાની બેન છું.’\n\n‘મને તમારો થોડો અણસારો પડ્યો હતો તેનું કારણ તે જ છે નહિ? કેમ છે સુચરિતા? ક્યાં છે? મને યાદ કરે છે? તમને મળે તો મારી યાદ આપજો.’\n\n‘સુચરિતા સ્વર્ગમાં છે કે નરકમાં તે ખબર નથી.’\n\n‘કેમ આમ બોલો છો?’\n\n‘કારણ તમે તેની સાથે જે વર્તન કર્યું હતું તે પછી તેને આપઘાત કરવા સિવાય કોઈ ચારો ન હતો.’\n\n‘મારા વર્તનથી તેણે આપઘાત કર્યો? આ શું કહો છો? તમે મારી ઉપર ખોટું આળ લગાવો છો.’\n\n‘હું કશું ખોટું નથી કહેતી. કોલેજકાળ દરમિયાન તમે તેને ભોળવીને લાભ લીધો હતો. તેને તમારી લંપટવૃત્તિ વિષે ઘણાએ ચેતવી હતી પણ તમારા પ્રેમમાં આંધળી તે કાઈ સમજી નહિ અને જ્યારે તે તમારા બાળકની મા બનવાની થઈ ત્યારે તમારી પાસે આવી અને લગ્ન કરવા વિનંતિ કરી. પણ તમે એમ થોડા બંધનમાં બંધાવાના હતા? એટલે આ મારું બાળક નથી કહી તમે તેને તરછોડી. આ આઘાત તે સહન ન કરી શકી અને છેવટનો રસ્તો અપનાવ્યો.’\n\n‘આ તમારી મનઘડંત વાત છે. મેં સુચરિતાને શું કોઈની પણ સાથે આમ નથી કર્યું. મારે ઘરે આવી મારી અકારણ બેઈજ્જતી કરવા બદલ મને નથી લાગતું કે હું તમારી સાથે વધુ વાત કરીશ. તમે જાઓ તે જ ઠીક રહેશે.’\n\n‘તમે આમ જ કહેશો એમ ખાત્રી હતી છતાં હું આવી છું કારણ તમને અત્યાર સુધી કોઈએ પડકાર્યા નથી એટલે આજની તારીખમાં પણ તમારું આ પતંગિયાપણું બરકરાર છે.’\n\n‘જાણે તમે કઈ કેટલાયને મળ્યા હો અને તેઓએ તમને તેમની કથની કહી હોય તેવી વાત કરો છો. આજ સુધી કોઈએ પણ મારી સામે આંગળી નથી ઊઠાવી. મારું ચરિત્ર સાફ છે એટલે તમારી વાત સમાજને કરશો તો પણ કોણ માનવાનું?’\n\n‘તમારી બધી વાત સાચી, સિવાય કે ચરિત્ર. એ જ તમે ખોટું બોલ્યા. તમે તમારી જાતને સારી રીતે જાણો છો પણ તમારા અહંને કારણે તમે કબૂલતા નથી કે તમે ચરિત્રહીન છો.’\n\n‘હવે હદ થાય છે, દેવિકા. એક તો પૂરવાર ન કરી શકો એવા ખોટા આળ લગાવો છો અને છતાં સ્વસ્થતાથી બેઠા છો.’\n\n‘સ્વસ્થતાથી એટલા માટે બેઠી છું કે મારી પાસે એવા નામો છે જે વાંચી તમારી બોલતી બંધ થઈ જશે.’ આમ કહી દેવિકાએ પર્સમાંથી એક કાગળ કાઢી અવિનાશને આપ્યો.\n\nલીસ્ટ વાંચતા અવિનાશના હાવભાવ બદલાયા પણ તરત જ સ્વસ્થ થઈ કહ્યું. ‘આનો કોઈ અર્થ નથી. તમે કોર્ટમાં જશો તો પણ મને કશું નહિ થાય કારણ આ બધા સાથે મેં ગેરવર્તન કર્યું છે તે પુરવાર કરવું અઘરું છે અને વળી દરેકે કોર્ટમાં આવી જુબાની આપવી પડશે જે માટે કોણ તૈયાર થશે? આમેય તે સુચરિતા હવે નથી એટલે તમારા પ્રયત્નો નિષ્ફળ જશે. મહેરબાની કરીને હવે નીકળો અને આ વાત પર પડદો પાડો, તેમાં જ તમારી ભલાઈ છે.’ કહીને અવિનાશ ફ્લેટના દરવાજા તરફ જવા ઊભો થયો.\n\n‘એક મિનિટ, હજી મારી વાત પૂરી નથી થઈ. મને પણ ખબર છે કે આમાં મારો ગજ નહિ વાગે. પણ બેનના મોતથી મને જે આઘાત લાગ્યો છે તે એમ થોડો ભૂલાય?’\n\n‘તે તમારી અંગત બાબત છે. તેમાં હું કાઈ ન કરી શકું. તમારે જો આગળ વધવું હોય તો તમારા હિસાબે અને જોખમે વધો પણ અહીંથી જાઓ.’\n\n‘મને પણ ખબર છે મારે શું કરવું જોઈએ. મારે જે રીતે આગળ વધવું છે તે મેં નક્કી કરી લીધું છે એટલે તે માટે તમે તૈયાર રહેજો.’\n\n‘ઠીક છે. તમારે કોર્ટમાં જવું હોય તો તે રીતે આગળ વધો. વખત આવ્યે સામસામે ઊભા રહીશું અને આઈ વીલ ફેઈસ ધ મ્યુઝીક.’\n\n‘કોર્ટની કાર્યવાહી લાંબી ચાલે છે એ જેમ તમને ખબર છે તેમ મને પણ ખબર છે. તેથી ત્યાં જવાનો કોઈ અર્થ નથી. તેથી સંગીત સાંભળવાની ત્યાં સુધી શું કામ રાહ જુઓ છો? હમણા જ સાંભળી લઈએ ને! કારણ હું જે કરીશ તે મારા હિસાબે એ જ એક ઉપાય છે.’\n\n‘હું સમજ્યો નહિ તમે શું કહો છો અને શું કરવા ધારો છો.’\n\n‘બસ, એક મિનિટ. બધું સમજાઈ જશે.’ કહી દેવિકાએ ખુલ્લા પર્સમાંથી સાઈલેન્સરવાળી રિવોલ્વર કાઢી સામે ઊભેલા અવિનાશના સીનામાં ગોળીઓ ધરબાવી દીધી.\n\n",
      "duration": "8 mins",
      "category": "Thriller"
    },
    {
      "title": "એક પગલું પૂર્ણતા તરફ",
      "story_name": "\"મા, આ બધી ઢીંગલીઓનાં હાથ-પગ કેમ બાંધેલા છે ? તે કેમ જુદી-જુદી રીતે નાચે છે ?\"\n\nપાંચ વર્ષની મીરાંએ પૂછેલ બાળ સહજ સવાલોથી પ્રેમીલા હસી પડી. તેણે મીરાંને તેડી લીધી. પછી સમજાવ્યું,\"બેટા, આ કઠપૂતળી છે. તેનાં બંધાયેલ હાથ-પગની દોર જેનાં હાથમાં હોય, એ નચાવે તેમ તેને નાચવું પડે !\"\n\nજીવનની ઘટમાળ એક વણથંભી રફતારથી દોડ્યે જતી નદી જેવી છે. જે પોતાનાં ખળ-ખળ વહેતા પ્રવાહ સાથે સુખરૂપી કાંપ અને દર્દરૂપી પથ્થર બંને વહાવી લાવે છે. કદાચ આ સુખ-દુઃખ, તડકા-છાંયા એમાં જ જીવનનું સાચું સૌંદર્ય સમાયેલ હશે. \n\nસમય પોતાની સાથે ચાર દાયકા હાથની મુઠ્ઠીમાંથી રેતી સરકે એમ સરકાવી ગયો. મીરાં એકવીસ વર્ષે શ્રીમતી મીરાં ઠક્કર બની ગઈ અને આજે પિસ્તાળીસ વર્ષે એકવીસ વર્ષની જૂહી તેમજ અઢાર વર્ષનાં જિશ્નુની મમ્મી પણ બની ગઈ. ઘર પર હજુ તે પરણીને આવી ત્યારે હતું એવું સસરાજીનું એકહથ્થું શાસન અકબંધ હતું. સાસુમાને પોતાની મા જ ગણનારી મીરાંએ કાયમ તેનો પડ્યો બોલ ઝીલ્યો હતો. રાજ તેનાં બેંક મેનેજરનું સ્ટેટસ ઘરે પણ ભૂલી ન શકતાં. જૂહી અને જિશ્નુની પોતાની અલાયદી દુનિયા હતી. જે મોટેભાગે તેમનાં લોક્ડ મોબાઈલ પર કેન્દ્રિત હતી. આ ચોવીસ વર્ષમાં જો કોઈની પરિસ્થિતિ ન બદલાય હોય તો તે મીરાંની હતી. \n\n\"મીરાં, ઠાકોરજીની માલા અને સામગ્રી બની ગઈ હોય તો આપી જજો.\" પૂજાનાં ખંડમાંથી સવારે સવા આઠે સાસુમાએ કહ્યું. \n\n\"હા....મમ્મીજી..લાવી.\" પ્રસાદ માટેની સુખડીનાં ચકતા પાડતા મીરાંએ જવાબ આપ્યો.\n\n\"મીરાં, શુઝ લૂછ્યાં ? લેપટોપ અને ટિફિન કારમાં મૂકયાં.... ? ઓહ...આજે મારે આ શર્ટ સાથે બ્લ્યુ ટાઇ જોઈએ છે..બ્લેક નહીં..સાંભળે છે..મીરાં... !\"રાજનાં ધાણીફૂટ સવાલો મીરાંની ધડકનમાં વધારો કરતાં રહ્યાં. નેપકીનથી પરસેવો લૂછતી તે શયનખંડ તરફ રાજની સેવામાં સરકી ત્યાં હૉલમાં સસરાજી બોલ્યાં. \"બે દિવસ પહેલાંની રવિપૂર્તિ શોધી આપજો. મારાં ચશ્માનો કાચ ઝાંખો થઈ ગયો છે. રાજને સમય ન હોય તો તમે શાકભાજી લેવા જાવ ત્યારે બદલાવી લાવજો.\" \n\n\"જી પપ્પા..\" ને મીરાંએ રાજનાં કામ નિપટાવ્યાં.\n\n\"મમા, હું બપોરે લંચમાં ભીંડી અને ગરમ ફૂલ્કા ખાઈશ...બટ એટ 3.30 ...ઑકે...બાય... !\" જિશ્નુ મોબાઈલની સ્ક્રીન પર આંગળી-અંગૂઠા ફેરવતો દૂધનો ગ્લાસ પીને નીકળી ગયો. \n\n\"ઉફફફ...મમા આઈ એમ ઓન ડાયટિંગ...હું નહીં ખાવ આ પરોઠા...મને ટોમેટો સૂપ બનાવી દે.\" જૂહીની જીદ જાહેર થઈ. \n\nમીરાંની આંખો સામે પેલી કઠપૂતળીઓ ઘૂમી રહી. જેની ભાગદોડ બીજાને હસ્તક હતી. સૌ નચાવે તેમ નાચતી હતી. \n\n હમણાંથી લાગતો થાક મીરાંને પચીસ વર્ષે આવાં વિચારો તરફ ખેંચી જતો. જૂહીની મોટી બહેન જેવું શરીર સૌષ્ઠવ અને રાધા સમું રૂપ ધરાવતી મીરાં અરીસામાં હમણાંથી પોતાનાં ચહેરા પરથી રૂપની લાલિમા ઘટતી જતી મહેસૂસ કરતી હતી. \n\n \"નમો..નમો..જી શંકરા..ભોલેનાથ શંકરા... !\" મોબાઈલે કૃતિ કૉલિંગનાં ફ્લેશિંગ સાથે રિંગ વગાડીને પ્રતિબિંબમાંથી મીરાંને વાસ્તવિક દુનિયા તરફ ફેંકી. \n\n\"હેલ્લો કૃતિ, કેમ છે તું ? ક્યારે આવી મુંબઈથી ? જીજાજીની તબિયત સારી છે ને ?\" મીરાંએ સવાલો રૂપે લાગણીઓ વરસાવી.\n\n\"અરે...અરે...બ્યુટિફૂલ ! જરા નિરાંતે..એક-એક પૂછ. મારી મેમરી તારા જેવી સોલિડ બી.એસસી. કર્યું ત્યારે પણ ન્હોતી અને હાલ પણ નથી. બોલ ક્યારે આવે છે ઘરે ?\" કૃતિએ કહ્યું.\n\n\"રાજને પૂછીને કૉલ કરું તને. તું રોકાવાની ને ?\"\n\n\"યસ, માય ડિયર ! વન મન્થ...નાઇધર મોર નોર લેસ... ! \" \n\n\"ઑકે. કરું કૉલ...બાય.\"\n\n આટલું બોલીને કૉલ કટ કર્યો ત્યાં મીરાંને છાતીમાં સણકો આવ્યો. તેનો હાથ જમણી તરફ દૂખ્યું ત્યાં ચાલ્યો ગયો. એક ક્ષણ માટે મીરાંથી 'ઓહ..મા...' બોલાય ગયું ને તેની નજર સામે મેળામાં કઠપૂતળીઓ બતાવતી, સૌ માટે આજીવન ઉપલબ્ધ રહેતી અને અંત સમયે સ્તન કેન્સરથી પિલાતી મા તરવરી રહી. તેને એકસાથે હજાર વીંછીનાં ડંખની વેદના ઊપડી. ક્યાંક ત્યાગ, સમર્પણ, સાલસતા, સૌંદર્ય જેવાં સદ્ગુણો સાથે માનો રોગ પણ વારસામાં.... ! ઓહ..મીરાંની ભીતર ભયનું લખલખું પસાર થઈ ગયું. ભય, સુંદરતા ખોવાનો હતો ? સ્ત્રીત્વ નાશ થવાનો હતો ? પૂર્ણતા ગૂમાવવાનો હતો ? પીડાનો હતો ? મોતનો હતો ? એક સણકા અને તે પછીની ત્રણ મિનિટમાં મીરાંનાં મન પર મણનો ભાર મૂકાય ગયો.\n\n \"મીરાં, જુઓ કોણ આવ્યું છે.. ? આવો..આવો, રેવાબેન !\" \n\nસાસુમાનાં સાદથી મીરાંની પાંપણ પરથી ખરી પડવા આસુંઓએ ધક્કામુક્કી કરી. તેણે તરત ખુદને સંભાળી. પીડા પર સ્મિતનું વરખ ચઢાવી અવારનવાર આવી ચઢતા ફઈજીની આગતા-સ્વાગતા કરવા બહાર આવી.\n\nબીજા દિવસે રાજને પંદર દિવસ મીટિંગ માટે જવાનું થયું. રેવાફોઈએ તે પછીનાં દિવસે ઊપડતી વીસ દિવસની જાત્રામાં સાસુ-સસરાને પરાણે સાથે લીધાં. જાણે જીભે આવેલાં શબ્દો,\"મારે તમારી બહુ જરૂર છે, રાજ !\" મીરાંએ બળજબરીથી પાછાં ધકેલ્યાં.\n\nજૂહી પરીક્ષાની તૈયારીઓમાં વ્યસ્ત બની અને જિશ્નુ ત્રણ દિવસ પ્રોજેક્ટ માટે કંપની વિઝિટે ગયો. મીરાંએ તરત કૃતિને ફોન કર્યો. બંને તેનાં મમ્મીનાં ઘરે મળ્યાં પણ મીરાંનો ઉતરેલો ચહેરો તેની ભીતરનાં કોલાહલની ચાડી ખાતો હતો.\n\n થોડી ઔપચારિક વાત પછી એકાંત મળતાં કૃતિએ લાગલું જ પૂછી લીધું \"શું થયું છે મીરાં ? કેમ આટલી ઉદાસ છો ? ક્યાં એ કોલેજમાં મૅડલ્સ જીતતી, ભણવામાં અવ્વલ અને મેગેઝીનમાં કવિતા અને વાર્તાઓ લખતી મિસ બ્યુટિ મીરાં કક્કડ ને ક્યાં લગ્ન પછીની તું ! સાચું કહું મીરું ? પ્રેમિલા આંટીની અંતિમ ઇચ્છા પૂર્ણ કરવા તે બહુ ઝડપથી લગ્ન તો કરી લીધાં કલમ પણ મૂકી દીધી ને તું આમ સુખી તો છો પણ ખુશ છો ખરા ?\"\n\n મીરાંને જાણે દદડવું હતું અને ઢાળ મળ્યો. તેણે પોતાની અંદર ખદખદતો સુખની ભ્રમણાનો સુષુપ્ત જ્વાળામુખી ફાડી નાખ્યો અને આસુંઓનો ધગધગતો લાવારસ કેટલીય વાર સુધી ખુશમિજાજ કૃતિનો ખભો દઝાડતો રહ્યો. \n\nપછી સ્વસ્થ થઈ મીરાંએ આખી વાત કરી. પોતાની શંકા કહી સંભળાવી. છેક રાતે ઘરે જવાનું હતું તેથી કૃતિએ તરત શહેરનાં જાણીતા કેન્સર નિષ્ણાંત ડોક્ટરની અપોઇન્ટમેન્ટ લખાવી. સાંજે ડોક્ટર પાસે ગયાં ત્યારથી માંડી નિદાનમાં પકડાયેલી એક સેમી.ની ગાંઠ તેમજ તેનાં શક્ય ઈલાજ વિષે અને ભયસ્થાન વિષેની વિગતે સમજાવેલી સ્થિતિ સુધી ટૂકડામાં તૂટેલી મીરાંને કૃતિ સમેટીને જોડતી રહી. બહાર આવી કૃતિની ધીરજ હારી. તે મીરાંને ભેટી પડી.\n\n\"મીરુ, તું અહીં ?\" એકદમ જાણીતો અવાજ ત્રીસ વર્ષે મીરાંનાં કાનમાં મોરલી સો વાગી રહ્યો. હા, એ માધવ જ તો હતો. બાર સાયન્સ સુધી સાથે ભણેલો માધવ, મેડિકલનું ભણવા પરદેશ ગયેલ માધવ, જતાં પહેલાં મીરાં પાસે પ્રતિક્ષા કરવાનું વચન માંગતો માધવ અને પરત ફર્યા પછી કદી પ્રિયતમાને પારકી થાપણ ગણી સંપર્ક પણ ન કરનારો મીરાંનો પ્રિયતમ માધવ ! \n\nતે આજે ડોક્ટર બનીને વાળમાં જરા ચાંદી લગાવીને પોતાની મીરુંને જોવામાં સ્થળ-સમય વિસરી ગયો. કૃતિ પણ માધવને ઓળખી ગઈ. \n\n\"દાક્તર સા'બ ..તમને ટ્રસ્ટી સા'બ બોલાવે છે.\" એક વોર્ડબોયે કહ્યું. \n\nમાધવે તે તરફ જતા પહેલા કૃતિ અને મીરાં સાથે ફોન નંબરની આપ-લે કરી. બીજા દિવસે મળવાનું વચન લઈ ત્યાંથી ઝડપભેર ઓફિસ તરફ નીકળી ગયો. મીરાં માધવની પીઠ તરફ અપલક નજરે જોઈ રહી અચાનક જાણે માધવની સ્નેહ અસરમાં તેનું થોડીવાર પહેલાંનું દર્દ હળવું પડતું અનુભવી રહી. કૃતિ પણ મીરાના ઉદાસ ચહેરા પર અચાનક આવેલી ચમકથી ખુશ થઈ.\n\nબંને બહેનપણીઓ બીજા દિવસે એક દરિયા કિનારે માધવને મળશે તેવું નક્કી કરી ઘરે ગઈ ત્યાર પછી મીરાં તો જાણે આટલા મોટા દર્દને માધવને મળ્યાની ખુશીમાં વિસરી ગઈ પણ કૃતિ ખૂબ જ સજાગ હતી તેણે રાતે માધવ ને કોલ કર્યો અને સઘળી હકીકતથી તેને વાકેફ કર્યો. ક્ષણભરતો સામે છેડે એકદમ ચુપકીદી છવાઈ ગઈ પરંતુ જ્યારે કૃતિએ મીરાંના તમામ રિપોર્ટ્સ માધવને મોકલ્યાં ત્યારે માધવના હૃદયને ધરપત મળી.\n\nતેણે તરત જ કૃતિને વળતો કોલ કર્યો અને સમજાવ્યું કે પોતે આ જ વિષય પર કરેલ રિસર્ચ પેપર છેક રશિયામાં યોજાયેલી મેડિકલ કોન્ફરન્સમાં સન્માનિત થયું છે. પછી બોલ્યો,\"કૃતિ, મારા માટે મીરાંનો ઈલાજ સૌથી મહત્વની વસ્તુ છે. હું ભલે મીરાંને પામી ન શક્યો પણ જેમ હજારો પટરાણીઓની વચ્ચે પણ કૃષ્ણને રાધા નહોતી ભૂલાઈ તેમ આ માધવ અપ્રતિમ સફળતાની વચ્ચે પણ કદી પોતાની પ્રિયતમાં મીરુંને એક ક્ષણ માટે પણ હૃદયનાં સામ્રાજ્યમાંથી દૂર કરી શક્યો નથી !\n\nબીજા દિવસે માધવે હોસ્પિટલે પહોંચીને સૌપ્રથમ મીરાંએ જે ડોક્ટરને બતાવ્યું હતું તેની સાથે મીરાંના કેસ વિશે લાંબી ચર્ચાઓ કરી. મીરાંનું સ્તન કેન્સર હજુ પ્રથમ તબક્કામાં જ હતું. તેથી તેને સારવારથી આસાનીથી દૂર કરી શકાય તેમ હતું. પ્રશ્ન એ હતો કે આ સારવાર કર્યા પછી આગળ જો કેન્સર બીજા અંગોમાં થોડું પણ ફેલાયેલું હોય તો ગાંઠ સાથે કદાચ મીરાંનું તે અંગ પણ દૂર કરવું પડે તેવા સંજોગો ઊભા થાય. આવી પરિસ્થિતિમાં સામાન્યતઃ સ્ત્રીઓ એટલી હદે નકારાત્મક ભાવમાં સરી જતી હોય છે કે તેને સકારાત્મક લાગણીઓ તરફ ખેંચી જઈને જ હકારાત્મક પરિણામ મેળવી શકાય. ઘણાં કેસમાં સ્ત્રીઓની માનસિક નબળાઈની પરિસ્થિતિને લીધે કેસ બગડતાં માધવ અને કેન્સર નિષ્ણાંત અન્ય ડોક્ટરોની હિસ્ટ્રીમાં જોવામાં આવ્યા હતાં. \n\nતેથી માધવે નક્કી કર્યું કે તેના તરફથી મીરાંને માનસિક આધાર આપવામાં કોઈ કચાશ નહીં રાખે. આખરે જિંદગી એ પહેલી વાર તેના પ્રથમ પ્રેમને સાચા અર્થમાં પ્રેમની જરૂર છે ત્યારે જ પ્રેમ આપવાનો મોકો આપ્યો છે. \n\nબીજા દિવસે સાંજે જ્યારે સારવારની તમામ વિગતો મીરાંને કઈ રીતે સરળતાથી સમજાવીને ગળે ઉતારવી તે કહેવા કૃતિ માધવ અને મીરાં દરિયા કિનારે મળ્યા ત્યારે ફરી એકવાર મીરા અને માધવ પોતે કઈ પરિસ્થિતિમાં, કઈ તકલીફમાં મળ્યાં છે તે ભૂલી ગયા. ચાળીસી વટાવેલા બંને પરિપકવ પ્રેમીઓ એકબીજાને નજરોમાં પવિત્રતાથી ભરી રહ્યાં. \n\nમાધવે મીરાંને સમજાવવાનું શરૂ કર્યું,\"જો મીરાં, જિંદગી કેટલી જીવવી તે આપણા હાથમાં નથી પરંતુ કેવી રીતે જીવવી તે આપણા હાથમાં જ છે પીડાને ઉછેરીને મોટી કરવા કરતાં જ્યારે તે જડમૂળથી દૂર થઈ શકે એમ છે ત્યારે આપણી પણ જિંદગી પ્રત્યે એટલી તો ફરજ બને છે કે આપણે આપણો અભિગમ સંપૂર્ણપણે હકારાત્મક રાખીએ. કોણ કહે છે કે જિંદગી જીવવાનો બીજો મોકો નથી આપતી ? આપે તો છે જ પરંતુ માણસ તે તક પોતાના નકારાત્મક અભિગમને કારણે ગુમાવી બેસે છે. હું ઈચ્છું કે આ સમગ્ર સારવાર દરમિયાન તું શ્રીમતી મીરા ઠક્કર નહીં પરંતુ મીરાં કક્કડ બનીને મારો સાથ દે. એ જ મીરાં કે જે ખુદ ઊર્જાથી ભરપૂર હતી, કલમ જેનું જીવન હતું અને જે હંમેશા દરેક તબક્કે પોતાનું સંપૂર્ણ આપવા ટેવાયેલી હતી. બોલ મીરાં, તું મને આટલું વચન આપી શકીશ ?\"\n\nમીરાં માધવને ધૂંધળી નજરોએ તાકી રહી મનોમન ઈશ્વર સાથે પોતાની નિયતિમાં માધવ ને છેક આ તબક્કે મોકલવા બદલ આભાર માનવો કે અફસોસ કરવો તે વિશે સંવાદો કરતી, અનાયાસે માધવ તરફ પોતાનો હાથ લંબાવી રહી. આઇસ્ક્રીમ લેવાને બહાને કૃતિએ આ અપ્રતિમ ક્ષણોએ જીવવા માટે બંને સાચા પ્રેમીઓને એકલાં મૂક્યાં. એ દરમિયાન બંને ફક્ત હથેળીમાં હથેળીથી અપાયેલ વચનો અને મૌન સંવાદો વડે જીવતાં રહ્યાં. માત્ર માધવનાં સ્પર્શની ઊર્જાથી જ મીરાંમાં જિંદગીને ફરી એકવાર જીવી લેવાનું, પોતાના માટે જીવી લેવાનું જોમ સંચારિત થયું, એટલું જ નહીં પણ માધવે મીરાંને રોજ એક સુંદર કવિતા લખી પોતાને ભેટમાં આપશે એવું પણ વચન માંગ્યું.\n\nતે પછીનો સંપૂર્ણ તબક્કો એવો હતો કે જેમાં મીરાંને શારીરિક તકલીફો હતી તો વળી પતિ રાજ તથા પરિવારની છતી થતી અમુક માનસિકતાઓ તેને અંદરથી હચમચાવતી રહી. રાજને મન તેનું વ્યક્તિત્વ નહીં શારીરિક સૌંદર્ય મહત્ત્વનું હતું. વડીલો માટે તે એક રોબોટ વહુ હતી. તો સંતાનો માટે મા માત્ર મા હતી..મા પહેલાંની મીરાંને સમજવાનો ન તેમને રસ હતો, ન સમજણ,ન ફૂરસદ ! પરંતુ એક એવો સાથ હતો કે જે અદ્રશ્યપણે તેની સાથે રહીને કાનમાં વાંસળીનાં સૂરની જેમ રેલાતો, \"મીરાં હું છું ને !\" બસ આ ત્રણ શબ્દો મીરાં માટે હું તને ચાહું છું એવાં કહેવાયેલા સેંકડો શબ્દો કરતા પણ મહત્વપૂર્ણ હતાં !\n\nમાધવે એક ડોક્ટર તરીકે પોતાના અન્ય કેન્સર નિષ્ણાંત ડોક્ટરોની ટીમની મદદથી રાજને આખી સારવાર, તેનાં ભયસ્થાનો સહિત સમજાવી. તે દરમિયાન રાજનાં ચહેરા પર બદલાતાં ભાવોને જોઈને માધવ તેનામાં એક પતિ કરતા એક સામાન્ય પુરુષને વધારે દેખાયો. \n\nસારવાર દરમિયાન મીરાંના રેશમી લાંબા વાળની લટો ખરીને હાથમાં આવતી તેવી જ રીતે જેમ પરિવારના સભ્યોની વરવી વાસ્તવિકતાઓ સામે આવતી ! તે સમયગાળો મીરાં માટે વધુ પીડાદાયક રહ્યો પરંતુ તે મીરાં હતી, અડગ નિર્લેપતાનું પ્રતિક હતી ! મુંબઈ ગયા પછી પણ સારવાર દરમિયાન કૃતિ મીરાં સાથે સતત સંપર્કમાં રહેતી મીરાં રોજ પોતે લખેલી અદ્ભુત કવિતાઓ માધવને મોકલતી ડોક્ટરોના સુખદ આશ્ચર્યની વચ્ચે મીરાંનુ શરીર ખૂબ ઝડપથી સારવાર સ્વીકારી રહ્યું હતું. માધવે તે દરમિયાન મીરાંની મોકલેલી સો જેટલી અદ્ભુત ભાવસભર કવિતાઓને પુસ્તકસ્થ કરી તેને સાહિત્ય અકાદમીમાં મોકલી આપેલ. \n\nઆખરે આઠ મહિનાની લાંબી પરંતુ સફળ સારવારને અંતે મીરાનો કેન્સરનો રિપોર્ટ નેગેટિવ આવ્યો. જે દિવસે મીરા સંપૂર્ણપણે ભયમુક્ત થઈ તે સાંજે મીરાંના મોબાઇલમાં ગુજરાત સાહિત્ય અકાદમીનો શ્રેષ્ઠ ગઝલ સંગ્રહ માટેનો એવોર્ડ તેનાં પુસ્તક 'ઝંખના'ને મળ્યો છે તેવો કોલ આવ્યો ત્યારે મીરાંની આંખો હર્ષાશ્રુથી છલકાઈ. તે આ બધું માધવે જ કર્યું છે તેવું સમજી ગઈ. મનોમન તે માધવના પ્રેમની પરાકાષ્ઠાને જીવી ગઈ. \n\nમીરાંએ નક્કી કર્યું કે આ એવોર્ડ ચાહે રાજને જે લાગે તે પણ પોતાના જીવનદાતા ડોક્ટર એવા માધવના હાથે જ સ્વીકારશે. બીજા દિવસે રાજ જ્યારે બેંકે જવા નીકળ્યો ત્યારે મીરાંએ તેને સાંજે એવોર્ડના સમારંભમાં જવાની વાત યાદ કરાવી તો રાજ બોલ્યો \"મીરાં, જો આ હાલતમાં તને આટલા લોકોની વચ્ચે જવું પસંદ હોય તો તું જજે પરંતુ મને આ રીતે ત્યાં લોકોની વચ્ચે તારા રોગ વિશે કોઈ સવાલ થાય તે પસંદ નથી માટે હું નહીં આવી શકું.\" મીરા આ સાંભળી અવાચક થઈ ગઈ.\n\nતે કૃતિને ફોન કરી રોઈ પડી. કૃતિએ માધવને ફોન કરી અને મીરાંની સ્થિતિ સમજાવી. માધવે મીરાંને સાસરે એક પણ વાર ફોન ન કરેલો પરંતુ તે દિવસે હિંમત કરી કોલ કર્યો અને કહ્યું,\" હું તારી સાથે એ સમારંભમાં હાજર રહીશ.\" તે સાંજ મીરાંની જિંદગીની સૌથી ઉત્તમ ક્ષણો હતી કે જ્યારે તે પરિવારના એક પણ સભ્યની હાજરી વગર માત્ર મીરાં બનીને પોતાનો એવોર્ડ પોતાની સૌથી પ્રિય વ્યક્તિની નજર સામે સ્વીકારી રહી હતી.\n\nસમારંભ પૂરો થયા પછી માધવ માનભેર મીરાંને ઘરે મૂકી ગયો બીજા દિવસે જ્યારે મીરાંએ માધવ ને કોલ કર્યો ત્યારે તે સ્વીચ ઓફ આવતો હતો. તેથી તેણે કૃતિને આ વિશે પૂછ્યું. કૃતિએ કહ્યું કે મીરાં તું સાચા અર્થમાં માધવની રાધા છો માટે અથાગ પ્રેમ કરવા છતાં તું તેને પહેલા પણ ન પામી શકી અને વિરહને તારી કિસ્મત બનાવી તારી જિંદગીને સુધારી તારો માધવ હંમેશા માટે અમેરિકા જતો રહ્યો છે. જતાં પહેલા તેણે તારા માટે એટલું જ કહ્યું છે કે મીરાંના જીવનમાં મારી હાજરી હંમેશા હવા સ્વરૂપે રહેશે હું તેને દેખાઇશ નહીં પરંતુ સૂક્ષ્મ રૂપે તેની આસપાસ જ હોઈશ. જ્યાં સુધી તે આ ધરતી પર શ્વાસ લેશે ત્યાં સુધી મીરાંને તેના હૃદયમાંથી કોઈ દૂર નહીં કરી શકે, પરંતુ નજર સામેની તેની હાજરી મીરાંની જિંદગીને ડહોળી શકે છે તેથી તે હંમેશા માટે જઈ રહ્યો છે અને હવે ફરી ક્યારેય તે મીરાંની સામે નહીં આવે પણ મીરાં કલમ ન છોડે તો જ તેનો પ્રેમ સાર્થક ગણશે.' \n\nમીરાં પોતાને મળેલા આ શુદ્ધ અને નિ:સ્વાર્થ પ્રેમથી અભિભૂત થઈ રહી. આજે તેની કોઈ ઝંખના હવે અધૂરી ન હતી. કેમ કે તેના સ્ત્રીત્વને એ માન મળ્યું હતું કે જે દરેક સ્ત્રીની નિયતિ નથી હોતી. મીરાંએ ડાયરી હાથમાં લઈ કલમ ઊપાડી નવા સંગ્રહનું શીર્ષક લખ્યું,\"એક પગલું પૂર્ણતા તરફ.. !\"\n\n",
      "duration": "10 mins",
      "category": "Thriller"
    },
    {
      "title": "ટેલિવિઝન",
      "story_name": "ખુશી કે આનંદ એ એવી વસ્તુ છે કે લોકો પોતાની રીતે મેળવતાં હોય છે, અમીર વ્યક્તિ પોતાની રીતે જ્યારે ગરીબ વ્યક્તિ પોતાની રીતે આનંદ કે ખુશીઓ મેળવી લે છે. અમીર વ્યક્તિનાં સપનાઓ મોટા અને ઊંચા હોય છે, જ્યારે ગરીબ વ્યક્તિઓનાં સપનાઓ અમીર વ્યક્તિનાં સપનાની સરખામણીમાં નાના હોય છે.\n\nકેવલ પર એક ગરીબ છોકરો હતો, પોતાનાં મિત્રોને મોજશોખ કરતાં જોઈને ઘણીવાર તેને પણ મોજશોખ કરવાની ઈચ્છા થઈ આવતી હતી. પણ પોતાનાં પિતાની આર્થિક હાલત એટલી બધી સધ્ધર ન હતી કે તે પણ અન્ય મિત્રોની માફક મોજશોખ કરી શકે. આ બાબત કેવલ અને તેનાં પિતા રાઘવભાઈ પણ સારી રીતે જાણતાં હતાં. \n\n જેમ ઘનઘોર અંધારી રાત પછી, નવી રોશની લઈને ચોમાસુ આવે છે, કડકડતી ઠંડી પછી હૂંફ આપતો ઉનાળો આવે છે, તેવી જ રીતે રાઘવનાં કે કેવલનાં જીવનમાં પણ ખુશીઓ આવવા માટે આતુર હતી, પણ આ ખુશીઓ ક્યારે આવશે તેનાં વિશે હાલ કઈ કહી શકાય તેવું ન હતું. \n\nસ્થળ : હિંગુ ઈલેક્ટ્રોનિક શોપ \n\nસમય : સાંજના 8 કલાક.\n\nશહેરની આન, બાન સમાન હિંગુ ઈલેક્ટ્રોનિક આજે શોળે શણગારે ખીલી ઊઠ્યો હોય તેવું લાગી રહ્યું હતું. પુરેપુરા શો રૂમને અલગ અલગ પ્રકારની રંગબેરંગી રોશનીથી શણગારવામાં આવેલ હતો, બરાબર આ જ સમયે ત્યાંથી રાઘવ પસાર થાય છે, આથી રાઘવ પોતાનાં પાટલુનનાં ખિસ્સા પર હાથ ફેરવે છે, અને શો રૂમની આ ચમકથી પળભર માટે અંજાય જાય છે. આથી રાઘવ પોતાની સાઈકલનું સ્ટેન્ડ લગાવી, શો રૂમની બહાર બેસેલ સિક્યુરિટી ગાર્ડની નજીક જઈને પૂછે છે.\n\n\"હું દરરોજ આ જ રસ્તેથી પસાર થાવ છું, પણ દરરોજ કરતાં આજે આ શો રૂમની કંઈક અલગ જ ચમક છે..!\" રાઘવ થોડું ખચકાતાં ખચકાતાં સિક્યુરિટી ગાર્ડની સામે જોઈને પૂછે છે.\n\n\"અનોખી ચમક હોય જ ને આજે આ શો રૂમમ બન્યાનાં દસ વર્ષ પૂર્ણ થયેલાં છે, અને અગિયારમાં મંગલવર્ષમાં પ્રવેશ કરી રહ્યાં છીએ એટલે આજે આ શો રૂમને શણગારવામાં આવેલ છે. અને આજે દસ વર્ષ પુરા થયેલાં છે, એ ખુશીમાં અમારા આ શો રૂમનાં માલિકે પોતાનાં ગ્રાહકોને ખૂબ જ મોટું ડિસ્કાઉન્ટ આપવાં માટે નક્કી કરેલ છે.\" સિક્યુરિટી ગાર્ડ રાઘવને જણાવતાં બોલે છે.\n\nસિક્યુરિટી ગાર્ડની આ \"ડિસ્કાઉન્ટ\" વાળી વાત સાંભળીને રાઘવની પોતાનાં દીકરા કે પરિવાર માટે ટી.વી ખરીદવાની ઈચ્છાને જાણે પાંખો મળી ગઈ હોય, દોડવું હોય અને જાણે એકાએક ઢાળ મળી ગયો હોય તેવું રાઘવ અનુભવી રહ્યો હતો.\n\n આથી ખૂબ જ લાંબો વિચાર કર્યા બાદ રાઘવ એ આલીશાન શો રૂમમાં પ્રવેશે છે, અને ત્યાં રહેલ સેલ્સમેન કે જેનું નામ જીગર હતું, તે રાઘવને એકથી એક ચડિયાતા અલગ અલગ ખૂબીઓવાળા ટી.વી બતાવવા લાગે છે. \n\n\"સાહેબ ! તમારા શો રૂમમાં સૌથી સસ્તું ટી.વી. કેટલાં રૂપિયા વાળું છે..?\" રાઘવ લાચારી ભર્યા અવાજે જીગરની સામે જોઈને અધવચ્ચે અટકાવતાં પૂછે છે.\n\n\"જી ! અમારા શો રૂમમાં સૌથી સસ્તું ટી.વી તમને પાંચ હજાર રૂપિયામાં મળી જશે...પણ..!\" જીગર થોડું ખચકાતાં બોલે છે.\n\n\"પણ...પણ…શું ?\" રાઘવ હેરાનીભર્યા અવાજે જીગરને પૂછે છે.\n\n\"પણ..! આ સ્કીમ આજનાં દિવસ પૂરતી જ છે, સામાન્ય રીતે આ ટી.વી.ની કિંમત 9000 રૂપિયા છે, પરંતુ આજે અમારા શો રૂમનાં 10 વર્ષ પુરા થતાં હોવાથી તે તમને સ્કીમમાં 5000 રૂપિયામાં મળી જશે.\" જીગર રાઘવે પુછેલાં પ્રશ્નનો ઉત્તર આપતાં જણાવે છે.\n\nરાઘવે આજે મનોમન કેવલ માટે ટી.વી લેવાનું નક્કી કરેલ હોવાથી તેણે શેઠ પાસેથી 4000 રૂપિયા ઉપાડ પેટે લીધેલ હતાં, આથી રાધવ નિરાશા સાથે પોતાનાં પેન્ટમાં ખિસ્સામાંથી 4000 રૂપિયા કાઢે છે, બીજા ખિસ્સામાં 500 રૂપિયા પડેલા હતાં, આમ બધાં રૂપિયા ભેળવતા પણ 4500 રૂપિયા જ થતાં હતાં. આ જોઈ રાઘવ ખૂબ જ હતાશ થઈ ગયો.\n\n\"સારું ! હું પછી ક્યારેક આવીશ આ ટી.વી લેવાં.\" રાઘવ 4500 રૂપિયા પોતાનાં ખિસ્સામાં પાછા મૂકતાં જીગરની સામે જોઈને બોલે છે.\n\nઆ બધું શો રૂમનાં માલિક અશોકભાઈ હિંગુ પોતાની ઓફિસમાંથી જોઈ રહ્યાં હતાં, આથી તેઓએ પોતાની ઓફિસમાંથી તે શોરૂમનાં ઈન્ટરકોમમાં ફોન કરી જીગર સાથે વાત કરતાં પૂછે છે કે.\n\n\"જીગર શું મેટર છે ?\" \n\n\"સર ! આ ભાઈને ટી.વી તો ખરીદવું છે, પરંતુ હાલ તેઓની પાસે માત્ર 4500 રૂપિયા જ છે, જ્યારે ટી.વી ની ડિસ્કાઉન્ટ સાથેની કિંમત 5000 રૂપિયા છે.\" જીગર આખી મેટર શો રૂમનાં માલિક અશોકભાઈને જણાવતાં બોલે છે.\n\n\"જીગર ! એ ભાઈને 4500 રૂપિયામાં ટી.વી આપી દે...આપણે ક્યારેય કોઈ લાચાર કે ગરીબ વ્યક્તિ પાસે કમાવવાની લાલચ કરતાં નથી.\" અશોકભાઈ જીગરને આદેશ આપતાં જણાવે છે.\n\n ત્યારબાદ જીગર એ ટી.વી રાઘવને પોતાનાં માલિકે જણાવ્યું તે મુજબ 4500 રૂપિયામાં આપે છે, જોત જોતામાં એ ટી.વી ખોખામાં વ્યસ્થિત પેક કરવામાં આવે છે, ત્યારબાદ રાઘવ જીગરને 4500 રૂપિયા આપે છે, ત્યારબાદ જીગર રાઘવભાઈનાં હાથમાં એક કૂપન આપતાં જણાવે છે કે \n\n\"આજે અમે એક લકી કુપન ડ્રો નું પણ આયોજન કરેલ છે, અને આજરોજ અમારે ત્યાંથી જેટલાં પણ ગ્રાહકોએ વસ્તુઓ ખરીદી છે તેઓને અમે આ લક્કી કુપન આપેલાં છે, જો તમારા નસીબ સારા હશે તો તમને 1000 રૂપિયા ઈનામમાં લાગશે...પરંતુ રાઘવ હાલ પોતાનાં દીકરા કેવલ માટે ટી.વી ખરીદી રહ્યો હતો, તે પોતાનાં માટે એક લક્કી મેગા ડ્રો સમાન જ હતું. આથી રાઘવ એ કુપન પોતાનાં ખિસ્સામાં મૂકી દે છે. ત્યારબાદ રાઘવ એ ટી.વી પોતાની સાઈકલમાં કેરિયરમાં બાંધીને શો રૂમેથી નીકળે છે.\n\nજાણે કોઈ મોટા પ્લાસી કે બક્ષરનાં યુદ્ધમાં જાણે પોતાનો ભવ્ય વિજય થયો હોય તેમ રાધવ કોઈ રાજા મહારાજાની માફક ખુશ થતાં થતાં પોતાનાં ઘર તરફ આગળ વધી રહ્યો હતો. હાલ રાધવ એ બાબતથી એકદમ અજાણ જ હતો કે હાલ કુદરત તેની જે પરીક્ષા લઈ રહી હતી, એનાંથી પણ અઘરી પરીક્ષા હવે લેશે. \n\nએક દિવસ પહેલાં\n\nસમય : રાતનાં 9 કલાક.\n\nસ્થળ : રાઘવના પાડોશી સુરેશભાઈનું ઘર.\n\nરાઘવ મજૂરી પરથી પોતાનાં ઘરે પરત ફર્યો હતો, ઘરની બહાર તે પોતાની સાઈકલની ઘોડી ચડાવીને પોતાનાં ઘર તરફ આગળ વધે છે, બરાબર એ જ સમયે તેની નજર પોતાનાં મકાનની એકદમ બાજુમાં જ રહેતાં સુરેશભાઈના મકાન પર પડે છે, તેણે હાલ જે કાંઈ દ્રશ્ય જોયું તે જોઈને એક પિતા તરીકે તેનું હૃદય ધ્રુજી ઉઠ્યું. કારણ કે તેનો પુત્ર કેવલ સુરેશભાઈનાં ઘરની બારીએ ટીંગાઈ રહ્યો હતો, આ જોઈ રાઘવભાઈને ક્ષણિક પોતાની જાત પ્રત્યે નફરત થઈ રહી હતી. \n\nઆથી રાઘવ ઈચ્છતો ના હોવા છતાંય \"કેવલ બેટા !\" એવી એક બૂમ પાડે છે. પોતાનાં પિતાનો અવાજ સાંભળીને કેવલ બારીએથી કૂદકો મારીને ઉતરી જાય છે, અને ડરતાં ડરતાં રાઘવભાઈની પાસે આવી પહોંચે છે.\n\n\"કેવલ ! ત્યાં શું કરી રહ્યો હતો બેટા ?\" કેવલની આંખોમાં આંખો પરોવી રાઘવભાઈ પૂછે છે.\n\n\"જી ! પપ્પા કંઈ જ નહીં…!\" કેવલ પોતાની જાતનો ખોટો બચાવ કરતાં કરતાં બોલે છે.\n\n\"સાચું બોલજે...હો…!\" રાઘવ થોડા ગુસ્સા સાથે ઊંચા અવાજે કેવલને ચેતવણી આપતાં આપતાં બોલે છે.\n\n\"પપ્પા ! હું સુરેશકાકાનાં ઘરની બારીએ ટીંગાઈને ટી.વી જોઈ રહ્યો હતો.\" કેવલ ડરતાં ડરતાં ધ્રુજતાં અવાજે રાઘવને જણાવે છે.\n\n\"એ તો તું એમનાં ઘરમાં જઈને પણ જોઈ શકે છો...તો પછી શાં માટે આવી રીતે બારીએ ટીંગાઈને ટી. વી. જોઈ રહ્યો હતો ?\" રાઘવ અચરજ સાથે કેવલની સામે જોઈને પૂછે છે.\n\n\"પપ્પા ! આજે સવારે કોમલકાકીએ મને તેમનાં માટે બજારમાંથી સાબુ લઈ આવવા કહ્યું, તો મે તેઓને જણાવ્યું કે હું હજી નાનો છું અને એકલો રસ્તો પાર નહીં કરી શકતો...માટે હું સાબુ લેવાં માટે બજારમાં નહીં જઈશ...આથી તેઓએ મને ગુસ્સામાં \"મારા ઘરે ટી.વી જોવા માટે હવે આવતો નહીં\" એવું કહ્યું. આજે સાંજે હું જ્યારે તેઓનાં ઘરે ટી.વી. જોવા ગયો તો કોમલકાકીએ બધાં છોકરાવ વચ્ચે મારું અપમાન કરીને \"મારું કામ કરવું નથી અને મફતમાં ટી.વી જોવાં આવી જવું છે...તારા ઘરે જા અને તારા બાપાને કહે કે તને નવું ટી.વી લઈ આપે.\" એવું કહીને મને ઘરમાંથી કાઢી મૂક્યો. પણ હું કોઈપણ કિંમતી મારી ફેવરિટ સિરિયલ \"અલીફ લૈલા\" જોવાનું ચૂકવા માંગતો ન હતો, આથી હું \"અલીફ લૈલા\" સિરિયલ તેઓનાં ઘરની બારીએ ટીંગાઈને જોઈ રહ્યો હતો.\" કેવલ રાઘવને માંડીને વાત જણાવતાં ડરતાં ડરતાં બોલે છે.\n\nકેવલે આપેલ જવાબ સાંભળીને રાઘવ પળભર માટે તો ખૂબ જ વ્યાકુળ થઈને દુઃખી બની ગયો, મારું સંતાન સિરિયલ જોવાં માટે પાડોશીની બારીએ ટીંગાય છે, એ વાસ્તવમાં કેવલની લાચારી નહીં પણ મારી લાચારી છે કે હું તેને એક બાપ હોવા છતાંય અમારા ઘરમાં ટી.વી લાવી શકતો નથી. કેવલ દ્વારા બોલાતાં દરેક શબ્દો જાણે રાઘવનાં હૃદયની આરપાર કોઈ વેધક કે તીક્ષ્ણ તીરની માફક તેનાં હૃદયને ચીરીને સોંસરવો નીકળી ગયાં હોય તેવો અહેસાસ થઈ રહ્યો હતો. હાલ પોતાનાં દીકરા કેવલને આશ્વાસન આપાવા માટે પણ રાઘવ પાસે શબ્દો હતાં જ નહીં.\n\n\"સારું ચાલ બેટા…હવે પપ્પા સાથે જમવું નહીં તારે ?\" રાઘવ મૂળ વાત ફેરવતાં ફેરવતાં અને મૌન તોડતાં કેવલની સામે જોઈને પૂછે છે.\n\nત્યારબાદ રાઘવ અને કેવલ પોતાનાં ઘરમાં પ્રવેશે છે, અને ફ્રેશ થયાં બાદ કેવલ, રાઘવ અને તેની પત્ની ભાવના સાથે જમવા બેસે છે. જમ્યા બાદ કેવલ જાણે પોતાની સાથે કંઈ બન્યું જ ના હોય તેવી રીતે પોતાનાં અન્ય શેરી મિત્રો સાથે રમવા માટે ચાલ્યો જાય છે. \n\nઆ પ્રસંગ કેવલ માટે તો ભૂલવો એકદમ સહેલો હતો, પરંતુ રાઘવ માટે જાણે આ પ્રસંગ \"નાદારી\" જાહેર કરનાર હોય તેવો અનુભવ થઈ રહ્યો હતો. રાઘવનાં મનમાં સતત તેનાં પુત્ર કેવલે જે વાત જણાવી હતી તે વાત જ ઘૂમી રહી હતી..\"એક પિતા તરીકે મારા દીકરા કે મારા પરિવાર માટે જો હું ટી.વી પણ ના ખરીદી શકતો હોય તો આ દુનિયામાં મારાથી મોટો કોઈ લાચાર વ્યક્તિ નહીં હોય.\" આવા વિચારો અવવાને લીધે રાઘવ તે દિવસે આખી રાત સૂઈ જ ના શક્યો, આખી રાત તે પથારીમાં પડખા ફેરવતો રહ્યો હતો.\n\nહાલનાં સમયે..\n\nરાઘવ શો રૂમેથી ટી.વી લીધાં બાદ કોઈ રાજા મહારાજાની માફક ખુશ થતાં થતાં પોતાનાં ઘરે પરત ફરી રહ્યો હતો. બરાબર એ જ સમયે સામેની તરફથી પૂર ઝડપે તેની તરફ એક ટ્રક આવી રહ્યો હતો, તેનાં પ્રકાશથી અંજાઈ જવાને લીધે રાઘવ પોતાનાં પરનો કાબૂ ગુમાવી બેસેલ હતો, બરાબર એ જ સમયે પુરઝડપે પોતાની સામે આગળ વધી રહેલ ટ્રક તેની સાઈકલને અડફેટે લઈ લે છે, અને તેની સાઈકલ દૂર સુધી ફંગોળાય જાય છે, એ સાથે જ ટી.વી નાં ભુક્કેભુક્કા બોલી જાય છે, વાસ્તવમાં એ ટી.વીનાં ભુક્કેભુક્કા નહોતા થયાં, પરંતુ એક પિતાનાં પોતાનાં સંતાનોનાં સપનાઓ પુરા કરવાનાં અરમાનો તૂટીને ચકનાચૂર થયાં હતાં.\n\nઆથી રાઘવ એકદમ દુઃખી બની જાય છે, અને રોડનાં કિનારે બેસીને રીતસરના નાના બાળકની જેમ ધ્રુસ્કે ધ્રુસ્કે રડવા માંડે છે. અને હતાશા સાથે આ ટી.વીવાળી બાબત પોતાનાં મનમાં જ હૃદય પર પથ્થર રાખીને કાયમિક માટે દબાવી દે છે. અને હતાશ થઈને પોતાનાં ઘરે આવી પહોંચે છે.\n\nએ જ દિવસે \n\nસ્થળ : રાઘવનું ઘર \n\nસમય : રાતના 12 કલાક.\n\nરાઘવ અને તેનો પરિવાર સૂવા માટેની તૈયારી કરી રહ્યો હતો, બરાબર એ જ સમયે એક છકડો ત્યાં આવી પહોંચે છે, પોતાનાં ઘર સામે આમ અડધી રાતે છકડો ઉભેલ જોઈને રાઘવ પોતાનાં પરિવાર સાથે ઘરની બહાર આવે છે. તે રિક્ષામાં અમુક ઈલેક્ટ્રોનિક આઈટમો રાખેલ હતી. અને આ રિક્ષામાં જીગર બેસલ હતો, આથી જીગર રાઘવની સામે જોઈને બોલે છે.\n\n\"રાઘવભાઈ તમે ખરેખર નસીબદાર છો, આજે અમારા શો રૂમમાં જે ડ્રો રાખેલ હતો, તેમાં તમે વિજેતા બન્યા છો, આ લો 10000 રૂપિયા.\" રાઘવના હાથમાં રૂપિયા મૂકતાં જીગર બોલે છે.\n\n\"સાહેબ ! મારે આ 10000 રૂપિયાની જરૂર નથી, મારે એક ટી.વી જરૂર છે.\" રાઘવ જીગરની સામે જોઈને બોલે છે.\n\n\"પણ...તમે તો શો રૂમમાંથી આજે જ ટી.વી લઈ ગયાં હતાં' ને ?\" જીગર હેરાનીભર્યા અવાજે રાઘવની સામે જોઈને પૂછે છે.\n\nત્યારબાદ રાઘવ શો રૂમેથી ટી.વી લઈને નીકળ્યો ત્યાંથી પોતાની સાથે જે કઈ ઘટનાં ઘટેલ હતી તેનાં વિશે વિગતવાર જણાવે છે, રાઘવની વાત સાંભળ્યા બાદ જીગરનું હૃદય જાણે એક પિતાનો પોતાનાં દીકરા પ્રત્યે રહેલ પ્રેમ જોઈને હૃદય પીગળી ગયું હોય તેવું લાગી રહ્યું હતું, આથી જીગર પોતાની આંખોનાં ખૂણામાં રહેલ આંસુઓ લૂછતાં લૂછતાં રાઘવની સામે સામે જોઈને રિક્ષા ડ્રાઈવરની સામે જોઈને જણાવે છે કે…\n\n\"રિક્ષામાં રહેલ ટી.વી રાઘવભાઈનાં ઘરમાં મૂકી આવો..!\" \n\nજીગર દ્વારા બોલાયેલાં આ શબ્દો સાંભળીને રાઘવના મુર્જાયેલા મનમાં જાણે અડધી રાતે સવાર પડી હોય તેવો આનંદ અનુભવી રહ્યો હતો. અને ડ્રો માં જીતેલ રકમ પણ રાઘવનાં હાથમાં મૂકે છે.\n\n\"આ ટી.વી નાં રૂપિયા…?\" રાઘવ હેરાની સાથે જીગરની સામે જોઈને બોલે છે.\n\n\"આ ટી.વી મારા તરફથી તમને આપવામાં આવેલ એક નાનકડી બક્ષિસ સમજજો...કારણ કે અમારા માલિક આ દિવાળીમાં બધાં કર્મચારીઓને બોનસમાં એક એક ટી.વી આપવાનાં છે, તો ત્યારે હું ટી.વી નહીં લઈશ...આ મારૂ દિવાળી બોનસ તમારા પુત્ર પ્રેમ સામે કંઈ જ ના ગણાય.\" આટલું બોલ્યા બાદ જીગર ટી.વી શરૂ કરી આપે છે. \n\nત્યારબાદ જીગર રાઘવભાઈની રજા લઈને પોતાનાં ઘરે પરત ફરવા માટે રાઘવની સહમતી લઈને નીકળે છે, આ સમયે રાઘવ પોતાનાં બે હાથ જોડીને જીગરનો આભાર માને છે, હાલ રાઘવની આંખોએ જાણે એક જ પળમાં જીગરને ઘણું બધું જણાવી દીધેલ હોય તેવું જીગર અનુભવી રહ્યો હતો. જ્યારે આ બાજુ જીગર પણ મનોમન ખૂબ જ આનંદ અનુભવી રહ્યો હતો, અને આવો આનંદ કે ખુશી જીગરે પોતાનાં જીવનમાં ક્યારેય અનુભવી જ ના હતી.\n\n મિત્રો આપણે પણ જીગરની માફક ગરીબ માણસોને મદદરૂપ બનવા માટે યથાશક્તિ પ્રમાણે યોગદાન આપવું જોઈએ, આવું કરવાથી જે આનંદ અનુભવાય છે તે આનંદ અહીં શબ્દો સ્વરૂપે ક્યારેય રજૂ ના કરી શકાય, તે આનંદનો અનુભવ તો આપણે આપણી જાતે જ કરવો પડે. હાલ અશોકભાઈ કે જીગર જેવાં લોકોને જ લીધે \"ઈન્સાનિયત\" કે \"માનવતા\" જીવી રહી છે, એવું કહેવામાં પણ કોઈ અતિશયોક્તિ નથી એવું મારું દ્રઢપણે માનવું છે.\n\n",
      "duration": "9 mins",
      "category": "Thriller"
    },
    {
      "title": "રડતી દીવાલ",
      "story_name": "લીલાબા, સમજાવો તમારા છોકરાને, હાલતા ચાલતા તોફાન કરતો જાય છે, હું વાસણ ધોતી હતી અને સાઈકલ લઇને નીકળ્યો તો મને કાદવ ઉડાડતો જાય છે”.\n\n\n\n“રેવા, છોકરાઓ તોફાન નહિ કરે તો શું હું અને તું તોફાન કરીશું, એની ઉમર તોફાન કરવાની છે તો કરશે જ ને, હું સમજાવીશ હવેથી તને તંગ નહિ કરે.”\n\n\n\nલીલાબા શહેરને અડીને આવેલા નાનકડા ગામડામાં એમના પૌત્ર પંથ સાથે રહે છે. લીલાબાના પતિ શીવાભાઈ વર્ષો પહેલા ગુજરી ગયા હતા અને લીલાબાનો પુત્ર દિનેશ અને પુત્રવધુ પંથ જયારે ૫ વર્ષનો હતો ત્યારે એક રોડ એક્સીડેન્ટમાં મૃત્યુ પામ્યા હતા. એ ગોઝારો દિવસ આજ પણ લીલાબાની સ્મૃતિઓને હલાવી જાય છે. પણ પંથને મોટો કરવાના મજબૂત ઈરાદાના કારણે આજ પણ લીલાબા અડીખમ રીતે જીવન વિતાવી રહ્યા છે.\n\n\n\nઆજે પંથ ૧૦ વર્ષનો છે અને ગામની સરકારી શાળામાં અભ્યાસ કરે છે. માં-બાપ ના હોવાથી લીલાબાએ તેને ખુબજ લાડકોડથી ઉછેર્યો છે. જેથી પંથ ખુબજ નટખટ અને મસ્તીખોર છે. સ્કૂલમાં અને ગામમાં પંથ મસ્તીખોર તરીકે પંકાઈ ગયેલો છે. પણ જો પંથને કોઈ પરેશાન કરે કે એના પર હાથ ઉપાડે તો એનું આવી બને. ગામમાં લીલાબાની ધાક એટલી છે કે સહુ કોઈ પંથની મસ્તી ચુપચાપ સહન કરી લે પણ, પંથ ઉપર હાથ ઉપાડવાનો વિચાર સુદ્ધા ના કરે. લીલાબાની દુનિયા ફક્ત પંથ જ છે.\n\n\n\nપંથને સવારે નવડાવી ધોવડાવીને સ્કૂલે મોકલવો, પછી મંદિર જવું, મંદિરથી આવીને રસોઈ બનાવવી બપોરે ૧૨:૩૦ વાગ્યે પંથ સ્કૂલેથી આવે એટલે એને ગરમ ગરમ જમાડવું, પછી એને સુવડાવીને પોતે થોડી વાર સુઈ જાય. પંથ ૪ વાગ્યે ઉઠે એટલે એને નાસ્તો અને દૂધ આપવું અને પોતાના માટે ચા બનાવવી, પછી પંથ ગામમાં રમવા જાય તે દરમ્યાન છીંકણી ઘસે. સાંજે રામજી મંદિરની આરતીમાં પંથને લઈને જવું તે તેમના નિત્યક્રમમાં સામેલ હતું. મંદિરથી આવીને વાળુ કરીને પંથ શાળાનું લેસન કરવા બેસતો અને લીલાબા છીંકણી ઘસતા એની સાથે બહાર ફળિયા માં બેસતા. આટ આટલી મુશ્કેલીઓનો સામનો કરી ચૂક્યા હોવા છતાં ખુબજ મક્કમ હોવાના કારણે લીલાબાને ગામના લોકો એ ઘણા બધા ઉપનામ આપેલા હતા, જેમકે પંથના માંબાપ ના હોવાથી તેનું રક્ષણ એક દીવાલની જેમ ઉભા રહીને કરતા હોવાથી ગામના ઘણા લોકોએ તેમને \"દીવાલ\"ના ઉપનામથી પણ સંબોધે છે. લીલાબાનું જીવન જાણે પંથને જ સમર્પિત છે.\n\nપંથ ખુબજ નટખટ હોવાની સાથે સાથે ભણવામાં પણ એટલોજ તેજ છે. પ્રથમ કક્ષાથી લઇ ને ચોથા ધોરણ સુધી શાળામાં હંમેશા પ્રથમ ક્રમાંકે જ રહે છે. શાળામાં શિક્ષકો પણ પંથ પ્રત્યે ખુબજ કુણું વલણ રાખે છે. શાળામાં પણ પંથ ખુબજ તોફાન મસ્તી કરતો પણ શિક્ષકોમાં બાપ વિહોણો હોવાથી તેના પર રહેમ નજર રાખે છે.\n\n\n\nલીલાબાની પાસે ૩૦ વીઘા જમીન છે, જે એમનો વર્ષો જૂનો ખેડૂત રમેશ ખેડે છે, જેમાંથી લીલાબા અને પંથનું ગુજરાન આરામથી થાય છે. રમેશ તેમનો ખુબ જૂનો ખેડૂત છે, જયારે શીવાભાઈ જીવતા ત્યારનો તેમની જમીનમાં મજૂરી કરતો હતો. શીવાભાઈના અવસાન બાદ જયારે દિનેશ નાનો હતો ત્યારે પણ ખેતીની બધી જવાબદારી રમેશે ઉઠાવી લીધી હતી, જ્યાં સુધી દિનેશ યુવાન ના થયો ત્યાં સુધી રમેશ તેમની ખેતી સંભાળતો હતો. દિનેશ યુવાન થયો અને ખેતી કરતા શીખ્યો પછી રમેશે બધી જવાબદારી દિનેશને સોંપી અને પોતે પહેલાની જેમ મજૂર તરીકે કામ કરવા લાગ્યો. પણ દિનેશના અવસાન બાદ ફરી આ જવાબદારી રમેશના માથા પર આવી. લીલાબા પણ રમેશ ને એક ઘરનો સભ્ય જ ગણે છે.\n\n\n\nસમયના વહેણ સાથે પંથ મોટો થતો જાય છે,આજે પંથની ૧૦માં ધોરણની પરીક્ષાનું પરિણામ આવવાનું છે, પંથ અને લીલાબા બંને સવારથી ખુબજ ઉત્સાહમાં છે, લીલાબાને ભરોસો છે પંથનું પરિણામ ખુબજ સારું આવશે, તેમણે આગલા દિવસે જ રમેશને કહી રાખ્યું છે, કે શહેરમાંથી ૨૫ કિલો માવાના પેંડા લેતો આવજે, મારા પંથના પરિણામના પેંડા આખા ગામમાં વેંચવાના છે. રાત્રે મોડે સુધી લીલાબા, રમેશ અને રમેશની વહુ રૂખી એ મળી ને પેંડાના નાના નાના પેકેટ તૈયાર કર્યા અને કોણ ક્યાં પેંડા આપવા જશે એના માટે ગામની શેરીઓની વહેંચણી પણ કરી દીધી. પરિણામના દિવસે લીલાબાની ઊંઘ સવારમાં ૪ વાગ્યે ઉડી ગઈ. ઉઠીને નહિ ધોઈને ભગવાનના પૂજા પાઠ પણ કરી લીધા. સવારના સાત વાગ્યે પંથને સુતો મૂકીને નિશાળે બાજુ ચાલવા લાગ્યા ત્યાં તો નિશાળના હેડ માસ્તર એમને સામે મળ્યા એમને કહ્યું “માજી,આટલા સવારમાં ક્યાં ચાલ્યા.” લીલાબા કહે, ”માસ્તર તમે હજુ કેમ અહી ફરો છો, આજ તો મારા છોકરાનું પરિણામ છે ને?”. માસ્તર મગનલાલે કહ્યું, ”માજી, અત્યારમાં પરિણામ ના હોય હજુ તો જીલ્લામાં ઓફીસ ખુલશે એટલે પટ્ટાવાળો બધાના પરિણામ લઇ ને આવશે, લગભગ ૧૧ વાગ્યા સુધીમાં આવશે, તમે ૧૧ વાગ્યે નિશાળે આવજો.” લીલાબા ઘર તરફ પાછા વળ્યા. ઘેર પહોચીને જોયું તો પંથ બ્રશ કરતો હતો.કોગળો કરી ને બોલ્યો,” બા અત્યારમાં ક્યાં જી આવી?”, લીલાબા કહે, ”ભાઈ તારા પરિણામની તને ચિંતા નથી પણ મને તો છે.” પંથ હસીને બોલ્યો, ”બા તું ચિંતા ના કર આપણું પરિણામ ટોપ ક્લાસ આવવાનું છે.” લીલાબા કહે,” હા બેટા મને ખબર છે પણ જ્યાં સુધી આવે નહિ ત્યાં સુધી મને જપ નહિ થાય.” ૧૦ વાગતા જ લીલાબાએ પંથને કહ્યું “ભગવાનના દર્શન કરી લે ચાલ નિશાળે જવાનું છે.” પંથે કહ્યું “બા હજુ વાર છે”. લીલા બા ગુસ્સ્સે થઇને બોલ્યા,”ચુપચાપ ચાલ હવે”.\n\n\n\nપંથ લીલાબાની સાથે નિશાળે પહોચ્યો. નિશાળમાં હજુ પટ્ટાવાળો રાજુ અને હેડ માસ્તર મગનલાલ જ પહોચ્યા હતા. મગનલાલ લીલાબાને જોઈને હસ્યા અને કહ્યું,”કેમ ડોશી ધરપત ના રહી તમને, આટલા વહેલા આવી ગયા?\n\n\n\nલીલાબાએ કહ્યું,”હા માસ્તર જ્યાં સુધી પંથનું પરિણામ નહિ આવે ત્યાં સુધી મને સખ નહિ થાય હું હવે અહીજ વાટ જોઇશ.”\n\nમગનલાલે કહ્યું,”સારું તમ તમારે માજી અહી મેદાનમાં ઝાડ નીચે બાંકડા પર બેસો હું રાજુ જોડે પાણી મોકલું.”\n\n\n\nપંથ નિશાળના મેદાનમાં હીંચકા પર બેસી ને ઝૂલા ઝૂલવા લાગ્યો. અને લીલાબા બાંકડા પર બેઠા બેઠા ભગવાનનું નામ લેવા લાગ્યા.\n\nઅડધા કલાક પછી નિશાળમાં ચહલ કદમ વધવા લાગી નિશાળના બીજા શિક્ષકો અને બીજા વિદ્યાર્થીઓના વાલીઓ ધીરે ધીરે આવવા લાગ્યા. ૧૧ વાગતા જ બધાની ઉત્સુકતા વધી ગઈ. સૌ હેડ માસ્તરને પૂછવા લાગ્યા,” સાહેબ હવે કટલીવાર લાગશે?.”માસ્તરે કહ્યું,”ભાઈ શાંતિ રાખો  શહેરમાંથી માણસ ૧ કલાક પહેલા નીકળી ગયો છે, હવે પહોંચવાની તૈયારી જ છે.\n\n\n\nઅંતે પરિણામ આવ્યું. પંથ ૯૫ ટકા સાથે આખા જીલ્લામાં પ્રથમ ક્રમે ઉતીર્ણ થયો. લીલાબાની આંખમાંથી હર્ષના અશ્રુની ગંગા જમના વહેવા લાગી. હેડ માસ્તર મગનલાલની આંખ ના ખૂણા પણ ભીના થઇ ગયા. લીલાબા એ પંથને રડતા રડતા આલિંગનમાં લીધો અને કહ્યું બેટા મારી અને તારી મહેનતનું ફળ ઈશ્વરે આપણને આપ્યું છે. તેમને ખુબ જ ગદ ગદ થઇને નિશાળના માસ્તરોનો આભાર માન્યો. પંથના વર્ગ-શિક્ષક કનુભાઈ પણ ખુબ જ ખુશ હતા. તેમને લીલાબાને બાજુ પર બોલાવી કહ્યું,”માજી પંથ ખુબ જ સારું પરિણામ લાવ્યો છે,પણ હવે તેને શું ભણાવવું તેના વિષે તમે કઈ વિચાર્યું છે?”\n\nલીલાબા એ કહ્યું,”એ બધી મને ખબર ના પડે તમે જ કૈક રસ્તો બતાવો.”\n\n\n\nકનુભાઈ બોલ્યા,”જુઓ માજી પંથ ગણિત અને વિજ્ઞાન બંને વિષય માં પુરા ૧૦૦માંથી ૧૦૦ અંક લાવ્યો છે અને તેને આ બંને વિષયો માં ખુબજ રસ છે, મારા મંતવ્ય પ્રમાણે આપણે એને શહેર ની કોઈ સારી પ્રતિષ્ઠિત શાળામાં વિજ્ઞાનપ્રવાહમાં હાયર સેકન્ડરીમાં અભ્યાસ માટે મુકવો જોઈએ,પણ આમાં તેને ભણાવવા નો ખર્ચ ખુબ આવશે.”\n\n\n\nલીલાબા બોલ્યા,”માસ્તર, મારી પાસે જે કઈ પણ છે એનો વારસદાર પંથ જ છે,જો હું એના માટે અત્યારે નહિ વાપરું તો ક્યારે વાપરીશ?,તમે એના માટે એડમીશનની તૈયારી કરો ખર્ચની ચિંતા બિલકુલ ના કરશો.”\n\n\n\nકનુભાઈ એ કહ્યું, ”માજી એના એડમીશનની ચિંતા નાં કરો આવા હોનહાર વિદ્યાર્થી માટે દરેક સ્કૂલોના દરવાજા ખુલ્લા જ હોય છે, પણ એના એડમીશન પછી એને તમે અહી ગામ થી શહેરમાં મોકલશો કે પછી શહેરમાં જ રહેવા માટે કોઈ વ્યવસ્થા કરવી છે?”\n\nલીલાબા થોડા ગહન વિચારમાં સરી ગયા એમની સામે તેમના દીકરાના થયેલા અકસ્માતની યાદ તાદ્રશ્ય થઇ ગઈ.\n\nકનુભાઈએ લીલાબાને ઝંઝોળીને કહ્યું, ”શું થયું માજી?”\n\nલીલાબા બોલ્યા,”માસ્તર મારે પંથને અપ-ડાઉન નથી કરાવવું, શહેરમાં આપણા સમાજનું છાત્રાલય છે ત્યાં રહીને ભણશે અને હું દર અઠવાડિયે આંટો મારીશ.” \n\nકનુભાઈ હસી ને બોલ્યા,”હા આ સારો વિચાર છે.”\n\n \n\nપંથ શહેરની શાળામાં ભણવા લાગ્યો પણ બાથી ક્યારે પણ એક દિવસ દુર નહિ રહેલો તેના કારણે તેને થોડી તકલીફ પણ પડવા લાગી. જેમ મોટો થતો ગયો તેમ તેનામાં થોડી ગંભીરતા આવવા લાગી. આ બાજુ લીલાબા ની હાલત પણ કફોડી હતી જેમ પાણી પીવડાવી ને બીજમાંથી મોટું વૃક્ષ ઉગાડ્યું હોય અને એક દિવસ તેને છોડીને દુર જવાનું થાય અને જેવી લાગણી થાય તેવી હાલત અત્યારે લીલાબા ની હતી. પણ તેમને તેમનું જે લક્ષ્ય હતું તે ઢીલા પાડવા દેતું નહોતું. રમેશ અને રૂખી દિવસ માં ૩ થી ૪ વાર લીલાબા ને ત્યાં આવતા જેથી તેમને સારું લાગે.\n\n\n\nપંથ શહેરની સ્કૂલમાં પણ એક પ્રતિભાશાળી વિદ્યાર્થી તરીકે ઉપસી આવ્યો. સ્કૂલમાં સમગ્ર શિક્ષકગણ અને તેના સહપાઠીઓમાં તે એક હોનહાર વિદ્યાર્થી તરીકે પ્રસિદ્ધ થવા લાગ્યો. ધીરે ધીરે સમય વીતતો ગયો. પંથ તરુણાવસ્થામાં પ્રવેશ્યો ત્યારે તરુણાવસ્થા માં સહજ પ્રકારે ઉભરતી લાગણીઓ ના કારણે તેનામાં પણ કેટલાક બદલાવ થવા લાગ્યા.પરંતુ,પંથના વ્યક્તિત્વમાં બાલ્યાવસ્થા કરતા વિપરીત પરિવર્તન થઇ ને તે એક ખુબજ સાલસ,ધીર ગંભીર અને આકર્ષક વ્યક્તિવ ધરાવતા તરુણમાં પરિવર્તિત થઇ ચુક્યો હતો.\n\nલીલાબા દર રવિવારે અચૂક સવારની વહેલી બસ માં પંથ ને મળવા જરૂર આવતા, તેના માટે નાસ્તો  કે અન્ય જરૂરી વસ્તુની ક્યારે પણ ખૂટવા ન દેતા. રવિવારે પંથને હોસ્ટેલમાંથી શહેરમાં લઇ જતા અને તેના માટે કૈક ને કૈક ખરીદી કરતા. અને સાંજે ચારની બસમાં ગામ પાછા આવી જતા. હવે પંથ બારમાં ધોરણમાં આવ્યો તો એને બા ને કહ્યું,”બા તમે હવે થી દર અઠવાડિયે આવવા નું રહેવા દો.પંદર દિવસે હું ગામ આવીશ અને પંદર દિવસે તમે આવજો.પંથ ને પણ બા ની ચિંતા થતી હવે લીલાબા ની ઉમર પણ થવા લાગી હતી અને શરીર પણ જોઈએ તેવો સાથ નહોતું આપતું.\n\n                                                                 પંથ બારમાં ના બોર્ડ ના પેપર માટે તનતોડ મહેનત કરી રહ્યો હતો.તે વિચારી રહ્યો હતો કે બા ને જેમ વધારે મળવા નું થાય તેમ તેનું મન અભ્યાસ માં જલ્દી થી લાગતું નથી.એટલે જ અને લીલાબા ને મહીને એક વાર આવવા નું કહ્યું.૧૨ માં ધોરણ ની પરીક્ષા પણ આવી ગઈ અને પંથ ના બધા વિષય ના પેપર ખુબજ સારા ગયા.પંથ પરીખા આપી ને ગામડે આવ્યો અને સીધોજ કનુભાઈ માસ્તર ના ઘેર ગયો.કનુભાઈ ઓસરી માં હીંચકો ખાતા છાપું વાંચી રહ્યા હતા.પંથે જઈને કનુભાઈ ના ચરણસ્પર્શ કર્યા.કનુભાઈ ભાવ-વિભોર બની ગયા અને પંથ ને બથ માં લઇ લીધો.અને કહ્યું,”બેટા તારી પરીક્ષા કેવી ગઈ?”,પંથ બોલ્યો,”સાહેબ તમારી અને બા ની મહેનત અને આશીર્વાદ થી મારા બધા પેપર ખુબજ સરસ ગયા છે,ખુબજ સારું પરિણામ આવશે,ચાલો હું જાઉં બા ક્યારની વાત જોઈ ને બેઠી હશે.”\n\n“હા ભાઈ જલ્દી જા,ક્યાંક ડોશી ને ચિંતા માં ને ચિંતા માં ક્યાંક એટેક ના આવી જાય.”એમ કહી કનુભાઈ હસવા લાગ્યા.\n\nપંથ પણ હસવા લાગ્યો.\n\nઘેર પહોચી ને પંથ લીલાબા ને ભેટી પડ્યો અને એક મિનીટ સુધી બા ને છોડી નહિ.અને પછી બોલ્યો,”બ હવે ચિંતા મુક્ત થઇ જા બધા પેપર ખુબજ સારા ગયા છે અને તારી બધી માનતા ઓ ફળશે.”આજે લીલાબા ની ખુશી નો પાર નહોતો પણ ચહેરા પર ની કરચલીઓ માં  એક સંતોષ ની સાથે ક્યાંક જુના દર્દ પણ ડોકિયું દઈ રહ્યા હતા.પણ એક જવાબદારી પૂરી કર્યા ના એહસાસ ની સામે દર્દ ની શું વિસાત કે એ પાણી બની ને આંખ માં થી બહાર આવે?.આજે લીલાબા જાણે માથા પર થી ખુબજ મોટો બોઝ ઉતરી ગયો હોય તેમ હળવાફૂલ અનુભવી રહ્યા હતા.\n\nપરીક્ષા નું પરિણામ આવી ગયું.પંથ સમગ્ર રાજ્ય માં ચોથા નંબરે અને જીલ્લા માં પ્રથમ નંબરે ઉતીર્ણ થયો.પરિણામ લેવા એની સાથે કનુભાઈ માસ્તર અને લીલાબા બંને આવ્યા હતા.લીલાબા નો હરખ આજે હેલી યે ચડ્યો હતો. શહેરમાંથી પાંચ કિલો પેંડા લીધા. અને આખા ગામમાં વહેચ્યા.\n\n\n\nકનુભાઈ પંથની શાળાના શિક્ષકો સાથે પંથ ના ભવિષ્ય અંગે ચર્ચા કરી અને પંથ ના પોતાના અભિપ્રાય પર થી એવું નક્કી કર્યું કે પંથ ને IIT માં આગળ ભણાવવો. IIT માં પ્રવેશ માટે સ્પર્ધાત્મક પરીક્ષા આપવી પડે જે ૨ મહિના પછી હતી.પંથ ફરી થી તૈયારી માં લાગી ગયો અને સ્પર્ધાત્મક પરીક્ષા પણ સારા અંકો થી પાસ કરી અને તેને બેંગલોર IIT માં એડમીશન મળ્યું.નજીક ના શહેર ની કોલેજ માં પ્રવેશ માટે માત્ર એક અંક જ પાછળ રહી ગયો.\n\nહવે પછી નો સમય લીલાબા માટે બહુ કપરો હતો.પંથ તેમના થી માત્ર ૧૦ કિલોમીટર દુર રહી ને અભ્યાસ કરતો હતો તો પણ લીલાબા ને હર પળ તેની ચિંતા લાગી રહેતી હતી.હવે તો તે ૧૫૦૦ કિલોમીટર દુર જવાનો તો મારી હાલત શું થશે તે વિચારી ને લીલાબા ને શરીર માં એક લખલખું પસાર થઇ ગયું.પણ તેમને પંથ પ્રત્યે ની તેમની જવાબદારી ક્યારેય ઢીલા પાડવા દેતી નહોતી.પંથ ની સાથે શહેર ની સ્કુલ માં અભ્યાસ કરતા તેના મિત્ર સુયોગ ને પણ બેંગલોર IIT માં એડમીશન મળ્યું હતું.\n\nકનુભાઈ એ પણ લીલાબા ને સમજાવ્યા અને કહ્યું,”લીલાબા,હવે તમે તો ખરતું પાન છો,પંથ ની આગળ એનું આખું ઉજ્જવળ ભવિષ્ય રાહ જોતું બેઠું છે,જો તમે આમ લાગણી માં વહી જશો તો પંથ પણ ગુંચવણ અનુભવશે અને આગળ અભ્યાસ માં ધ્યાન નહિ આપી શકે.માટે તમને જે “દીવાલ” તરીકે નું ઉપનામ મળ્યું છે લોકો તરફથી તેને હવે સાર્થક કરી બતાવવા નો સમય આવી ગયો છે.”\n\nલીલાબા અંદર ઉઠી રહેલા દર્દ ને અંદર દબાવી ને હસી ને બોલ્યા,”તમારી વાત સો ટકા સાચી છે માસ્તર,હું મારી લાગણી ઓ ના વહેણ માં પંથ ના ભવિષ્ય ને વહેવા નહિ દઉં.”\n\nવર્ષો વીતવા લાગ્યા પંથ IIT પણ પાસ કરી ચુક્યો છે.તેનું ઉંમર પણ ૨૫ વર્ષ થઇ ચુકી છે.અને ગામ ને અડી ને આવેલા શહેર માં જ્યાં તેને માધ્યમિક શિક્ષણ પૂરું કર્યું હતું ત્યાં એક મોટી મલ્ટીનેશનલ સોફ્ટવેર કંપની માં પ્રોગ્રામિંગ હેડ નું પ્રતિષ્ઠિત પદ ધરાવે છે અને શહેર માં જ કંપની તરફ થી મળેલા એપાર્ટમેંટ માં રહે છે,પગાર પણ સારો એવો ૬ આંકડા માં છે.તેણે લીલાબા ને ગામ છોડી શહેર માં તેની સાથે રહેવા માટે ઘણા મનાવ્યા પણ લીલાબા ગામ છોડી ક્યાય જવા તૈયાર નહોતા,કારણ કે ગામ માં જ તેમની સાથે સારી નરસી બધી યાદો જોડાયેલી હતી જેને તે ભૂલાવવા નહોતા માંગતા.હવે તેમની એક જ ઈચ્છા હતી કે પંથ ને જલ્દી થી પરણાવી દેવો અને પછી જેટલું જીવન બાકી છે તે ભક્તિ માં વિતાવવું.\n\n\n\nપંથ માટે સમાજમાંથી સારા સારા માંગા આવી રહ્યા હતા, પણ પંથ હજુ જવાબદારી માં બંધાવવા તૈયાર નહોતો.જેથી કરી ને દરેક પ્રસ્તાવ ને કોઈ ને માઠું ના લાગે એ રીતે યેન કેન પ્રકારે ઠુકરાવી દેતો. લીલાબા એ પણ તેને ઘણો સમજાવ્યો પરંતુ તેને લીલાબા ને કહ્યું,”બા તું ચિંતા ના કરીશ હું પરણી જઈશ હજુ નવી નવી નોકરી છે મને થોડો સેટ થઇ જવા દે પછી પરની જઈશ પણ મારી એક શરત છે હું પરણી જાઉં પછી તારે મારી સાથે અહી શહેર માં રહેવું પડશે,બોલ તને છે મંજુર?\n\nલીલાબા હસી ને બોલ્યા,”હા કાલે પરણી જા હું આવી જઉં તારી જોડે રહેવા.”\n\nપંથ હસી ને બોલ્યો,”બહુ ચાલાક છે બા તું,બસ મને થોડો સમય આપ.”\n\n \n\n૬ મહિના પછી એક દિવસ લીલાબા જમી ને આડે પડખે થયા હતા ત્યાં પડોશ માં રહેતા જગદીશભાઈ નો દીકરો રોહિત આવ્યો અને કહ્યું,”લીલાબા પંથભાઈ નો ફોન આવ્યો હતો અને તમને આત્યારે જ ફોન પર વાત કરાવવા નું કહ્યું છે લો હું લગાવી આપું.”\n\nરોહિતે ફોન લગાવી ને લીલાબા ને આપ્યો.લીલાબા એ કહ્યું,”શું થયું બેટા કેમ આમ અચાનક ફોન કર્યો સહુ સારા વાના તો છે ને?”\n\nપંથ બોલ્યો,”બા,કામ જ એવું હતું કે આમ એક દમ જ ફોન કરવો પડ્યો.”\n\nલીલાબા ને ધ્રાસકો પડ્યો અને બીતા બીતા પૂછ્યું,”શું હતું બોલ બેટા.”\n\nપંથ બોલ્યો,”બા મેં મારી સાથે નોકરી કરતી નેહા સાથે કોર્ટ માં લગ્ન કરી લીધા છે,બહુ જ સારી છોકરી છે અને તને ગમશે.”\n\nલીલાબા નો ચહેરો આનંદ અને દુઃખ ની મિશ્રિત લાગણી થી અકળ રીતે લીંપાઈ ગયો.\n\nઅને બોલ્યા,”બેટા તે મને કહ્યું હોત તો હું ધામ ધૂમ થી તારા લગન કરત મને કેટલી કેટલી આશા ઓ હતી,પણ કઈ વાંધો નહિ બેટા તે લગન કરી લીધા એ મારે માટે આનંદ ની વાત છે,સારું તું જલ્દી થી હવે વહુ ને લઇ ને ઘેર આવ,બોલ ક્યારે આવે છે?”\n\nપંથ બોલ્યો ,”બા એક વાત કહું ખોટું ના લગાડતી,હું અને નેહા આવતા અઠવાડિયે અમેરિકા જઈ રહ્યા છીએ નેહા ના મમ્મી પપ્પા અમેરિકા રહે છે અને અત્યારે અમે વિસા ની પક્રિયા માટે મુંબઈ આવ્યા છીએ.કંપની માં થોડી ફોર્માલીટી બાકી છે એટલે એક દિવસ માટે હું ત્યાં શહેર માં આવીશ પણ ગામડે આવવાનો સમય નહિ રહે તો તું શહેર માં આવી જજે.”\n\nલીલાબા ના માથે જાણે કોઈ એ હથોડો માર્યો હોય તેમ એક દમ ચીસ પાડી ને નીચે ઢળી પડ્યા,મોબાઈલ પણ હાથમાંથી ફળિયામાં જઈ ને પડ્યો રોહિતે લીલાબા ને બાવડે થી પકડી ને ઊંચકી ને ખાટલા માં બેસાડ્યા અને ફોન ઉપાડી ને પંથ ને કહ્યું,”પંથ ભાઈ તમે ચિંતા ના કરો આ તો જરાક બા ને ચક્કર આવી ગયા હતા.તમ તમારે ખુશી થી વિદેશ જાઓ.”લીલા બા તો જાણે સુધબુધ ખોઈ બેઠા.આજે જમવાની પણ બિલકુલ ઈચ્છા નહોતી થઇ રહી પણ રોજની જેમ કાળી કૂતરી માટે ભાખરી બનાવી અને એને ખવડાવીને માળા કરવા બેઠા પણ આજે ભક્તિમાં પણ ધ્યાન નહોતું લાગી રહ્યું.\n\n\n\nબીજા દિવસે બપોરે ધીમો ધીમો વરસાદ પડી રહ્યો હતો એટલા માં લીલાબાના દરવાજે એક ગાડી આવી ને ઉભી રહી અને તેમાંથી ડ્રાઈવર ઉતર્યો ને કહ્યું,”આ લીલાબા નું ઘર છે?”.\n\nલીલાબા એ કહ્યું,”હા બોલો ભાઈ.”\n\nડ્રાઈવર બોલ્યો,”પંથ સાહેબે તમને લેવા મોકલ્યા છે.”\n\nલીલાબા એ કહ્યું,”તમારા સાહેબ ને કેજો કે તમ-તમારે ખુશીથી વિદેશ જાય હું શહેર નહિ આવું.”\n\nડ્રાઈવરે તરત જ પંથને ફોન લગાવ્યો અને કહ્યું,”સાહેબ બા આવવાની ના પાડે છે.”\n\nપંથે કહ્યું,”મને એમની જોડે વાત કરાવ.”\n\nલીલાબા એ ફોન લીધો અને કહ્યું,”બેટા તું ખુશીથી વિદેશ જા મારી ચિંતા ના કર.”\n\nપંથ બોલ્યો, ”બા એક વાર છેલ્લી વાર મળવા આવી ગઈ હોત તો?”\n\nલીલાબા એ કહ્યું,”જેને જોઈ જોઈ ને આંખો ઘરડી થઇ હોય તેને છેલ્લી વાર અને પહેલી વાર શું? તું તારે ખુશી થી જા.”\n\nઆટલું કહેતા કહેતા ગળે ડૂમો બાઝી ગયો અને ફોન ડ્રાઈવરના હાથમાં આપી દીધો.\n\nલીલાબા શહેર તરફ પાછી વળી રહેલી ગાડી ને જોઈ રહ્યા.ગાડી ચાલવાથી ઉડતી ધૂળમાં તેમને પંથ ના ચહેરા નો અભાસ થયો.\n\nઘર માં આવતા જ ખાટલા પર ફસકી પડ્યા અને ઘણા વર્ષો પછી તેમની આંખમાંથી અશ્રુની ધાર અનરાધાર વહેવા લાગી.\n\nઘર ની જમણી બાજુ ની ભીંત પર વરસાદના ભેજના કારણે ભીંજાઈને પાણીના બુંદ વહી રહ્યા હતા જાણે વર્ષો પછી આજે પણ આ જ દીવાલ પણ ફરીથી રડી રહી હતી. ",
      "duration": "13 mins",
      "category": "Thriller"
    },
    {
      "title": "સાટું",
      "story_name": "ઇ.સ.૧૮૯૦ના વરસમાં હજુ વીજળીના દીવા નહતા, તેવા સમયના શ્રવણ વદ આઠમની તોફાની રાતે મેહુલિયાઓ સાંબેલા ધારે ત્રાટક્યો હતો. કુદરતે પોતાનું એક નવું જ સ્વરૂપ બતાવી આપ્યું હતું. સાતમની બપોરે સખત તાપ હતો પણ સાંજ પડતાં તો બધું અણધાર્યું જ બની ગયું. સાંજના સાતેકને સુમારે આકાશમાં કાળા ડિબાંગ વાદળ ચડી આવ્યાં અને વરસાદ ચાલુ થયો તે અત્યાર લગી ખાબક્તો હતો, જરા પણ પોરો લેવાનું નામ નહીં. એવામાં આકાશમાં મોટા કડાકા સાથે વીજળી ચમકવા લાગી. બે દિવસથી અવિરત ચાલતા આ વરસાદના તાંડવે લોકો ત્રાસી ઘરમાં ભરાયેલા હતા. ગઇકાલના વરસાદથી પહેલા ખાડા-ખાબોચિયાં ભરાવા લાગ્યાં. તે પછી નીચાણવાળા રસ્તાઓનો વારો આવ્યો. અને હવે નાળાં ઊભરાઇને પાણી ગોઠણથી કેડ સમા ભરાવાનું ચાલુ થયું હતું. રાતના અંધારામાં લોકોના મનમાં હવે ચિંતા પેસવા માંડી પણ વરસાદનું તાંડવતો ચાલુ જ રહ્યું.”\n\nભરુચ પાસે ‘નર્મદા નદીના ઉત્તર કાંઠે આવેલી એક રેલવે-કેબીન અંધાર-પિછોડો ઓઢીને ઊભી હતી. ચારે બાજુ એવો તો ગાઢ અંધકાર હતો કે પાસે ચાલતા માણસનું મોં તો શું પણ ખુદનો હાથ જોવો હોય તો પણ ના દેખાય. અટુલી કૅબિનમાં એક કેરોસીનનો દીવો બળતો હતો અને એ ધરતીના આખા મલક પટ પર ટમટમતા તારા સમાન પ્રકાશનું એક માત્ર બિંદુ બની ઝબકી રહ્યો હતો. તેય આ તોફાની વરસાદમાં આછો લાગતો હતો. ચાલુ વરસાદે આકાશમાં કોઈ કોઈ વાર વીજળી ચમકી અને તેના ગડગડાટ નર્મદા નદીના ગાંડા વહેતા નીરના અવાજને ભયાનક બનાવતા હતા. વારે-વારે થતાં આવા ઝબકરા નદીના પટને બે ભાગમાં વહેંચી નાખતા.અને આ ચમકારામાં ગોલ્ડન બ્રિજ સાથે જડાયેલા રેલવેના બે પાટા અને સામે છેડે રહેલી રેલવે-કેબીન દેખાતી. વીજળીના જબકારા વિલીન થતાં ત્યારે ઉદભાવતા ગાઢ અંધકારમાં તે કેબીનમાં બળતો દીવો દેખાતો, તો વળી પાછો વીજળી ના અજવાળામાં, તે વિલીન થતો. પણ કેબીનનો દીવો બિનહરીક ટમટમતો તારો હતો, ફરી પાછી વીજળી થતી ત્યારે ગોલ્ડન બ્રિજને સામે દક્ષિણ કોરથી આ કેબીન દેખાતી. અને સમાંતર જડાયેલા રેલવેના પાટાઓ દૂર જઈને એક બિદુએ ભેગા થઈ અટકેલા દેખાતા, બસ, આટલામાં જ બધો દેખાવ સમાપ્ત થઈ જતો.\n\nએ અટૂલી કેબીનમાં એક કેબીનમેન રહેતો. એને ખાસ કશું કામ કરવાનું નહોતું. સામાન્ય રીતે તો એની કશી જરૂર પડતી પણ નહીં. કારણ ટ્રેનો સીધી આવતી અને વણઅટકી સીધી દોડી જતી. રાત્રે દસ વાગ્યે દિલ્હી તરફથી આવતો ફ્રન્ટિયર ને ત્રણ વાગ્યે મુંબઈ તરફથી આવતો ફ્રન્ટિયર એ બે ખાસ ગાડીઓ હતી. બાકીની ગાડીઓમાં બે પેસેન્જર ગાડીઓ હતી. ઉપરાંત દિવસની ત્રણ-ચાર ગુડ્ઝ ટ્રેનો પણ ખરી. કોઈ કોઈ વાર વડોદરા ના રાજા- ગાયકવાડની સ્પેશિયલ અને ક્યારેક ટ્રાફિક સુપ્રિટેન્ડેન્ટ જેવા ઉચ્ચ અધિકારીની રેલવે-કાર્ટ (મોટરના એન્જિન બેસડેલી પાટા ઉપર ચાલતી કેબીન પસાર થતી). એવે વખતે આ કેબીનમેન બ્રિજની સિંગલ લાઇન માં કોઈ વચ્ચે અટવાઈના પડે તેવો ખ્યાલ રાખી સંભવિત સ્પેશિયલ ટ્રાફિકને કે ગુડ઼ઝ ટ્રેનને બ્રિજ ને બંને છેડે આવેલી લુપ લાઈન માથી એક લાઇન પર ખસેડી લેતો અને રોજિંદી ટ્રેન ટ્રેક પર લેવાતી અને સ્પેશિયલ કે રેલવે-કાર્ટ પસાર થયે પાછી તેને મેઈન લાઈન પર વાળી લેવાતી. (મોટેભાગે આવી લાઇન હંગામી સાઇડિંગ હોઇ તેનો બીજો છેડો ડેડ એન્ડ રહેતો.) આ સિવાય કેબીનમેનને પસાર થતી ટ્રેનો સામે દિવસે લીલો વાવટો અને રાત્રે લીલું ફાનસ ધરી રાખવા ઉપરાંત કશી ડ્યૂટી નહોતી.\n\nએ કેબીનમાં બેઠેલો “મનસુખ” ચારેકોર ઉમટી આવેલા અંધકારને તાકી રહ્યો હતો. આવો બેસુમાર અવિરત વરસાદ ઘણા વરસે ખાબક્યો હતો, પણ રેલ્વે લાઈનો અંગ્રેજોએ જોઈ વિચારીને પાથરેલી હતી, અહીં જમીન એટલી બધી પોચી નહોતી કે વરસાદી પાણીથી લાઈન ધોવાઈ જાય, એટલે ચિંતા કરવાનું કશું જ કારણ નહોતું. વળી રાત્રે સુપ્રિટેન્ડેન્ટ સાહેબ વલસાડથી નીકળી વડોદરા જવાનો સંભવ હોવાથી નવ વાગે, એક રેલ્વે ટ્રોલી રસ્તો ‘ચેક’ કરી ગઈ હતી, પણ મનસુખના મગજમાં કઈ બીજું રંધાઇ રહ્યું હતું, તે કંઈક જુદા જ વિચારમાં આજે અટવાયેલો હતો.\n\nતે વિચારતો હતો : કાલ સુધી કોરું આકાશ હતું, અને તડકો હતો ને જોતજોતામાં તો વાદળોએ ધડબડાટી બોલાવી બધે પાણી પાણી ફરી મૂક્યું. કુદરત ધારે તો શું ના કરી શકે ? કેટલું બદલાઈ ગયું............... ?\n\n‘કેટલું...... જલદી બધું બદલાઈ ગયું ?’ આ કાળી રાતે તેને તેનું બાળપણ યાદ આવી ગયું. પાલેજના પેલા નાનકડા ઘરમાં પહોચી જઈ ભૂતકાળના દિવસો યાદ આવ્યા......\n\nરે “મનિયા”, જરા સમજ, હવે ભણતરનો જમાનો આવશે !, તું વાડીએ આવીશ નહીં ! બધુ થઈ રે'શે..એ..તો ! આ મારી સાઈકલની વાંહે બેસારીને તને સ્કૂલે મૂકતો જઈશ.. અને સાંજે હું વાડીએથી પાછો આવીશ ને ત્યારે તને ઘેર પણ લેતો આવીશ.\n\n“પાલેજ,ના ગામનો દોઢસો વીઘા જમીનનો માલિક “ગિધુભાઈ”ને ખેતી સિવાય બીજો કસબ આવડે નહીં, પણ બંજર જમીનમા સોનું પકવી જાણે ! એક દીકરો તે “મનસુખ” અને એક દીકરી નામે “માણેક”. અને કુટુંબના મોભી સમાન મોટાભાઇ “ડાહ્યાલાલ” અને તેમનો પરિવાર. કળયુગ હજુ પગલાં માડતો હતો, તેવા સમયે જમીનના ભાગલા પાડવાનો કુવિચાર હજુ બંનેમાંથી કોઈ ભાઈ ને આવ્યો નહતો.\n\n\"ગિધુભાઈ\"એ એક દી “મનસુખ”ને વાડીએ સિરામણ કરતાં પૂછ્યું બોલ “મનસુખ... ભણવું છે ને ?.. જો હા પાડે તો હું તને લૂગડાંની નવી જોડ સિવડાવી દઇશ ! અને મનસુખ ભણવા તૈયાર થઈ ગયો, એ વખતે પાલેજની વાડીમાં મજૂરીની બોલીમાં બપોર-રાતના રોટલા,દિવાળીએ અમુક પૈસા અને ત્રણ જોડી લૂગડાં, એકજોડી ગામના મોચીના બનાવેલા જૂતાં અને જીપ કંપનીની મોટી ટોર્ચ લઈ દેવાની ! તેમાં સન્ધુય સુખ ! અને અંહી “ગિધુભાઈ”નો, “મનસુખ” સાથેનો સોદો માત્ર એક જોડી લૂગડાંનો હતો ! અને તેટલામાં મનસુખ ભણવા જવા માન્યો, એટલે ગિધુભાઈ રાજીના રેડ થયેલા જાણે ઇડરિયો જીત્યા  !\n\nતે વધુ વિચારતો હતો ને તેનું મન તેના છેલ્લા પાચ વર્ષના ગાળામાં થયેલી ઊથલ પાથલની યાદમાં સરી પડતાં, યાદ આવ્યું તે વખતે મિશેનરી શાળાએ તે પાંચમા ધોરણમાં ભણતો અને દર વરસે વર્ગમાં નંબર લાવી હોશિયાર ગણાતા ગિધુભાઈ ના દીકરા મનસુખને જોઈ કોઈ એમ ન ધારે કે પાંચ વર્ષ પછી એ આ રેલવેની ઉજજડ કેબીનમાં આવી પડશે. તેનું ભવિષ્ય ઊજળું હતું એમ લોકો કહેતા અને મનસુખ પોતે પણ એમ માનતો. શા માટે ન માને ? ગિધુભાઈ જેવા અડીખમ બાપ જ્યાં સુધી જીવતાજાગતા બેઠા હોય ત્યાં સુધી તેમનો દીકરો શા માટે સ્વપ્નાં ન સેવે ? તેના અભ્યાસની કારકિર્દી ઊજળી હતી; તેના બાપ પૈસાદાર ગણાતા હતાં. ઉપરાંત…. ઉપરાંત.. “મનસુખ”ની આંખો સામે તેના મનમાં જીવની પેઠે જડાઈ ગયેલો એક પ્રસંગ તરવરી રહ્યો..\n\nત્યારે પોતાની ઉંમર બહુ મોટી નહોતી. હજી તો ગુજરાતી નિશાળમાં જ ભણતો હતો. તે દિવસે ચાર-પાંચ ગોઠિયાઓ સાથે રખડવા નીકળી પડ્યો હતો. રસ્તામાં એક આંબા-વાડીએ, આંબા ઉપર લાગેલા પીળા પાકટ, સાલ પડેલી કેરીઓ ના ઝૂમખા જોયા. વળી તે ખાસ ઊંચે પણ નહોતાં. પથરા મારીને સહેલાઈથી પાડી શકાય. કોઈનું પણ મન લોભાઈ જાય એવી વાત હતી અને બધા પાછા રખડવા નીકળેલા. જે થાય તે ખરી. પકડાઈ જશું તો બે તમાચા ખાઈ લેશું, એવો વિચાર કરી બધા વાડ કુદાવીને અંદર ગયા.\n\nહજી તો પથરા મારવાની શરૂઆત જ કરી હતી ને, તોફીની ટોળીએ દસ-બાર કેરીઓ તોડી, ત્યાં તો કશેકથી એક રખેવાળ ફૂટી નીકળ્યો. તેણે આવીને માલિકના રુઆબથી બધાને ધમકાવવા માંડ્યાં. છોકરાઓ પહેલાં તો તેને જોઈ સ્તબ્ધ થઈ ગયા, પણ પછી ખિજાઈ ગયા. તેમણે તે રાખેવાળની સામે દાંતીયાં કર્યા અને રાડારાડ કરી મૂકી, પણ તે પણ ગંજયો જાય તેમ ન હતો, મોટા હાકોટા સાથે ડાંગ લઈ ને ધસી આવ્યો, અને અડફેટમાં રણછોડભાઈ નો દીકરો જીવણ તે વાડી ના કૂવામાં પડ્યો, અને જીવલાની રાડું પોતાથી ન જોવાઇ. પોતે કૂવામાં શેઢેથી દોરડું લઈ પડ્યો અને “જીવણ”ને અને દોરડાને મજબૂત પકડી રાખ્યું.....\n\nએટલામાં એક છોકરો ગામમાથી “જીવલા”ના બાપા “રણછોડભાઇ”ને પકડી લાવ્યો, અને જ્યારે તેની બહેન “માણેક” ત્યાં ભાળ લેવા આવી ત્યાસુધીમાં બીજા બધા છોકરા વાડ ઠેકી,ડરીને ભાગી ગયા હતા. પોતે કૂવામાં “જીવણ”ના વજનથી થાકી ગયો હતો કે વધારે ખેંચાય એમ નહોતું. છતાં મન કાઠુ કરી ત્યાં જ રહ્યો, તેણે અવાજ સાંભર્યો કોણ છે ? “હરામખોર! મારા “જીવણ”ને કૂવામાં ધકેલનારો ? ક્યાં ગયા બીજા બધા ?” દોરડું ખેંચી બંનેને બહાર કાઢ્યા, ”જીવણ”ના બાપને વાડીના રખેવાળે મનસુખ તરફ ઈશારો કરતાં કહ્યું કે, ભા... આ છોકરાએ તમારા “જીવણ”ને પકડી ડૂબતા બચાવ્યો છે અને નવું જીવન આપ્યું છે.\n\n“એમ! શાબાશ.” “જીવણ”ના બાપે કહ્યું અને થોડી વાર તેની સામે તાકી રહ્યા. પછી પૂછ્યું : “અલ્યા, કોનો છોકરો છે ?”\n\nગિધુ-પટેલનો.” પોતે કહ્યું.\n\nઅને વીજળી પડી હોય તેમ “જીવણ”નો બાપ સ્તબ્ધ થઈ ગયો, “જીવણ”ને કૂવાના પાણી માં ભીનો થયેલો જોઈ તેની નાની બહેન “માણેક” તરત બે હાથમાં તેનું મોં છુપાવી દોડી ગઈ. પછી “જીવણ”ના બાપે કહ્યું : “ઓહો, ચાલ “મનસુખ” તું મારે ખોરડે,આવશે ને ?”\n\nકેમ ?”\n\n“કાંઈ નહિ, ચાલ તો ખરો, જરા ચા-બા પીને જજે. “ગિધુભાઈ” અને મારે સારી દોસ્તી છે,’ કહી પોતાને ઘરમાં લઈ જઈ ચા નાસ્તો કરાવીને થોડાંક પાકાં ચીકુ અને કેરી બંધાવીને ઘેર મોકલ્યો.\n\nઘેર આવીને ભાઈબંધોને પોતે આ વાત કરી,અને “રણછોડભાઇ”એ આપેલા પાકા ચીકુ બધાએ ખાધા. : અને મનસુખના વખાણ કરી બોલ્યા “શાબાશ, તું હવે ખરો ભાઈ છે !’\n\n“એટલે ?” પોતાને કશી સમજ પડી નહિ. “એટલે શું ?” પેલાએ હસતાં હસતાં કહ્યું: “તું તારી બેનના ભાવિ સાસરે ચા પી આવ્યો. હવે “જીવણ” તારો…’વધારે સ્પષ્ટતા કરવાની જરૂર નહોતી. પોતે શરમાઈને દોડી ઘેર ગયો.\n\n“રણછોડભાઈ”ને તો શું ગુમાવવાનું હતું ?, “ગિધુકાકા” જેવો વેવાઈ આખા પાલેજમાં નહતો અને તેમની છોડી જો મોટો કરિયાવર લઈ વહુ બની આવે તો પછી તેનાથી ક્યાં કોઈ બીજી મોટી વાત હતી. રંછોડભાઈ એ ત્યાર પછી “જીવણ”નું ગિધુભાઈ ની છોરી “માણેક” સાથે સગપણ નક્કી કરી દીધુ.\n\nઆ પ્રસંગ યાદ આવતાં “મનસુખ”નો ચહેરો અત્યારે પણ હસી ઊઠ્યો. તેને યાદ આવ્યું. પછી કેટલાં વરસ સુધી અવારનવાર જીવણ ને ત્યાંથી ચીકુ, દાડમ, કેરીની ટોપલીઓ આવ્યા કરતી. બધુ સારું લાગતું તે દિવસની યાદ તો એથી પણ મીઠી લાગતી. કેટલી સુંદર જોડી હતી “જીવણ” અને “માણેક”ની …\n\nટ્રિંગ ટ્રિંગ… કેબીનની નીરવ શાંતિને ચીરતી ટેલિફોનની ઘંટડી વાગી અને મનસુખ પોતાની વિચારતંદ્રામાંથી ઝબકી ઊઠ્યો.\n\nટ્રિંગ ટ્રિંગ… ટ્રિંગ ટ્રિંગ… ફરીથી ઘંટડી વાગી. તેણે રિસીવર ઉપર સુરતના સ્ટેશન માસ્તરનો ફોન હતો.\n\n“એલાવ, એલાવ… વોટ ? ફોર અપ લેફ્ટ ? ફ્રન્ટિયર લેફ્ટ. ઓલ રાઈટ, ઓલ રાઈટ… યસ, ઓલ ક્લિયર, ઓલ ઓ.કે.’ તેણે રિસીવર મૂકી દીધું.\n\nફ્રન્ટિયર મેલ સુરતથી નીકળી ચૂક્યો હતો. હવે દોઢ કલાક માં આવી પહોંચવો જોઈએ. ફ્રન્ટિયર મેલ… તે વિચારી રહ્યો\n\nએમ તો રોજ અહીંથી ફ્રન્ટિયર મેલ પસાર થતો હતો, પણ આજે. આજે એમાં “લખી”ના વરની જાન પસાર થવાની હતી.\n\n“લખી” નો વર! તેનું મગજ કામ નહોતું કરતું… “ગિધુભાઈ” અચાનક મૃત્યુ પામ્યા ત્યારે જ બધાને ખબર પડી કે, “ગિધુભાઈ”ને તારાજ કરવામાં તેમના મોટાભાઇ “ડાહ્યાલાલે” કોઈ કસર છોડી ન હતી . “ડાહ્યાલાલે” જમીન માથી ભાગ લખવી લીધો હતો, આમ “ગિધુભાઈ” મનસુખ અને માણેક સાટું એકેય પૈસો નહોતો મૂકી ગયા. ઊલટાનું “ડાહ્યાલાલે” ઉપાડ બતાવી સારું એવું દેવું “મનસુખને” માથે ઠોકી બેસાડેલું, આમ “મનસુખે” શાળા છોડી દેવી પડી અને નાની ઉમરે આવી રેલ્વેની નીરસ નોકરી લઈ લેવી પડી. પણ એનું તેને એટલું બધું દુઃખ નહોતું. એને ખરું તો સાલતું હતું “જીવણ”ના બાપ રણછોડભાઇ કરેલું તેનું અપમાન.\n\n“જીવણ”નો બાપ “રણછોડ”ભાઇ લોભી હતો. સારું ઘર અને પૈસો જોઈને એણે પોતાના દીકરા “જીવણ”ની સગાઈ ગિધુભાઈની દીકરી “માણેક” સાથે કરી હતી. પણ “ગિધુભાઈ” મૃત્યુ પામ્યા અને કંઈ ખાસ પૈસો ન મૂકી ગયા એટલે એણે સગાઈ તોડવાના પ્રયત્નો કરવા માંડ્યા. પોતાની ન્યાતમાં ખાસ કારણ વિના સગાઈ તોડવાની રિવાજ નહોતો; પણ લાગવગ અને પૈસા આગળ એનું શું ચાલે ? એના અને બીજા થોડાક મોભીના પ્રબળ વિરોધ છતાં સગાઈ તૂટી. એક વાર સગાઈ તૂટ્યા પછી જીવણના બાપે ઢીલ ન કરી, તેણે તરત જ એક બહારગામની પણ પૈસાદાર વેવાઈની દીકરી શોધી અને જીવલના પંદર દિવસમાં જ લગ્ન કરવી લીધાં... ગામમાં નાલેશીનો તાપ અને ઉપરથી ઘરમાં નાણાંનો અભાવ, બેવડા મારથી હરેલી “માણેકે” એક રાતે કૂવો પૂરીને આત્મહત્યા કરી ત્યારે એકલો પડેલો “મનસુખ” ખૂબ રડેલો, પણ સમય બળવાન, કોઈ તેને પડખે હતું નહીં.\n\nહજુ કાલેજ મનસુખના મિત્ર નો કાગળ આવેલો અનેતેને જણાવ્યુ કે જીવણની બેન લખીના લગન ત્રણ દિવસમાં છે અને તેની જાન આજે મુંબઈથી ફ્રન્ટિયર મેલમાં આવવાની હતી.\n\nફ્રન્ટિયર મેલ અને “લખી”નો વર..! “મનસુખ” ક્યાંય સુધી એના એ જ વિચારો કરતો બેસી રહ્યો. જો તેના બાપા ગિધુભાઇ મૃત્યુ ના પામ્યા હોત તો આજે તેની બહેન “માણેક” પણ જીવતી હોત.”જીવણ” તેનો સાળો હોત.”માણેક” ! કેટલી ભોળી, સુંદર અને મીઠી લાગણીવારી, માણેક, તેની વહાલી બેન હતી, પણ હવે તે તો ભગવાનને પ્યારી થઈ ! \n\nમનસુખને પોતાના મન પર ચીડ પડી. એક વસ્તુ બની ગયા પછી એને સંભાર્યા કરવાથી શો ફાયદો ? માણેક હવે માટીમાં મળી ગઈ હતી, છતાં શા માટે તેને સંભાર્યા કરવી ? પ્રભુની મરજી સામે ખોટું દુખ ! તેણે પોતાના મન સાથે દલીલ કરી.\n\nપણ ના, તેને લાગ્યું, એ પારકું અને ખોટું દુખ નહોતું ;. “માણેક,ની જીવણ સાથે સગાઈ સાત વર્ષ સુધી ટકી હતી. સાત- સાત વર્ષો સુધી જેને જમાઈ માન્યો હોય,તે ઘડીકમાં છેડો ફાડી ને બીજે પરણે, એ કેમ સહન થાય ? તેને જીવણ, તેના બાપ અને બહેન લખી ઉપર પર ચીડ ચડી, “લખી”ને પરણવા આવનાર મુરતિયા પર ચીડ ચડી. તેને આખા જગત પર ચીડ ચડી. જાન લઈ આવતા ફ્રન્ટિયર મેલ પર પણ ચીડ ચડી. તેનું રોમરોમ ગરમીથી ધખી રહ્યું અને કોઈ પણ ઉપાયે લગ્ન અટકાવી વેર લેવાને તલસી રહ્યું.\n\nઆકાશમાં ભયંકર ગડગડાટ થયો. હમણો જરા શાંત પડેલો વરસાદ ફરી પાછો જોરમાં શરૂ થયો. એક વીજળી ચમકી અને ગગનને ચીરતી સીધી ધરતીમાં સમાઈ ગઈ. કેબીનની બારી પાસે બેઠેલા મનસુખની સામે જડેલો પાટા બદલવાનો લોખંડનો હાથો વીજળીના પ્રકાશમાં ઝબકી ઊઠ્યો.\n\nસાથોસાથ મનસુખના મગજમાં વિચાર ઝબકી ઊઠ્યો : જાનને પાલેજ પહોંચવા જ ન દઉં તો ?\n\nતેના સામે જ લૂપ લાઈન બદલી કરવાનો લોખંડનો હાથો તરી રહ્યો હતો. જે તેના હાથવગો હતો, પૂરાં એક હાથનું પણ અંતર નહોતું. અને જરાક જોર કરીને પોતાની પાસે ખેંચી લે તો દક્ષિણ બાજુથી મુંબઈથી આવતો ફ્રન્ટિયર મેલ સીધો ગોલ્ડન બ્રિજ તરફ જવાને બદલે લૂપ લાઈન પર ડાઇવર્ટ થઈ જાય. ફ્રન્ટિયરનો વેગ આવી જગ્યાએ ચાળીસ-પચાસ નો હોય. ડ્રાઈવર ટ્રેનને રોકી શકે એ તો મુશ્કેલ હતું. અને પછી તો સામે ‘ડેડ એન્ડ’ હતો. જાન શી રીતે પાલેજ પહોંચવાની હતી ? પાલેજ પહોંચતા પહેલાં તો ઈશ્વરના દરબારમાં… જો.. જે, હો...જેવુ “જીવણીઆ” તે, મારી બેનનું જીવતર બગડયું તેવું તારી બેન “લખી” નું.....\n\nદક્ષિણ બાજુના ક્ષિતિજ પર એક દીવો દેખાયો : ફ્રન્ટિયર મેલ. મનસુખે પોતાના કપાળ ઉપર હાથ મૂક્યો. તપાવેલી ભઠ્ઠીની જેમ એ ધીખી રહ્યું હતું. આવા વિચારો શાથી આવતા હશે ? પણ શા માટે ન આવે ? જગતે તેના પર વેર લીધું તો પોતે શા માટે જગત પર વેર ન લે ? તેણે ઊઠીને લૂપ લાઈન બદલી કરવાના લોખંડના હાથા પર પોતાનો હાથ મૂક્યો.\n\nદક્ષિણ બાજુએ દેખાયેલો દીવો નજીક ને નજીક આવી રહ્યો હતો. “મનસુખ”નો હાથ અચકાઈ રહ્યો હતો… દીવો મોટો ને મોટો થતો જતો હતો. પણ આજે જરાક ધીમો હતો. “મનસુખ” વિચારી રહ્યો હતો : એમાં “લખી”નો વર હશે. લગ્નના ઉમંગમાં બધાં મસ્ત હશે… વેરથી સળગી ઊઠેલા “મનસુખ”નું મન ‘વેર, વેર’નો પોકાર પાડી રહ્યું…. આખરે એ દીવો જ્યાંથી લૂપ લાઈન છૂટી પડતી હતી ત્યાં આગળ આવી પહોંચ્યો. “મનસુખે” પોતાનામાં હતું તેટલું જોર કરી, તેણે હાથાને પોતાના તરફ ખેંચ્યો. દીવો લૂપ લાઈન પર વળી ગયો હતો, તીર કમાનથી છૂટી ગયું હતું ! “મનસુખ” પરસેવો લૂછતો કેબીનમાં પડેલા સ્ટૂલ પર બેસી પડ્યો.\n\nઆકાશમાં વીજળીનો એક ચમકારો થયો અને એક ભીષણ પરિતાપ તેના હૈયાસોંસરો નીકળી જતો હતો. તેને હવે પોતે શું કર્યું હતું તેને ખ્યાલ આવ્યો. ફ્રન્ટિયર લૂપ લાઈન પર વળી ગયો હતો. તેને થયું, હમણાં ધડાકો થશે અને આખી ટ્રેનના ભુક્કા બોલી જશે. પોતાનું તો જે થવાનું હશે તે થશે, પણ ફ્રન્ટિયરમાં પાલેજ જઈ રહેલી પેલી જાનમાંથી તો એકે માણસ જીવતો નહિ રહે. તેના મગજને જરા શાંતિ વળી. પણ તરત એને ખ્યાલ આવ્યો : જાન તો મરશે, પણ સાથે બીજા કેટલાં માણસો મરી જશે. કેટલાય માણસો ઊંઘમાં પડ્યા હશે અને એક ક્ષણમાં કેટલાય અનાથ બનશે કેટલીય માતા, પત્નીઓ અને પુત્રપુત્રીઓનાં રૂદનથી આખો મલક કાલે ગાજી ઊઠશે. મનસુખનો આત્મા ‘ખૂન ખૂન’ પોકારી ઊઠ્યો. સાચે જ તે ખૂની હતો – એથીય વધારે ગુનેગાર હતો. એક માનવીને પાલેજ જતો રોકવા એણે અનેકને રડાવ્યાં હતાં. અને એય શા કામનું ? એક મુરતિયો મૃત્યુ પામે તોય “લખી”નો બાપ” લખી”ને બીજા કોઈ પૈસાદારને શોધી પરણાવશે. તો પછી આટલા બધા માનવીનો સંહાર શા કામનો ? “મનસુખ”ને લાગ્યું, પોતે માનવી મટીને હેવાન બની ગયો છે – કશા પણ કારણ વિના નિર્દોશોને સંહારનાર દૈત્ય. તેને પોતાની જાત પર તિરસ્કાર આવ્યો : “ખૂની છુ તું, ખૂની ’ તેનો આત્મા પોકારી રહ્યો હતો.\n\nનીચ! હીંચકારા ! હલકટ, નરાધમ, ,,રાક્ષસ..” તેનું મન તેને ફિટકારી રહ્યું હતું.કેટલો સમય વિત્યો તેની ખબર ના રહી, મનસુખ ને જીવન માં હવે રસ ના હતો. લમણે હાથ દઈ, સજાના ભયમાં સંકોરાઈ કેબીનમાં લપાયેલો હતો. કેબીનની બારીમાંથી બહાર નજર પડતાં એક આછા દીવા કેટલાક ઓછાયા ગોલ્ડન બ્રિજ ઉપર ડોકતા હતા.હવે વરસાદ થમી ગયો હતો, ગગડાટ ઓછો થતો થતો શમી ગયો. વહેતા વરસાદના નીર સિવાય ફરી પાછી નીરવ શાંતિ પથરાઈ રહી હતી. મનસુખ માથું પકડી હવે શું કરીશ, એવા વિચારે કેબીનમાં ખોડાયેલો હતો, અને તેના જીવનની નબળી પળમાં તે શું કરી બેઠો તેની તેને સમજ ન પડી.\n\nએટલામાં કેબીનનું બારણું ઠોકાયું. તે ગૂંચવાયેલા મગજે હાથમાં ફાનસ લઈને બહાર આવ્યો. તેના ફાનસનો પ્રકાશ સામે ઊભેલા પાણીથી નીતરતા સફેદ કપડામાં ફ્રન્ટિયર મેલ ના ગાર્ડ અને સાથે મેલ નો ચાલક હોય તેમ લાગ્યું. “વેલ ડન, યંગમેન!” ફ્રન્ટિયરના અંગ્રેજ ગાર્ડે તેની સામે હાથ ધર્યો. “મનસુખે” યંત્રવત હાથ લાંબો કરી હસ્તધૂનન કર્યું.\n\n‘મિસ્ટર, \"કંપની સરકાર\" ફ્રન્ટિયર મેલ અને તેના યત્રીઓને બચાવવા માટે તારો આભાર માને છે,”.\n\n“મનસુખ”ને કઈ ખબર પડતી નહતી ત્યાં પાછા ગાર્ડના અવાજે તેને સ્વસ્થ થવા મજબૂર કર્યો “વેરી વેલ ડન, યંગ મેન ! વેરી વેરી બ્રિલિયન્ટ વર્ક !” ફ્રન્ટિયરના અંગ્રેજ ગાર્ડે ફરીથી “મનસુખ”નાં વખાણ કર્યા. મનસુખથી એ સહેવાયું નહિ, એણે જમીન પર બેસી જઈ પોતાના બે હાથ જોડી, ફ્રન્ટિયરના અંગ્રેજ ગાર્ડેના પગમાં માથું નાખી દીધું.\n\nજરા પણ સમય ગુમાવ્યા વગર ફ્રન્ટિયરના અંગ્રેજ ગાર્ડે “મનસુખ”ને બાવડેથી ઊભો કરતાં બોલ્યો, નો...નો.., યોર.. પ્લેસ ઇસ હિયર.. કરતાં “મનસુખ”ને પોતાની છાતીએ ચાંપી દીધો, અને જણાવ્યુ, તેણે, તેની કેબીનની નોકરી સિવાય પણ પરિસ્થિતિને આધીન રેલ્વે લાઇન ચેક કરી તે પ્રશંસનીય કામ છે, તેણે જે ગોલ્ડન બ્રિજના ત્રીજા ગાળાની રેલ્વે લાઇન ભંગાણ પડેલું જોઈ, ફ્રન્ટિયર મેલને લૂપ લાઈમમાં ડાઇવર્ટ કરવાની સમય સૂચકતા વાપરી સેકડો પ્રવાસીઓની જાન અને રેલ્વેની મિલકતને મોટા નુકસાનમાંથી બચાવી, તે બહાદુરીનું કામ કરેલ છે. ફ્રન્ટિયર મેલ ના અંગ્રેજ ગાર્ડે રેલ્વે તરફથી તેનો આભાર માની અને બિરદાવયો.\n\nબીજા દિવસે સવારે સુપ્રિટેન્ડેન્ટ સાહેબના ઓર્ડરથી “મનસુખ” ને પ્રમોશન મળ્યું,અને જ્યારે તે તેના ગામ પાલેજ પહોચે તે પહેલા તેની યશ -ગાથા પાલેજ પહોંચી ગઈ હતી, પણ ત્યાં એક બીજી અણધારી બનવાની ઘટના આકાર લઈ ચૂકી હતી.\n\nહકીકતમાં ફ્રન્ટિયર મેલમાં મુંબઈથી “લખી”ના સાસરેથી કોઈ જાન લઈને આવ્યું નહતું, આવ્યા હતા માત્ર રણ છોડભાઈના વેવાઈ એ મોકલેલ ગોરમહારાજ. ગોરમહારાજે પાલેજ પહોંચીને “રણછોડભાઇ”ને “શુકનનો રૂપિયો” પરત કરતાં કહ્યું, કે વેવાઈએ કહેવડાયું છે કે, તમારી દીકરીના કરિયાવરની રકમ મંજૂર ના હોવાથી અમો તમારી દીકરી “લખી”ને અમે પુત્રવધૂ તરીકે અપનાવી નહીં શકીએ.\n\nરણછોડભાઈ એ કોઈ છેડો ઢીલો રાખ્યા વગર, મનસુખના મોટાબાપા “ડાહ્યાલાલ”ને સાધી પાલેજ સ્ટેશને “મનસુખ”ને જમાઈ તરીકે પોંખી ભૂતકાળમાં કરેલી “ભૂલનું સાટુ” વાળવા બેન્ડ વાજા સહિત મનસુખ નું સામૈયું કરવા માટે રાહ જોતા હતાં ત્યારે “મનસુખ” પોતાના અચાનક ઉઘડેલા ભાગ્યથી આનંદ પામવાને બદલે મનોમન “માણેક”ને યાદ કરી ને વ્યથિત થતો હતો. અને જ્યારે તેની ટ્રૉલી પાલેજ પહોંચી ત્યારે “રણછોડભાઇ”એ તેને આજીજી ભરી અરજ કરી કે, જેમ તે મારા “જીવણ”ને મોતથી બચાવીને નવું જીવન આપેલું, તેવી જ રીતે હવે તું મારી દીકરી “લખી” ને સ્વીકારી તેનું પણ જીવન ઉજાગર કર.\n\n",
      "duration": "13 mins",
      "category": "Thriller"
    },
    {
      "title": "ચહેરા પર મહોરું",
      "story_name": "મનસ્વી સજ્જડ બનીને સમાચાર વાંચી રહી હતી.\n“ડાયમંડ કિંગ રતન ત્રિવેદી ના એકના એક પુત્ર સિદ્ધાર્થ ત્રિવેદીએ પોતાની પ્રેમિકા મિતાલી રાવલ સાથે પ્રભુતામાં પગલા પાડ્યા.”\n\nએ સાથે જ સિદ્ધાર્થ ત્રિવેદીએ જાહેરાત કરેલી કે પોતે પોતાની પત્ની મિતાલીના નામે ગુજરાતના ચાર મોટા શહેરોમાં શાળા ખોલશે.. સમાચારની નીચે સિદ્ધાર્થ-મિતાલી નો ખૂબ જ મોટો ફોટો છપાયો હતો. મિતાલી સંપૂર્ણ પણે નિખરી ઉઠેલી. જ્યારે રૂપ પર પૈસાનો પાષ ચડે ત્યારે તે વધારે પડતું જ ખીલી ઊઠતું હોય છે. મિતાલી માટે તે વાત તદ્દન સાચી લાગતી હતી. તે હતી તેના કરતા કંઈક વધારે પડતી જ સુંદર લાગતી હતી અને સિદ્ધાર્થ એ તો હતો જ એવો કે જોતા વ્હેંત કોઈને પણ ગમી જાય.\n\nમનસ્વી આમ તો ઓફિસ આવીને સીધી કામે લાગી જતી. લંચ ટાઈમ કે હાઈ-ટી વખતે જ છાપું વાંચતી પણ આજે આવતાની સાથે જ તેણે છાપુ પકડ્યું અને એકના એક સમાચાર અડધો કલાક સુધી વાંચતી રહી. જાણે સમય અને સ્થળનું ભાન ભૂલી ગઈ હોય તેમ સિદ્ધાર્થના ફોટા પર આંગળી ફેરવતા ફેરવતા તેની આંખ ભીની થઈ ગઈ. ધીરે-ધીરે ભારે થઇ ગયેલું તેનું માથું હવે ફાટવા લાગ્યું હતું. ઓફિસેથી રજા લઈને તે સીધી તેની લેડીઝ હોસ્ટેલ પહોંચી ગઈ. છેલ્લા ચાર વર્ષથી અમદાવાદમાં આ જ તો તેનું સરનામું હતું. ખબર નહિ શું સૂઝ્યું પણ જૂની સંગ્રહી રાખેલી પોતાની બધી જ બેગ ખોલી અને પોતે તેમાં ખોવાવા લાગી. નક્કી કરેલું કે એ દુનિયામાં ફરી ક્યારેય ડોક્યું નહીં કરે પણ તોય જાણી જોઈને આજે એ બધી જ બુક્સ કાઢીને બેસી ગઈ અને સ્લેમબુકના એક પછી એક પાના ઉથલાવવા લાગી. ક્યાંક કઈં-કેટલીએ ડિઝાઇન્સ, ક્યાંક તેના નામ નો પ્રથમ અક્ષર અને બાજુમાં દોરેલા ઘણા બધા હાર્ટસ… આવા કંઇ-કેટલાયે ભરાઈ ગયેલા નોટબુક્સના પાના જેમાં મનસ્વીની જિંદગીના ઘણા બધા વર્ષો કેદ હતા. આટલા વર્ષોમાં જાણી જોઈને પોતે કશું જ નહોતું ખોલ્યું પણ આજે ઘણું બધું ખોલવાની અને ઢંઢોળવાની ઈચ્છા થતી હતી. માણસનો સ્વભાવ જ હોય છે કે જિંદગી ભલે આગળ નીકળતી જાય પણ પોતે ક્યાંક અને ક્યારેક તો ભૂતકાળને વાગોળીને પોતાની સાથે ખેંચવાનો પ્રયત્ન કરે જ. નોટબુકના પાના ફેરવતા જાણી જોઈને મનસ્વીએ એ નામ ઉપર નજર ટેકવી. આખી સ્લેમબુકમાં સૌથી મોટા અક્ષરે લખાયેલું એક જ નામ \"મિતાલી રાવલ\" અને એના નામની નીચે નીચે લખાયેલું પોતાનું નામ! મિતાલીના અક્ષરો સાથે ભરાયેલા એ બુકના પાના જાણે મનસ્વીને આબેહૂબ પાછા એ જમાનામાં ખેંચી જતા હતા.\n\nબધા જ દ્રશ્યો તેની આંખ સામે જાણે અત્યારે જ ભજવાતા હોય એમ આવવા લાગ્યા. મિતલી ના નામ પર પોતાનો હાથ મૂકીને આંખ બંધ કરીને પોતે જાણી જોઈ ને બધું જ ફરીથી યાદ કરવા માગતી હોય તેમ પોતાના સ્કૂલના દિવસોમાં ખોવાવા લાગી. આમ તો કંઈ જ યાદ કરવાની જરૂર નહોતી, ખરેખર, પોતે કશું ક્યાં ભૂલી હતી! કદાચ ભૂલવા જ નહોતી માંગતી. મનના એક ખૂણામાં જાણીજોઈને બધું જ દબાવી-બંધ કરીને બેઠી હતી. આ નામને તે ક્યારે યાદ કરવા નહોતી ઈચ્છતી, પણ હકીકતમાં પોતે પણ સારી રીતે જાણતી હતી કે ઇચ્છવા છતાં તે નામ સાથે જીવાયેલું આખેઆખું દાયકું તે ક્યારેય ભૂંસી નહી શકે. કેટલું અજીબ છે ને સ્માર્ટફોનના જમાનામાં જીવતો માણસ હજી એટલો સ્માર્ટ નથી થઇ શક્યો કે પોતાની લાગણીઓ અને યાદો પર કાબુ મેળવી શકે. જે વાતોને યાદ કરવાથી કે વાગોળવાથી કંઈ મળવાનું નથી તેનું પણ તેને અનહદ વળગણ હોય છે. માણસ હજી સુધી એવું કોઈ ડિલીટ બટન બનાવી નથી શક્યો કે જે દિલમાંથી યાદ ન રાખવા જેવી વાતો કે યાદો ને ડીલીટ કરી શકે. માણસના જીવનમાં કેટલાક નામ એવા હોય છે કે જે હળવા હવાના ઝોંકાની જેમ આવે છે પરંતુ બધું જ હચમચાવી જતા હોય છે. મનસ્વીની હાલત પણ કંઈક આવી જ હતી. મિતાલી ધીમે ધીમે તેના મગજ પર એ રીતે હાવી થઈ રહી હતી જાણે બધું હજી ગઈકાલે જ બન્યું હોય. અજાણતા જ તેનો હાથ કાંપવા લાગ્યો અને શ્વાસ એકદમ વધી રહ્યો હતો. માંડમાંડ પોતાને સંભાળી પાણીનો એક ઘૂંટ પીને તે ફરીપાછી એજ દાયકામાં સરી પડી જ્યાં પોતાની અને મિતાલીની દોસ્તીની કસમો ખવાતી હતી.\n\n* * *\n\nપિતા ગવર્મેન્ટ ઓફિસર હોવાથી વારે ઘડીએ આવતી બદલીઓનો હિસ્સો મનસ્વી એ પણ બનવું પડતું હતું. હજી તો માંડ મિત્રો સાથે લાગણીના સેતુ ચણાયા હોય અને ફરી નવેસરથી કક્કો ઘુંટવાનું મનસ્વીને બહુ જ કપરું લાગતું. આ વખતે તેના પિતાની બદલી વડોદરા થયેલી. મોરબીની શાળામાં મનસ્વીએ પાંચ વર્ષ વિતાવ્યા હતા. ઉંમર નાની હતી પણ મિત્રો સાથેની દોસ્તી છૂટે તેમ નહોતી. વડોદરામાં પણ મનસ્વીને જાણે દરેક મિનિટે મોરબીની શાળામાં કરેલી ધીંગામસ્તી, અલ્લડપણું, મજાક-મસ્તી તથા દરેક સાંજે રમેલી બાળરમતો યાદ આવતી. વડોદરા આવે માંડ અઠવાડિયું થયું હતું, પણ મનસ્વીને જાણે કે એક્કેક દિવસ એક વર્ષ જેવો લાંબો લાગતો હતો. વડોદરાની સંસ્કાર હાઈસ્કૂલમાં એડમિશન લીધું ત્યારે શાળાના પ્રથમ દિવસે જાણે કે યુદ્ધ લડવા જવાનું હોય તેટલી હિંમત ભેગી કરીને પહેલું પગથિયું ચડયું હતું. કેવો દિવસ હતો એ! કેટકેટલીય મૂંઝવણ, કેટકેટલાય પ્રશ્નો સાથે કેટકેટલાય વિચારોના ધુમ્મસ મગજ પર હાવી થઈ ગયેલા. ક્લાસમાં જતાં જ બેંચ પર માથું ટેકવી ને તે બેસી ગઈ હતી. જાણે કે નાછૂટકે પરાણે સ્કૂલે આવી હોય એમ. કોઈ જ ઉત્સાહ નહોતો. મગજમાં એ મોરબીની શાળાના મિત્રો અને શિક્ષકો એવા તો ઘર કરી ગયા હતા કે અજાણતા જ એમની તુલના અહીં પોતાની શાળાના વાતાવરણ સાથે કરી રહી હતી. મનસ્વી સ્વભાવે શાંત અને અંતર્મુખી હતી અને એટલે જ આ નવા વાતાવરણમાં ગોઠવાતા એને ઘણો સમય લાગ્યો હતો. તે એકલી બેઠી હતી, ક્લાસનાં કોલાહલથી દૂર. તેનું મન ભટકતું હતું, એવામાં તેની સાથે સામે ચાલીને કોઈએ વાત કરવાની પહેલ કરી હતી અને તે હતી “મિતાલી રાવલ”. મિતાલી પોતે આ સ્કૂલની ટોપર હતી અને તે વાતનું તેને પૂરેપૂરું ગૌરવ હતું. તે પોતાને સંસ્કાર હાઈસ્કૂલની આન-બાન-શાન ગણતી અને પોતાની ઓળખ પણ તે રીતે જ આપતી. આખી સ્કૂલ માં ભાગ્યેજ કોઈ એવું મળે જે મિતાલીને ના જાણતું હોય! મિતાલીએ સામે ચાલીને મનસ્વીને આવકારી હતી અને તેને આ વાતાવરણમાં કમ્ફર્ટ ફીલ કરાવવાનો પૂરેપૂરો પ્રયત્ન કર્યો હતો. તે કાયમ મનસ્વીને કહેતી કે સંસ્કાર હાઈસ્કૂલમાં હજી સુધી કોઈ એવું નથી આવ્યું કે જે તેનું સ્થાન લઈ શકે અને જો કોઈ આવશે તો પોતે તેને ટકવા પણ નહીં દે. મનસ્વીને આ બધી વાતો સાંભળી ક્યારેક હસવું આવી જતું પરંતુ સાથે સાથે થોડું અજુગતું લાગતું. પોતે પણ પોતાની જૂની સ્કૂલ ટોપર હતી પણ એ વાત ક્યારેય તેના વર્તનમાં દેખાતી નહોતી. પણ અહીં મિતાલીની તો વાત જ કંઇક અલગ હતી! સમય જતા મિતાલી સાથે રહીને પોતે પણ એ વાત સ્વીકારેલી કે તે ખરેખર ખૂબ જ હોશિયાર હતી. જેટલી હોશિયાર તેટલી જ વાક્ચાતુર્યથી ભરપૂર અને સાથે એટલી જ બહિર્મુખી પણ. સ્કૂલમાં લેવાતી નાની-મોટી ટેસ્ટમાં મનસ્વી અને મિતાલી એક સરખા પરિણામ લાવતા અને એ જોઇને મિતાલી કાયમ કહેતી, “મારુ સ્થાન અહીંયા અવ્વલ હતું અને અવ્વલ જ રહેશે”. આ બધાથી મનસ્વીને કોઈ ફરક પડતો નહોતો. તે તો બસ પોતાની રીતે મહેનત કરતી અને પોતાના ધ્યેય સાથે આગળ વધતી. ધીમે ધીમે ફાઈનલ ટેસ્ટ સુધીમાં મનસ્વી જગ્યાએ પહોંચી ચૂકી હતી જે જગ્યા વર્ષોથી મિતાલી ના નામે લખાયેલી હતી. નંબરો અને સ્થાન બદલાઈ ચૂક્યા હતાં. સંસ્કાર હાઈસ્કૂલની ટોપર તરીકે મિતાલી રાવલ ના બદલે હવે મનસ્વી શાહ નું નામ આવી ગયું હતું. આ વાતને મિતાલી ખૂબ જ સહજતાથી સ્વીકારી હતી પણ તેને જાણનારાને ખૂબ જ અચરજ લાગતું, કેમકે આટલી સહજ મિતાલીનો મૂળ સ્વભાવ નહોતો. સ્કૂલ ટેસ્ટ, જિલ્લા કક્ષાએ, ક્વિઝ ટેસ્ટ, સ્ટેટ લેવલ ચેસ કોમ્પિટિશનમાં પણ મનસ્વી નો જ દબદબો હતો. મનસ્વીના આવ્યા પછી લગભગ દરેક જગ્યાએ પ્રથમ સ્થાને મનસ્વી શાહનું નામ નિશ્ચિત થઈ ગયું હતું. મિતાલી ધીમે ધીમે હાંસિયામાં ધકેલાઈ ગઈ હતી. સંસ્કાર હાઈસ્કૂલમાં પ્રવેશતાં જ હવે મિતાલી ના સ્થાને મનસ્વી નો મોટો ફોટો લગાડેલો રહેતો હતો. લગભગ દરેક ટેસ્ટના પરિણામ સરખા રહેતા : પ્રથમ ક્રમાંકે મનસ્વી અને પછી મિતાલી રાવલ. બધું જ બદલાઈ ગયું હતું પરંતુ મનસ્વી અને મિતાલીની દોસ્તી વધારે ગાઢ બની રહી હતી. બે લગભગ સાવ વિરોધી સ્વભાવ ના વ્યક્તિઓ વચ્ચેની મિત્રતા જોઈ તેમને જાણનારાઓને ખુબ નવાઈ લાગતી. ખાસ કરીને મિતાલી પોતાના સ્વભાવથી તદ્દન વિરુદ્ધ વર્તન કરતી હતી એ જોઈ સૌ અચંબિત થઇ જતા કે, “આમના પરિણામોની અસર આમની મિત્રતા પર તો નહીં પડે ને!”. બંને સાથે ટ્યુશન જતા, સાથે જ વાંચતા અને સ્કૂલ પછીનો સમય પણ સાથે જ વિતાવતાં. સંસ્કાર હાઈસ્કૂલમાં તેમના ચાર વર્ષ આ રીતે જ પસાર થઈ ગયા. દસમું-બોર્ડ માં પણ બંનેએ ખૂબ મહેનત કરી. પરિણામના દિવસે મનસ્વી ખુબ જ ખુશ હતી. તે પોતે જિલ્લા કક્ષાએ પ્રથમ ક્રમાંકે આવી હતી અને મિતાલી ત્રીજા ક્રમાંકે. એ દિવસે પહેલી વાર ધ્રુસકે ને ધ્રુસકે રડતા મિતાલી એટલું બોલી હતી કે, “આ વખતે પણ તું જ ફાવી ગઈ. આવું ક્યાં સુધી ચાલ્યા કરશે?” પણ મનસ્વી કઈ સમજે એ પહેલા જ વાત બદલી નાખતા તેણે કહેલું કે, “કંઈ વાંધો નહિ, હવે તો આદત પડી ગઈ છે.” તરત જ મનસ્વીને શુભેચ્છાઓ પાઠવી તે પોતાના ઘરે ચાલી નીકળી.\n\n* * *\n\nફરી પાછું બધું ગોઠવાતું ગયું અને બન્ને જણાએ એક સાથે સાયન્સમાં એડમિશન લઈ એક સાથે ટ્યુશન ચાલુ કર્યા. બંને એકબીજાના પડછાયાની જેમ સાથે જ રહેતા હતા. મનસ્વી માત્ર સત્તર વર્ષની હતી અને પહેલી વાર તેને કોઈકને જોતાજ આકર્ષણ થઈ ગયું હતું. સિદ્ધાર્થ ત્રિવેદી નામ હતું એનું. મનસ્વીને ખ્યાલ જ નહોતો કે ક્યારે તે ખરેખર સિદ્ધાર્થના પ્રેમમાં પડી ગઈ. ચોરીછૂપી કેટલીએ વાર તેને ત્રાંસી આંખે જોઈ લેતી. તેના કાન ટ્યુશન ટીચર ના લેક્ચર કરતાં વધારે સિદ્ધાર્થનો અવાજ સાંભળવા તલપાપડ થતા. સિદ્ધાર્થની માત્ર એક ઝલક જોવા મળી તેના ટાઈમ કરતાં વહેલી આવી ને ક્લાસમાં ગોઠવાઈ જતી. અવાર-નવાર તેની સામે જોવાના કે વાત કરવાના બહાના શોધતી. આ બધું કઈ મિતાલીથી અજાણ નહોતું. પોતાના દિલની બધી જ વાતો મનસ્વી તેને જણાવતી. મનસ્વી ક્યારેય પોતાની સાઈડથી કોઈ સંબંધની શરૂઆત નહીં કરે તે વાત મિતાલી સારી રીતે જાણતી હતી. આથી મિતાલી એ પોતે જ સિદ્ધાર્થ જોડે નાની-મોટી વાત કરવાની શરૂઆત કરી અને ધીમે ધીમે સારો એવો કોન્ટેક્ટ બનાવી લીધો. ટ્યુશન ક્લાસની બહાર પણ એ ત્રણ જણાની જમાવટ કલાકો સુધી રહેતી. દરેક પરીક્ષાની તૈયારીથી માંડીને પેપર સોલ્વ કરવા સુધીના બધા જ કામ તેઓ સાથે કરતા. રિડીંગરૂમમાં બેસેલા સિદ્ધાર્થને તીરછી નજરે મનસ્વી મિનિટો સુધી જોયા કરતી. વાંચતા વાંચતા કપાળે હાથ ફેરવવાની આદત, વારેવારે પોતાના હાથના નખ મોઢેથી ખોતરવાની આદત, દર કલાકે થોડા ઊંડા શ્વાસ લઈને પાછો થોથામાં ખોવાઈ જતો સિદ્ધાર્થ અને તેની આ બધી આદતો મનસ્વીને તેના પર વધારે વહાલ ઉપજાવતી. જ્યારે પણ તે પેપર સોલ્વ કરવા સિદ્ધાર્થની નજીક જતી ત્યારે તેના ધબકારા વધી જતા અને શ્વાસોચ્છવાસ બમણા થઇ જતા. મનસ્વી મનોમન નક્કી કરીને બેઠી હતી કે જો તેના છેલ્લા શ્વાસ પર કોઈનું નામ હશે તો તે સિદ્ધાર્થ ત્રિવેદી જ હશે!\n\nમિતાલીની મહેરબાનીથી મનસ્વી જોડે સિદ્ધાર્થના ઘરનો નંબર હતો. પોતે જાણી જોઈને કોઇક્ને કોઇક બહાને આંતરે દિવસે તેને ફોન કરતી અને સિદ્ધાર્થના મોઢેથી બોલાતું કે, “હેલ્લો મનસ્વી, બોલ શું કામ હતું?” અને સિદ્ધાર્થના મોઢે બોલાયેલું પોતાનું નામ કલાકો સુધી તેના મનમાં ગુંજ્યા કરતું. સિદ્ધાર્થના પિતા વડોદરાના નામી બિઝનેસમેન હતા. સ્કોલર હોવાના લીધે મનસ્વીને સિદ્ધાર્થના ઘરે સારું માન પાન મળતું હતું, જ્યારે મિતાલી સિદ્ધાર્થ કરતા વધારે સમય તેની મમ્મી સાથે વિતાવતી હતી. મનસ્વીને ઘણીવાર આ અજુગતું લાગતું પણ તે જાણી જોઈને આ તરફ કોઈ લક્ષ્ય નહોતી આપતી.\n\nમનસ્વી સ્વભાવે ગંભીર અને અંતર્મુખી હતી જ્યારે મિતાલી અતિશય ચુલબુલી. પૂરા બે વર્ષ વીતી ગયા હતા. ટ્વેલ્થ બોર્ડની પરીક્ષા પણ પતી ગયેલી હતી છતાં હજુ સિદ્ધાર્થ માટેની પોતાની લાગણી મનસ્વી તેને જણાવી શકી નહોતી. જ્યારે બીજી બાજુ સિદ્ધાર્થને મિતાલીની બિન્દાસ મશ્કરી અને મજાક વધતા જતા હતા. મિતાલીની સાથે સિદ્ધાર્થના મમ્મી પણ જાણે ઘરની સભ્ય હોય તેવો જ વ્યવહાર કરતા. આ બધુ મનસ્વીને ક્યાંક ને ક્યાંક ખટકવા લાગ્યું હતું પણ મિતાલી કહેતી કે રિઝલ્ટ આવી ગયા પછી એ પોતે જ સિધ્ધાર્થ અને તેની લાગણીથી વાકેફ કરશે.\n\nમનસ્વી રીઝલ્ટ કરતા પોતાના સિદ્ધાર્થ સાથેના ભવિષ્યના સપનાઓ વધારે જોતી. તેને વિશ્વાસ હતો કે મિતાલી નો સાથ લઈને પોતે સિદ્ધાર્થ સાથેના સંબંધને વધારે ગાઢ કરી નવું નામ આપી શકશે. આખરે એ દિવસ પણ આવી ગયો. આ વખતે પણ મનસ્વી એ પોતાનું સ્થાન જાળવી રાખ્યું. વડોદરા શહેરના લગભગ દરેક સામયિક અને ન્યૂઝપેપરમાં મનસ્વીનું નામ મોટા અક્ષરોમાં ઝળહળી રહ્યું હતું. તે દિવસની સાંજે ટ્યુશન ક્લાસની બહાર સિદ્ધાર્થે ઉચ્ચ અભ્યાસ માટે બેંગલોર જવાની વાત કરેલી. જાણે કે મનસ્વી ત્યાં જ રડી પડે તેવી હાલત એની થઈ ગઈ હતી. એ દિવસે તો સિદ્ધાર્થના દૂર જવાના વિચાર માત્રથી તે ભાંગી પડી હતી પણ પછી પોતે નક્કી કરીને બેઠી હતી કે હવે જાતે જ તે સિદ્ધાર્થને પોતાના પ્રેમથી વાકેફ કરશે. તે જાણતી હતી કે પોતે ફેસ ટુ ફેસ કશુંજ નહીં કહી શકે, તેથી તો તેણે પોતાની બધી જ લાગણી વિશે, પ્રથમ દ્રષ્ટિના આવેગ વિશે, સિદ્ધાર્થ દરેક નાની નાની વાતો કે જે પોતાને ગમે છે તેના વિશે લેટર લખીને સિદ્ધાર્થને આપશે. તે જ દિવસે, તે જ રાત્રે, પૂરા બે વર્ષના એ બધા જ દિવસો, એ બધી જ ક્ષણો, એ બધી જ નાની-મોટી મુલાકાતો વિશે માંડીને લખવાની શરૂઆત કરી. જાણે કે પેન અટકવાનું નામ જ નહોતી લેતી. પ્રથમ નજરના પ્રેમની કોઈ વસ્તુનો બાધ નથી નડતો. પહેલા દિવસની પહેલી દ્રષ્ટિએ ચૂકેલા લાગણીના ધબકારથી લઇને પત્ર લખવાની ક્ષણ સુધીની બધી જ પોતાની ભાવનાઓને તેણે વિગતવાર લખી, અને લખ્યા પછી પણ વારંવાર તેને વાંચી. જેટલી વાર વાંચતી તેટલી વાર ગળું સુકાઈ જતું હોય તેમ લાગતું. દરેક વાક્ય વાંચતી વખતે તેને સિદ્ધાર્થ નો ચહેરો જાણે કે આબેહૂબ સામે જ દેખાતો.\n\nવાંચતા વાંચતા ક્યારેક તો સિદ્ધાર્થ શું જવાબ આપશે, કેવું હશે વર્તન કરશે એના વિચારોમાં એટલી ઊંડી ઊતરી જતી કે પોતે ક્યાં બેઠી છે અને શું કરી રહી છે એનું પણ તેને ભાન નહોતું રહેતું. વારે ઘડીએ ઉભી થઈ ને અરીસામાં પોતાની જાત ને નિહાળ્યા કરતી. શું પહેરીશ તો સિદ્ધાર્થને ગમીશ? કેવા વાળ રાખીશ તો એને વધારે સારી લાગીશ? આવા કંઈ કેટલાય હજારો સવાલો તેના મગજમાં ઘૂમરાયા કરતા. લેટર લખતા તો લખી નાખેલો પણ કોણ જાણે કે કદાચ સિદ્ધાર્થ ના પાડશે તો પોતે શું કરશે એ વિચાર માત્રથી તેના પગ અટકી જતા.\n\nમનસ્વીને મિતાલી એ કહેલા શબ્દો પર આંધળો ભરોસો હતો. અને એટલે જ પોતાનો એ લેટર સૌ પહેલા તે મિતાલીને વંચાવવા માંગતી હતી. પણ કોણ જાણે કેમ કંઈ ખટકતું હોય તેવું લાગ્યા કરતું. તે જ્યારે જ્યારે સિદ્ધાર્થ અને મિતાલીને એક સાથે જોતી ત્યારે કંઈક વિચિત્ર લાગણીનો અહેસાસ થતો. નાની નાની વાતમાં મિતાલીનો હાથ પકડી લેતો સિદ્ધાર્થ, પોતાના ઘરે કે ક્લાસમાં સમય કરતાં સહેજ મોડી પડેલી મિતાલી ને જોઇને એકદમ વિહ્વળ બનેલો સિદ્ધાર્થ પોતાને બહુ અલગ લાગતો. પણ ફરી ફરીને મિતાલી પર ભરોસો કરવા માટે મન મનાવ્યા કરતી. પોતે જ પોતાને સમજાવતી કે તે નકામી શંકા કરે છે. જો એવું કંઈક હોત તો મિતાલીએ પોતાને તો ચોક્કસ જણાવ્યું જ હોત. અને બીજી જ મિનિટે મિતાલી પર વિશ્વાસ મૂકી તે તેની પાસે લેટર લઈને દોડી ગઈ.\n\n* * *\n\nસિદ્ધાર્થ વડોદરામાં બહુ મોટા બિઝનેસમેનનો એકનું એક સંતાન હતો. તેના પિતાનો ડાયમન્ડ બિઝનેસ હવે જે તે શહેર પૂરતો સીમિત ન રહેતાં અલગ અલગ રાજ્યોમાં વિસ્તર્યો હતો. શહેરના અને બીજા રાજ્યોના અગ્રણી બિઝનેસમેનોની પાર્ટીઓમાં તેના પિતાને હંમેશાં આમંત્રણ રહેતું જે સમયાંતરે છાપાઓની સુર્ખીઓ બનીને છપાતું. શહેરના બહુ મોટા બિઝનેસમેનના એકના એક વારસ તરીકે સિદ્ધાર્થનું નામ પણ એટલું જ જાણીતું હતું. જાહોજલાલીમાં જીવતો સિદ્ધાર્થ હકીકતે આ બધાથી અલગ એકદમ શાંત અને સૌમ્ય હતો. આંગળીના વેઢે ગણી શકાય તેટલા જ તેના મિત્રો હતા જેમાં મિતાલી અને મનસ્વીનો પણ તેના ખાસ મિત્રોમાં સમાવેશ થતો હતો. તેની ઈચ્છા હતી બેંગ્લોર જઈને કમ્પ્યુટર સાયન્સમાં ઉચ્ચ અભ્યાસ કરવાની. એ ધારત તો અહીંની કોઈ પણ કોલેજમાં આસાનીથી બની શકે તેટલી તેના પિતાની લાગવગ હતી પણ સિદ્ધાર્થની ઈચ્છા ખાતર તેમણે બેંગ્લોર જવાની સંમતિ આપેલી. બેંગ્લોર જવાના બે દિવસ પહેલા તેના ઘરે અતિ વિશાળ હોલમાં બહુ મોટી પાર્ટીનું આયોજન કરવામાં આવ્યું હતું જેમાં સિદ્ધાર્થ અને મિત્રો કરતાં તેના પિતાના બિઝ્નેસ સંબંધી લોકો વધારે હતા. આ બધાની વચ્ચે મનસ્વીને ઘણું અતડું લાગતું કે જે લાઈટ બ્લ્યુ વેલવેટ ગાઉનમાં સાચે જ પરી જેવો સાજ સજીને આવી હતી. તે થોડો સમય સિદ્ધાર્થ સાથે અને થોડો સિદ્ધાર્થની મમ્મી સાથે વિતાવતી. વચ્ચે વચ્ચે થોડી થોડી વારે તે મિતાલી સામે જોઈ લેતી. મિતાલી તો પાર્ટીમાં એવી રીતે ફરતી હતી જાણે આ ઘર સાથે તેને વર્ષો જૂના સંબંધો હોય સિદ્ધાર્થની નજર પણ મિતાલી પર અટકી ગઈ હોય તેવુ એને ઘણીવાર લાગ્યું.\n\nકંઇક અધુરૂ પરંતુ શંકાસ્પદ લાગતા મનસ્વી ત્યાંથી ચાલી નીકળી. કોણ જાણે કેમ તે રાતની પાર્ટીની રોનક જોતા પોતે સિદ્ધાર્થ સામે કંઈ જ ન બોલી શકી. પણ મનોમન તેને મિતાલી માટે ઘણા સવાલો ઊભા થઈ ગયા. આખી રાત તેણે અવઢવમાં કાઢી. તે મિતાલી ને મળીને ઘણી મૂંઝવણ દૂર કરવા માગતી હતી. કંઈ કેટલાય સવાલો એવા હતા જેનું નિરાકરણ માત્ર મિતાલી જ લાવી શકે તેમ હતી. અને એટલે જ પોતે મનમાં ચાલતા દ્વન્દ્વ સામે માનીને હાર માનીને મિતાલી પાસે દોડી ગઈ. મનસ્વીને જોતાં વ્હેંત મિતાલીએ વગર પૂછ્યે કહ્યું,\n\n“તારા દરેક સવાલોનો જવાબ આજે તને મળી જશે.”\n\n“આજની સાંજ તારી જિંદગીને કાયમ માટે બદલી નાખશે.”\n\n“અને તારો લેટર હું આજે જ સિદ્ધાર્થ સુધી પહોંચાડી દઈશ.”\n\n“બસ આજ સાંજ પછી તું કંઈક અલગ હોઈશ.”\n\n“મને કોઈજ સવાલો ના કર મનસ્વી. આજે સાંજે આઠ વાગે આપણે ત્રણેય હોટલ બ્લુ લગૂનમાં મળીશું અને ત્યાંથીજ તને તારી સાચી જગ્યા મળી જશે.”\n\nઆ બધું મિતાલી એકદમ બિન્દાસ, પોતાની મસ્તીમાં અને કંઇક વધારે પડતા આવેશમાં બોલી ગઈ. બસ આટલું કહ્યા પછી તે મનસ્વીને વળગી પડી. મિતાલીની આ ચેષ્ટાએ તેના શબ્દો પર ભરોસો લાવી દીધો. અનાયાસે જ મનસ્વીના મનમાં ઉદ્ભવેલી મૂંઝવણ અને હજારો સવાલો જાણે અદ્રશ્ય થઈ ગયા અને સાચે જ સિદ્ધાર્થ તેની હકીકત બની ગયો હોય એવી તે ખુશ થઇ ગઈ.\n\nપોતે ખરેખર આટલી ખુશ પહેલા ક્યારેય નહોતી થઇ. સિદ્ધાર્થ તેના માટે તેની જિંદગી કરતા પણ વધારે મહત્વનો બની ગયો હતો. તેના દરેક વિચારો અને દરેક સપનાઓ સિદ્ધાર્થની આસપાસ વીંટળાયેલા હતા. અને તે સિદ્ધાર્થની સાથેની એ સાંજની કલ્પનાઓમાં ખોવાઈ ગઈ. સિદ્ધાર્થ સાથે સમય ભુલાવી કલાકો સુધી વાતો કરવી, તેની માંજરી આંખોમાં પોતાનું પ્રતિબિંબ કલાકો સુધી જોયા કરવું, તેની સાથે ડેટ પર જવાથી માંડીને હનીમૂન સુધીના સ્થળોની કલ્પનામાં એ જાણે ખોવાઈ ગઈ. કલ્પનામાં તો એ એવી ઊંડી ઉતરી ગયેલી કે સિદ્ધાર્થ ની હાજરી વગર પણ તેના સ્પર્શના માત્ર વિચારથી રોમાંચિત થઈ જતી અને તેના ધબકારા વધી જતા. માંડ માંડ હકીકતમાં આવીને પુરા બે કલાકે સાદો પણ એક નજરે ગમી જાય તેવો ડ્રેસ પહેરીને મનસ્વી નક્કી કરેલી જગ્યાએ પહોંચી ગઈ.\n\nહોટેલ બ્લુ લગૂનનું બેકયાર્ડ જે સામાન્ય રીતે કપલ્સના સ્પેશિયલ ડે ને વધારે સ્પેશિયલ બનાવવા માટે વપરાતું હતું ત્યાં મિતાલીએ કંઈક વધારે પડતી જ અરેન્જમેન્ટ કરાવેલી. હોટેલમાં પ્રવેશતાં જ એ જેમ કહ્યું હતું તે પ્રમાણે પોતે સીધી રિસેપશનિસ્ટ પાસે પહોંચી મિતાલી રાવલ ના નામે ફ્રી બુક થયેલા ટેબલ વિશે પૂછપરછ કરી અને રિસેપશનિસ્ટની સુચના મુજબ બેકયાર્ડ તરફ ચાલવા લાગી. ત્યાંથી આવતી મંદ મંદ હવા અને અલગ પ્રકારની ખુશ્બુથી તે વધારે પડતી રોમાંચિત થઈ ગઈ. આવી જ એક નહીં પણ અનેક સાંજ પોતે સિદ્ધાર્થ જોડે વિતાવવા માંગતી હતી. આ બધું જ હકીકતરુપે તેની સામે થોડી જ ક્ષણોમાં આવવાનું હતું. એક અલગ પ્રકારના સ્મિત સાથે તે આગળ વધતી રહી પણ અચાનક તેના પગ થંભી ગયા. જાણે પોતે જોયેલા દ્રશ્ય પર વિશ્વાસ ન થતો હોય અને ખાતરી કરવા માગતી હોય તેમ સજ્જડ બનીને એક દિશામાં સ્થિર થઇ ને તાકી રહી. બેકયાર્ડના સાવ છેલ્લા ખૂણાના ખૂબ જ નાના સ્ટેજ પર આખા ટેબલને લાલ ગુલાબ અને કેંડલ્સથી સજાવેલો હતો. ટેબલ નીચે ના સ્ટેજ પર ગુલાબની પાંખડીઓ પાથરેલી હતી. જાણે થોડી વાર પહેલા છાંટાએલા અત્તરથી આખું બેકયાર્ડ મહેકતું હતું. ગોલ્ડન કલર ના બેકલેસ ગાઉનમાં મિતાલી કંઈક વધારે જ માદક અને થ્રિ-પીસ સૂટ માં સજ્જ સિદ્ધાર્થ વધારે પડતો જ સોહામણો લાગતો હતો. સિદ્ધાર્થ નો એક હાથ મિતાલીની કમર પર વીંટળાયેલો હતો અને બીજો હાથ તેની પીઠથી કમર સુધી પ્રસરતો હતો. મિતાલી પોતાનું માથું સિદ્ધાર્થની છાતી પર મૂકીને ઊભેલી. બંને વચ્ચે જાણે કે કોઈ જ નહોતું રહ્યું. ખૂબ ધીમા સંગીતના તાલે બેઉ ના પગ લયબદ્ધ રીતે ચાલતા હતા. થોડી જ ક્ષણોમાં મીતાલી અને સિદ્ધાર્થના હોઠ અને શ્વાસોચ્છવાસ વચ્ચે નહિવત અંતર રહેલું. આનાથી આગળ મનસ્વી કંઈ પણ કલ્પી શકે કે જોઈ શકે તેમ નહોતી. જાણે વીજળી પડી હોય તેમ સ્તબ્ધ થઈ ગયેલી. તેના હાથ અને પગ એકદમ જ પાણી પાણી થવા લાગ્યા જાણે કે તે ત્યાં જ મૂર્છિત થઇ જશે તેવી સ્થિતિમાં તે આવી ગઈ. આવી અસહ્ય હાલતમાં શું કરવું તેની સૂઝબૂઝ તે ખોઇ બેઠી હતી. મિતાલીએ તેને ખરેખર શેના માટે ત્યાં બોલાવેલી તે જ તેને સમજ નહોતું આવતું. તેના માટે સિદ્ધાર્થની બાહોમાં કોઈ બીજાને જોવું અસહ્ય હતું. પણ અહીં તો કોઈ બીજું નહીં મિતાલી જ હતી જે ખરેખર તેના માટે વજ્રાઘાત સમાન હતું. બીજું કંઇ સમજમાં ન આવતા તે ત્યાંથી પાછી નીકળી ગઈ.\n\n***\n\nસિદ્ધાર્થ પણ કદાચ બેંગ્લોર જવા નીકળી ચૂક્યો હતો. મનસ્વીના દિવસો ખૂબ અસમંજસમાં વીતવા લાગ્યા. પોતે હોટેલથી નીકળીને બહુ મોટી ભૂલ કરી હોય તેવું તેને લાગ્યું. હજી સુધી તેણે મિતાલી ને ફોન નહોતો કર્યો કે ના તો મિતાલીનો તેના પર ફોન આવેલો. દરેક પળે મનસ્વી જાણે ડિપ્રેશનમાં ધકેલાઇ જતી હતી. પોતાની જાતને મિતાલી સામે ખુલ્લી કિતાબની જેમ રાખી હતી. દરેક સંજોગો કે સ્થિતિમાં પોતે શું કરશે કેવી રીતે વર્તશે તેનો અંદાજ મિતાલી આસાનીથી લગાવી શકે તે હદે તેની સામે મનસ્વી ખુલ્લી હતી. પોતાના મનમાં ઉદ્ભવેલા કંઈ કેટલાય સવાલો તેની આંખ સામે તરવરવા લાગ્યાં હતાં. હવે કશું જ જાણવા જેવું બાકી નહોતું છતાં પોતાની સગી આંખે જોયેલા દ્રશ્યને માનવા તેનું દિલ તૈયાર નહોતું. આખરે એવો તો કેવો ડંખ મિતાલી એ તેને માર્યો? ઘણી હિંમત ભેગી કર્યા પછી પોતાની જાતને એ જાણે માંડ ખેંચતી હોય તે રીતે તે મિતાલી સામે ગઈ. મનસ્વીની સૂજેલી આંખો, આંખ નીચેના કાળા કુંડાળા, ઉતરી ગયેલા ગાલ જાણે તેની વિખરાયેલી હાલતની ચાડી ખાતા હતા જે મિતાલી જોતાવેંત સમજી ગયેલી. પણ જાણે બધું જ નજર-અંદાજ કરતી હોય મનસ્વીની હાલત પર તેણે હસી નાખ્યું અને તે બોલે એ પહેલાં જ કહ્યું,\n\n“આ લે મનસ્વી તારો લેટર, જે હવે કંઈ જ કામનો નથી. તે સંસ્કાર હાઈસ્કૂલમાં આવીને મારી શાન, મારુ ઘમંડ મારી પાસેથી છીનવી લીધું. સંસ્કાર મંદિરના ઈતિહાસમાં ભલે તારું સ્થાન કાયમી રહે પણ હું જ્યાં છું ત્યાં કદાચ તું ક્યારે નહીં પહોંચી શકે. ખૂબ જ થોડા વર્ષોમાં આ શહેર આ રાજ્યના નામી બિઝનેસમેનની પુત્રવધુ તરીકે હું કાયમ રાજ કરીશ. તારા કરતા મારી શાન અનેક ગણી અને આજીવન ઉંચી રહેશે. હું ક્યારે મારી જાતને પાછળ નથી જોઈ શકતી, હું અવ્વલ રહેતી હતી અને હવે કાયમ અવ્વલ જ રહીશ.”\n\n“તે સંસ્કારમાં આવીને ભલે મારું સ્થાન અને મારો ક્રમ છીનવી લીધો, પણ સિદ્ધાર્થ!! એ તો હું ક્યારેય ના થવા દેત. તેને જોતાં મને પણ એ ગમવા લાગેલો પણ જ્યારે તે મને જણાવ્યુ તારી લાગણી વિશે ત્યારે જ મેં નક્કી કરેલું કે આમાં તો તું બિલકુલ ના હોવી જોઈએ. મારી દરેક વસ્તુ પર મનસ્વી શાહનું નામ બિલકુલ નહીં ચલાવી લઉં. એ નામ સંસ્કાર હાઈસ્કૂલ સુધી સીમિત રહેશે. આવતા સમયમાં હું વર્ષો સુધી ન્યૂઝ પેપરની સુરખી બનીને છપાયા કરીશ. અને તે દરેક વખતે મારી શાન, વગ અને ઈજ્જતના પડછાયા તારી પર પડ્યા કરશે.”\n\n“મનસ્વી, હેવ એ હેપ્પી લાઈફ અહેડ!!”\n\nમનસ્વીની હાલત વધારે પડતી દયનીય બની ગયેલી. કયો આઘાત વધારે અસહ્ય હતો તે જ પોતે નહોતી સમજી શકતી. મિતાલીના ચહેરા પાછળનો ચહેરો કે પછી સિદ્ધાર્થને હંમેશ માટે ગુમાવ્યાનું દુઃખ? પોતે થોડાક જ મહિનાઓમાં વડોદરા છોડીને કાયમ માટે અમદાવાદ આવી ગઈ. તે દિવસ પછી પોતે પહેલાની જેમ ક્યારેય પણ રેન્કર નહોતી બની શકી.\n\nઆ બનાવને પુરા પાંચ વર્ષ વીતી ગયા હતા. પરંતુ હજુ સુધી જુના જખમ સૂકાયા નહોતા. સમયાંતરે છાપા મેગેઝીન અને સોશ્યિલ મીડિયા પર સિદ્ધાર્થની પ્રેમિકાના ફોટા ઘણી વાર તેની સામે આવ્યા દરેક વખતે એ ચહેરો એ હાસ્ય અને એ હાસ્ય પાછળનું તેનું છળ તેને તીરની જેમ વાગ્યા કરતું. આજે મિતાલી કાયમ માટે સિદ્ધાર્થની થઈ ગઈ હતી. જેના માટે પોતે આજે પણ પાગલ છે એ વ્યક્તિને દરેક શ્વાસ પર મિતાલીએ પોતાનું નામ હંમેશને માટે લખી નાખ્યું. કેટલાય કલાકો સુધી તેણે સિદ્ધાર્થ-મિતાલીના લગ્નની એ તસવીર જોઈ રાખી. હજી તો આવી ઘણી બધી ક્ષણો આવવાની હતી. ભવિષ્યમાં પણ સોશ્યિલ મીડિયા, છાપાઓ, સામયિકો અને બીજી ઘણી બધી જગ્યાએ સિદ્ધાર્થ અને મિતાલીના ફોટા આવશે અને એ દરેક ક્ષણ અસહ્ય પીડા લઈને આવશે જે પોતાના અધૂરા અને ક્ષત-વિક્ષત થઇ ગયેલા સપનાઓની ચાડી ખાશે. મિતાલીના ચહેરા પાછળના ચહેરા એ મનસ્વીને એ હદે બદલી નાખી કે કદાચ હવે તે કોઈ જ ચહેરા પર ભરોસો નહીં મૂકી શકે. મિતાલી ત્રિવેદી જે ઝડપથી ઉભરતું નામ બની રહી હતી તેટલીજ ઝડપથી મનસ્વી શાહ ભુલાઈ જતી હતી. ખબર નહોતી કે તેનું ભવિષ્ય શું લઈને આવશે પણ એ વાત ચોક્કસ હતી કે તેમાં આવી અસંખ્ય દર્દ ભરી ક્ષણો હશે. ફરીથી સિદ્ધાર્થના ફોટા પર આંગળીઓ ફેરવી મનસ્વી ચોધાર આંસુએ રડી પડી અને ફરી એક ગમગીન સાંજ પસાર થઈ ગઈ...!",
      "duration": "18 mins",
      "category": "Thriller"
    },
    {
      "title": "બ્રેસલેટ",
      "story_name": "નાસ્તાના ટેબલ પર બેઠા બેઠા ધનવંતરાય અને કોકીલાબેન સુદેશની રાહ જોતાં જોતાં છાપું વાંચી રહ્યા હતાં સુદેશ ધીમે કરીને નાસ્તાના ટેબલ તરફ આવ્યો અને મમ્મી પપ્પાને પગે લાગ્યો. ધનવંત રાય અને કોકીલાબેન એકબીજાની સામે જોવા લાગ્યા આજે એવી તો શું વાત છે કે સતત મસ્તી તોફાનમાં મસ્ત રહે તો મારો દીકરો આજે ગંભીરતા ધારણ કરી રહ્યો છે. ધનવંતરાયે હસતા હસતા સુદેશ ને પૂછ્યું \"બેટા શું વાત છે આજે તો તું કંઈક બહુ ગંભીર લાગે છે\"? સુદેશ શરમાતા શરમાતા કહ્યું \"પપ્પા મને મારી કોલેજની એક છોકરી બહુ જ પસંદ છે તેનું નામ આભા છે. મેં તેના વિશે બધી માહિતી કઢાવી છે. તેઓ આપણી જ નાતના છે. અને તેના પપ્પાનું નામ કિરીટભાઈ છે. તેઓ એક વર્ષ પહેલાં તેમના દીકરા યશની નોકરી મુંબઈ થઈ હોવાથી અમદાવાદથી મુંબઈ આવ્યા છે\". ધનવંતરાય તો દીકરા ની સામે જોઈ રહ્યા. દીકરાને એક નજરે નિરખી રહ્યા લે મારો દીકરો તો પરણવાલાયક થઈ ગયો તે મનોમન હસવા લાગ્યા કોકીલાબેન પણ બાજુમાં બેઠા બેઠા મરક મરક હસતા હતાં\n\n           ધનવંતરાયે ઉભા થઈ દિકરા ની પીઠ થાબડતા કહ્યું \"બેટા તુ તો મોટો થઈ ગયો, તારી બધી વાત સાચી પણ આભા ને આ વાતની જાણ છે? તે આભા સાથે ક્યારેય વાત કરી છે? આપણે રહ્યા મોટા ખોરડાવાળા માન મોભાવાળા અને કિરીટભાઈ ને હું ઓળખું છું તારી મમ્મીના ભાઈનો દૂરનો સાળો થાય છે, તેઓ સામાન્ય ખાતા-પીતા ઘરના લોકો છે. જો આપણે સામે ચાલીને માંગુ લઈને જઈએ અને તે લોકો ના પાડી દે તો સમાજમાં મારું નાક કપાય જાય અને સમાજમાં મારો માન-મોભો છે તેને બટ્ટો લાગી જાય. પહેલા તો આભા સાથે વાત કરી લે. આપણે કોઈપણ જાતની ઉતાવળ નથી મારા દીકરાની પસંદ એ જ મારી પસંદ હોય મેં આજ સુધી ક્યારેય એક પણ વાતની તને ના નથી પાડી તો આ તો તારી જિંદગીનો સવાલ છે તું આભાના મનની વાત જાણી લે જો તેની હા હોય તો આપણે વાજતે ગાજતે માંગુ લઈને જશું\". સુદેશ તો એકદમ રાજી થઈને ધનવંતરાયને ભેટી પડ્યો તેમની આંખમાં હરખના આંસુ આવી ગયા અને હરખથી મમ્મી-પપ્પાને કહેવા લાગ્યો \"તમે બંને કેટલા સારા છો મારા મનની વાત તમે કેટલી સમજો છો તમારા જેવા માતા પિતાનો હાથ મારા પર છે તેથી હું મારી જાતને ખૂબ જ ધન્યતા અનુભવું છું.\"\n\n              ધનવંતરાય હસવા લાગ્યા અને વ્હાલથી દીકરાના માટે હાથ ફેરવતા કહેવા લાગ્યા \"બેટા હવે અમને મસ્કા લગાડવાનું બંધ કર અને જલ્દી નાસ્તો પૂરો કરીને કોલેજ ભેગો થા જેથી આભા સાથે તારી વાતચીત આગળ વધે, બહુ શરમની પૂંછડી ના થાતો ગમતી હોય તો સીધું જઈને પૂછી લેજે બહુ લાંબુ ખેચી એ તો દોર તૂટી જાય.\" એમ કહી ધનવંત રાય અને કોકીલાબેન ખડખડાટ હસવા લાગ્યા.\n\n          ધનવંતરાયે પણ પોતાની રીતે આભા ના ઘરની માહિતી મેળવવાનું શરૂ કરી દીધું તે તો મોટા બિઝનેસમેન હતાં કોઈ પણ સોદો તપાસ્યા વગર નહોતા કરતા, આ તો તેના દીકરાની જિંદગીનો સવાલ હતો તેમણે માહિતી એકઠી કરવા માંડી.\n\n           કિરીટભાઈ અને તેમના પત્ની સ્મિતાબેન બંને કોલેજમાં પ્રોફેસર હતાં તે બંનેના લવ મેરેજ હતાં કોલેજમાં સાથે ભણતા ત્યારથી બંને વચ્ચે પ્રેમના અંકુર ફૂટ્યા હતાં અને બંને ના ઘરનાઓની સંમતિથી લગ્નગ્રંથિથી જોડાયા હતાં આભા અને યશ એમ તેના બે સંતાનો હતાં. યશ આભા કરતા મોટો હતો અને આઈટી એન્જિનિયરનું ભણ્યો હતો તેને મુંબઈમાં ખૂબ મોટી કંપનીમાં સર્વિસ મળી હતી આથી તેઓ અમદાવાદ છોડી મુંબઈ શિફ્ટ થયા હતાં કિરીટભાઈ અને સ્મિતાબેન બંને રીટાયર થઈ ગયા હતાં. મુંબઈમાં હજુ તેઓ ભાડાના મકાનમાં રહેતા હતાં. અમદાવાદમાં નાનકડો બંગલો હતો તે વેચવા કાઢ્યો હતો, જે વેચાય પછી મુંબઈમાં ફ્લેટ લેવાનું વિચારતા હતાં, યશ ને ખૂબ સારો પગાર હતો અને કિરીટભાઈ અને સ્મિતાબેન બંનેને પેન્શન પણ સારૂ એવું આવતું હતું. ખાધેપીધે કુટુંબ સુખી સંપન્ન હતું, પણ ધનવંતરાય ની તોલે સાવ સામાન્ય હતું. ધનવંતરાયનો ચોપાટી પર ખૂબ જ મોટો બંગલો હતો અને તેઓ ત્રણ ફેક્ટરીના માલિક હતાં. સુદેશ તેમનો એકનો એક દીકરો હતો, ધનવંતરાય માટે દીકરા કરતા પૈસા વધારે મહત્વના ન હતાં તે તો દીકરાના રાજીપામાં જ રાજી હતાં.\n\n          સુદેશ હરખાતો હરખાતો કોલેજમાં પહોંચ્યો અને જઈને પહેલા જોઈ લીધું કે આભા આવી છે કે નહીં. એ પહોંચ્યો ત્યારે લકચર શરૂ થઈ ગયો હતો તેથી તે પહેલા પોતાની સીટ પર ગોઠવાઈ ગયો પણ તેનું ધ્યાન તો સતત આભા તરફ જ હતું. જેવો લેક્ચર પતે કે તરત જ તે ઊભો થાય છે ને આભા પાસે પહોંચ્યો અને કહ્યું કે \"આભા થોડીવાર માટે બહાર આવ ને મારે તારું કામ છે\". સારુ કહીને આભાર સુદેશની પાછળ ક્લાસમાંથી બહાર આવી. જેવી આવા આવીને સુદેશ ની સામે ઊભી રહી એવું તરત સીધેસીધું તેને પૂછી લીધું \"આભા તું મારી સાથે લગ્ન કરવા માટે તૈયાર છો?\". આભા તો અભી બનીને સુદેશની સામે જોવા લાગી થોડીવાર માટે તો તેનું મગજ સુન્ન થઈ ગયું, એકદમ આવા અચાનક સવાલથી તે ગભરાઈ ગઈ અને દોડીને પાછી ક્લાસમાં જતી રહી, સુદેશને કંઈ સમજાયું નહીં એ પણ બાઘા ની જેમ ત્યાં ને ત્યાં ઊભો રહી ગયો. તેનામાં હવે બાબા સામે જવાની હિંમત નહોતી તેણે લેક્ચર એન્ટેના કર્યો અને બહાર લોબીમાં એમનેમ ઊભો રહ્યો. આભાર તોડીને અંદર ક્લાસમાં તો જતી રહી પણ તેનું મન ચકડોળે ચડ્યું તેનું લેક્ચરમાં જરા પણ ધ્યાન ન હતું તે સુદેશ માટે વિચારવા લાગી આમ તો સુદેશ સારો છોકરો હતો હોશિયાર હતો સાવ સામાન્ય છોકરાઓ ની માફક રહેતો હતો એને ખબર હતી કે સુદેશ ખૂબ જ મોટા ઘર નો દીકરો છે પણ ક્યારેય તેણે તેને પૈસાના ગુમાનમાં ફરતો જોયો નહોતો અને પાછો પોતાની નાતનો હતો. જેમ જેમ સુદેશ માટે વિચારતી જાતિ હતી તેમ તેમ તેના ગાલ પર શરમની લાલી ઉપસી આવતી હતી તેનામાં પણ સુદેશ સામે જવાની હિંમત ન હતી. જેવો લેક્ચર પડ્યો તે પણ બધાની સાથે ક્લાસ રૂમની બહાર નીકળી બોલતો સુદેશ તો હજી ત્યાં ને ત્યાં જ તેના જવાબની રાહ જોતો ઊભો હતો તેણે એક નજરે સુદેશ સામે જોયું અને થોડું મરકી જઈ શરમાઈ ને નીચું જોઈ ગઈ અને કેન્ટીન તરફ ચાલવા લાગી સુદેશ તેના આ ઈશારા ને સમજી ગયો અને ઉછળી પડ્યો તે પણ તેની પાછળ પાછળ કેન્ટીન તરફ જવા રવાના થયો બંને જણા કેન્ટીનના એક ખુણા ના ટેબલ પર ગોઠવાયા. થોડીવાર પછી સુદેશે ચા અને સમોસા નો ઓર્ડર આપ્યો થોડીવાર પછી સુદેશે ધીમે ધીમે વાતચીતની શરૂઆત કરી સુરેશે આભાને કહ્યું \"જો તમારી ઈચ્છા હોય અને હા હોય તો અમે તમારા ઘરે માંગુ લઈને આવીએ\". આભાએ નીચું જોઈને ધીમેથી ડોકું ધુણાવી હા પાડી સુદેશ તો રાજીના રેડ થઈ ગયો અને કોલેજમાંથી જ આભા પોતાને ઘેર મમ્મી-પપ્પાને દેખાડવા લઈ ગયો.\n\n              આભા ને લઈને જેવો સુદેશ જેવો બંગલામાં દાખલ થવા જાય છે ત્યાં જ તેના મમ્મી અંદરથી કહે છે\" બંને ત્યાંજ ઊભા રહેજો \".સુદેશ અને આભા એકબીજાની સામે જોવા લાગે છે તેટલી વાર માં કોકીલાબહેન અંદરથી પુજાની થાળી લઈને આવે છે બંને ની આરતી ઉતારે છે પછી ઘરમાં આવવા દે છે. તેઓ તો આભાને એકીટશે જોયાજ કરે છે એટલીવારમા ધનવંતરાય અંદર થી બહાર આવે છે આભાને સુદેશ સાથે જોઈને ખુબજ ખુશ થઈ જાય છે. બંને જણા મમ્મીપપ્પા ને પગે લાગે છે. કોકીલાબહેને તરતજ પોતાના હાથમાં સોનાનું હીરાથી જડેલુ બ્રેસલેટ હતું તે કાઢીને આભાના હાથમાં પહેરાવી દીધું. અને કહ્યું કે \"આ મારા સુદેશનો જન્મ થયો ત્યારે એના પપ્પાએ એની ખુશીમાં મને ભેટમાં આપેલું આ મારા સુદેશના જન્મની નિશાની છે. આજે આટલા વર્ષો બાદ પહેલી વાર મે મારા થી અળગું કર્યું છે તેનો અર્થ એ થાય છે કે આજથી અમે સુદેશ ને તને સોંપીએ છીએ. બીજી બધી વીધી તો પછી થશે પણ આજથી અમે તને અમારી માની લીધી છે\" કહેતાં કહેતા કોકીલાબહેનનો અવાજ રૂંધાઈ ગયો. આભાની આંખમાંથી આંસુ ટપકવા લાગ્યા. તે તો કોકીલાબહેનને ભેટી પડી. ધનવંતરાયે કિરીટભાઈ સાથે ફોનમાં બધી વિગતવાર વાત કરી અને જણાવ્યું કે આભા અત્યારે અહીંજ છે. સુદેશ તેને થોડી વાર પછી મુકી જશે. તમે સુદેશ ને જોઈ લેજો. પછી આપણે રવિવારે મળીએ\". કિરીટભાઈ તો ધનવંતરાયની વાત સાંભળી ખુશ થઈ ગયાં તેમણે સ્મિતાબહેન ને બોલાવી બધી વાત કરી અને કહ્યું \"હમણાં થોડીવારમાં સુદેશ આપણી આભાને મૂકવા આવશે ત્યારે તેને તું સરખી રીતે જોઈ લેજે. બધું સારું હોય અને બંનેના મન રાજી હોય તો આપણ ને કોઈ વાંધો નથી રવિવારે ધનવંતભાઈએ મળવાનું ગોઠવ્યું છે ત્યારે બધી ચોખવટ કરી લેશું. કારણ આપણે તેના જેટલા પહોંચતા માણસો નથી\".\n\n           થોડીવારમાં સુદેશ અને આભા આવી ગયા. આભા તો શરમની મારી પોતાના રૂમમાં જતી રહી. સુદેશ ને જોઈને કિરીટભાઈ અને સ્મિતાબહેનની આંખો ઠરી તેમને સુદેશ જોતાંવેત ગમી ગયો અને પાછો વાતચીતમાં પણ એકદમ સરળ લાગ્યો તેથી તેમણે સુદેશ સાથે કહેવડાવ્યુ કે તમારા પપ્પાને કહેજો કે રવિવારે આપણે મળીએ. સુદેશ તો આ સાંભળીને રાજીના રેડ થઈ ગયો. તેમને જતાં જતાં આભા ને જોવા ની ઈચ્છા થઈ પણ આભા તો પોતાના રૂમમાં પુરાઈ ગઈ હતી. બહાર નીકળી ને કારનો દરવાજો ખોલતાં ઉપર નજર કરી તો આભા બાલ્કનીમાં ઊભા ઊભા તેને નિહાળી રહી હતી તેમણે આભા સામે હાથ હલવ્યો અને હસતાં હસતાં કારમાં ગોઠવાયો.\n\n           સુદેશ ના જતાં વેત સ્મિતાબહેન આભાના રૂમમાં ગયાં.આભા તો તેની મમ્મીને વળગી ને રડવા લાગી સ્મિતાબહેન સમજી ગયાં કે આ ખુશીના આસું છે તેની આંખમાંથી પણ દડદડ આંસુ વહેવા લાગ્યા. ત્યાં તો કિરીટભાઈ પણ રૂમમાં દાખલ થયા મા દીકરી ને રડતાં જોઈ તેનું હૈયું પણ ભરાઈ ગયું. તેમણે પ્રેમથી આભાના માથા પર હાથ ફેરવ્યો. આભા એ ધીમેધીમે સવારથી સાંજ સુધીની બધી ઘટના વર્ણવી. અને કોકીલા બહેને આપેલું બ્રેસલેટ દેખાડ્યું. સ્મિતાબહેનની તો બ્રેસલેટ જોઈ ને આંખો પહોળી થઈ ગઈ. \"આટલું મોંઘું બ્રેસલેટ તને આપ્યું, બેટા સાચવીને રાખી દેજે.\"આભા એ કહ્યું \"ના મમ્મી આ હવે ક્યારેય મારા હાથમાંથી નહીં ઊતરે. સુદેશની મમ્મીએ સુદેશના જન્મથી આ બ્રેસલેટ પહેરી રાખ્યું હતું અને ઉતારી ને મને પહેરાવ્યુ ત્યારે કહ્યું હતું કે મારા સુદેશ ને હું તને સોપુ છું એટલે આ બ્રેસલેટ તો હવે ક્યારેય નહીં કાઢું.\"આભા ની મમ્મી આભા ની સમજણ ભરી વાતથી ખુશ થઈ ગઈ. તેને મનમાં થયું મારી દીકરી એકાએક મોટી થઈ ગઈ.\n\n              ધનવંતરાયે કિરીટભાઈ ના ફેમીલી ને રવિવારે પોતાના ઘરે આવવાનું આમંત્રણ પાઠવી દીધું. રવિવારે બંને ફેમિલી ભેગા થયા. એકબીજાના વિચારોની આપલે કરી યશ ને સુદેશ નો સ્વભાવ ખુબ ગમી ગયો બંનેએ અલકમલકની ઘણી વાતો કરી. જમી કરી ને સુદેશ અને આભા ચોપાટી ના દરિયાકિનારે લટાર મારવા નીકળ્યા. અને વડીલો સગાઈ લગ્નની તારીખ ક્યારે રાખવી કેવી રીતે કરવા એની ચર્ચામાં લાગી ગયાં. ધનવંતરાયે કિરીટભાઈ ને હાથ જોડી વિનંતી કરી કે \"મને તમારી દીકરી ના કરિયાવર માં મને તમારી દીકરી સિવાય કશું ન આપતાં. દીકરીનું દાન ભાગ્યશાળીના ભાગમાં જ હોય. માટે કરિયાવર કરશો તો પણ હું સ્વીકારીશ નહીં\".કિરીટભાઈ અને સ્મિતાબહેન ની આંખમાં આંસુ આવી ગયા. અને કહેવા લાગ્યાં \"અમે તો ભાગ્યશાળી છીએ પણ મારી દીકરી પણ સારા ભાગ્ય લખાવી ને આવી છે કે તે તમારા જેવા માબાપની ઓથમા સમાવાની છે.\"\n\n              સુદેશ અને આભા બંને કોલેજના છેલ્લા વર્ષ માં હતાં. તેથી અઠવાડિયા પછી સગાઈ અને કોલેજ પુરી થાય પછી લગ્ન રાખવા એમ બંને કુટુંબ વચ્ચે વાતચીત થઈ સુદેશ અને આભા પણ લટાર મારી ને પાછા આવી ગયાં હતાં. કિરીટભાઈ અને સ્મિતાબહેને વેવાઈનો ખુબખુબ આભાર માનતા ગળગળા થઈ રજા લીધી. અઠવાડિયામાં સગાઈ નક્કી થઈ હોવાથી બંને કુટુંબ સગાઈની તૈયારીમાં વ્યશ્ત થઈ ગયાં. આખરે એ દિવસ આવી ગયો અને બંનેની સગાઈ ધામધુથી પાર પડી.\n\n            સુદેશ અને આભા માટે તો સગાઈ અને લગ્ન વચ્ચેનો ગોલ્ડન પિરિયડ હતો. એક તો બંને સાથે ભણતા હતાં તેથી રોજ મળવાનું થતું કેન્ટીનમાં કલાકો ના કલાકો બેસી રહેતાં. બંને એકબીજામાં મશગૂલ રહેતા આખી કોલેજ બંનેને દો કબૂતર કહીને ચીડવતુ પણ તેઓ તો તેની લાઈફમાં ગુલતાન હતાંં. જોતજોતાંમાં કોલેજ પણ પુરી થઈ ગઈ ને બંનેના લગ્ન પણ લેવાય ગયાં.\n\n             આભા સાસરિયાંમાં એક વહુ તરીકે નહી પણ એક દીકરીનુ માન પામીને રહેવા લાગી, ધનવંતરાય અને કોકીલાબહેનને ખુબ માન આપતી ઘરમાં નોકર ચાકર ની કમી નહોતી છતાંય ચિવટ થી તેના નાસ્તાપાણીનુ જમવાનું પોતે જાતે ધ્યાન રાખતી.\n\n              ધનવંતરાય અને કોકીલાબહેનની આજે ખુશી નો પાર નહોતો પોતે દાદા દાદી બનવાના છે તે સમાચાર સાંભળીને ખૂબ જ ખુશ થયા હતાં તેમણે તરત જ કિરીટભાઈ અને સ્મિતાબેન ને તેડાવ્યા અને તેઓ નાના નાની બનવાના છે તે સમાચાર તેમણે તેને આપ્યા સુદેશ તો રાજીના રેડ થઈ ગયો હતો અને ખુશીનો માર્યો ઉછળી રહ્યો હતો. આભા નો ખોળો પણ ખૂબ ધામધૂમથી થી ભરાયો ખુબ મોટી પાર્ટી રાખી હતી. આભા ની તબિયત સારી હતી, કોઈ જાતનો પ્રોબ્લેમ ન હતો, આથી પુરા દિવસે ખુબજ હેલ્ધી બાળક ને જન્મ આપ્યો. પુત્ર ના આગમનથી દાદ દાદી અને નાના નાની ખુશખુશાલ હતાં મામા અને પપ્પા નો હરખ પણ માતો નહોતો. નામકરણ વિધિ માં મોટી પાર્ટી રાખી અને બાળક નું નામ અંશ રાખ્યું. અંશ દાદા દાદી ની ઓથમા ખુબજ લાડકોડથી મોટો થવા લાગ્યો.અંશ પાંચ વર્ષ નો થયો ત્યારે તેમના દાદીએ ટુંકી બીમારીમાં આ દુનિયામાંથી વિદાય લીધી. અંશ દાદી નો ખુબજ હેવાયો હતો આથી વારેઘડીએ દાદી ના રૂમ પાસે જઈ દાદી દાદી કરતો અને દાદી ન દેખાય તો ચીસો નાખતો અતિશય લાડકોડથી થોડો જીદ્દી પણ થઈ ગયો હતો. આ બાળહઠ બધાની આંખમાં આંસુ લાવી દેતી. તેને સમજાવવો અઘરો પડી જાતો. ધીમેધીમે બધું વિસારે પડતું ગયું. દાદા પોતાનો પુરો ટાઈમ હવે અંશ ને રમાડવા માં તેને શાળામાં લેવા મુકવામાં નવી નવી વાર્તા ઓ કહેવામાં પસાર કરતાં. અંશ ખુબજ લાડકોડમાં ઉછરતો હતો છતાં ખુબજ સારા સંસ્કાર પણ મળતા હતાંં. ભણવામાં પણ ખુબ જ હોશિયાર હતો તેની યાદશક્તિ ગજબની હતી એકવાર જોયેલી વસ્તુ ક્યારેય ભૂલતો નહીં.\n\n            દસ વર્ષનો થયો ત્યારે દાદા ને અચાનક હાર્ટ માં દુખાવો ઉપડ્યો અને પુરી ટ્રીટમેન્ટ મળે તે પહેલાં તો વિદાય લઈ લીધી,નાનકડા અંશ માટે તો દાદા નુ મૃત્યુ પણ આઘાતજનક હતું. થોડો મોટો હતો તેથી ધમપછાડા નહોતો કરતો પણ ચુપચાપ બેસી રહેતો. બીજો વજ્રગાતે તો સુદેશ અને આભા ને પણ અંદરથી હલાવી દીધા હતાં. નાનકડો અંશ પપ્પા અને મમ્મીને રડતાં જોઈ રહેતો અને ધીમેથી મમ્મી ના ખોળામાં માથું રાખી સૂઈ જતો મમ્મી તેના માથામાં હાથ ફેરવતી ત્યારે તેના હાથમાં પહેરેલા બ્રેસલેટ ને જોયા કરતો. ધીમે ધીમે આ દિવસો પણ પસાર થવા લાગ્યાં. સુદેશ માથે ત્રણ ફેક્ટરી સંભાળવા નો ભાર આવી પડ્યો. સુદેશ બીઝી રહેવા લાગ્યો. અંશ ની બધી જવાબદારી હવે આભા માથે આવી પડી હતી. એને શાળામાં લેવા જવાનું મુકવા જવાનું. તેના ટ્યુશન ના સમય સાચવવા ના હવે તેની દુનિયા અંશમય બની ગઈ હતી. અંશ દસમા ધોરણમાં હતો ત્યારે તેની શાળામાં લંડન થી એક સાયન્ટિસ્ટ આવ્યાં હતાં. અને સ્કુલના હોશિયાર છોકરાને સ્પોન્સર કરવા તૈયાર હતાં. તે અંશ ના ક્લાસરૂમમાં આવ્યા અને અમુક નવા પ્રયોગો વિશે માહિતી આપી તે સમજાવતાં હતાંં ત્યારે અંશે બે સવાલ એવા પૂછ્યા કે તે સાયન્ટિસ્ટ વિચાર માં પડી ગયાં તેમણ તરતજ ક્લાસટીચરને કહ્યું જો આ બાળક ના મમ્મીપપ્પા રાજી હોય તો મારે તેને લંડન લઈ જવો છે.એટલે ટીચરે રાજી થતાં થતાં અંશ ના મમ્મીપપ્પા પર એક ચિઠ્ઠી લખી દીધી અને અંશ ને કહ્યું કે આપણે ત્યાં જે સાયન્ટિસ્ટ આવ્યા છે તે તને લંડન ભણવા માટે લઈ જવા માંગે છે, આ ચિઠ્ઠી તારા મમ્મીપપ્પા ને વંચાવજે, જો તને મોકલવા માંગતા હોય તો કાલે સ્કૂલમાં મળવા આવે. અંશ તો એકદમ રાજી થઈ ગયો. ઘરે જઈને મમ્મીને વળગી પડ્યો અને હરખાતા હરખાતા ક્લાસમાં બનેલી બધી વાત કરી. આભા તો આ સાંભળીને આઘાત પામી ગઈ. સાસુ સસરા ના દેહાંત પછી અંશ તેનું સર્વસ્વ બની ગયો હતો.તે વિચારવા લાગી હજું કેટલો નાનો છે. અજાણ્યા ગામમાં તેનું ખાવાપીવાનું કોણ ધ્યાન રાખશે. મારા જીગર ના ટુકડા ને મારાથી અળગો નહીં થવા દઉં. તેણે અંશ ને કહ્યું તારા પપ્પા આવી પછી વિચારીએ. અંશ તો પપ્પા ના આવવાની રાહ જોઈને દરવાજે બેઠો રહ્યો. જેવા પપ્પા આવ્યા કે તરત જ કહ્યું પપ્પા બીજુ બધું પછી કરજો પણ પહેલાં મારા ટીચરે ચિઠ્ઠી લખી છે તે વાંચો.સુદેશે અંશ ને આટલો ઉત્સાહિત ક્યારેય નહોતો જોયો એમાં પણ દાદા ના મૃત્યુ પછી તો તે સાવ અંતર્મુખી થઈ ગયો હતો સુદેશ તો અંશ ને આટલો ખુશ જોઈને રાજી થઈ ગયો. અંશે આપેલી ચિઠ્ઠી વાચવા લાગ્યો. ચિઠ્ઠી વાચીને કહ્યું અમે કાલે તારા ટીચર ને મળવા આવશું.અંશ તો રાજી થઈ લંડનના સપના જોતાંજોતાં સૂઈ ગયો.\n\n           રાત્રે સુદેશે આભાને સમજાવવાની ખુબ કોશીશ કરી કહ્યું આપણે દીકરા ને મોકલશુ નહી તો તેનું સ્વપન તૂટી જશે દર મહિને લંડન જઈને આપણે તેની તપાસ કરતાં રહીશું. પણ આભા એક ની બે ન જ થઈ અંતે માં ના હૃદય સામે સુદેશે હાર સ્વીકારવી પડી. વહેલી સવારે અંશ તો ખુશખુશાલ થતો સ્કૂલમાં જવા રવાના થઈ ગયો. સ્કૂલમાં પહોંચી ને બધાં ભાઈબંધો ને બોલાવી બોલાવી કહેવા લાગ્યો કે હું તો આગળ ભણવા લંડન જવાનો છું. અમુક રાજી થયાં અને અમુકે મોઢા બગાડ્યા. તેના મમ્મી પપ્પા આવ્યાં એટલે ક્લાસટીચર તેને લઈને પ્રિન્સિપાલની ઑફિસમાં લઈને ગયાં. ત્યાં જઈને જોયું તો તેના મમ્મી રડતા હતાંં અને પપ્પા અને પ્રિન્સિપાલ બંને મમ્મીને સમજાવતાં હતાં. ત્યાં મમ્મીના શબ્દો કાને પડ્યાં કે ના તમે લોકો ગમે તે કહો પણ હું મારા આંખ ના રતન ને મારાથી દૂર ક્યારેય જવાની રજા નહીં આપું. મમ્મી ની આવી વાત સાંભળીને અંશની આંખમાં આંસુ આવી ગયા. આખી રાત ના જોયેલા સ્વપ્નાના મહેલ ને તૂટતો દેખાયો, તે તેની મમ્મીને આજીજી કરવા લાગ્યો મમ્મી જવા દેને હું મારું પુરુ ધ્યાન રાખીશ. મને લંડન માં ભણવાનો મોકો મળ્યો છે મને જાવા દેને. પણ આભા એક ની બે ન થઈ. અંશ નિરાશ થઈ રોતો રોતો ક્લાસ તરફ જવા લાગ્યો ત્યારે જે સાયન્ટિસ્ટ આવ્યા હતાંં તેમણે તેને કહ્યું કે ભલે હમણાં તારી મમ્મી ના પાડે છે પણ ભવિષ્યમાં ક્યારેય પણ આગળ ભણવાની ઈચ્છા થાય તો આ મારું કાર્ડ છે. તું જરુર આવજે હું તને બધી જાતની હેલ્પ કરીશ. અંશે રોતાં રોતાં થેન્ક યુ કહીને કાર્ડ પોતાના ખીસામાં રાખી દીધું. ક્લાસમાં બધાને ખબર પડી ગઈ કે અંશ હવે લંડન નથી જવાનો કારણ તેની મમ્મીએ ના પાડી છે. આથી રીસેસ માં આખો ક્લાસ તેને ચિડવવા લાગ્યો. અંશ હજુ નાનો કિકલો છે હજુ મમ્મી ના ખોળામાંજ રમે છે જીભડા કાઢીને અંગુઠો બતાવવા લાગ્યાં. અંશ તો નીચું મોઢું કરીને સાંભળતો રહ્યો અને રોતો રહ્યો.\n\n        ઘરે પહોંચી ને પણ સીધો તેના રૂમમાં જતો રહ્યો બપોરે આભા એ જમવા માટે કેટલીયે વાર બોલાવ્યો તો પણ રૂમ બંધ કરીને બેસી રહ્યો આભા પણ જમી નહીં અને તેના રૂમ ની બહાર રોતી રોતી બેઠી રહી. સાંજે સુદેશ આવ્યો ત્યાં સુધી બંને એમ જ હતાં. સુદેશે ખુબજ પ્રેમથી સમજાવી અંશ નો દરવાજો ખોલાવ્યો. અને આભા ને પણ સમજાવટથી સ્વસ્થ કરી અને ત્રણેય સાથે જમવા બેઠા અંશે ચુપચાપ જમી લીધું અને પોતાના રૂમમાં જઈને સૂઈ ગયો. બીજે દિવસે સવારે પણ પોતાની રીતે તૈયાર થઈ ને સ્કૂલમાં જતો રહ્યો.આભા ને એમ કે થોડા દિવસમાં બધું પાછું બરાબર થઈ જશે.સુદેશ પણ નાસ્તો કર્યા વગર જતો રહ્યો આથી આભાએ પણ નાસ્તો ન કર્યો ધીમે ધીમે બધું થાળે પડતું હતું પણ અંશ નો નિશ્ચય દઢ હતો. બહાર થી સ્વસ્થ લાગતો હતો પણ અંદરથી તેના મનમાં લંડન જવાનો વિચાર સતત સતાવતો હતો. તે ખુબજ ખંત થી ભણવા લાગ્યો. અને દસમાં ધોરણમાં અવ્વલ નંબરે પાસ થયો. સાયન્સ લાઈન લીધી અને કોલેજમાં પણ બધાં વર્ષે અવ્વલ નંબરે પાસ થતો આવ્યો સાથે સાથે તે ઘરમાં કોઈને ખબર ન પડે તે રીતે લંડન જવાની બધી તૈયારી સાથે સાથે કરતો હતો. તેનો પાસપોર્ટ પણ તૈયાર હતો તેથી તેની રીતે બધી તૈયારી કરી લીધી હતી. દર મહિનાની પોકેટ મની મળતી તે વાપરતો નહી બધી ભેગી કરી રાખતો એટલે ભેગા કરેલા પૈસા પણ સારા પ્રમાણમાં હતાંં. હવે ફક્ત રિઝલ્ટની રાહ જોવાની હતી. લાસ્ટયરમાં તે કોલેજ ફર્સ્ટ આવ્યો. તેના પપ્પાએ તેની ખુશાલીમાં મોટી પાર્ટી રાખી. તે બધાને ખુબ પ્રેમથી મળ્યો રાત સુધી મમ્મી પપ્પાની સાથે ને સાથે રહ્યો. પછી જેવા મમ્મીપપ્પા પોતાના રૂમમાં સુવા ગયાં. પછી થોડીવાર રહીને એક ચિઠ્ઠી લખીને ડાઈનીંગટેબલ પર મુકીને પાછળ જોયા વગર સડસડાટ ઘરની બહાર નીકળી ગયો.\n\n               બીજે દિવસે સવારે આભા અને સુદેશ ચા પીવા બેઠા ત્યારે તેનું ધ્યાન ફુલદાનીની નીચે દબાવેલી ચીઠ્ઠી પર પડ્યું. ચિઠ્ઠી વાંચી ને આભા તો ત્યાંજ બેભાન થઈ ગઈ. સુદેશે ઝડપથી આભા ને સંભાળી લીધી અને રૂમમાં સુવડાવી અને પછી ચિઠ્ઠી વાચી તો તેની આંખમાંથી આંસુ વહેવા લાગ્યા. ચિઠ્ઠીમાં લખ્યું હતું કે હું લંડન ભણવા જઈ રહ્યો છું મારી કોઈ જાતની ચિંતા ન કરતાં. મને ડર હતો કે તમોને પુછીને જઈશ તો તમો નહીં જવા દો આથી તમને જણાવ્યા વગર નીકળી ગયો છું તો માફ કરશો. મારું સપનું પુરુ થાય તેવા આશીર્વાદ આપજો. મને પ્લીઝ શોધવાની કોશિશ ન કરતાં. આભા ધીરે ધીરે ભાનમાં આવી રહી હતી. તે રડતાં રડતાં સુદેશ ની માફી માંગી રહી હતી. \"મે પહેલાં જ હા પાડી હોત તો મારો દીકરો આમ ઘર છોડીને ન જાત આપણ ને તેના સમાચાર તો મળતા રહેત. હવે તો તેણે શોધવાની પણ ના પાડી છે હવે કંઈપણ પગલું ભરશુ તો દીકરો સાવ ખોઈ બેસીશું.\"સુદેશે કહ્યું \"સાચી વાત છે આટલા વર્ષોથી તે મનમાં કેટલો રીબાતો હશે. આપણે પુત્ર મોહમાં તેના મનને ન સમજી શક્યા\"કહેતાં કહેતાં સુદેશ પણ રડવા લાગ્યો. બંનેનું જીવન સાવ નિરસ થઈ ગયું. જાણે શરીરમાંથી ચેતન જ હણાઈ ગયું હોય તેવું થઈ ગયું. આભા આ બનાવ માટે પોતાને જવાબદાર માનતી હતી તેથી મનોમન હિજરાયા કરતી હતી અને તેની આંખોના આંસુ સુકાવાનું નામ ન લેતા હતાં. સુદેશ પણ ફેક્ટરીઓનું કામ મેનેજરને સોંપીને લગભગ આભાની દેખરેખ રાખવા ઘરે જ રહેતો હતો તે પણ મનથી મુરજાઈ ગયેલો હતો પણ આભા માટે સ્વસ્થ રહેવાની કોશિશ કરતો હતો. રોજ આભા અંશના રૂમમાં જઈ તેના કપડા કપડા સરખા મુક્તિ કબાટ ગોઠવ્યા જ કરતી આખો દિવસ અંશના રૂમમાં જ કાંઈ ને કાંઈ કરતી રહેતી આથી સુદેશ ને વિચાર આવ્યો કે જ્યાં સુધી આ બંગલામાં રહેશું ત્યાં સુધી અંશ બધી યાદો આભા સાથે વિટળાયેલી જ રહેશે. સુદેશે જુહુ કિનારે એક આલીશાન ફ્લેટ ખરીદી લીધો. અને ફ્લેટમાં રહેવા આવી ગયાં. રોજ સાંજે આભા ને જુહુ કિનારે બેસવા લઈ આવતો આભા તો સદાય અંશના વિચારોમાં ખોવાયેલી રહેતી અને રેતીમાં હાથ ફેરવ્યા કરતી ચુપચાપ બેસી રહેતી. એક દિવસ એવી રીતે એકવાર બંને બેઠા હતાંં ત્યારે કોણ જાણે કેમ તેના હાથમાંથી બ્રેસલેટ નીકળી ગયું. આભા ને તેનું ધ્યાન ન રહ્યું ઘેર જઈ ને જમવા બેઠી ત્યારે તેનું ધ્યાન ગયું.તે લોકો બ્રેસલેટ શોધવા પાછા જ્યાં બેઠા હતાં ત્યાં આવ્યાં ઘણી શોધ કરી પણ ન મળ્યું આભા તો રડી રડી ને અડધી થઈ ગઈ. તે બબડવા લાગી હું અભાગણી છું દિકરા ને તો ન સાચવી શકી હવે તમને કંઈક થઈ જશે તો હું શું કરીશ મમ્મી એ મને હાથમાં પહેરાવતી વખતે ચોખ્ખું કહ્યું હતું કે હું મારો દીકરો તને સોપું છું એ દિવસથી મેં તેને મારા હૃદય સાથે ચાપીને રાખ્યું હતું.આ સારી નિશાની નથી કહીને ધ્રુસકે ધ્રુસકે રડવા લાગી સુદેશે કહ્યું એવું કંઈ ન હોય તું ચિંતા ન કર મને કંઈ પણ થવાનું નથી. પણ આભા ના મનમાં ડર પેસી ગયો હતો. દિવસે ને દિવસે તેનું શરીર સુકાવા લાગ્યું અને ધીમે ધીમે સાવ પથારીવશ થઈ ગઈ. સુદેશ મનોમન મૂંઝાતો એકબાજુ અંશ યાદ તેને ખુબજ આવતી હતી પણ આભા ને કારણે પોતાનું મન હળવું કરી શકતો ન હતો અને બીજી આભાની ચિંતા, દુનિયાભરના ડોક્ટરોને આભા ને બતાવી જોઈ પણ કંઈ ફરક ન પડ્યો.\n\n          એક દિવસ તે મનોમન ખુબજ મૂંઝાતો હતો તેથી દરિયાકિનારે લટાર મારવા નીકળ્યો અને જ્યાં તે અને આવા બેસતા હતાં તે જગ્યાએ જઈને બેસી ગયો. તેનાથી થોડે આગળ એક યુવતી બેઠી હતી તેના હાથમાં એણે કંઈક બ્રેસલેટ જેવું ચમકતું જોયું તેને કુતૂહલ થયું અને નજીક જઈને જોવાની કોશિશ કરી જોયું તો આભા જેવું જ બ્રેસલેટ હતું તે યુવતી પાસે ગયો અને પૂછ્યું બેટા મને તારું બેસલેટ મને જોવા આપીશ, યુવતી ને આશ્ચર્ય થયું તે જોવા લાગી. તે મૂંઝાઈ ગઈ અજાણ્યા માણસને બ્રેસલેટ કેવી રીતે અપાય અને તે પણ આટલું બધુ મોંઘુ, તે હજુ વિચારતી હતી ત્યાં તેની સાથે જે યુવક હતો તે આવી ગયો. સુદેશ ઊંધો ઊભો હતો તેથી તેનું ધ્યાન ન હતું પણ પેલી યુવતી એ કહ્યું કે આ ભાઈ મારું બ્રેસલેટ જોવા માંગે છે. સુદેશે પાછળ જોયું તો જોતાં જ રહી ગયો. સુદેશની આંખમાંથી અશ્રુધારા વહેવા લાગી સામે યુવકની પણ તેજ હાલત હતી. બંને એકબીજાને જોરથી ભેટી પડ્યાં જાણે ક્યારેય જુદા જ ન પડવા ના હોય. સુદેશે કહ્યું બેટા અંશ ક્યાં હતો આટલા વખતથી અમારી આંખો તને જોવા તરસી રહી હતી. કહેતાં કહેતાં તેના માથાને ચૂમતો હતો અને માથે હાથ ફેરવતો હતો અંશ પણ પપ્પાની હુંફમાં સમાઈ ને નાના બાળક ની જેમ રડતો હતો પપ્પા તમને લોકોને એક મહિનાથી શોધું છું બંગલા માં તમે ન મળ્યાં માળી ને પુછ્યું તો તેને પણ ખબર નહોતી રોજ સાંજે ચોપાટી ના દરિયે તમને શું શોધવા આંટા મારતા આજે પહેલીવાર જુહુ ના દરિયે આવ્યા. સુદેશે પુછ્યું આ બ્રેસલેટ, અંશે કહ્યું આ બ્રેસલેટ મારી મમ્મી નું જ છે. એક ઝવેરીની દુકાનમાં યેશા માટે ચેન લેવા ગયાં હતાંં ત્યાં મારી નજર બ્રેસલેટ પર પડી હું તરતજ ઓળખી ગયો, મને હવે તમારી ભાળ ઝડપથી મળશે તે વિચારે મે દુકાનદાર ને પુછ્યું આ બ્રેસલેટ તમારી પાસે ક્યાંથી આવ્યું પહેલાં તો દુકાનદાર મારી સામે જોવા લાગ્યો. પછી તેને બધી હકીકત જણાવી ત્યારે તેમણે કહ્યું આ બ્રેસલેટ એક મુફલિસ જેવો માણસ આવી ને વેચી ગયો.એના સારા એવા પૈસા આવવાથી તે રાજી ના રેડ થઈ ગયો. ત્યારે સુદેશે કહ્યું હું તારી મમ્મીને રોજ સાંજે દરિયાકિનારે બેસવા લઈ આવતો હતો એમાં એક દિવસ એના હાથમાંથી બ્રેસલેટ નીકળી ગયું. એક તો તારો આઘાત હતો એમાં બ્રેસલેટનો આઘાત ભળ્યો. અત્યારે તારી મમ્મી સાવ પથારીવશ છે. સાંભળીને અને આંખમાંથી આંસુ વહેવા લાગ્યા અને કહેવા લાગ્યો પપ્પા મને ઝટ મમ્મી પાસે લઈ જાવ. યેશા ચુપચાપ ઊભી ઊભી બધું સાંભળતી હતી તે સમજી ગઈ કે આ અંશ ના પપ્પા છે. તેની આંખમાં પણ આંસુ આવી ગયા. બ્રેસલેટ કાઢીને સુદેશના હાથમાં દઈ દીધું.\n\n           ફ્લેટ તો સાવ સામે જ હતો તેથી ત્રણે જણા તરત જ પહોંચી ગયા. સુદેશ એ બંને જણાને પહેલા બહાર ઊભા રાખ્યા અને પછી અંદર ગયો અને આભાને ધીમે રહીને બધી વાત કરી આભા તો હરખ ની મારી બેઠી થઈ ગઈ, સુદેશે તેને બ્રેસલેટ પણ દેખાયું તે એકદમ ઊભી થઈ અને મંદિર તરફ ચાલવા લાગી, મંદિરમાંથી પૂજાની થાળી લઈ તેમાં બ્રેસલેટ મૂક્યું અને દરવાજા તરફ ચાલવા લાગી સુદેશ તો એકીટશે તેને જોતો જ રહ્યો. આભા એ પહેલા અંશ અને યેશાની આરતી ઉતારી અને અંદર આવવા કહ્યું અને પછી આભા એ યેશાના હાથમાં બ્રેસલેટ પહેરાવ્યું અને કહ્યું કે આજથી અંશ તારો. યેશા શરમાઈને અંશની સામે જોવા લાગી.",
      "duration": "18 mins",
      "category": "Thriller"
    },
    {
      "title": "અનોખો પ્રેમ",
      "story_name": "મોબાઇલની સ્ક્રીન પર \"પ્રેરણા\" નામ બ્લીંક થતું જોઈને નિસર્ગની આંખો ચમકી ઉઠી. ચહેરા પર સુરખી છવાઈ ગઈ. આજે ચાર મહિના પછી પ્રેરણાએ ફોન કર્યો હતો. ચાર મહિના પહેલાંની એક સાંજે તેણે ફોન કરીને પૂછેલું- \"નિસર્ગ, પાંચ દિવસની ધ્યાન શિબિર છે. હું જોડાઉં?\" \n\n\n\n- \"તારે હવે ક્યાં પહોંચવા વિચાર છે, પ્રેરણા? અલ્ટરનેટીવ થેરાપીના લગભગ બધાં ક્ષેત્રોમાં તેં માસ્ટરી મેળવી લીધી છે. તારી ધ્યાન શિબિરોમાં આવવા લોકો પડાપડી કરે છે. અને તું અન્ય શિબિરમાં જોડાવા જાય છે?\" નિસર્ગે થોડી સમજાવટ અને થોડી નારાજગીથી કહ્યું. \n\n\n\nપ્રેરણા એક નિષ્ણાંત પ્રાકૃતિક ચિકિત્સક હતી. વૈકલ્પિક સારવાર પદ્ધતિઓમાં તે એટલી નિષ્ણાંત હતી કે દર્દીઓનું વેઇટીંગ-લીસ્ટ મોટું રહેતુંં. નિસર્ગને પ્રેરણાની આવી રીતે ગમે ત્યાંથી, ગમે તેવું \"જ્ઞાન\" મેળવી લેવાની તલપ ગમતી નહીં. પણ તે પ્રેરણાની ખુશીમાં ખુશ રહેતો. \n\n\n\n\"આ નવા પ્રકારની 'ઇન્સ્ટન્ટ મેડિટેશન' ની પદ્ધતિ છે. એટલે મને થાય છે કે....\" \n\n\"ધ્યાન કદી ઇન્સ્ટન્ટ હોઈ શકે જ નહીં\" - નિસર્ગે પ્રેરણાની વાત કાપતાં કહ્યું.\n\n\"યોગવિદ્યામાં આટલી ઉંડી ઉતરી તે છતાં ....?\" નિસર્ગ વધુ નારાજગીથી બોલ્યો.\n\n\"નવો અનુભવ, યાર. મને આવું બધું બહુ ગમે છે. પણ તું ના કહીશ તો નહીં જોડાઉં, બસ?\" - પ્રેરણા નરમાશથી બોલી.\n\n\"ઓકે,લવ. તને ગમે તો એ અનુભવ પણ લઇ જો.\"\n\n આખરે પ્રેરણા ધાર્યું કરશે જ એવી ખાત્રી સાથે નિસર્ગે કમને હા પાડી. \n\n\n\nએ પછી ધ્યાન શિબિર દરમિયાન પણ તેનો એક વાર ફોન આવેલો. શિબિરમાં બે-બે ની જોડી બનેલી. તેમાં તેના પાર્ટનરનું નામ અનંગ હતું. નિસર્ગે એમ જ મજાકમાં કહેલું - \"પાછી ધ્યાન રાખજે!! તું એક તો ભોળી છે, વળી અતિ સુંદર છે. અનંગના મોહપાશમાં લપેટાઇ જતી નહીં.\" \n\n\n\n\"અરે યાર, એ તો પરણેલો છે અને બે છોકરાનો બાપ છે, તું ચિંતા કર મા.\" હસતા હસતા પ્રેરણાએ જવાબ આપેલો. બસ, એ હતી નિસર્ગ અને પ્રેરણા વચ્ચેની છેલ્લી વાતચીત. ત્યાર પછી ધ્યાન શિબિરમાં શું પ્રાપ્ત થયું? કેવો અનુભવ રહ્યો? તે અંગે પ્રેરણાએ કદી કોઈ ફોન ન કર્યો. નિસર્ગને તેનું આશ્ચર્ય અને દુઃખ પણ હતું. પરંતુ તે સામેથી પ્રેરણાને ફોન કરી શકે તેવું ન હતું. તે આનંદની પત્ની હતી અને આશુતોષની માતા !! 'પરાઈ સ્ત્રી' બની ગયેલી પોતાની એક વખતની પ્રિયતમાના આવા વ્યવહારથી હવે નિસર્ગ ટેવાઈ ગયો હતો.\n\n\n\n         આજે ચાર મહિના પછી પ્રેરણાને લાઇન પર જોઈને નિસર્ગે ફોન રિસીવ કર્યો. નિસર્ગ કશું બોલે એ પહેલાં જ સામેથી પ્રેરણાનું રુદન સંભળાયું. તે હૈયાફાટ આક્રંદ કરી રહી હતી.\n\nનિસર્ગને ધ્રાસ્કો પડ્યો. શું થયું હશે? આટલું બધું રુદન? પ્રેરણાના એરેન્જ્ડ મેરેજ હતા. વાસ્તવમાં આ લગ્ન તેણે પોતાના જીવન સાથે કરેલું સમાધાન હતું..........અચાનક ફોન કપાઈ ગયો. કદાચ ઘરે કોઈ આવી ગયું હતું.\n\n    અમંગળની આશંકાથી ઘેરાયેલો નિસર્ગ મોબાઈલ બાજુમાં મૂકીને દોઢ દાયકા પહેલાંના ભૂતકાળમાં સરી પડ્યો.\n\n     ***\n\n\n\nઅષાઢ અનરાધાર વરસતો હતો. ગગન આખું વસુંધરાને વહાલ કરવા વરસી પડ્યું હતું. શત- સહસ્ત્ર ધારાએ મેહુલો મલ્હાર સંભળાવી રહ્યો હતો. શ્યામલ મેઘઘટાએ આસમાનના શ્વેત- નીલા રંગને ઢાંકી દીધો હતો. મોસમના પહેલા વરસાદનો આસ્વાદ માણી રહેલો નિસર્ગ ધોધમાર વરસાદમાં ભીંજાવાનાં સુખને માણી રહ્યો હતો.\n\n\n\nએપાર્ટમેન્ટમાં ગ્રાઉન્ડ ફ્લોર પરના બે બ્લોક પૈકીનો પહેલો જ બ્લોક નિસર્ગનો હતો. અચાનક જ બાજુના બ્લોકમાં રહેતી પ્રેરણા વરસાદી નીરમાં નીતરતી આવી પહોંચી.\n\nપોતાના ઘરના દરવાજા પર તાળું લટકતું જોઈ,નિસર્ગને જ પૂછ્યું-\n\n\" મમ્મી તમને ચાવી આપતા ગયા છે?\"\n\nનિસર્ગે માથું ધુણાવી ના પાડી. વરસાદની સાથે પવન ફૂંકાતો હોવાથી પ્રેરણા ધ્રુજી રહી હતી. આસપાસમાં બીજું કોઈ હતું નહીં. વરસાદનું જોર વધતું જતું હતું. રસ્તા પર કાંડાબૂડ પાણી ભરાયું હતું. હવે શું કરવું એના વિચારમાં ધ્રુજતી પ્રેરણાને નિસર્ગે કહ્યું-\" અંદર જઈને ફ્રેશ થઈ જા. હું બહાર છું.\" \n\n\n\nબે વર્ષથી પડોશમાં જ રહેતા હોવાથી પારિવારિક સંબંધોથી જોડાયેલા નિસર્ગનાં ઘરે જવું કે નહીં, એની અવઢવ અનુભવતી પ્રેરણા ત્યાં જ ઉભી રહી. પણ બીજો છૂટકો ય ન હતો. વરસાદ અનરાધાર હતો. હમણાં તેના મમ્મી શહેરમાંથી આવે, તેવી કોઇ સંભાવના ન હતી. નિસર્ગે બ્લોકનો દરવાજો ખોલી, તેને અંદર જવા આંખોથી જ ઈશારો કર્યો.\n\nપ્રેરણા હજી તો ઘરમાં દાખલ થવા ગઈ, ત્યાં જ વાદળાંના ભયાનક ગડગડાટ સાથે વીજળીનો જોરદાર ચમકારો થયો. સ્ત્રી સહજ ડરથી પ્રેરણા અનાયાસ જ દોડીને નિસર્ગને વળગી પડી.\n\n\n\nવર્ષાનુ તાંડવ, પવનના સૂસવાટા, વીજળીના કડાકા, મેઘની ગર્જના, સૂર્યના ઢંકાઈ જવાથી ઘેરાયેલો આછેરો અંધકાર અને અષાઢી મોસમના પહેલા વરસાદમાં ભીંજાઈને નીતરતા બે યુવાન દેહ ચપોચપ ભીંસાયા. શ્વાસ સાથે શ્વાસ ટકરાતા રહ્યા. તનબદનમાં ઉષ્મા પ્રકટી ઉઠી. કોઇ અદ્રશ્ય શક્તિથી ખેંચાતા હોય તેમ બંને ઘરમાં પ્રવેશ્યાં. સ્થળ, કાળ અને સંબંધનું ભાન ભૂલીને બે યુવાન દેહ એકબીજામાં ઓગળી ગયા.\n\n\n\nબે કલાક પછી વરસાદનું જોર ઘટયું. વાદળ વિખરાયા ને હળવે હળવે કદમ માંડતી સંધ્યાએ રાત્રી પહેલાનો આછેરો ઉજાસ વહાવ્યો. રસ્તા પર વધેલી ચહલ-પહલ અને વાહનોના અવાજથી બંનેની ભાવ સમાધિ તૂટી ને દેહભાન પાછું આવ્યું. પૂર્ણતા પામ્યાના પરમ સુખથી નીતરતી નેહભરી નજરો પરસ્પર ટકરાઇ અને લજ્જાથી ઝૂકી ગઈ. પ્રેરણાએ પોતાના ભીના વસ્ત્રો ઉષ્માથી તર-બતર દેહ પર ધારણ કર્યા. આંખોથી જ નિસર્ગની વિદાય માગીને દબાતા પગલે દરવાજા બહાર જતી રહી.\n\n\n\nસમય સરતો ગયો. પ્રણય પાંગરતો ગયો. પુરુષ અને પ્રકૃતિ જાણે સદાય માટે પરસ્પર સાથે જ રહેવા સર્જાયા હોય એવા ભાવ સાથે આત્મઐક્યને પામી ગયા. જીવન પર્યંત સાથ નિભાવવાના શમણાંમાં રાચતા બન્ને લગ્નબંધનથી જોડાઈને કાયમી સંગાથ ઇચ્છતા હતા. પણ એ સ્વપ્ન પુરું થાય, એ પહેલાં જ એક અઘટિત ઘટનાચક્ર રચાઈ ગયું.\n\n\n\nધંધાના હેતુથી નિસર્ગને મુંબઈ જવાનું ગોઠવાયું. નિસર્ગ માટે મુંબઈ અજાણ્યું શહેર હતું. પ્રથમ વખત જ મુંબઇ જઈ રહેલો નિસર્ગ પ્રેરણાના ખ્યાલોમાં ખોવાઈને ટ્રેનમાં મુસાફરી કરી રહ્યો હતો. બોરીવલી સ્ટેશન આવે એ પહેલાં જ એને ખ્યાલ આવ્યો કે નીચે મૂકેલી પોતાની બેગ અને પોતાની હેન્ડબેગ કે જેમાં મોબાઈલ પર્સ, જરૂરી કાગળો, ઓળખ પત્ર અને એડ્રેસ બધું જ હતું તે સઘળું ચોરાઈ ગયું હતું ! \n\n\n\nબોરીવલી પહોંચતા પહોંચતા તો મોડી રાત થઈ ગઈ હતી. આટલી રાત્રે કોઈને ફોન કરીને પરેશાન કરવાને બદલે નિસર્ગે વિચાર્યું કે પોતે બોરીવલી જ કોઈક સસ્તી હોટેલમાં રાત્રી રોકાણ કરી લેશે. શર્ટના ખિસ્સામાં દોઢેક હજાર રૂપિયા પડ્યા હતા. સ્ટેશનની આસપાસની એક સસ્તી હોટેલમાં તે પહોંચ્યો. પોતાનું આઈ કાર્ડ અને મોબાઇલ તેમજ બેગ ચોરાઈ ગઈ હોવાની વાત કરીને બીજા દિવસે પોતાનું આઈ કાર્ડ મંગાવી લેવાની શરતે રૂમ મેળવી.\n\n\n\nચિંતા અને થાકથી હજી તો તેની આંખ મળી, ત્યાં જ અચાનક જોર જોરથી દરવાજો ખખડ્યો. ઘેન ભરી આંખે તેણે રૂમ નું ડોર ખોલ્યું તો સામે પોલીસ ઉભેલી જોઈ. હજી તો કંઈ સમજે, એ પહેલાં તો હોટેલમાંથી અનૈતિક ધંધા માટે આવેલી રૂપજીવિનીઓની સાથે પકડાયેલા ગ્રાહકોની સાથોસાથ તેને પણ પહેર્યા કપડે જ પોલીસે લોકઅપમાં નાખ્યો. કોઈપણ પ્રકારના ઓળખ પત્ર કે સરસામાન વિનાના એકલા યુવાન ઉપર પોલીસની શંકા વધુ મજબૂત બની. બીજા દિવસે સવારના છાપાઓમાં પકડાયેલા લોકોની યાદીમાં નિસર્ગનું પણ નામ હતું. સાચી- ખોટી સ્ટોરી બનાવીને ટીઆરપી વધારનારા ન્યુઝ રિપોર્ટરોએ પણ ટીવી ન્યૂઝમાં આ સમાચાર ચમકાવ્યા.\n\n\n\nનિસર્ગના ઘર- પરિવાર અને આડોશપાડોશ, સગા- સંબંધીઓમાં દાવાનળની જેમ આ સમાચાર ફેલાઈ ગયા. સત્ય ને બદલે સનસનાટીમાં રસ ધરાવનારા સમાજમાં સાચી અને સારી વાત કરતા ખોટી અને ખરાબ વાત વધુ ઝડપથી ફેલાય પણ છે અને સ્વીકારાય પણ છે એ સમજાયું, ત્યાં તો નિસર્ગ ચોતરફની બદનામીથી ઘેરાઈ ચૂક્યો હતો.\n\nકોર્ટમાં અવશ્ય નિર્દોષ છુટવાનો હતો. પરંતુ ત્યાં સુધી તો સૌની અણિયાળી નજરો અને ધારદાર પ્રશ્નોનો તેને સામનો કરવાનો હતો.\n\n\n\nબીજું તો જે થયું તે, પરંતુ પ્રેરણાના ઘર-પરિવારમાં નિસર્ગની એક દુર્જન અને દુરાચારી વ્યક્તિ તરીકેની છાપ ઉભી થઇ. તેમના પારિવારિક સંબંધો પર પૂર્ણવિરામ મુકાઇ ગયું. તેમનું મળવું કાયમને માટે બંધ થયું. પ્રેરણાની મમ્મીને બંને વચ્ચેના મીઠા સબંધોનો અણસાર હતો. તેથી પતિને કહીને તેમણે એક સપ્તાહમાં જ પ્રેરણાને મુંબઈમાં વસતા તેમના મામાના ઘરે વળાવી દીધી. પ્રેરણાને નિસર્ગ પર પૂરો ભરોસો હતો, તેમ છતાં અસમંજમાં અટવાયેલી તે નિસર્ગનો સંપર્ક કરી શકી નહીં. જન્મોજન્મ સાથ નિભાવવાનું વચન આપી ચૂકેલા પ્રેમી પંખીડા વિખુટા પડ્યા. પ્રેરણાના લગ્ન મુંબઈમાં વસતા આનંદ સાથે થયા. આજે પ્રેરણા આનંદ સાથેના દાંપત્યના પરિપાકરૂપે આશુતોષની માતા તરીકેનું સ્થાન ભોગવતી હતી. નિસર્ગે ઋણાનુબંધ પૂરા થયા સમજીને મન મનાવી લીધું. \n\n\n\nપ્રેરણાના લગ્ન થઈ ગયા, છતાં ન તો નિસર્ગ તેને ભૂલી શક્યો હતો કે ન પ્રેરણા નિસર્ગને વિસરી શકી હતી. લગ્ન પછીના ચાર- છ મહિનામાં જ બન્નેનો મોબાઈલ દ્વારા સંપર્ક થઈ ચૂક્યો હતો. પરિવાર અને સમાજની નજરોથી બચીને તેઓ બંને એકબીજાના સંપર્કમાં હતા. બન્નેની વચ્ચે કોઇ પ્રત્યક્ષ સંબંધ હતો નહીં. પરંતુ બંને એકબીજાના ઉત્તમ મિત્ર હોવાની ફરજ નિભાવતા હતા. બન્ને એક બીજાના સુખે સુખી અને દુઃખે દુઃખી રહેનારા હતા. પ્રેરણાનાં જીવનમાં કોઇપણ સમસ્યા આવે, તો નિસર્ગ અચૂક પણે અદ્રશ્ય રીતે એની સાથે જ હતો એની પ્રેરણાને પણ ખાતરી હતી.\n\n     ***\n\n\n\n        એકાદ કલાક પછી ફરી નિસર્ગનો મોબાઇલ રણકયો. રડતાં રડતાં જ પ્રેરણા બોલી રહી હતી-\" હું અનંગ વિના નહીં જીવી શકું, નિસર્ગ !\"\n\nપ્રેરણાના શબ્દોથી તે હચમચી ગયો. ક્ષણભર તો અવાચક બની ગયો. તે માની જ નહોતો શકતો કે પોતાનો પ્રેમ, આનંદની પત્ની અને આશુતોષની માતા - પ્રેરણા જેવી સ્ત્રી- આમ ત્રણ દિવસના સહવાસમાં સાવ અજાણ્યા એવા પરાયા પુરુષને પામવા માટે આટલી વ્યાકુળતાથી આક્રંદ કરી રહી છે !!\n\n\n\nવિચારશૂન્ય થઇને તે બેસી રહ્યો. પ્રેરણા બોલી રહી હતી- \"નિસર્ગ, હું સમજુ છું કે તને અત્યંત આઘાત લાગશે. પણ હું મજબૂર છું. હું સમજુ છું કે હું તદ્દન અયોગ્ય અને અનૈતિક પગલું ભરી રહી છું. પણ પ્લીઝ, મને સમજવાની કોશિશ કર. તું મારા જીવનનો આધાર છે. તું મારો પ્રેમી છે, મારો મિત્ર છે, માર્ગદર્શક છે.\" \n\n\n\nનિસર્ગ રડી રહ્યો હતો. પ્રેરણાની કેટલી ઊંચી છબી કંડારી હતી તેણે પોતાના મનમાં!! પોતાની પ્રેરણા, પોતાની જિંદગી, પોતાના પ્રેમની દેવી- અન્ય પુરુષ માટે આટલી તડપી રહી છે? તેના માન્યામાં જ આવતું ન હતું.\n\nબે મિનીટ બંને વચ્ચે મૌન છવાયું. નિસર્ગે કહ્યું -\" તું સમજદાર છે, પ્રેરણા. તું મને ભૂલી જા.પણ તારા પતિ- પુત્રનો વિચાર કરીને પાછી વળી જા. તારૂં લગ્ન જીવન બરબાદ થઇ જશે..... પતનના માર્ગે જવામાં હું તને મદદ કરું એવું તું ઇચ્છે છે?\" \n\n\n\n\"તું ગુસ્સે થા, ગાળો દે, પણ સત્ય બદલાવાનું નથી. હું અનંગ વિના નહીં જીવી શકું. મને ખબર નથી કે આ કેમ બન્યું? બસ, બની ગયું. એણે મને હિપ્નોટાઇઝ કરી છે. અથવા આગલા જન્મના અમારાં ઋણાનુબંધથી અમે આમ ફરી મળ્યા છીએ. બસ, મારે તો હવે અનંગ જોઈએ, કાં તો મૃત્યુ ! \"\n\nપ્રેરણાના શબ્દે-શબ્દે નિસર્ગનાં કાળજાં પર કરવત ફરી રહી હતી.\n\n\n\n\" પ્રેરણા, આ બધું તારી ધ્યાન શિબિર વખતથી શરૂ થયું, તો તેં મને છેક આજે- ચાર મહિના પછી- કહ્યું?\"\n\n\" હા, અત્યાર સુધી બધું સરસ ચાલતું હતું.\"\n\n\" સરસ એટલે? તું એની સાથે કેટલી આગળ વધી છે?\"\n\n- \" હું એને મારું સર્વસ્વ આપી ચૂકી છું.\"\n\n- નિસર્ગના હાથમાંથી મોબાઈલ પડી ગયો. મગજ તો શૂન્ય થઈ ગયું હતું, હવે હૃદય બંધ પડી જશે એવું અનુભવતો તે અન્યમનસ્ક થઈને બેસી રહ્યો. મોબાઈલમાંથી હજી પ્રેરણાના રડવાનો અવાજ આવી રહ્યો હતો. નિસર્ગને પારાવાર ગુસ્સો ચડ્યો. ક્રોધથી ધ્રુજતા હાથે તેણે મોબાઈલ સ્વીચ ઓફ કરી દીધો.પણ પછી તે પોતાના જાતને સંભાળી ન શક્યો અને મોટા અવાજે રડી પડ્યો....\n\n\"શું આ એ જ પ્રેરણા હતી, જેણે નિસર્ગ માટે સર્વસ્વ ત્યાગ કરવાનો નિર્ણય લીધો હતો?.....\n\nઆ એ જ પ્રેરણા હતી, જેણે માતા-પિતાની આબરૂ સાચવવા માટે આનંદ સાથે લગ્ન કર્યા હતા?...\n\nઆ એજ પ્રેરણા હતી, જે પતિ અને પુત્રની સાથોસાથ પોતાના પ્રથમ પ્રેમનું સુખ પણ પ્રાર્થતી હતી?\" \n\n\n\n    નિસર્ગનું મસ્તક ઘૂમી રહ્યું હતું. તે પ્રેરણાની જીદને જાણતો હતો. કોઈપણ કારણથી અનંગ તરફ આકર્ષાયેલી પ્રેરણા સારાસારનો વિવેક ચૂકી ગઈ હતી. અનંગ પરણિત હતો. સુંદર પત્ની અને બે સંતાનોનો પિતા હતો. પોતાની ચાહતમાં શું ખામી રહી ગઈ કે પ્રેરણા આ દલદલમાં ફસાઈ ગઈ? હિપ્નોટાઇઝ કર્યાની વાત સાચી હશે કે કેવળ આત્મવંચના? આગલા ભવના ઋણાનુબંધની વાત તો પોતે ય સ્વીકારતો. શું પરપુરુષ તરફના આકર્ષણને યોગ્ય ઠેરવવા માટેના કુટીલ મનના આ ઉધામા તો ન હતા? \n\n\n\n પણ પ્રેરણા દોષિત હોઈ શકે ? પોતાને સંપૂર્ણ સમર્પિત પ્રેરણા તો બીજે ક્યાંય લગ્ન કરવા ઈચ્છતી જ ન હતી. સંજોગો વિપરીત ન થયા હોત, તો આજે તે નિસર્ગની પત્ની હોત. નિસર્ગે દર્દ ભર્યો નિ:શ્વાસ નાખ્યો. પ્રેરણાને કેટલો વિશ્વાસ હતો તેના પર, કે કોઈને ન કહી શકાય એવી પોતાના ચરિત્રના પતનની વાત તે નિસર્ગને કહી શકે છે!! \n\n\n\nનિસર્ગને લાગ્યું કે પ્રેરણાના પતન માટે ક્યાંક ને ક્યાંક પોતે જ જવાબદાર હતો. પોતે પરિસ્થિતિથી ભાગી છૂટવાને બદલે મક્કમ રહ્યો હોત, તો પ્રેરણાને બીજા સાથે લગ્ન ન કરવા પડ્યા હોત. એક રીતે તો તે પોતે જ બેવફા હતો. એની બેવફાઇનો બદલો જાણ્યે -અજાણ્યે પ્રેરણા દ્વારા બેવફાઇથી જ મળી રહ્યો હતો!! \n\n\n\nનિસર્ગ આખરે સાચો પ્રેમી હતો. પ્રેરણા તરફનો તેનો પ્રેમ અપેક્ષારહીત હતો. પ્રાપ્તિ પછીની પૂર્ણતાને આત્મસાત કરી ચૂકેલા બન્ને એક ઉંચાઇ પરથી પરસ્પરને ચાહતા હતા. અંતે પુરુષ તરીકેનો તેનો અહંકાર તેનામાં વસતા પ્રેમી સામે હારી ગયો.\n\nતેણે પ્રેરણાને ફોન લગાડ્યો. કશી ફરિયાદ વિના, સહજ સહાનુભૂતિથી પૂછ્યું- \"મારી પાસેથી શું ઈચ્છે છે?\" \n\n- \"મને વિશ્વાસ હતો નિસર્ગ, કે તું મને સમજી શકીશ અને મદદ પણ કરીશ.\" \n\n- તે મૌન રહ્યો.\n\n\n\n\"હું તને અનંગનો નંબર મોકલું છું. એણે મને છોડી દીધી છે. હવે એ મારી પાસે નથી આવતો. એને સમજાવ કે એ મને તરછોડે નહીં.\" \n\n\"ભલે\" - તેણે ટૂંકો જવાબ આપીને ફોન બંધ કર્યો.\n\nજગતમાં કોઇ પ્રેમીને એની પ્રિયતમાએ નહીં સોંપ્યું હોય, એવું દુષ્કર કાર્ય નિસર્ગને કરવાનું હતું. અનંગ સુરત રહેતો હતો. નિસર્ગે તેને ફોન લગાડ્યો. અનંગ પાસેથી તેને જાણવા મળ્યું કે પ્રકૃતિ તો એની પાછળ પાગલ થઇ ગઇ હતી. આવી સુંદર સ્ત્રીનો ભરપૂર ઉપયોગ કરી લીધા પછી, તે હવે પોતાના હર્યાભર્યા પરિવારને છોડીને એક પરણેલી સ્ત્રી સાથે કોઈ સંબંધ રાખવા માંગતો ન હતો. નિસર્ગ સમજી ગયો કે અનંગ અત્યંત લુચ્ચો, કપટી અને લાલચુ છે. તે કોઇ હિપ્નોટીઝ જાણતો નથી. તેણે વાતોથી જ પ્રેરણાને ભરમાવી હતી. માનવ મનને કોણ જાણી શકે? પ્રેરણાનું મન જ કદાચ તેને ભરમાવી રહ્યું હતું. નિસર્ગને થયું કે આવા હીન વૃત્તિના નાલાયક વ્યક્તિને જીવતો ન રહેવા દેવો જોઈએ. પણ આ લંપટ ઠગને બરાબર પાઠ ભણાવવની ઇચ્છાને તેણે દબાવી દેવી પડી. કારણકે પ્રેરણા એનો કોઇ દોષ સ્વીકારવા તૈયાર ન હતી. આખરે ગમે તે રીતે આ ચક્રવ્યુહમાંથી બિચારી પ્રેરણા અને તેના પરિવારને ઉગારવાનો નિસર્ગે સંકલ્પ કર્યો. \n\nપાગલ પ્રેરણાએ પરણ્યા પહેલાના પોતાની સાથેના સંબંધની વાત પણ અનંગને કહી દીધી હતી!! એટલે જ તેણે તો નિસર્ગને આ સ્ત્રીને છોડી દેવાની વણમાગી સલાહ પણ આપી દીધી. નિસર્ગે એને સમજાવવા કોશિશ કરી કે તે ધારે છે એવી ચારિત્રહીન સ્ત્રી પ્રેરણા નથી. એ ખરેખર અનંગને ચાહવા લાગી છે. જો અનંગ તેને તરછોડશે, તો તે આત્મહત્યા કરી લેશે. પોલીસ તપાસમાં મોબાઇલ કોલ ડિટેલ્સમાં અનંગ પણ પકડાઈ જશે એવો ડર પણ બતાવ્યો.\n\n\n\nનિસર્ગે તેને સમજાવ્યું કે તે મુંબઇમાં ભાડે રૂમ રાખે અને એની સાથે રહેવાની ઇચ્છા પૂર્ણ કરી, ધીમે ધીમે તેની સાથેનો સંબંધ ઓછો કરતો જાય. તે એવો વ્યવહાર કરે કે પ્રેરણાના મિથ્યા પ્રેમનો અને \"આગલા જન્મના સંબંધ\" નો બધો ભ્રમ ભાંગી જાય. અનંગે પોતાની આર્થિક મજબૂરી વર્ણવી. નિસર્ગે અનંગના સુરતના ઘરનો ખર્ચ ઉપાડવાની જવાબદારી સ્વીકારી. પ્રતિમાસ એક લાખ રૂપિયા મુજબ પ્રેરણા સાથે રહી, તેને ત્રણ મહિનામાં છોડી દેવાના ત્રણ લાખ રૂપિયામાં સોદો પાર પડ્યો...! \n\n\n\nપ્રેરણા ખુશ હતી. દિવસે અનંગ સાથે રહી, સાંજે આનંદના આવ્યા પહેલાં ઘરે પહોંચી જતી. અનંગ પણ ખુશ હતો. આ બધા નાટકથી બેખબર આનંદ પોતાનો પતિ-ધર્મ ખુશીથી નિભાવી રહ્યો હતો. ભીતરથી ભાંગી પડેલો નિસર્ગ નિર્મોહી થઈને જીવ્યે જતો હતો.\n\n\n\nત્રણ મહિનામાં જ પ્રેરણાને છોડીને અનંગ પોતાના પરિવારમાં પાછો ફરી ગયો. પ્રેરણા પણ અનંગના સંમોહનમાંથી બહાર આવી, પરિસ્થિતિ સાથે સમાધાન સાધી, પોતાના ઘર સંસારમાં ગોઠવાઈ ગઈ. નિસર્ગને યાદ કરીને તે એકલી એકલી મુંગું રૂદન કરી લેતી. કારણકે હવે તે ન હતો. નિસર્ગ પોતાની પ્રિયતમાનું લગ્નજીવન બચાવીને અને તેના પરિવારને ઉંડા કળણમાંથી ઉગારીને તેના જીવનમાંથી હંમેશ માટે વિદાય થઇ ગયો હતો...!",
      "duration": "11 mins",
      "category": "Thriller"
    },
    {
      "title": "ઋણ - એક ચિત્રકારનું",
      "story_name": "પીંછી ને લાગણી મિશ્રિત રંગોમાં ઝબોળી ને જ્યારે તેનું એક કેનવાસ ઉપર ચિત્ર તરીકે રૂપાંતર થાય તો, વિચારો કે તેનું સર્જન કેટલું આહલાદક હશે, અને તે ચિત્રકાર પણ જ્યારે પોતે ચિત્રમાં ઓતપ્રોત થઈ ને કેનવાસ ઉપર પીંછી નચાવતો હોય તો તો પછી તે ચિત્રમાં પ્રાણનું સિંચન થઈ જતું હોય છે. આવો જ એક યુવાન ચિત્રકાર હતો, કલ્પન ધ્રુવ....હશે માંડ ૨૪ વર્ષની ઊગતી ઉંમર, પણ કળાક્ષેત્રે તેણે જે નામના મેળવી હતી તેને માટે કદાચ આ ઉમર ઘણી જ નાની હતી. ચિત્રકળા ક્ષેત્રે ખૂબ જ સન્માનજનક નામ હતું કલ્પન ધ્રુવનું. ઠેકઠેકાણે તેના ચિત્રોના પ્રદર્શન યોજાતાં હતાં. આ બધું યોજવા માટે કલ્પન પાસે એક ટુકડી હતી, જે આ બધું કરતી હતી. આયોજકો સાથે વાતચીત હોય કે પ્રદર્શન સ્થળની પસંદગી....બધું આ તેની ટુકડી જ કરતી હતી. પ્રદર્શનમાં મુકેલ ચિત્રો ના વેચાણમાંથી જે આવક થતી તેમાંથી અમુક હિસ્સો તે અનાથાશ્રમ, વૃદ્ધાશ્રમ અને મુક પ્રાણીઓ માટે દાન કરી દેતો હતો. વડોદરા ના અતિ વૈભવી વિસ્તારમાં તેનો બંગલો હતો. પોતે એકલો જ રહેતો હતો, બાકી તેના ઘરમાં એક રસોઈયો અને બે ઘરકામ કરવાવાળા તેના બંગલાના આઉટ હાઉસમાં રહેતા હતા....આવી હતી કલ્પનની જિંદગી.\n\nરવિવારની શિયાળાની સાંજ હતી. કલ્પન તેના બંગલાના બગીચામાં આરામ ખુરશીમાં બેસી ને મહારાજ ના હાથે બનેલી આદુ મસાલા વાળી ચાની હળવે હળવે ચુસ્કીઓ લઈ રહ્યો હતો. મગજમાં કોઈક વિચારો ચાલી રહ્યા હોય તેવી તેની મુખમુદ્રા હતી. ઝીણી આંખોથી જોજનો દૂરનો કયાસ કાઢતો હોય તેમ કલ્પન જોઈ રહ્યો હતો. અને અચાનક તેના વિચારો ને મંઝિલ મળી હોય અને કોઈક તારણ ઉપર આવ્યો હોય તેમ કલ્પન ચા ના પ્યાલામાં છેલ્લો ઘૂંટડો રાખી ને ઉભો થઇ ને પોતાના બંગલા ના ભૂગર્ભમાં આવેલ તેના ચિત્રકામ માટે ફાળવેલ સ્ટુડિયોમાં પહોંચી ગયો. એક કેનવાસ ને તેના સ્ટેન્ડ ઉપર ગોઠવી દીધું. કલ્પનની પીંછી કેનવાસ ઉપર નૃત્ય કરતી હોય તેમ ફરવા લાગી. જેમ જેમ પીંછી કલ્પન ના ઇશારે નાચતી હતી તેમ તેમ કલ્પન ના ચહેરાની મુદ્રાઓ પણ બદલાતી જતી હતી. પીંછી તો જાણે કોઈ નૃત્યાંગના હોય તેમ કલ્પનની બદલાતી લાગણીઓના તાલે નાચી રહી હતી. આશરે ત્રણ કલાક થયા હશે અને કલ્પનની પીંછી એ વિરામ લીધો. કલ્પન પણ થોડો થાકી ગયો હતો. પાસે પડેલી એક ખુરશી ઉપર બેસી ને કેનવાસ ઉપર અછડતી નજર કરી......સહેજે ૭૫-૮૦ વર્ષની આયુ ના એક વૃદ્ધાનું ચિત્ર હતું. ચહેરા ઉપર જમાનાની થપાટો ખાધાની ચાડી ખાતી કરચલીઓ એવી દેખાતી હતી જેવી કોઈ બગીચામાં નાની નાની ક્યારીઓ હોય. આંખની કીકીઓ ઉંમરનું માન રાખતી હોય તેવી નિસ્તેજ હતી. સફેદ વાળની અમુક લટો ને હવાની લહેરખીઓ સાથે તાલ મિલાવતી દેખાડી હતી. કોઈક વેદના કોરી ખાતી હોય તેવી મુદ્રાઓ તેના ચહેરા ઉપર અંકિત કરી હતી. કલ્પન એકીટશે પોતાની જ રચના ને નિહાળી રહ્યો હતો. જાણે પોતે જ તે ચિત્ર સાથે મનમાં ને મનમાં વાત કરતો હોય તેમ તે ચિત્ર સમક્ષ આંખનું મટકું પણ માર્યા વગર કલ્પન જોઈ રહ્યો હતો. તેના મસ્તિષ્ક ઉપર કોઈક બોઝો પડ્યો હોય તેવો તેને ભાસ થયો. અને અચાનક જ તે તેની ખુરશી ઉપરથી ઉભો થઇ ગયો. રાત્રિ ના લગભગ ૯:૩૦ વાગી ગયા હતા. કલ્પન થોડું જમી ને પોતાના શયનકક્ષમાં જતો રહ્યો. ચિત્રકામ કરતી વેળાએ સ્વાભાવિક રીતે જ લાગણીઓ નો નિચોડ થઈ જતો હોય છે એટલે માનસિક રીતે પણ કલ્પન થાક અનુભવી રહ્યો હતો. પલંગ ઉપર પડતાં વેત જ જાણે કે નિદ્રા દેવી બારણે દસ્તક દેતા ઉભા હોય તેમ કલ્પનની આંખો ઉપર નિદ્રા દેવી સવાર થઈ ગયા. રાત્રિ નો બીજો પહોર ચાલતો હશે અને અચાનક જ કલ્પન સફાળો ઉભો થઇ ગયો. શિયાળાની રાત્રી એ પણ તેના કપાળ ઉપર પ્રસ્વેદ બિંદુઓ ઝળકી રહ્યા હતા. થોડો અસ્વસ્થ લાગતો હતો કલ્પન. પલંગની બાજુમાં મુકેલ ટેબલ ઉપરથી પાણી નો જગ ઉઠાવી ને તેમાંથી પાણી ગ્લાસમાં ભરી ને મોઢે માંડ્યો. થોડો સ્વસ્થ થયો. ઊંડા વિચારમાં પડી ગયો કલ્પન કે તેના સપનામાં પેલા ચિત્રમાં અંકિત થયેલ વૃદ્ધા કેમ આવી હતી. કદાચ પોતે ચિત્ર દોરતી વખતે વધુ ઓતપ્રોત થઈ ગયો હશે જેને લીધે તેના મન ઉપર અસર થઈ હશે તેવું માની ને કલ્પન ફરી પાછો ઊંઘી ગયો. \n\nબીજા દિવસનું પરોઢ થયું. કલ્પન નું મસ્તિષ્ક થોડું ભારે હતું. પ્રાતઃ કર્મ પૂર્ણ કરી ને આદુ મસાલા વાળી કડક ચા ને ન્યાય આપી ને કલ્પન થોડો બહાર જવા નીકળ્યો. થોડું બહાર નું કામ પતાવી ને બપોર સુધી પાછો ઘરે આવી ગયો હતો. થોડું જમી ને કલ્પન ફરી પાછો તેના બંગલા ના ભૂગર્ભમાં આવેલ સ્ટુડિયોમાં ગયો. થોડું આમતેમ સાફ સફાઈ કરી ને અનાયાસે જ તેની નજર આગલી સાંજે ચિતરેલું વૃદ્ધા ના ચિત્ર તરફ ગઈ. ચિત્રની અંદરની આકૃતિ જાણે કે તેની સમક્ષ ફરિયાદની નજરથી જોતી હોય તે દૃષ્ટિથી જોઈ રહી હતી તેવો કલ્પન ને ભાસ થયો. મન બીજે પરોવવા માટે તેણે ફરી પાછો એક નાનો કેનવાસ લીધો અને તેની પીંછી ને કામે લગાડી દીધી. એક બે કલાકની મહેનત ને અંતે એક ચિત્ર કેનવાસ ઉપર ઉપસી આવ્યું અને તે હતું એક જર્જરિત એક માળ ના ઘર નું. કલ્પન આશ્ચર્યચકિત થઈ ગયો કારણ કે એવું તો કઈં તે જર્જરિત મકાનમાં હતું નહીં અને તેમ છતાં તેના માનસપટ ઉપર આ દૃશ્ય કેમ અંકિત થયું તે તેને માટે એક સવાલ હતો. તદુપરાંત આ ચિત્રમાં અંકિત કરેલા મકાન સાથે કોઈક જૂની લેવડ દેવડ હોય તેવું લાગ્યું. કઇંક યાદ કરવાની વ્યર્થ કોશિશ કરી જોઈ પરંતુ કલ્પન સફળ ના થયો....ખેર...આવું તો કોઈક વાર થાય, એવું વિચારી ને કલ્પન પાછો પોતાના દીવાનખંડમાં આવી ને બેસી ગયો. એક બે જરૂરી ફોન કરી ને તે બહાર જવાનીકળ્યો. મોડી સાંજે પરત આવી ને ટીવી સમક્ષ થોડી ચેનલો વચ્ચેની ઝપાઝપી કરી ને રાત નું વાળુ કરી ને પોતાના શયનકક્ષમાં ગયો. આજે ઠંડી નું પ્રમાણ થોડું વધારે હતું, એટલે બ્લાંકેટ ઓઢી ને નિંદ્રા ને આધીન થયો. મધરાત થઇ હશે....પલંગ ઉપર પોઢેલ કલ્પન હાથ પગ જોર જોરથી હલાવવા લાગ્યો....આંખો બંધ હતી તેની, પરંતુ કંઇક જોઈ લીધું હોય અને તેને લીધે તેને ગભરામણ જેવું થવા લાગ્યું. પાંચ - દસ મિનિટ તેની ખૂબ જ આકરી ગઈ...અને અચાનક જ તેના મોઢાંમાંથી જોરથી ત્રાડ નીકળી ગઈ......\"નહીં નહીં.... મા....આ શું કરો છો ?\" અને કલ્પન તેના પલંગમાં બેઠો થઇ ગયો. કલ્પનની આંખોની સમક્ષ જાણે કે એક અતિ ભયંકર દુઃ સ્વપ્ન પસાર થઈ ગયું. જગમાં ભરેલ પાણી પી ને તે પોતાના દીવાનખંડમાં આવ્યો. સોફા ઉપર બેસી ને આંખો બંધ કરી ને પાંચ મિનિટ તો બેસી રહ્યો. આખા સપનાની સમીક્ષા કરી રહ્યો હતો કલ્પન. ચિત્રમાં દોરેલું જર્જરિત મકાન, તેમાં રહેતી પેલી ચિત્રમાં દોરેલી વૃદ્ધા, તેની સામે એક યુવાન કે જે લોહીલુહાણ હતો....તેના માથામાંથી ખૂબ જ લોહી વહી રહ્યું હતું, વૃદ્ધા નો હાથ પણ કાંપતો હતો, અને પેલો યુવાન જોરથી બરાડી રહ્યો હતો કે \"નહીં નહીં મા....આ શું કરો છો ?\". કલ્પન એ તરત જ પોતાની આંખ ઉઘાડી અને ચોતરફ આકુળવ્યાકુળ નજરે જોયું....પરસેવે રેબઝેબ થઇ ગયો હતો કલ્પન અને....અને....સહસા જ તેના મોઢાંમાંથી શબ્દો સરી પડ્યા....\"માં....તમે આ શું કરી નાખ્યું\". કલ્પન ને પોતાને કઈં સમઝ ના પડી કે પોતે શું બોલી રહ્યો છે. તે સોફા ઉપરથી ઉભો થઇ ને તેના શયનકક્ષમાં આવેલ પૂરા કદ ના અરીસાની સામે જઈ ને ઉભો રહ્યો. પરંતુ આ શું ? અરીસાની અંદર દેખાતી આકૃતિ તેની નહોતી.....તેને ભાસ થવા લાગ્યો કે અરીસામાં પોતે જે જોઈ રહ્યો છે તે પોતે જ છે પણ બીજા સ્વરૂપે છે.....અરીસાની અંદરની આકૃતિ લોહીલુહાણ હાલતમાં હતી અને ત્યાંજ કલ્પન એ જોરથી રાડ પાડી....\"રણજીત.........\", અને કલ્પન જોરથી ત્યાંને ત્યાંજ ફસડાઈ પડ્યો. \n\nવહેલી પરોઢ થઈ હશે. દૂધવાળો દૂધની થેલીઓ બંગલા ના ગેટ ઉપર આપી ગયો હતો. છાપાં વાળો પણ છાપું આપી ને જતો રહ્યો હતો. કલ્પન હજી પણ ઉઠ્યો નહોતો. રસોઈ વાળા મહારાજ આવી ગયા અને તેમણે જોયું કે કલ્પન હજી ઉઠ્યો નહોતો. મહારાજ તેમના રોજિંદા કાર્યોમાં લાગી ગયા. થોડીક વાર થઈ હશે અને કલ્પન પોતાના શયનકક્ષમાંથી બહાર આવ્યો. બહાર આવી ને મહારાજ ને સૂચના આપી \"રામુ કાકા....કડક ચા બનાવો....માથું સખત પકડાયું છે, અને આજે મારું બપોર નું જમવાનું ના બનાવશો....મારે બહાર જવાનું છે તો આવતાં કદાચ મોડું થશે\" પ્રત્યુત્તરમાં મહારાજે પોતાનું ડોકું હકારમાં હલાવ્યું. સ્નાનાદિક કાર્યો પતાવી ને કલ્પન પોતાની હોન્ડા સિટીમાં બહાર નીકળી ગયો. તેના મગજમાં ચિત્ર વાળું ઘર અને પેલી વૃદ્ધા રમી રહ્યા હતા, તદુપરાંત \"રણજીત\" નામ નું પાત્ર પણ ઘર કરી ગયું હતું. તેના મગજમાં ઘણું બધું સ્પષ્ટ થતું જતું હતું. શહેર ના ગીચ વિસ્તારમાં કલ્પનની ગાડી આવી પહોંચી હતી. ચિત્રમાં દોરેલા ઘર ઉપરથી તેને ખ્યાલ આવી ચુક્યો હતો કે આવું ઘર કયા વિસ્તારમાં હશે. પોતાની ગાડી ને એક ખુલ્લી જગ્યામાં પાર્ક કરી ને કલ્પન ચાલતો ચાલતો એક પોળમાં જઈ ચડ્યો....અને ત્યાં જતાંની સાથે કલ્પન ને એક અકલ્પ્ય આભાસ થવા લાગ્યો કે આવી કોઈક જગ્યા એ તે પહેલાં પણ આવી ચુક્યો છે....તેને આ બધું જાણીતું લાગવા માંડ્યું. હજી થોડોક જ આગળ ગયો હશે અને તેની નજર એક ઘર ઉપર પડી....આબેહૂબ એજ ઘર હતું જે તેણે કેનવાસ ઉપર દોર્યું હતું. તેના મગજમાં ઘમાસાણ મચી ગયું હતું. તે કોઈક બીજી જ દુનિયામાં હોય તેવું કલ્પન ને લાગવા માંડ્યું. તે ધીરેથી પેલા ઘર ના દરવાજે પહોંચ્યો અને હાથથી દરવાજો ખટખટાવી ને ઉભો રહ્યો. અમુક ક્ષણો પછી હળવેથી દરવાજો ઊઘડયો અને કલ્પનની સમક્ષ એક વૃદ્ધા ઊભી હતી. અને કલ્પન ના મુખેથી શબ્દો સરી પડ્યા.....\"માં\". પેલી વૃદ્ધા પોતાની હથેળી ને પોતાની આંખ ઉપર લઈ ને ઝીણી આંખે જોવાની કોશિશ કરી અને તેના મોઢેથી ક્ષીણ અવાજમાં શબ્દો સર્યા \"તમે કોણ ભાઈ ? મેં તમને ઓળખ્યા નહીં અને હવે બહુ યાદ પણ રહેતું નથી મને, અંદર આવો\" આટલું કહી ને વૃદ્ધા એ કલ્પન ને અંદર આવવાનો ઈશારો કર્યો. કલ્પન દિગ્મૂઢ થઈ ગયો હતો....પણ અત્યારે તે કલ્પન ક્યાં હતો જ? કલ્પન અંદર ગયો....એજ ઓરડો...એજ ખાટલો...એજ ખુરશી...ભીંત ઉપરથી પોપડા ખરી ગયા પછીની દીવાલ, ઘણા વર્ષોથી કોઈ સમારકામ થયું જ નથી તેની ચાડી ખાતી હતી. પેલી વૃદ્ધા એક ખૂણે બેસી ને \"ભાઈ, પાણી આપું ? પીવું હોય તો સામે જ માટલું પડ્યું છે, લઈ લેશો તો સારું...કારણ કે મારાથી બહુ ઉઠાતું નથી\". કલ્પન હજી પણ દિગ્મૂઢ અવસ્થામાં હતો, અને અચાનક જ તેના મોઢામાંથી શબ્દોનો સંચાર થયો \"માં....હું...હું રણજીત છું....તમારો નાલાયક દીકરો....યાદ આવ્યું ? કલ્પનની આંખો અનરાધાર વરસી રહી હતી...હવે આશ્ચર્યચકિત થવાનો વારો પેલી વૃદ્ધા નો હતો....\"રણજીત.....\" નામ ઉપર ભાર મૂકી ને પેલી વૃદ્ધા ના મોઢામાંથી નામ સર્યું.....હજી વિશ્વાસ ના થતો હોય તેમ ફરી પાછું આંખો ઝીણી કરી ને જેમ કલ્પનની સામે જોઈ ને \"પણ એ શક્ય કેવી રીતે છે ? તમારી કંઇક ગેરસમજ થતી લાગે છે, કારણ કે રણજીત......રણજીત ને તો ગુજરી ગયે ૨૫ વર્ષ થઈ ગયા છે...તમારી કોઈક ભૂલ થતી લાગે છે....મને કઈં જ યાદ નથી હવે.....તમે જઈ શકો છો\" પેલી વૃદ્ધા ના ચહેરા ઉપર અસંખ્ય કરચલીઓ વાટે તેમના અશ્રુઓ જમીન ને ભીની કરી રહ્યા હતા. સામે છેડે કલ્પનની આંખો પણ વરસી રહી હતી. આજે આ જર્જરિત મકાનની તૂટેલી ફૂટેલી ફર્શ ઉપર જાણે વર્ષો પછી અશ્રુઓ નો અભિષેક થયો હતો. કલ્પન હળવેથી ઊભો થયો અને પેલી વૃદ્ધાની નજીક ગયો....પેલી વૃદ્ધા ના ખભે હાથ મૂકી ને \"માં....હું તમારો રણજીત છું....હા, એજ રણજીત જેમણે તમને ખૂબ જ દુઃખ આપ્યું છે....કુદરતની ક્રૂર મશ્કરી નો હું આજે ભોગ બન્યો છું......કે મને મારી પાછલી જિંદગીના કર્મોનું ઋણ અદા કરવા માટે પુનર્જન્મનો અનુભવ કરાવ્યો છે..... માં, યાદ કરો...હું નાનપણથી જ માથાભારે હતો....બાપુજી તો હું ખૂબ નાનો હતો ત્યારે પરલોક વાસી થઈ ગયા હતા....તમે બીજા ના ઘર ના વાસણો માંજી ને તેમાંથી જે આવક થતી તેમાંથી મને ભણાવતા....પણ મારું મન ભણવામાં હતું જ નહીં.....વર્ષો પસાર થવા લાગ્યા અને હું વધારે ને વધારે માથાભારે થતો ગયો અને તે પણ એટલી હદ સુધી કે કોઈક વાર તો તમારા ઉપર હાથ પણ ઉઠાવી લેતો, પણ તમે કઈં જ બોલતા નહીં......એક બે વાર તો ઘર ના આ ઉંબરા ઉપર પોલીસ પણ આવી ચૂકી હતી....હું દારૂ પણ પીવા લાગ્યો હતો....તમે મહેનત કરી ને કમાયેલા પૈસા હું ચોરી કરી ને તેમાંથી દારૂ નું સેવન કરતો....તમે મને સમજાવવાનો ઘણો પ્રયત્ન કર્યો પણ હું નહોતો સમજ્યો......અને એક દિવસ સાંજે હું ચિક્કાર દારૂ પી ને તમારી પાસે આવી ને જુગાર રમવા માટે પૈસા માગ્યા, પરંતુ તમે મને પૈસા નહોતા આપ્યા અને મારો પિત્તો ગયો હતો....કદાચ મારી ભીતર દારૂ રૂપી શેતાન આવી ગયો હતો એટલે મેં જોરથી તમારો હાથ પકડી ને તમને ધક્કો માર્યો અને તમે સામે ના ખૂણે પડી ગયા હતા....તમારા કપાળમાંથી થોડું લોહી પણ વહેવા લાગ્યું હતું....પરંતુ તે દિવસે તમે પણ કઇંક નક્કી કરી ને જ બેઠા હતા.....તમે તરત જ ઊભા થઈને રસોડા તરફ ગયા અને પાછા આવ્યા ત્યારે તમારા હાથમાં દસ્તો હતો.....મેં તો પણ તમને ગણકાર્યા નહોતા...હું ફરી પાછો તમારા તરફ ધસી ગયો અને તમારો હાથ પકડી ને તમને પછાડવાનો પ્રયાસ કર્યો અને એ ઝપાઝપીમાં હું ગડથોલિયું ખાઈ ને જમીન ઉપર પટકાયો અને ત્યાં પડેલ એક પથ્થર ઉપર મારું માથું અફળાયુ.....લોહીનો ફુવારો ઉડ્યો અને પછી મને કઈં જ યાદ નથી\" કલ્પન એ પોતાની વાત પૂરી કરી, પણ તે વાત પૂરી કરતાં કરતાં પોતે હાંફી ગયો હતો, અને કેમ નહીં ? એક જીવતર આખું ખેડી ને આવ્યો હતો.....!\n\nકલ્પન હજી તો પોતાની વાત પૂર્ણ કરી જ હતી ત્યાંજ એક કાકા જે લગભગ ૫૫-૬૦ વર્ષ ના હશે તે અંદર આવ્યા......અને પોતાની ઓળખ આપી...\"હું રાવજી......મારું આખું આયખું જ આ પોળમાં ગયું છે....અને આપની ઓળખાણ ?\" કલ્પને પોતાની ઓળખ આપી અને પરિસ્થિતિથી રાવજી કાકા ને વાકેફ કર્યા....રાવજી કાકા તો સમસમી ગયા આ કુદરત નો ખેલ જોઈ ને.....અને પછી થોડા સ્વસ્થ થઈ ને તેમણે આગળની વાત વધારી \" બેટા...આ બધો ખેલ થયો ત્યારે હું અહીંજ હતો કારણ કે જોર શોરથી અવાજ આવતો હતો એટલે મને થયું કે કશુક અઘટિત થયું લાગે છે....હું જ્યારે અંદર આવ્યો ત્યારે તો રણજીત જમીન ઉપર જ ફસડાયેલો હતો...તેના માથામાંથી લોહી ખૂબ જ નીકળી રહ્યું હતું......આડોશ પાડોશ પણ ભેગો થઈ ગયો હતો....કોઈકે એમ્બ્યુલન્સ ને બોલાવી લીધી હતી અને કોઈકે પોલીસ ને પણ ફોન કરી દીધો હતો. એમ્બ્યુલન્સ આવી ને રણજીતની તપાસ હાથ ધરી પણ ત્યાં સુધી તો તેનો ખેલ ખતમ થઈ ગયો હતો...પોલીસ આવી અને જલા બેન ના હાથમાંથી દસ્તો લઈ લીધો......પરિસ્થિતિ એવી નિર્માણ થઈ કે દસ્તો પણ લોહીવાળો હતો અને તે પણ જલા બેન ના હાથમાં હતો એટલે પુરવાર એવું થયું કે જલા બેને જ પોતાના દીકરાનું ખૂન કર્યું છે...પોલીસ તો જલા બેન ને લઈ ને પોલીસ ચોકી એ જતી રહી.....કોર્ટમાં કેસ પણ ચાલ્યો, પરંતુ નાણાં ના અભાવે કોઈ સારો વકીલ રોકી નહીં શક્યા અને છેવટે જલા બેન ને જનમટીપની સજા થઈ.......વર્ષો વીત્યા.....જેલમાં જલા બેનની સારી વર્તણૂક ને લીધે કોર્ટે તેમની સજા ટૂંકાવી દીધી, અને અત્યારે આપણી સમક્ષ બેઠા છે\"....રાવજી કાકા એ પોતાની વાત પૂર્ણ કરી. ઓરડામાં સન્નાટો છવાઈ ગયો....નિસ્તબ્ધ શાંતિ પ્રવર્તી રહી....ફક્ત અને ફક્ત જલા બેન અને કલ્પનના આછા આછા ડૂસકાંનો અવાજ સંભળાઈ રહ્યો હતો. હવે કલ્પન થોડો સ્વસ્થ થયો.....ઉભો થઇ ને પાણિયારે જઈ ને માટલામાંથી પાણી ગ્લાસમાં લઇ ને પોતે પીધું અને બીજા ગ્લાસમાં જલા બેન ને આપ્યું....કંઇક વિચારી ને કલ્પન બોલ્યો.....\"માં.....હું તમારો રણજીત છું, પણ હવે આ જન્મ નો.....પાછલા જન્મનો રણજીત તો ક્યારનો જતો રહ્યો છે......પાછલા જન્મમાં મેં જે તમારી સાથે ગેરવર્તણૂક કરી અને તમને હેરાન કર્યા છે તેની સજા રૂપે ઈશ્વરે મને માટે પાછલો જન્મ યાદ કરાવ્યો.... જેને લીધે આજે હું તમને પામી શક્યો છું.... માં, મને મારા પાછલા જન્મના કરતૂતોનું પ્રાયશ્ચિત કરવાનો મોકો ઈશ્વરે પણ આપ્યો છે તો તમે પણ આપો..... મા, હવેથી તમે અહીં નહીં રહો, પરંતુ મારી સાથે મારા ઘરે રહેશો.....તમારી હવેની જિંદગી ને યાદગાર સંભારણું બનાવવાની તક તમે પણ મને આપી, મા...આજે હું તમને લીધા વગર નથી જવાનો.....\" કલ્પન ચોધાર આંસુ એ રડી રહ્યો હતો તો સામે છેડે પણ જલા બેનની આંખોમાંથી શ્રાવણ ભાદરવો વહી રહ્યો હતો.....અને તે કલ્પન ને નજીક બોલાવી ને તેને ગળે લગાડી દીધો.....! વાતાવરણ ખૂબ જ લાગણીશીલ થઈ ચૂક્યું હતું....આજે એક માં ને તેનો દીકરો મળ્યો હતો, આ જન્મ મા, પરંતુ રણજીતને તો તેની મા બીજા જન્મે મળી હતી.\n\nઆજે કલ્પન નો બંગલો એક ઘર તરીકે પરિવર્તિત થઈ ગયો કારણ કે તેની મા તેને મળી હતી....જલા બેનના ચહેરાની અસંખ્ય કરચલીઓમાં આજે અશ્રુઓ નહીં પરંતુ એક બગીચામાં જેમ ફૂલની કયારીઓમાં ફૂલો મઘમઘતા હોય તેવો તેમનો ચહેરો હતો......! \n\nએક ચિત્રકારની પીંછી આજે સોળે શણગાર સજી ને બેઠી હતી કે ક્યારે તે ચિત્રકાર આવી ને તે પીંછીથી લાગણીરૂપી રંગોથી કેનવાસ ને જીવંત કરે......એક અનેરું ચિત્ર સર્જાઈ ગયું હતું કલ્પન અને જલા બેનના જીવનરૂપી કેનવાસ ઉપર.....અને એ ચિત્રને સર્જનાર ઈશ્વર પણ એક ચિત્રકાર જ છે ને.",
      "duration": "12 mins",
      "category": "Thriller"
    },
    {
      "title": "ગણતરી",
      "story_name": "\" મંજરી, પછી કોઈ બાઈ મળી કે નહીં? બે દિવસ પછી તો બા ને હોસ્પિટલમાંથી ઘરે લાવવાનાં છે. \" હોસ્પિટલથી ઘરે આવી જમતાં -જમતાં મનીષભાઈ એ મંજરીબેનને પૂછ્યું. \"અરે! આજે અઠવાડિયાથી એ કામ જ કરી રહી છું. એજન્સીઓવાળી બાઈઓ તો દિવસના પાંચસો-છસ્સો માંગે ને પાછી રાતે તો રોકાય નહીં. . આજુબાજુ બધે ફોન તો કરી દીધાં છે. . હજી તો કોઈ આપણા બજેટમાં બેસે એવી મળી નથી. માંગે એટલાં પૈસા થોડા દઈ દેવાય? બધી ગણતરી તો રાખવી પડે ને?\" મનીષભાઈએ પણ એમની હા માં હા પૂરાવી. આમ પણ 'બા' ના થાપાના ફ્રેક્ચરનાં ઓપરેશનો સારો એવો ખર્ચ થઈ ગયો હતો. ઓપરેશન ઉપરાંત સ્પેશિયલ રુમ રાખેલો એના ચાર્જીસ પણ ખૂંચતા તો હતાં. પણ વાત એમ હતી કે -પોતાનું સમાજમાં મોટું માથું ગણાય . ! પછી પોતાની મા ને જનરલ વોર્ડમાં રાખે, તો આબરૂ શું રહે? પૈસા નો પ્રશ્ન નહોતો પણ ભાઈ ! બધી ગણતરી તો રાખવી પડે.\n\nઘરનો વ્યવહાર મંજરીબેનનાં જ હાથમાં. મનીષભાઈ તો ધંધો સંભાળે. પૈસાની બાબતમાં બંનેના વિચાર સાવ સરખાં તે બધું માપસર--વિચાર કરીને જ થાય. . અને તો જ આ બબ્બે ફેક્ટરી ને બંગલા-ગાડી આવ્યાં. સમાજમાં મોભો પડી ગયો એટલે એ બધાં ખર્ચા વસૂલ.\n\nમંજરીબેનની ગણતરી એવી પાક્કી કે બંને દીકરા તેર-ચૌદ વર્ષના થયા ત્યાં જ મોટું ટી. વી. ઘરમાં વસાવી દીધું તે બંને ઘરમાં જ ટાઈમ પાસ કરે. આજુબાજુના છોકરાંઓમાં બહુ હળેભળે જ નહીં- તે ખોટી સંગતમાં, હરવા-ફરવાનો,ખાવા-પીવાનો કે નાટક-પિક્ચરનાં ખર્ચમાં પૈસાનો વેડફાટ જ નહીં. એમ તો મંજરીબેન ધરમ-કરમમાં માને. અધિક મહીનો કે કોઈ ખાસ તિથિ એ દાન કરવા એ પોતાના ઘરમાં ન વપરાતી કોઈ વસ્તુ કે કપડાં જુદા જ રાખી મૂકે ને પછી દાન કરે. એમાં પણ એમની પાકી ગણતરી.. એટલે એ અપાય ફક્ત પોતાને ઘરે કામ કરવા આવતી બાઈ કે આંગણું વાળવા આવતી બાઈ કે પછી વોચમેનને. . . એમને આપ્યુ હોય તો ક્યારેક તમારા બે કામ કરી દે. . અજાણ્યાને આપ્યું શું કામનું ?\n\nમનીષભાઈ નાં ' બા' વતનમાં એકલાં જ રહેતાં. ક્યારેક અહીં આવે તો બધી ગણતરીમાં ગૂંચવાય, ગમતીલી જિંદગી જીવવા પાછાં વતનના ઘરે પહોંચી જતાં. મનીષભાઈ થોડા દિવસ પહેલાં જ એમને અહીં લાવ્યાં ને ત્યાં આ ઉપાધી થઈ. પડવાથી એમને થાપાનું ફ્રેક્ચર થયું ને હોસ્પિટલ -ઓપરેશન-ને હવે ઘરે જ દોઢ મહીનાનો બેડ રેસ્ટ. . . . . . મનીષભાઈ તો ધંધામાં બીઝી હોય. મંજરીબેન ભારે શરીરે બિચારા કેટલુંક કરે? તે ના છૂટકે ચોવીસ કલાકની બાઈ રાખવા વિચાર્યું. પણ હજુ સુધી કંઈ જામ્યું નહોતું.\n\nઆ આસપાસની બાઈઓ તો પેધી ગયેલી હોય. મોઢું મોટું જ ફાડે. ચાલને આ અન્ના માળીને પૂછું કોઈ એના તરફની બાઈ હોય તો? અને લો, નસીબ સારા તે અન્નાની કોઈ ઓળખીતી બાઈ, જે હજી હમણાં જ કન્સ્ટ્રકશન સાઈટ પર કામ કરતાં વર સાથે આ શહેરમાં નવી -નવી આવી હતી તે બા ને સાચવવા તૈયાર થઈ ગઈ. પૈસાની કંઈ વાત પણ ન કરી !\n\nઆ લતા- પહેલાં જ દિવસથી બા ની ખૂબ સંભાળ રાખતી થઈ ગઈ. નહાવું -ધોવું-ખવડાવવું તો ઠીક એ તો બાનું મન બહેલાવવા ભજનો પણ ગાતી ને રાતે માથામાં તેલ સીંચી સૂવડાવતી પણ ખરી ! બા ને પણ જાણે એક દીકરી મળી ગઈ. . .જોતજોતામાં બે મહીના વીતી ગયાં. હવે લતાને છૂટી કરવાનો સમય આવ્યો.\n\nમંજરીના દિમાગમાં ગણતરી મંડાવાની ચાલું થઈ ગઈ. . . . . . આ તો ગામડાની ગમાર છે. અહીં ની કોઈ બાઈ હોત તો સ્હેજે દિવસના ચારસો તો લઈ જ લેતે. પણ આને તો દોઢસોનાં હિસાબે આપીશ તો યે મારા પગમાં પડી જશે. ગામડામાં આટલાં પૈસા ક્યાં જોયા હોય ! ને એવું હોય તો એક બે જૂની સાડી હાથવગી રાખીશ. . કચકચ કરે તો એ પકડાવી દઈશ.\n\nજવાને દિવસે લતા પોતાના બે જોડ કપડાંનું પોટલું લઈ રુમમાંથી નીકળી. . .સોફા પર બેઠેલા બા ને ભાવપૂર્વક પગે લાગી ને દરવાજા તરફ વળી કે. . મંજરીબેને, ગણતરી કરી હાથમાં પકડેલી રૂપિયાની નોટો એની સામે ધરી કે. . . છલછલતી આંખે, એમનાં લંબાયેલા હાથને રોકતાં- લતા બોલી. . \"અમ્માની સેવા કરવાનાં પૈસા ન લેવાના હોય. . . મારી અમ્મા આવી જ હતી. . . પણ મેં અમારી જાતિની બહાર લગન કર્યા તે જિંદગીભર મને મળી જ ન શકી. . . . મેં એનું મોઢું પણ ન જોયું ને ભગવાન પાસે ઉપડી ગઈ. . . આ અમ્માની સેવા કરી તો મને લાગ્યું મેં મારી જ મા ની સેવા કરી ને એણે મને માફ કરી. . \"\n\nફરી એકવાર હાથ જોડી એ બંગલાનાં પગથિયાં ઉતરી ગઈ.\n\nમંજરીબેનનાં હાથમાં રહેલી પેલી રૂપિયાની નોટો --જાણે ખડખડાટ હસતી હતી. ને એ, ફાટી આંખે એને તાકી રહ્યાં હતાં. . એમની ગણતરી પહેલીવાર ખોટ્ટી પડી હતી !",
      "duration": "4 mins",
      "category": "Thriller"
    },
    {
      "title": "એવોર્ડ",
      "story_name": "દક્ષા ભણવામાં ખૂબ જ હોશિયાર પણ ક્યારેક મોડી આવે ક્યારેક ન આવે. મને એક શિક્ષક તરીકે તેની ખૂબ ચિંતા થાય. આટલી હોંશિયાર છોકરીને ગેરહાજરી કેમ પાલવે? જ્યારથી શાળામાં શિક્ષક તરીકે જોડાયો, કેટલાક આમુલ પરિવર્તનો કર્યા હતાં અને તેની વિદ્યાર્થીઓ પર ખૂબ જ સકારાત્મક અસર પડેલી. છોકરાઓ બધી વાત માને અને ખૂબ આંનદ અને નિષ્ઠાપૂર્વક ભણતાં. મને થયું કે ખિજાઈને કહી દઉં, \" આટલું સરસ ભણાવું છું તોયે નિયમિત ન આવવું હોય તો હવે દાખલો કઢાવી લ્યો.\" પછી વિચાર્યું કે એ યોગ્ય નથી. હજી તો હું કારણ પણ ક્યાં જાણું છું અને પછી તપાસ કરતા ખબર પડી કે એ પાંચ બહેનો છે એને કોઈ ભાઈ નથી અને તેના પપ્પા મરણ પથારીએ છે. એટલે ઘરની સગવડતા સાચવવા બહેનોમાં અલગ અલગ કામ અને નિશાળના પણ વારા રાખ્યાં હતાં. હું નિઃશબ્દ બની ગયો અને મનોમન નિર્ણય કર્યો કે આજથી હું જ આનો ભાઈ અને આ દીકરીને મહેનત કરાવીને નોકરીએ લગાડીશ.\n\n\n\nએક દિવસ એના ઘરેથી મારા ફોનમાં ફોન આવ્યો. ફોન દક્ષાના મમ્મીનો હતો. \" શાબ , દક્ષાના બાપુ ગુજરી ગ્યા સે. તમે એને ખબર નો પડે એમ ઘરે લઈ આવો ને.\" મારાં માટે આ જગતનાં કપરા કામોમાંનું એક હતું. મેં વર્ગમાં જઈને એને કહ્યું,\" તું ઘણાં દિવસથી ઘરે બેસવા આવવાનું કહેતી હતી ને તો હું તારા ગામ બાજુ જાઉં છું તો ત્યાં તારા ઘરે પણ આવવું છે. તો તું પણ ચાલ.\" એ મારી ગાડી પાછળ બેઠી. એને ખ્યાલ ન આવે એની જવાબદારી મારી હતી એટલે હું વાતો કરાવતો હતો. \" એવું લાગે તો હું જ તારા પપ્પાને મહુવા લઈ જઈશ. ત્યાં સારી સારવાર મળે એટલે બધું સારું થઈ જશે.\" એ મને હોંકારો ભણતી હતી. છેલ્લે ગામ આવ્યું અને મને થયું કે હવે સાચું કહી દેવું જોઈએ નહીં તો વધુ આઘાત લાગશે. તો પણ બોલાયું તો નહીં જ. ઉલટાનું એમ જ બોલાયું કે, \" આપણે સારા દવાખાને લઈ જઇશું.\" એ પાછળથી ઉતરી અને મારા સામે જોઇને બોલી,\" હવે કોને લઈ જશો, સાહેબ?\" હું સ્તબ્ધ બની ગયો.\n\n\n\n\" તને ખબર હતી તો તે મને કેમ કંઈ ન પૂછ્યું\", મેં અતિ આશ્ચર્યથી પૂછ્યું. \" સાહેબ, તમને ક્યાંય એમ ન લાગે ને કે તમે મને સાચવી ન શક્યા એટલે. તમારું જ ઘડતર છે ને સાહેબ.\" ત્યારે એવું લાગ્યું કે હવે દુનિયાનો કોઈ એવોર્ડ કે ઉપલબ્ધિ મળે કે ન મળે આ સંસ્કારથી વધુ શું હોઈ શકે.\n\n\n\n\" સાહેબ, પાણી લ્યો. શું વિચારો છો?\", પોલીસમેન દક્ષાના હાથમાં પ્યાલો હતો. એ એના પોલીસ હસબન્ડને મારો પરિચય આપી રહી હતી અને હું તો ક્યાંય આંટો મારીને આવ્યો પાછો..!\n\n",
      "duration": "2 mins",
      "category": "Thriller"
    },
    {
      "title": "ઝેરના પારખા ન હોય",
      "story_name": "“ડોક્ટર હજી કેટલો ટાઇમ લાગશે અનીશાને મારી સાથે લઇ જવામાં?” વિનીત ડોક્ટર આશુતોષને વિનંતીભર્યા સ્વરે પૂછી રહ્યો હતો. “સર આ મુર્ખામી છે. અનીશાને બહાર ની દુનિયામાં લઇ જવી એ બહુ બહુ મોટું જોખમ છે.” ડોક્ટર ચિતિત સ્વરે વિનીતને સમજાવી રહ્યા હતા.\n\n*\n\nવિનીત ઠકરાર, સાયકોલોજીનો સર્વશ્રેષ્ઠ સ્ટુડન્ટ. આમ તો બધી જ વાતે સીધો અને પ્યોર ભણેશ્રી પણ અત્યંત લાગણીશીલ અને દયાળુ. બસ તેનો અવગુણ કહો કે સદગુણ તે અતિશય જીદ્દી હતો અને તે ક્યારેય કોઈ વસ્તુથી ડરતો નહીં. જોખમ ઉઠાવવાનો તેને ગજબ નશો હતો. અને આવો જ એક નશો એટલે અનીશા...\n\nશહેરના સૌથી પ્રસિદ્ધ સાઈકાએટ્રીસ્ટ ડોક્ટર આશુતોષ પાસે પોતાના એન.જી.ઓ.ના કામ માટે આવેલા વિનીતને કાયમ ૪ નમ્બરના લકઝરી રૂમમાં રહેતી અનીશા પહેલી નજરે મનમાં વસી ગઈ. ૫ – ૬ વખત ત્યાં આવતા તેણે જોયું કે અનીશા રોજ ત્યાં જ રહેતી હતી અને તે ક્યાંય ક્યારેય બહાર પણ જતી નહોતી. વધુ પુછપરછ કરતા જાણવા મળ્યું કે અનીશા છેલ્લા ૩ વર્ષથી રેજ ડીસઓર્ડરને લીધે હોસ્પિટલમાં છે અને તેને ક્યાંય બહાર કાઢી શકાય એવું જ નથી. તેના પરિવારના સભ્યો તેને છ સાત મહિને એક વખત મળી જતાં અને હોસ્પિટલના બિલ્સ ચૂકવી દેતા. નમણી નાજુક અને અત્યંત ખુબસુરત ૨૩ વર્ષની અનીશા વિનીતના દિલ અને દિમાગ પર અસર કરવા લાગી અને તે બન્ને વિનીત ફ્રી હોય ત્યારે હોસ્પિટલમાં જ કલાકો વાતો કરતા. અનીશાના કોઈ વર્તન પરથી એવું ક્યારેય ન લાગતું કે ખરેખર કોઈ માનસિક બીમારી પણ હોઈ શકે. અનીશાને પણ વિનીતની હાજરી ખૂબ ગમતી. આખરે ૩ વર્ષમાં પહેલી વખત કોઈ તેની આટલું નજદીક આવ્યું હતું.\n\nવિનીત વધુ ઓળખવા માંગતો હતો અનીશાને. તે તેને તે હોસ્પિટલમાંથી બહાર કાઢી ખુલ્લી હવામાં લાવવા માંગતો હતોને હોસ્પિટલમાંથી બહાર કાઢવું તેના માટે હવે જીદ બની ગયું હતું. અનીશા અને એટલે જ તે ડોક્ટર આશુતોષને વારંવાર વિનંતી કરી રહ્યો હતો.\n\n“હું બધું જોખમ ઉઠાવવા તૈયાર છું ડોક્ટર, અનીશા બિલકુલ ફાઈન છે પ્લીઝ મને આજે એક દિવસ મને એને લઇ જવા દો.” વિનીતે ફરી રીક્વેસ્ટ કરી “કાચું ઝેર છે ઇ છોકરી સર, એને રેજ ડીસઓર્ડર છે. તેનો જરાક અમથો ગુસ્સો ક્યારે વધી જાય અને ક્યારે તે શું કરી બેસે કોઈ ના કહી શકે. પ્લીઝ રેહવા દો તમે.” ડોકટરે વિનીતને સમજાવતા કહ્યું.\n\n“પ્રેમ ગમે તેવા હિંસક જાનવરને ય પોતાનું બનાવી દે, ડોક્ટર.”\n\n“હા, પણ ઝેરના પારખા ના હોય.” આશુતોષે ફરી સમજાવવાની કોશિશ કરી.\n\n“કિંમત શું લેશો ડોક્ટર?” વિનીતે સીધું પૂછી નાખ્યું.\n\n“શું વાત કરો છો સર તમે પણ!” આશુતોષે આશ્ચર્ય પામતા કહ્યું.\n\nવિનીતે તેના કોટના પોકેટમાંથી ૫૦૦ના ત્રણ બંડલ કાઢી આશુતોષના હાથમાં પકડાવી દીધા. “અનીશાને હું સાંજે ૭ વાગ્યે મૂકી જઈશ.” વિનીતે જવાબની રાહ જોયા વિના જ કહી દીધું. આશુતોષ કંઇક બોલવા જતો હતો પણ તેણે તેને ત્યાં જ હાથ ઉંચો કરી રોકી દીધો.\n\nઆશુતોષ પાસે હવે બોલવા માટે કંઈ બાકી નહોતું તે અનીશાને લઈને બહાર લોબીમાં આવી ગયો.\n\n“આજે હું તને બહાર લઇ જાઉં છું અનીશા.” વિનીતે ખુશ થતાં અનીશાને કહ્યું અને અનીશા પણ ખુશીની મારી ઉછળી પડી. વિનીતનો હાથ પકડી નાના બાળકની જેમ અનીશા તેની સાથે જઈ રહી હતી આશુતોષ કચવાતા મને તે બન્નેને જતાં જોઈ રહ્યો તેના હોઠોથી સ્વગત જ નીકળી ગયું. “પ્લીઝ ટેક કેર...”\n\n*\n\nલગભગ ૨ કલાકથી વિનીત અને અનીશા પાર્ક પર ફરી રહ્યા હતા. અનીશાની ખુશીનો કોઈ પાર નહોતો. તેનું ભોળપણ તેની આંખોમાં સાફ છલકાઈ રહ્યું હતું. વિનીતને પણ વિશ્વાસ આવી ગયો કે તેને કોઈ તકલીફ નથી તો તેને પણ બેફિકરીથી અનીશાને જેમ ફરવું હોય તેમ ફરવા દીધી.\n\nવિનીતનો એક ફોન ચાલુ હતો અને અનીશા ફરતા ફરતા બહુ દુર સુમસામ રસ્તા પર આવી ગઈ જ્યાં એક મેલોઘેલો પુરુષ દારૂ પીને પડ્યો હતો. અનીશાને તેની સામે જોતા જ તેણે એલફેલ બોલવાનું શરુ કરી દીધું. થોડીવાર સુધી તો અનીશા એ ધ્યાન ના આપ્યું અને આગળ ચાલે રાખ્યું પણ તે પુરુષે અચાનક જ અનીશાનો રસ્તો રોક્યો અને અનીશા દુર જવા ગઈ તો તેનો હાથ ખેંચી લીધો. તેના હાથનો સ્પર્શ થતાં જ અનીશાનો ક્રોધાગની ભભૂકી ઉઠ્યો. તેણે પોતાના ગોઠણથી તે પુરુષને લાત મારી અને પાસે પડેલા પથ્થરોથી તેને સતત લોહીલુહાણ ના થઇ જાય ત્યાં સુધી મારતી ગઈ. અનીશા પેલા પુરુષને જ મારી રહી હતી કે તેને શોધતા શોધતા વિનીત ત્યાં આવી પહોંચ્યો. વિનીત કંઈ કરી શકે તે પહેલા જ અનીશા એ મોટો પથ્થર ઉપાડી તે પુરુષનું માથું કચડી નાખ્યું.\n\nવિનીત થોડીવાર સાવ અવાચક જ થઇ ગયો. તેણે ધીમે રહીને અનીશાને બાવડે થી પકડી પોતાની તરફ ફેરવી. સૌમ્યમૂર્તિ અનીશા અત્યારે સાક્ષાત કાળ દેખાતી હતી. તેના વિખરાયેલા વાળ, ધગધગતું લોહીથી ખરડાયેલું શરીર, અને રક્ત રંજીત બિહામણી આંખો જોઈ વિનીત રીતસર ધ્રુજી ગયો. તે કંઈ પ્રતિક્રિયા આપે તે પહેલા જ અનીશા બેભાન થઇ વિનીતની બાહોમાં ઢળી ગઈ. વિનીતે કંઈ જ વિચાર્યા વગર તેને પોતાની ગાડીમાં બેસાડી દીધી અને ડોક્ટર આશુતોષની ક્લીનીકે લઇ આવ્યો.\n\nડોક્ટર અનીશાના કપડા અને વિનીતની હાલત પરથી પૂરી પરિસ્થિતિ પામી ગયા પણ આગળ કંઈ બોલી શક્યા નહીં. વિનીત પોતાની જીદ અને જોખમ ઉપાડવાની આદતને તિલાંજલિ આપતો હોસ્પિટલની બહારની તરફ જઈ રહ્યો. ડઘાયેલી હાલતમાં તે પાછળ ફરી એટલું જ બોલી શક્યો, “તમે સાચા હતા ડોક્ટર, ઝેરના પારખા ના હોય.”",
      "duration": "4 mins",
      "category": "Thriller"
    },
    {
      "title": "પુત્રવધૂ",
      "story_name": "ન્યૂયોર્કથી રવાના થયેલી મારી ફ્લાઇટ રાત્રે લગભગ દસ વાગ્યે અમદાવાદ લેન્ડ થતાં જ એક રોમાંચનો અનુભવ થયો. જાણે બરાબર એક વર્ષ પછી મને મારા હૃદયના ધબકારા સંભળાયા. છેલ્લા એક વર્ષથી મશીનની જેમ ચાલતા આ શરીરમાં એક ધબકતું હૃદય પણ છે એ જાણે હું ભૂલી ગઈ હતી. પપ્પા અને મમ્મી મને એરપોર્ટ પર લેવા આવ્યા હતા. વાતાવરણ થોડું ઠંડુ હતું. દૂરથી બાની ગરમ કાશ્મીરી શાલમાં લપેટાયેલી મમ્મી ને જોઈને જાણે બા મને લેવા આવ્યા હોય એવો ભાસ થયો !\n\nપરંતુુુ બીજી જ ક્ષણે યાદ આવી ગયું કે બા ક્યાંથી હોય ? એને દુનિયા છોડીને ગયે તો એક વર્ષ થઈ ગયું હતું. બરાબર મારા યુએસ ગયાના એક અઠવાડિયા પછી. મેં વિદેશમાં એકદમ નવી જોબ શરૂ કરી હોવાથી તરત જ પાછું આવું મુશ્કેલ હતું માટે વિડીયો કોલ કરીને બાના અંતિમ દર્શન કરી લીધા હતા એ દ્રશ્ય નજર સામેે આવી ગયું ! હૃદય ભરાઈ આવ્યું પણ આંખ સુધી ન આવવા દીધું. બાને યાદ કરીને રડવું એ એમની ગેરહાજરીમાં એમનુંં અપમાન કર્યા બરાબર હતું. એમને યાદ કરીએ અને ચહેરા પર સ્મિત આવી જાય અને હૃદયમાં જીવન જીવવાનો જુસ્સો ભરાઈ જાય એ જ એમને ખરા અર્થમાં આપેલી શ્રદ્ધાંજલિ હતી, એવું હતું બા નું જીવંત વ્યક્તિત્વ. હંમેશા ઉત્સાહી અને આશાવાદી.\n\nઅમારું ઘર એરપોર્ટથી નજીક જ હતુંં એટલે થોડી જ વારમાં અમે ઘરે પહોંચી ગયા. શરીરમાં લાંબી મુસાફરીનો થાક હોવાથી હું પથારીમાંં પડતા વેંત જ સૂઈ ગઈ. વહેલી સવારે બા નો અવાજ કાન માં પડ્યો. એજ અવાજ જેે હું નાનપણથી લગભગ રોજ સવારે સાંભળતી,\"ચલો ઊઠી જાવ હવે, આમ સવારમાં મોડે સુધી પથારીમાં પડ્યા ના રહેવાય. મેં પણ ઊંઘમાં હંમેશની જેમ મીઠો ગુસ્સો કરતા જવાબ આપ્યો,\"સવાર સવારમાં શરૂ થઈ ગયું તમારુ... હવે મને શાંતિથી ઊંઘવા દો.....! વાક્ય પૂરું થતાં જ હું ચોકીને ઉઠી ગઈ. આંખો ખોલી તો નજર સામે મમ્મી ઊભેલી દેખાઈ, મમ્મી એટલે બા ની પુત્રવધૂ ! હું વિચારમાં પડી ગઈ કે બા નો અવાજ ક્યાંથી આવ્યો કે પછી માત્ર એમની હાજરીનો આભાસ થયો.\n\nફ્રેશ થઈને હું રસોડામાં ગઈ. રસોડામાં એ જ ચાની મહેક આવતી હતી જેવી ચા, બા બહાર ગાર્ડનમાંથી લીલી ચા અને તુલસી તોડીને બનાવતા. એ જ તાજગી અને એ જ સ્વાદ ! ચા પીને હું ઘરના દરેક ખૂણામાં ફરી. ઘરની દરેક દીવાલોમાં, દરેક ખૂણામાં બાના અસ્તિત્વનો ભાસ થતો હતો. એની ગેરહાજરીમાં પણ દરેક જગ્યાએ એની હાજરી વર્તાતી હતી. મનમાં વિચાર આવ્યો ક્યાં છે એનું અસ્તિત્વ?\n\nઘરે આવતા પહેલા મનમાં કેટલાય વિચાર આવ્યા હતા કે કેવું લાગશે ઘર બા વિના. એના વગર તો ક્યારે ઘરની કલ્પના જ નહોતી કરી. પરંતુ એની હયાતી માત્ર કહેવા પૂરતી જ ન હતી. દરેક જગ્યાએ એના અસ્તિત્વનો અનુભવ થયો..... એ પછી ચાની મહેક હોય કે પછી ચીનાઈ માટીની બરણીમાંથી આવતી અથાણાની ખુશ્બુ હોય. તુલસી ક્યારે વર્ષોથી પડેલી ચાંદીની દીવી હોય કે પછી બગીચામાં ઉગેલા મોગરા અને ગલગોટાની ક્યારી હોય જેની માવજત એ ખૂબ જતનથી કરતી.... દરેક જગ્યાએ હતી એ.....!\n\nજોતજોતામાં મને આયે લગભગ એક અઠવાડિયું થઈ ગયું. એક દિવસ સાંજે મમ્મીના ખોળામાં માથું મૂકીને સૂતા સૂતા મેં એને બાના અંતિમ દિવસો વિશેે પૂછ્યું. મમ્મી ભૂતકાળમાં સરી ગઈ. એની સામે બાની અંતિમ ક્ષણનું દ્રશ્ય આવી ગયું. આંખો સહેજ ભીની થઈ ગઈ. એણે મને કહ્યું જ્યારે બા અંતિમ શ્વાસ ગણી રહ્યા હતાં ત્યારે પપ્પા અને મમ્મી સતત હોસ્પિટલમાં એમની સેવામાં હતાં. બે દિવસના ઉજાગરા પછી પપ્પા એ મમ્મી ને કહ્યુંં,,\"તું થાકી ગઈ હોઈશ. થોડો આરામ કરી લે, બા ની બાજુમાં હું બેઠો છું. મમ્મી બાજુના રૂમમાં ખાલી પડેલા પલંગ પર જઈને આડી પડી. બાની પડખે બેઠેલા પપ્પા ને પણ જોકુ આવી ગયું. બાજુના રૂમમાં સુતેલી મમ્મીને કશોક અજંપો થવા લાગ્યો. બેે દિવસના સતત ઉજાગરા પછી પણ એ સૂઈ ના શકી. એને સમજ ના પડી કે આ એની સાથે શુંં થઈ રહ્યું હતું જીવનમાં આવો અનુભવ પહેલી વાર થઈ રહ્યો હતો. કઈક એવુંં હતું જે એને ઊંઘવા નહોતું દેતું. બેચેની ખૂબ જ વધી ગઈ. મમ્મી ઊઠીને બાના રૂમમાં ગઈ. બા ની દ્રષ્ટિ બારણા પર જ હતી. એનું મન કદાચ શરીર છોડતાં પહેલાં એની પુત્રવધૂ, જે પુત્ર કરતા પણ વધુ હો એવી પુત્રવધૂુને મળવા માટે ઝંખી રહ્યું હતું. મમ્મી ને જોતા જ બા એ પોતાનો હાથ એની તરફ લંબાવ્યો. મમ્મીએ પોતાનો હાથ એમના હાથમાં આપ્યો. બા કશું બોલી ના શક્યા પરંતુ પણ એમની આંખો ઘણું બધું કહી રહી હતી, જે કદાચ એમની પુત્રવધૂ સમજી ગઈ હતી. બંનેે સાસુ અને વહુ વચ્ચે આંખોના ભાવથી વાતોની આપ-લે થઈ અનેે પછી પોતાની પુત્રવધૂને છેલ્લા જયશ્રીકૃષ્ણ કહી બા એ હંમેશ માટે પોતાની આંખો મીચી દીધી.\n\nબાના એ સ્પર્શનો ગરિમા અને આંખોના ભાવ મમ્મીના જીવનનો મહત્વપૂર્ણ હિસ્સો બની ગયા. બા જતા રહ્યા હંમેશ માટે ...... પણ કુટુંબની પરંપરાઓ ચાલતી રહી. બધા રીત રિવાજો એ જ રીતે ચાલતા રહ્યા જે પેઢી દર પેઢીથી ચાલતા આવતા હતાં.\n\nહવે સમજાય છે કેે બા ની હાજરી અને એનું અસ્તિત્વ ક્યાં હતાં કદાચ એની પુત્રવધૂની હાજરીમાં અને એના અસ્તિત્વમાં....!",
      "duration": "4 mins",
      "category": "Thriller"
    },
    {
      "title": "મગરૂર",
      "story_name": "સંદીપે તેના મિત્ર સુશાંતનો ઈ-મેલ વાંચ્યો. ખૂબ ટૂંકો સંદેશો હતો. લખ્યું હતું “ પ્રિય મિત્ર સંદીપ, તારું ખૂબ અગત્યનું કામ છે તો તાત્કાલિક એટલાંટા આવી જા. તારા અમેરીકાના વિઝા હજુ પૂરા થયા નથી તેની મને જાણ છે. તારી પાસે તૈયારી કરવા માટે ફક્ત બે જ દિવસ છે. તારી એર ટિકિટ આ સાથે એટેચ કરી છે. કોઈ બહાનું ચાલશે નહિ. વધુ વાતો રૂબરૂમાં કરીશું. તારી ભાભીએ તને “જયશ્રી કૃષ્ણ” કહ્યા છે.” સંદીપે એર ટિકિટ ડાઉનલોડ કરી પ્રિન્ટ લઈ લીધી. બે દિવસ પછી સવારે ચાર વાગ્યાની ફ્લાઇટ હતી. \n\n\n\nસુશાંત છેલ્લા ઘણા સમયથી સંદીપને અમેરીકા બોલાવી રહ્યો હતો પરંતુ અમેરીકા જવાનો યોગ થયો ન હતો. આ વખતે તેણે સામેથી એર ટિકિટ બુક કરાવી મોકલી આપી હતી અને “ખૂબ અગત્યનું કામ છે” તેમ લખ્યું હતું એટલે ખરેખર કોઈ અગત્યનું કામ હશે જ તેમાં શંકાને કોઈ સ્થાન ન હતું. છેલ્લે અમેરીકા ગયાને સાત વર્ષ જેટલો સમય થઈ ગયો હતો. હાલ તેના હાથ પર ઘણા અગત્યના કામો હતા તેમ છતાં તે પોતાના એક માત્ર પ્રિય મિત્ર સુશાંતનો આગ્રહ ટાળી ન શક્યો એટલે સંદીપે અમેરીકા જવાની તૈયારી કરવા માંડી. \n\n   \n\nસંદીપ જ્યારે ઇમિગ્રેશનની વિધિ પતાવી દક્ષિણ અમેરીકાના જ્યોર્જિયા સ્ટેટની રાજધાની એટલાંટા ના હાર્ટ્સફિલ્ડ-જેકસન આંતરરાષ્ટ્રીય એરપોર્ટમાંથી સવારે સાડા ત્રણ વાગ્યે બહાર આવ્યો ત્યારે કડકડતી ઠંડીમાં તેને આવકારવા સુશાંત અને તેની પત્ની ઉર્મિલા હસતા મોંઢે હાજર હતા.\n\n\n\nસુશાંતના ઘરમાં ચાર કલાકની ઉંઘ ખેંચી સંદીપ ફ્રેશ થઈ નીચે આવ્યો ત્યારે ઉર્મિલા રસોડામાં હતી. રસોડામાં ગરમા ગરમ તળાતા ભજીયાની સુગંધથી તેને ભૂખનો એહસાસ થયો. સુશાંત સમાચાર પત્રના પાનાં ફેરવવા બંધ કરી સંદીપને “ ગુડ મોર્નિંગ “ કહી સીધો ડાઈનીંગ ટેબલ તરફ દોરી ગયો. ગરમા ગરમ ભજીયાં, ચટણી તથા મેથીના થેપલા અને એક મોટા મગમાં કોફી લઈ ઉર્મિલા હાજર થઈ અને સંદીપને ઉદ્દેશીને બોલી, “ સંદીપ ભાઈ, બરાબર ઉંઘ આવી હતી કે નહીં ? જોકે જેટલેગના કારણે બે દિવસ થોડી તકલીફ પડશે પછી બધુ ગોઠવાઈ જશે.” સંદીપે માથું હલાવી તે બરાબર ઉંઘ્યો છે તેવું જણાવ્યું. બધાએ નાસ્તાને ન્યાય આપ્યો. આજે શનિવાર હતો એટલે ઘરમાં સૌને કોઈ ઉતાવળ ન હતી. હજુ સુશાંતના બાળકો જાગ્યા ન હતા.\n\nસંદીપે સમાચારપત્ર પર ઉપરછલ્લી નજર નાખી. એક આળસ ખાધી અને સુશાંતને પૂછ્યું “ શું પ્રોગ્રામ બનાવ્યો છે, આજનો ?”\n\nસુશાંત બોલ્યો “ આજે આરામ કરવાનો અને કાલથી બધા પ્રોગ્રામ શરૂ કરીશું.”\n\n\n\nથોડીક ક્ષણો માટે શાંતિ પ્રસરી. સુશાંતે ઉર્મિલા સામે નજર કરી કંઈક ઈશારો કર્યો જે સંદીપે જોયો પરંતુ તેણે તેની કોઈ નોંધ ન લીધી. \n\nપળ બે પળ પછી ઉર્મિલા તેનું ગળું સાફ કરી શબ્દો ગોઠવીને બોલી “ સંદીપ ભાઈ, બંસરી અહી એટલાંટામાં જ છે. તે બીમાર છે. ગયા વીક એન્ડમાં તે મને એક મેડીકલ સ્ટોરમાં મળી હતી. શરીર લેવાઈ ગયું છે. તમને ખૂબ યાદ કરતી હતી અને તમારી સાથે એક મુલાકાત ગોઠવી આપવા વિનંતી કરતી હતી. તે તમારી સમક્ષ કોઈ એકરાર કરવા માગે છે. તેણે મને કહ્યું કે તમે તેના બોલાવવાથી નહિ આવો અને તેની કથળેલી તબીયતના કારણે તે ભારત જઇ શકે તેમ નથી. દાક્તરોના કહેવા મુજબ તેની પાસે ખૂબ ઓછો સમય છે તેથી તેણે મને ખૂબ આજીજી કરી તમને અહી બોલાવવા વિનંતી કરી હતી. અમે તેની તમારા સાથેની બેવફાઈથી અજાણ નથી તેમ છતાં માનવતા ખાતર અમે તેની અંતિમ ઈચ્છા પૂરી કરવા તમને તાબડતોબ બોલાવ્યા છે. તમને ખોટું લાગ્યું હોય તો અમને માફ કરજો પણ તમે તેને એકવાર જરૂર મળી લો તેવી અમારી ઈચ્છા છે.\n\nબંસરીનું નામ સાંભળી સંદીપના ચહેરા પર અણગમો આવી ગયો. \n\n\n\nથોડાક વર્ષો પહેલાં સંદીપ અને બંસરી એક બીજાનો પર્યાય હતા. મુંબઈમાં એક સંગીત સમારોહમાં સંદીપે પહેલીવાર બંસરીને જોઈ હતી. તે વખતે બંસરી ચોવીસ વર્ષની હતી અને સંદીપ છવ્વીસનો. તે તેના મિત્ર સુશાંત સાથે અંધેરી મુંબઈના “રંગશીલા થીએટર” માં યોજાએલ સંગીતના કાર્યક્રમમાં શાસ્ત્રીય સંગીત સાંભળવા માટે ગયો હતો. સંગીતનો શોખ તેને વારસામાં મળ્યો હતો. તેના પિતા સફળ બિઝનેસમેન હોવાની સાથોસાથ સંગીતના ખુબ શોખીન પણ હતા. શહેરમાં યોજાતા દરેક સંગીતના કાર્યક્રમમાં તે અચૂક હાજરી આપતા. તેમને સંગીતના વિવિધ રાગની ઊંડી સમજ હતી. સંદીપ અને સુશાંત જ્યારે સાંજે “રંગશીલા થીએટર” માં દાખલ થયા ત્યારે કાર્યક્રમ શરુ થવાની તૈયારીમાં હતો. બંસરીએ સુર અને તાલ મેળવ્યા અને રાગ ભીમપલાસી પર આધારિત એક શાસ્ત્રીય રચના ઉંચા સ્વરમાં (હાઈ નોટ સાથે) શરુ કરી. બંસરીનું ગળું ખૂબ કેળવાયેલું હતું. તેણે સંગીતનું જ્ઞાન તેની માતા સિતારાદેવી પાસેથી મેળવ્યું હતું. સિતારાદેવીના ગુરુ પંડિત શોભરાજ હતા જે કલકત્તા ઘરાના સાથે જોડેલા હતા. બંસરી ખૂબ સરસ રીતે આરોહણ અને અવરોહણ કરી રહી હતી. તિન તાલમાં ગવાતી આ રચના સૌ શ્રોતાઓ ખૂબ તલ્લીન થઈને સાંભળી રહ્યા હતા. લગભગ અડધા કલાક પછી બંસરીએ તેની ગાયકી પૂરી કરી. સૌ શ્રોતાઓએ ઊભા થઈને તેને તાળીઓથી વધાવી લીધી. તાળિયો બંધ થઈ એટલે સંદીપ, જે ખુબ મોંઘી ટીકીટ ખર્ચી પ્રથમ હરોળમાં બેઠેલો હતો, ખૂબ ઊંચા અવાજે “ આફરીન... ! આફરીન !! “ પોકારી ઉઠ્યો. સંદીપનો પ્રશાંશાભર્યો અવાજ સાંભળી બંસરીએ તેના તરફ નજર નાખી. બંનેની નજર એક થઈ. બંસરીએ આંખોથી આભાર વ્યક્ત કર્યો. સંદીપનું હદય બંસરીનું રૂપ જોઈ ઝણઝણી ઉઠ્યું. યુરોપીયન હોય તેવો એકદમ ગોરો વાન, મધ્યમ બાંધો, ઊંચું કદ, માંજરી આંખો અને કલાત્મક રીતે પહેરેલી સાડી તેની ખુબસુરતીમાં વધારો કરતી હતી. તેના દિલની ધડકનો તેજ થઈ ગઈ. તે બંસરીને રૂબરૂ મળી અભિનંદન પાઠવવા ઈચ્છતો હતો એટલે કાર્યક્રમ પૂરો થયા બાદ તે સ્ટેજની નજીક પહોંચી ઓટોગ્રાફ લેનારાઓ સાથે જોડાઈ ગયો. \n\n\n\nઓટોગ્રાફ બુક બંસરીના હાથમાં આપતી વખતે તેનો હાથ બંસરીના હાથને સ્પર્શયો. તેના શરીરમાં એક મધુર ઝણઝણાટી ફેલાઈ ગઈ. સંદીપ અને બંસરીની નજર એક થઈ. સંદીપ બોલ્યો “ આપનું ગળું અને ગાયકી ખૂબ અદભૂત છે અને “હાઇ નોટ્સ” તો લાજવાબ છે. ખરેખર ખૂબ સુંદર અને સુરીલું પર્ફોર્મન્સ હતું. હું તમારો ફેન થઈ ગયો છુ.” બંસરીએ આંખોમાં આભારનો ભાવ પ્રદર્શિત કરી કહ્યું “ લાગે છે આપ શાસ્ત્રીય સંગીતની ખૂબ ઊંડી અને સારી સમજ ધરાવો છો. ખૂબ ખૂબ આભાર આપનો” અને તેને ઓટોગ્રાફ આપી આગળ વધી.  \n\n       \n\nબંસરી સાથેની પ્રથમ મુલાકત પછી સંદીપ તેનો દીવાનો થઇ ગયો હતો. બંસરી સેલીબ્રીટી હોવાથી સંદીપને તેનું સરનામું તો મળી ગયું પરંતુ તેની મુલાકાત કરવાનું ખુબ કઠીન હતું. તેની કોઈ ઓફિસ હોવાનું સંદીપની જાણમાં ન હતું. એક દિવસે તે હિંમત કરી બંસરીના ઘરે પહોંચી ગયો. ડોરબેલ વગાડી દરવાજો ખુલવાની રાહ જોઈ રહ્યો. બંસરીની નોકરાણીએ દરવાજો ખોલ્યો અને પૂછ્યું “ કોનું કામ છે ? “ સંદીપ બોલ્યો “ બંસરી મેડમનું. “ તેણે તેનું વીઝીટીંગ કાર્ડ આપ્યું જે લઇ નોકરાણી અંદર ગઈ. થોડાક સમય પછી નોકરાણીએ આવી તેને પ્રવેશ આપ્યો. સંદીપ બંસરી પાસે ઉપસ્થિત થયો ત્યારે તે પોતાનો રીયાઝ પૂર્ણ કરી ફ્રેશ થઇ દીવાનખંડમાં બેઠેલી હતી. બંસરીએ સંદીપને આવકાર આપી બેસવા ઈશારો કર્યો અને તેનું આવવાનું પ્રયોજન પૂછ્યું. સંદીપને લાગ્યું કે બંસરીએ તેને ઓળખ્યો નથી. તેણે તેના છેલ્લા કાર્યકર્મની યાદ અપાવી એટલે બંસરીને તેની યાદ તાજી થઈ. તેણે કહ્યું “ મેમ, હું નવી મુંબઈમાં આપનો કાર્યક્રમ યોજવા માંગું છું. તે બાબતે ચર્ચા કરવા આવ્યો છું.”\n\n\n\nબંસરીએ સંદીપના કાર્ડ પર નજર ફેરવી કહ્યું, “ મિસ્ટર સંદીપ, હજુ હું આ ક્ષેત્રમાં ઉભરતી કલાકાર છું. એટલે મારા કાર્યક્રમો મારી માસી કામિનીદેવી યોજે છે. અત્યારસુધી મેં ત્રણ જ જાહેર કાર્યક્રમો કર્યા છે અને તે બધાનું માસી કામિનીદેવીએ જ આયોજન કર્યું છે. હું કોઈની સ્પોન્સરશીપ સ્વીકારવાનું પસંદ કરતી નથી. “\n\n\n\nસંદીપ “હું આપનો પ્રોગ્રામ સ્પોન્સર નથી કરવા માગતો પરંતુ હું આપનો ફેન હોઇ સંગીત રસિકો સમક્ષ આપની કલાને ઉજાગર કરવા માંગુ છું. આપને મશહુર કરવા માગું છું. મારે આપના પ્રોગ્રામ દ્વારા કોઈ નાણાંકીય લાભ નથી મેળવવો, હું તો ફક્ત સંગીતની દુનિયાના એક ઉભરતા સિતારાને ચમકાવવા માંગુ છું. એક હોનહાર કલાકારને યોગ્ય પ્લેટફોર્મ પૂરું પાડવા માગું છું. ” \n\nબંસરી થોડીકવાર ચૂપ રહી કઇંક વિચારતી રહી.\n\n\n\nબંસરીને ચૂપ જોઈ સંદીપ આગળ બોલ્યો “ બંસરી મેમ, હું એક સફળ બીઝનેસમેન નો પુત્ર છું. મારી આપને સલાહ છે કે આપ એક ઓફીસ ખોલો, એક સેક્રેટરી રોકો જે આપની એપોઇન્ટમેન્ટ્સ ઓર્ગેનાઇઝ કરે, આપના ઇવેન્ટસ મેનેજ કરે જેથી આપ ગાયકી પર વધારે ધ્યાન આપી શકો.” તેણે ફરીથી દોહરાવ્યું “જો આપને અનુકુળ હોય અને સમય હોય તો મારી ઈચ્છા આપનો એક કાર્યક્રમ નવી મુંબઈ ખાતે યોજવાની છે.”\n\n\n\nબંસરીને સંદીપની વાતમાં દમ લાગ્યો. તેણે કહ્યું “ મારી માસીએ તેમના કેટલાક ઓળખીતા મિત્રોની મદદથી અત્યાર સુધીના મારા કાર્યક્રમો યોજયા છે. માસી એક અઠવાડીયા માટે બેંગલુરૂ ગયા છે. તેમના આવ્યા પછી તેમની સાથે ચર્ચા કરી હું આપને નવી મુંબઈમાં કાર્યક્રમ યોજવા બાબતે જવાબ આપી શકું પરંતુ તે દરમ્યાન જો કોઈ સારો સેક્રેટરી આપના ધ્યાનમાં હોય તો મારૂ ધ્યાન દોરજો.“ સંદીપે કહ્યું “ ઓ.કે. ટેઈક યોર ઓઉન ટાઇમ”. તે દરમ્યાન નોકરાણી કોફી લાવી જેને બંને એ વાતો કરતાં કરતાં ન્યાય આપ્યો. કોફી પૂરી કરી સંદીપ બંસરીના ઘરેથી રવાના થયો. \n\n      \n\nકેટલાક ફિલ્મી કલાકારોના સેક્રેટરીઓ સાથે સંદીપને ઓળખાણ હતી. તેના સંપર્કો મારફતે તેણે બંસરી માટે કોઈ સારો અને અનુભવી સેક્રેટરી હોય તો તેની વિગતો મેળવવા પ્રયત્નો કર્યા. બે દિવસ પછી બે સારા સેક્રેટરીના બાયોડેટા મેળવી તે બંસરીને મળવા તેના ઘરે ગયો તો તેને જાણવા મળ્યું કે બંસરીને વાયરલ ફીવર હોવાથી હોસ્પીટલમાં દાખલ કરી છે. તે ત્યાંથી સીધો દવાખાને પહોંચ્યો. બંસરીને સ્પેશિયલ રૂમ ફાળવવામાં આવ્યો હતો. તેને ખૂબ તાવ હતો. તે ઉંઘમાં કણસતી હતી. તેની પાસે દવાખાનામાં કોઈ પોતીકું ન હતું. સંદીપે ડોક્ટર સાથે બંસરીની બીમારી બાબતે ચર્ચા કરી. ડોક્ટરે કહ્યું કે કેટલાક જરૂરી ટેસ્ટ કરવા તેનું બ્લડ સેમ્પલ હોસ્પિટલ સ્થિત લેબોરેટરીમાં મોકલેલ છે જેના રિપોર્ટ્સની રાહ જોવાય છે. થોડીવારમાં રીપોર્ટ્સ આવી ગયા. બંસરીને ટાઇફોઇડ થયો હતો. ઓછામાં ઓછા એક અઠવાડીયા સુધી હોસ્પીટલમાં ઓબ્ઝર્વેશન હેઠળ રાખવાની જરૂરીયાત રહેશે તેવું ડોક્ટરે જણાવ્યુ. ટ્રીટમેંટ શરૂ થઈ. ડ્રીપ ચઢાવવામાં આવી. સંદીપ હોસ્પીટલમાં રોકાઈ ગયો. બે કલાક પછી બંસરીએ આંખો ખોલી ત્યારે તેણે સંદીપને તેના રૂમમાં બેઠેલો જોયો. તેણે તેની સામે ફિક્કું હાસ્ય વેર્યુ જેમાં પરિચિતતાનો એહસાસ સ્પષ્ટ વાર્તાતો હતો. ડ્યૂટી પર હાજર નર્સે બંસરીનું ટેમ્પરેચર માપી ચાર્ટમાં નોધ્યું. નર્સે સંદીપને કહ્યું કે હાલ ટેમ્પરેચર ડાઉન થયું છે પરંતુ ટાઇફોઇડમાં તાવની ચઢ ઉતર રહેશે. નર્સે ઈંટરકોમ પર ડોક્ટર સાથે વાત કરી અને તેમની સૂચના અનુસાર આગળની ટ્રીટમેંટ શરૂ કરી. મોડી સાંજે બંસરી થોડીક સ્વસ્થ જણાતી હતી. નર્સે તેને બેઠા થવામાં મદદ કરી. સંદીપ હજુ ત્યાં જ હતો જે જોઈ તેણે સંદીપ તરફ આભાર ભરી નજર નાખી ત્યારબાદ તેણે તેના મોબાઈલ પર નજર નાખી. તેની માસી કામિનીદેવીનો મેસેજ હતો. જે વાંચી તેણે તેનો મોબાઈલ સંદીપને ધર્યો. સંદીપે પણ મેસેજ વાંચ્યો. કામિનીદેવીએ લખ્યું હતું “ બંસરી... માય ચાઇલ્ડ, બાઈએ મને તારી માંદગીના સમાચાર આપ્યા છે. હું બેંગલુરૂથી પ્લેનમાં રવાના થઈ રહી છું. મને હોસ્પિટલ સુધી પહોંચતા અઢી કલાક જેટલો સમય લાગશે. મારે ડોક્ટર સાથે વાતચિત થઈ ગઈ છે. હું પહોંચું ત્યાં સુધી પ્લીઝ બેર વિથ મી.” મેસેજ બે કલાક પહેલાંનો હતો. એટલે કામિનીદેવી અડધા કલાકમાં આવી પહોંચશે તેવું અનુમાન લગાવી સંદીપે તેની કાંડા ઘડીયાળમાં સમય જોયો. બંસરીને લાગ્યું કે સંદીપને કદાચ મોડુ થતું હશે તેથી તે સમય જોઈ રહ્યો છે તેથી તેણે કહ્યું “ સંદીપજી, તમારે કોઈ અગત્યનું કામ હોય તો જઇ શકો છો. માસી હવે આવી પહોચશે. નાઉ આઈ ફીલ બેટર. ”\n\nસંદીપ બોલ્યો “ બંસરીજી મેં ફક્ત સમય જાણવા માટેજ ઘડિયાળમાં નજર નાખી હતી. મારે કોઈ અગત્યનું કામ નથી. તમારે કઇંક કોફી જેવુ પીવું હોય તો વ્યવસ્થા કરું. તેણે તેની માંજરી આંખો ઢાળી હા કહી એટલે તે કોફી લેવા માટે હોસ્પિટલની કેંટિનમાં ગયો. તે કોફી લઈ પરત આવ્યો ત્યારે કામિની દેવી આવી ગયા હતા અને બંસરીની પથારીમાં બેસી તેમના ખોળામાં બંસરીનું માથું મૂકી પોતાનો હાથ ફેરવી રહ્યા હતા. બંસરી આંખો બંધ કરી તેમનું વાત્સલ્ય માણી રહી હતી. સંદીપ રૂમમાં દાખલ થયો એટલે તેનો પગરવ સાંભળી બંસરીએ તેની આંખો ખોલી. તેણે બંનેને એક બીજાનો પરીચય કરાવ્યો. સંદીપે પેપર કપમાં ગરમ કોફી કાઢી બંસરી અને કામિનીદેવી સમક્ષ ધરી. બંસરીએ કપ હાથમાં લીધો અને હળવે હળવે ગરમ કોફીના ઘૂંટડા ભરવા લાગી. કામિનીદેવીએ કહ્યું “ મારે સુગર છે એટલે હું સ્વીટ કોફી લેતી નથી.” સંદીપે કોફીનો કપ ઉઠાવી પોતાના હોઠે લગાડ્યો. સંદીપ મોડી રાત્રે હોસ્પિટલેથી ઘરે પરત ફર્યો.   \n\n\n\nએક અઠવાડીયા પછી બંસરીને હોસ્પિટલમાંથી રજા આપવામાં આવી. સંદીપ રોજ હોસ્પિટલે જઈ તેની તબિયતની માહિતી મેળવતો. બંસરી સંદીપના માયાળું, ઉમદા અને પરગજુ સ્વભાવથી પ્રભાવિત થઈ. એક મહિનાના આરામ પછી બંસરીએ ફરીથી રિયાઝ શરૂ કર્યો. તે સમય દરમ્યાન કામિનીદેવી અને સંદીપે બંસરી માટે એક હોંશીયાર સેક્રેટરીને નોકરીમાં રાખી લીધો હતો. પોશ લોકાલિટીમાં એક ઓફિસ ભાડે રાખી લીધી હતી અને બંસરીના પ્રોગ્રામ ઓર્ગેનાઇઝ કરવા માટે તમામ તૈયારીઓ શરૂ કરી દેવામાં આવી હતી. બંસરી સંપૂર્ણ સ્વસ્થ થઈ ત્યારબાદ “કલામંચ એક્ટિંગ એકેડેમી” ના રંગમંચ પર નવી મુંબઈમાં બંસરીનો કાર્યક્રમ યોજવામાં આવ્યો જે ખૂબ સફળ રહ્યો. બંસરીની ખ્યાતિ વધવા માંડી હતી. સંદીપ અને બંસરી પણ એક બીજાની નજીક આવી ગયા હતા. બંને એક બીજાને પ્રેમ કરવા લાગ્યા હતા. બંસરી સેલિબ્રિટી હોવાથી “ગોસીપ” થી બચવા સંદીપ અને બંસરી જાહેરમાં છૂટથી સાથે હરવા ફરવાનું ટાળતા હતા. તેનો મિત્ર સુશાંત સંદીપ અને બંસરીના પ્રેમથી પુરેપુરો માહિતગાર હતો. તે લગ્ન કરી અમેરિકા સેટલ થયો. હવે બંસરી અને સંદીપનો પ્રેમ ખૂબ પરવાન ચઢ્યો હતો. તેઓ મોટાભાગે રાત્રે સાથે ફરવા નીકળતા અને પ્રેમાલાપ માટે દરીયા કિનારે દૂર એકાંતના સ્થળો પસંદ કરતા. એક દિવસે સંદીપે બંસરી સમક્ષ પોતાના પ્રેમનો એકરાર કર્યો બંસરીએ તેનો સ્વીકાર કરી સાનુકૂળ પ્રતિઘોષ પણ પડ્યો. \n\n\n\nએક દિવસે સંદીપ બંસરીને પોતાની માતા નંદા પાસે લઈ ગયો. તેણે પોતાની માતાને બંસરીની ઓળખાણ આપતાં કહ્યું “ મમ્મી, આ મારી મિત્ર બંસરી છે. તે મશહૂર શાસ્ત્રીય ગાયિકા સિતારાદેવીની દીકરી છે અને તે પણ શાસ્ત્રીય ગાયિકા છે.” સિતારાદેવીનું નામ સાંભળી સંદીપની મમ્મીના ચહેરા પર નારાજગી દેખાઈ તેમ છતાં તેમણે બંસરીને આવકારી. નોકર કોફી અને નાસ્તો મૂકી ગયો જેને ન્યાય આપી બંસરી થોડીક વારમાં સંદીપના ઘરેથી પરત આવી ગઈ. \n\n\n\nસંદીપના ઘરેથી પરત ફરી બંસરી પોતાના બેડરૂમમાં જઈ ખૂબ રડી. કામિનીદેવીએ તેનું રડવાનું કારણ પૂછ્યું પણ તેણે કોઈ જવાબ ન આપ્યો. તે સતત બે દિવસ સુધી ગમગીન રહી. તેણે કામિનીદેવીને કહ્યું, “ માસી, જેટલી બને તેટલી ઝડપથી મારે આ શહેર છોડી ક્યાંક દૂર ચાલ્યા જવું છે.” બંસરીનો નિર્ણય સાંભળી કામિનીદેવી આશ્ચર્યચકિત થઈ ગયા. તેમને લાગ્યું કે કદાચ સંદીપ અને બંસરી વચ્ચે કોઈ ગેરસમજ ઊભી થઈ હશે. તેમણે બંસરીને સમજાવવાની કોશિશ કરી અને કહ્યું, “ બંસરી બેટા, પ્રેમમાં શરૂઆતમાં નાના મોટા ઝગડા, ગેરસમજ થતી રહેતી હોય છે જે સમય જતાં દૂર થઈ જાય છે માટે જો તારે સંદીપ સાથે કોઈ બાબતે વાંધો પડ્યો હોય તો મને જણાવ હું તેનો રસ્તો કાઢી લઇશ પરંતુ કોઈ નાની બાબત માટે શહેર છોડી ચાલ્યા જવાનું પગલું ઉતાવળિયું પુરવાર થશે.”\n\n\n\nબંસરીએ કહ્યું , “ માસી, મારે અને સંદીપ વચ્ચે કોઈ ઝગડો થયો નથી કે કોઈ ગેરસમજ પણ થઈ નથી. હું તેનાથી નારાજ પણ નથી પણ હવે મારે આ શહેરમાં રહેવું નથી.’ કામિનીદેવી બંસરીની નારાજગીનું કારણ સમજી શકતા ન હતા. બંસરીની જીદ આગળ તેમણે નમતું જોખી દીધું અને તેમના વતન બેંગલુરૂમાં શિફ્ટ થવાનું નક્કી કરી મુંબઈ છોડવાની તૈયારી આરંભી દીધી. \n\n\n\nબંસરીના સેક્રેટરી મારફતે જ્યારે સંદીપને બંસરીના મુંબઈ છોડીને બેંગલુરૂ ચાલ્યા જવાના સમાચાર જાણ્યા ત્યારે તેને આંચકો લાગ્યો. તે તરત બંસરીના ઘરે પહોચી ગયો પરંતુ બંસરીએ તેને મળવાની ધરાર ના પાડી દીધી તેણે કામિનીદેવીને તે બાબતે પૂછ્યું તો તેમણે જણાવ્યુ કે “ બંસરીને તારાથી કોઈ નારાજગી નથી પરંતુ શા માટે શહેર છોડી દેવું છે તે જણાવતી નથી.” સંદીપને બંસરીની છોકરમતથી ખૂબ લાગી આવ્યું. તેણે સતત બે દિવસ સુધી બંસરીને મળવાનો પ્રયત્ન કરી જોયો પરંતુ બંસરીએ મુલાકત ન આપી. બંસરીએ મુંબઈ છોડ્યું ત્યારે સંદીપ તેના ઘર પાસે જ હાજર હતો તેમ છતાં બંસરીએ તેની તરફ નજર સુધ્ધાં ન નાખી. સંદીપ બંસરીના આવા મગરૂરી ભર્યા વર્તનથી ખૂબ નારાજ થઈ ગયો. બંસરીનું તેના સાથેનું રૂક્ષ વર્તન અને મુંબઈ છોડવાનું કારણ સંદીપ માટે હંમેશાં એક રહસ્ય જ રહ્યું. \n\n\n\nબંસરીના મુંબઈ છોડી બેંગલુરૂ શિફટ થવા બાબતે પ્રિન્ટ મીડિયામાં થોડાક દિવસ ચર્ચા રહી. કોઈએ તે માટે સંદીપ સાથેના બ્રેકઅપનું કારણ દર્શાવ્યું તો કોઈએ બેંગલુરૂમાં કોઈની સાથે અફેર હોવાની વાત લખી. સુશાંતે તે સમાચાર વાંચી સાચું કારણ જાણવા માટે સંદીપને ફોન કર્યો. સંદીપ પોતે કારણોથી અજાણ હોવાથી કોઈ પ્રકાશ પાડી ન શક્યો પરંતુ તેના હૃદયમાં બંસરી માટે નફરત અને કાયમી કડવાશ ભરાઈ ગઈ. સંદીપને બંસરીની મગરૂરી કાંટાની જેમ ખૂંચતી હતી. બંસરીએ બેંગલુરૂ જઈ તેના જાહેર પરફોર્મન્સ ચાલુ રાખ્યા. ઘણીવાર વાર સંદીપની નજરો વચ્ચેથી બંસરીના કાર્યક્રમોની જાહેરાતો પસાર થતી. બંસરીની દિવસે દિવસે લોકપ્રિયતા વધતી જતી હતી. હવે તે વિદેશોમાં પણ પરફોર્મન્સ આપતી હતી. તે ખૂબ ધન કમાતી હશે તેવું અનુમાન કરી શકાતું હતું. \n\n\n\nસંદીપે બંસરીની યાદો પોતાના દિલમાંથી કાઢી નાખી હતી. તે સુભદ્રા સાથે લગ્નગ્રંથીથી જોડાઈ ગયો હતો. તેમને એક પુત્ર હતો. તેમનું જીવન સુખી હતું. લગભગ વીસ બાવીસ વર્ષ પછી તેના મિત્ર થકી ફરીથી બંસરી તેના જીવનમાં રેતીમાંથી મડદુ બેઠું થાય તેમ જીવંત થઇ હતી. આટલા વર્ષે તેને મળવું કે કેમ તે સંદીપ નક્કી કરી શકતો ન હતો. \n\n\n\nસંદીપને મૌન જોઈ ઉર્મિલા બોલી “ ક્યાં ખોવાઈ ગયા સંદીપ ભાઈ ? બંસરી કદાચ હવે લાંબુ નહી જીવે માટે માનવતા ખાતર મનમાંથી કડવાશ કાઢી તેની બેવફાઇ માટે તેનું શું કહેવું છે તે જાણવા માટે પણ એક વાર જરૂર મળો તેવી અમારી ઈચ્છા છે. બંસરી અહી નજીકમાં ડાઉન ટાઉનમાં પીચટ્રી સ્ટ્રીટમાં રહે છે જો તમે સંમતિ આપો તો આપણે ત્યાં જઈએ. સુશાંતે પણ સંદીપને કહ્યું, “ જો સંદીપ, બંસરીની તારી સાથે બેવફાઇ કરવાની કઈ મજબૂરી હતી તે તારે જાણી લેવી જોઈએ.” \n\nસંદીપ બોલ્યો “ તે મગરૂર સ્ત્રી ના ખુલાસા પર ભરોસો કેટલો ? “ \n\nસુશાંત “ તેની મગરૂરી તેને મુબારક ! પરંતુ જ્યારે તે તેના જીવનના અસ્તાચળે તને મળવા માગે છે તેનો અર્થ એ કે તેને તેના વર્તન પર અફસોસ થયો છે માટે તેને પશ્ચાતાપનો મોકો આપવાનો વિવેક આપણે ન ચૂકવો જોઈએ તેથી એક વાર જરૂર મળી લેવું જોઈએ.”  \n\n\n\nસંદીપ બંસરીને મળવા સમંત થયો. જ્યારે બપોર પછી સૌ બંસરીના ઘરે પહોંચ્યા ત્યારે એક નર્સ તેને દવા પીવડાવી રહી હતી. બંસરીની કાયા કૃશ થઈ ગઈ હતી. તે કોઈના સહારા વિના હલન ચલન કરી શકવા માટે અસમર્થ હતી. બંસરી સંદીપને જોઈ ભાવુક થઈ ગઈ. તેની આંખોમાંથી અશ્રુ ધારા વહેવા લાગી. થોડી વાર માટે તે હીબકે ચઢી ગઈ. શાંત થયા પછી તે બોલી “ સંદીપ મને મળવાનો સમય કાઢવા માટે તમારો ખૂબ ખૂબ આભાર. આજે હું મારા જીવનની કિતાબ તમારી સમક્ષ ખુલ્લી મુકી એક ગૂઢ રહસ્ય તમારી સમક્ષ ખોલવા માગું છુ જે સાંભળી કદાચ તમે મારી મજબૂરી સમજી જશો અને મને માફ કરી દેશો. આટલું બોલવામાં તેને હાંફ ચઢી ગયો. અંગ્રેજ નર્સે તેને શ્રમ ન લેવા વિનંતી કરી પરંતુ બંસરી બોલતી રહી.\n\n\n\nબંસરીએ કહ્યું “ સંદીપ હું જ્યારે સૌપ્રથમ તમારા ઘરે આવી હતી ત્યારે તમારી મમ્મીને મારી ઓળખાણ કરાવતાં તમે કહ્યું હતું કે હું સિતારાદેવીની દીકરી છું. તે સાંભળી તમારી મમ્મીના ચહેરા પરના અણગમાના ભાવોની કદાચ તમે નોંધ લીધી ન હતી પરંતુ હું તેમનો અણગમો પામી ગઈ હતી. કોફી પીતી વખતે મારી નજર તમારા સ્વર્ગવાસી પિતાશ્રીના ચંદનનો હાર ચઢાવેલા ફોટા પર પડી અને હું એકદમ ચોંકી ગઈ. હું દસ વર્ષની થઈ ત્યાં સુધી તમારા પિતાજી સમયાંતરે મારી મમ્મી પાસે આવતા હતા અને એકાંત માણતા હતા. તમારા અને મારા બાયોલોજીકલ પિતા એક જ હોવા જોઈએ તેવું અનુમાન કરવું મારા માટે અઘરું ન હતું કેમકે મારી મમ્મીનું નામ સાંભળી તમારી માતાનો અણગમો હું પારખી ગઈ હતી. જો આપણે આગળ વધી લગ્ન કરીએ અને શારીરીક સબંધ બાંધી બેસીએ તો ભાઈ બહેન હોવાના નાતે ખૂબ મોટો અનર્થ થઈ જશે તે વિચારી મે તમારાથી દૂર થઈ જવા મુંબઈ છોડી દેવાનો નિર્ણય લીધો હતો. જો તમે મને મુંબઈ છોડવા બાબતે પૂછો તો મારી પાસે કોઈ સશક્ત જવાબ નહતો અને હું મારી મમ્મી અને તમારા પિતાના સબંધો તમારી સમક્ષ ઉઘાડા પાડી તમને ક્ષોભ થાય તેવી સ્થિતિમાં મૂકવા માગતી ન હતી એટલે તમે મને મળવા માટે પ્રયત્નો કર્યા તેમ છતાં મે નિષ્ઠુર થઈ તમને મુલાકત ન આપી. હું જ્યારે મુંબઈ છોડીને જતી હતી ત્યારે પણ મેં તમારા તરફ નજર ન નાખી કેમકે જો મેં તમારી સામે જોયું હોત તો કદાચ હું રડી પડી હોત અને લાગણીના પ્રવાહમાં તણાઇ જઈ કદાચ મારાથી સત્ય વાત કહેવાઈ જાત એટલે મારુ મન મક્કમ કરી હું તમારા તરફ નજર નાખ્યા સિવાય ત્યાંથી ચાલી ગઈ હતી.\n\n\n\nબેંગલુરૂ ગયા પછી તમને ભૂલી જવા માટે મે ખૂબ કામ કરવાનું શરૂ કરી દીધું. કામ કરવાથી ખૂબ પૈસો અને કિર્તિ મળી પરંતુ હદય હળવું થતું ન હતું. મુંબઈથી આવ્યાને પાંચ વર્ષના સમય પછી મારી માસી કામિનીદેવી ખૂબ ગંભીર બીમારીમા સપડાયા. તેમને લાગ્યું કે હવે તે લાંબુ નહિ જીવે એટલે એક દિવસે તેમણે મને એકાંતમાં બોલાવી કહ્યું “ બંસરી, તારી સાચી માતા સિતારાદેવી નહીં પરંતુ હું છુ. મારા મૃત્યુ પછી આપણી તિજોરીના ગુપ્ત ખાનામાં એક ડાયરી છે તે તું વાંચી લે જે, જે વાંચ્યા બાદ તને તારા બધા પ્રશ્નોના જવાબો મળી જશે.” હું મારી માસીની વાત સાંભળી અચંભિત થઈ ગઈ. મારૂ મન ગોટાળે ચઢ્યું. બે દિવસ પછી મારી માસી કામિનીદેવી મૃત્યુ પામ્યા. મેં તેમના ક્રિયાકર્મથી પરવારી તેમની ડાયરી હાથમાં લીધી. તેમની ડાયરીનો સાર આ રીતે હતો. \n\n\n\nસિતારાદેવી અને કામિનીદેવી બંને સગી બહેનો હતી. તે મૂંબઈમાં શાસ્ત્રીય સંગીત શીખવા પંડિત શોભરાજ પાસે જતાં હતા. પંડિત શોભરાજ પાસે બીજા શિષ્યો પણ સંગીત શીખવા આવતા હતા પરંતુ તે શિષ્યો પૈકી સંદીપના પિતા ઉમેશકુમાર અને અંગ્રેજ શિષ્ય સેમ્યુઅલ તેમના પ્રિય શિષ્ય હતા. બંને ખૂબ ઉત્સાહી અને મહેનતુ હતા. સિતારાદેવીનું દિલ ઉમેશકુમાર પર વારી ગયું જ્યારે કામિનીદેવી ઉંચા, ગોરા અને માંજરી આંખોવાળા યુરોપીયન સેમ્યુઅલને દિલ દઈ બેઠી. કામિનીદેવી ખૂબ ચંચળ હતા. તે સેમ્યુઅલ સાથે ખૂબ ઝડપથી એકાકાર થઈ ગયા. જ્યારે કામિનીદેવીને તેમની કુંખમાં સેમ્યુઅલનો અંશ પાંગરી રહ્યાની જાણ થઈ ત્યારે તેમણે સેમ્યુઅલને તેમની સાથે લગ્ન કરી લેવા કહ્યું. સેમ્યુઅલ સંમત થઈ ગયો અને લગ્ન પહેલાં તેના પેરેન્ટ્સને એક વાર મળી લેવા અમેરીકા રવાના થયો. \n\n\n\nસંદીપના દાદા એકાએક ગંભીર માંદગીમાં સપડાયા એટલે ઉમેશકુમારને સંગીત સાધના અધૂરી છોડી ધંધો સંભાળી લેવો પડ્યો. પિતાની આખરી ઈચ્છા પૂરી કરવા ઉમેશકુમાર તેમના પિતાના ગાઢ મિત્રની પુત્રી નંદા સાથે લગ્નગ્રંથીથી જોડાઈ ગયા. સેમ્યુઅલ બે દિવસમાં અમેરીકાથી ભારત આવનાર હોવાના સમાચાર કામિનીદેવીને આપ્યા પરંતુ તે ભારત ન આવ્યો. કામિનીદેવીએ સેમ્યુઅલના સમાચાર જાણવા અને તેની ભાળ મેળવવા ખૂબ પ્રયત્ન કર્યા પરંતુ તેની કોઈ વિગતો તે મેળવી ન શકી. કામિનીદેવી કુંવારી માતા બનવા જઇ રહી હતી તેથી તે ખૂબ ચિંતામાં રહેતી હતી. સિતારાદેવી પોતાની બહેનની ખૂબ કાળજી લઈ રહી હતી તેમ છતાં કામિનીદેવી માનસિક રોગી બની ગઈ. તેને સેમ્યુઅલના ન આવવાનો ખૂબ સદમો હતો. તે પરિસ્થિતિમાં જ બંસરીનો જન્મ થયો. બંસરી પોતાના પિતાનું રૂપ લઈને જન્મી હતી. ગોરો વાન અને માંજરી આંખો સાથે જન્મેલી બંસરી જાણે સેમ્યુઅલનો હૂબહૂ અંશ હતી. બંસરીના જન્મ પછી કામિનીદેવી પાગલપનની હદ સુધી ડિપ્રેશનમાં ઘરકાવ થઈ ગઈ. બાળકી બંસરીને સંભાળવાની અને ઉછેરવાની જવાબદારી સ્વયંમભૂ રીતે સિતારાદેવીએ ઉપાડી લીધી. ગુરુ પંડિત શોભરાજજીએ શિષ્ય ઉમેશકુમારને સિતારાદેવી, કામિનીદેવી અને બંસરીની આર્થિક સંભાળ લેવાની જવાબદારી સોંપી. \n\n\n\nસમય પસાર થતો રહ્યો. કામિનીદેવીને પુન:સ્વાસ્થ્ય પ્રાપ્ત કરવામાં લગભગ સાત વર્ષ જેટલો સમય લાગ્યો. આટલો સમય બંસરી સિતારાદેવી પાસે ઉછરતી રહી હતી એટલે તે કામિનીદેવીની પુત્રી છે તે વાત તેમણે છતી કરવાને બદલે મોઘમ રાખી. બાળકો પેદા ન કરવાનું નક્કી કરી ઉમેશકુમાર અને સિતારાદેવીએ ગાંધર્વ લગ્ન કરી લીધા. નંદાબેનને જ્યારે તેમના પતિના સિતારાદેવી સાથેના સબંધોની જાણ થઈ ત્યારે તે ખૂબ નારાજ થયા હતા પરંતુ તેમણે જીવવા માટે સમાધાન કરી લીધું હતું. બંસરી સિતારાદેવીની નહીં પણ કામિનીદેવીની દીકરી છે તે વાત તેમની જાણકારીમાં હતી એટલે તેમણે સંદીપને તેમની મિત્રતામાં આગળ વધતાં રોકયો ન હતો. \n\n\n\nબંસરીને હવે બોલવામાં થાક વરતાતો હતો તેમ છતાં તેણે આગળ બોલવાનું ચાલુ રાખ્યું. તેણે કહ્યું “ જ્યારે મે જાણ્યું કે મારો પિતા સેમ્યુઅલ નામનો કોઈ અંગ્રેજ છે ત્યારે હું ખળભળી ઉઠી. મને થયું કે હું તેમને મળી મારી માતા સાથે કેમ બેવફાઇ કરી હતી તેની જાણકારી મેળવું અને તેમને મને પુત્રી તરીકે સ્વીકારવા ફરજ પાડું. હું તે માટે અમેરીકામાં સ્થાયી થઈ. મે તેમની ખૂબ શોધખોળ કરી પરંતુ અપૂરતી માહિતીના કારણે હું તેમને શોધી ન શકી એટલે મે એક ખાનગી ડિટેક્ટિવ રોકી તેમની વિગતો જાણવા પ્રયત્ન કર્યો. ખાનગી ડિટેકટિવે ખૂબ જહેમતના અંતે છ માસ પછી મને વિગતો પૂરી પાડી. તેની માહિતી અનુસાર મારી માતા કામિનીદેવી સાથે બે દિવસમાં ભારત આવવાની વાત થઇ તે દિવસે રાત્રે મારા પિતા તેમના મિત્રો સાથે એક હોટલમાં ડિનર લઈ રહ્યા હતા ત્યારે ત્યાં આતંકવાદી હુમલો થયો. એક ગનમેને હોટલમાં અંધાધૂંધ ફાયરિંગ કર્યું જેમાં મારા પિતા સ્થળ પર જ મૃત્યુ પામ્યા હતા. ખાનગી ડિટેક્ટિવને મારા પિતાની વિગતો મેળવતી વખતે તેમના સોલિસિટર સાથે મુલાકાત થઈ હતી. મારા પિતા તેમની અમેરિકા ખાતેની તમામ મિલકતના વારસદાર તરીકે મારી માતા કામિનીદેવીનું નામ લખાવ્યું હતું. તેમના અકાળે અવસાન પછી તેમના સોલીસીટરે મારી માતાનો સંપર્ક કરવા પ્રયત્ન કર્યો હતો પરંતુ તે વખતે તેમનો સંપર્ક થઈ શક્યો ન હતો. જ્યારે હું તેમની દીકરી તરીકે વિગતો મેળવું છુ તેવું તેમણે જાણ્યું ત્યારે હું તેમની કાયદેસરની વારસદાર છું તેવું પ્રસ્થાપિત થવાથી તેમણે મારા પિતાની તમામ સંપત્તિ મારા નામે ચઢાવી આપી. આ મકાન મારા પિતાની માલિકીનું છે. મારી પાસે પણ ઘણી સંપત્તિ છે પરંતુ હું લિવરના કેન્સરથી પીડાઉ છું અને મારી જિંદગીના ખૂબ થોડા દિવસો મારી પાસે બચ્યા છે. જીવનમાં ફરીથી સંદીપ તમારી સાથે મારી મુલાકાત થશે તેવું મેં કલ્પ્યું ન હતું તેથી મે આજે તમને જે બાબતો કહી તે તમામ વિગતો લખી એક સીલબંધ કવરમાં મૂકી મારા સોલીસીટરને મારા મૃત્યુ બાદ તમને પહોચાડવાની જવાબદારી સોંપી છે પરંતુ હવે તેની જરૂર રહેશે નહીં. તે ઉપરાંત મેં મારી તમામ સંપત્તિનું એક ટ્રષ્ટ રચ્યું છે. જેના ટ્રષ્ટી તરીકે મે સંદીપ તમને નિમ્યા છે. મારી સંપત્તિનો મારી ન હયાતીમાં કેવો અને ક્યાં ઉપયોગ કરવો તેની વિગતો પણ મે તેમને લખી જણાવી છે. મારા મૃત્યુ પછી તે તમારો સંપર્ક કરશે. સંદીપ હું આશા રાખું છું કે તમે મારી અંતિમ ઈચ્છા પૂરી કરશો અને મારી સંપત્તિનો સદુપયોગ થાય તે જોશો. \n\n\n\nબંસરી હવે ખુબ હાંફી રહી હતી. નર્સ તેની હાલતથી ચિંતાતુર હતી. બંસરીએ સંદીપનો હાથ પોતાના હાથમાં લીધો. અને કહ્યું “ સંદીપ હવે કોઈ ખુલાસો જોઈએ છે ?” સંદીપ કઇં બોલી ન શક્યો. તે બંસરીની પથારીમાં બંસરી પાસે બેઠો અને તેનું માથું તેના ખોળામાં લઈ પંપાળવા માંડ્યો. બંસરીને સંદીપનું સાનિધ્ય ખૂબ ગમ્યું. બંસરીએ કહ્યું “ સંદીપ મને માફ કરી દેજો ભલે આ જીવનમાં હું તમારી ન થઈ શકી પરંતુ ભગવાન આવતાભવમાં મને તમારો સાથ આપે તેવી ભગવાનને પ્રાર્થના કરું છુ.” તેણે સંદીપની મુલાકાત કરવી આપવા માટે સુશાંત અને ઉર્મિલાનો પણ આભાર માન્યો. \n\n\n\nબંસરીની આંખોમાંથી અશ્રુઓની ધાર વહેવા માંડી. એકાએક તેને લોહીની ઉલ્ટી થઈ અને સંદીપના ખોળામાં દેહ રહેવા દઈ તેનું પ્રાણ પંખેરૂ આ ફાની દુનીયામાંથી સ્વર્ગ તરફ પ્રયાણ કરી ગયું. હાજર સૌના હૈયા વલોપાત કરી ઉઠ્યા અને આંખોમાંથી આંસુ વહી રહ્યા !\n\n",
      "duration": "19 mins",
      "category": "Thriller"
    },
    {
      "title": "અનન્ય",
      "story_name": "ટ્રેનના એ કમ્પાર્ટમેન્ટમાં દરરોજ જેવીજ ભીડ હતી. પહેલી વાર મુસાફરી કરતા લોકો કદાચ આવી ભીડમાં ગૂંગળાઈ જ જાય. પરંતુ મારી જેમ દરરોજ અપડાઉન કરી નોકરીએ આવતા જતા લોકો આવી ભીડભાડથી સંપૂર્ણ ટેવાઈ ગયેલા હોય. આ ભીડનું ગણિત પણ કેવું અટપટું ! ક્યારેક મનમાં પ્રશ્ન ઉઠે. વ્યક્તિ જયારે એકાંતમાં હોય એનાથી વધુ એકલતા અજાણી ભીડમાં શા માટે અનુભવે ? હજારો અજાણ્યા લોકો આસપાસ હાજર હોય ત્યારની એકલતા વધુ અકળાવતી હોય.\n\n\n\nમારી અકળામણનો સામનો કરવા મારુ પુસ્તક હંમેશા મારા હાથમાં થમાયેલુંજ હોય. એક પછી એક લોકલ ટ્રેનના દરેક સ્ટેશન પર થોભતી ટ્રેન એનો પૂરતો સમય લઇ આગળ વધતી હોય અને એ દરમ્યાન હું પુસ્તક થકી કોઈ જુદાજ સ્થળના સમય અને કાળમાં પરોવાયેલી હોવ. \n\n\n\nએ દિવસે પણ હું મારી પુસ્તક યાત્રામાં ટેવ પ્રમાણે વ્યસ્ત હતી. હજી પાંચ સ્ટેશન કાપવાના હતા. ત્યાં સુધીમાં તો મારી યાત્રા ઘણી આગળ ધપી શકશે એ ઉત્સાહસભર મારો હાથ પુસ્તકનું પાનું ઝડપથી ઉથલાવવા પ્રયાસ કરી રહ્યો. એ ક્ષણ દરમ્યાન મારી નજર અનાયાસે ઉપર ઉઠી. સામેની સીટ ઉપર ગોઠવાયેલા કોઈ અજાણ્યા યાત્રીની નજર એજ સમયે મારી દ્રષ્ટિ જોડે અથડાઈ. \n\nએક ઔપચારિક હાસ્ય મારા તરફ દર્શાવી એની નજર ફરીથી પોતાના મોબાઈલની સ્ક્રીન ઉપર જઈ ગોઠવાઈ. \n\n\n\nમારું ધ્યાન ફરીથી કેન્દ્રિત કરતી હું પુસ્તકમાં પરોવવા પ્રયાસ કરી રહી. મારી યાત્રા થોડી આગળ વધીજ કે મનમાં થોડી કુતુહલતા જાગી. \n\n\n\nપુસ્તકમાંથી ચોરીછૂપે માર્ગ કાઢતી મારી આંખો ફરીથી સામેની સીટ ઉપર આવી તકાય. મારી કુતુહલતાને વધુ પ્રજ્વલિત કરતી એ અજાણી વ્યક્તિ પોતાના મોબાઈલમાં શાંતિથી ધ્યાનમગ્ન પરોવાયેલી હતી. \n\n\n\nહવે મારી જીજ્ઞાસા અત્યંત તત્પર થઇ ઉઠી.\n\n\n\nએકવાર મને નિહાળ્યા પછી પણ એની દ્રષ્ટિ ફરી ઉપર ન ઉઠી ? મારા માટે એ ખુબજ આશ્ચર્ય અને નવાઈસભર બાબત હતી. આજ પહેલા આવો કોઈ અનુભવ મને થયો ન હતો,કદાચ એટલેજ. એની આજુબાજુની સીટ ઉપર ગોઠવાયેલા યાત્રીઓ મને ક્યારના એકીટશે નિહાળી રહ્યા હતા. એ તો મારો રોજિંદો અનુભવ હતો.\n\n\n\nએકવાર મને નિહાળી લેનાર મને ફરી નિહાળવા જાણે વિવશ થઇ ઉઠે. મારા ચ્હેરા ઉપર એમની આંખો એવી રીતે અવિરત ચોંટી રહે જાણે મધ ઉપર મધમાખી. ટગર ટગર ઘુરતી આંખોથી હું ટેવાયેલી હતી. કલાકો સુધી મારા ચહેરાનું રસપૂર્વક દર્શન કરતી આંખો મારા માટે રોજિંદો જીવન ક્રમ હતી. \n\n\n\nપણ આજે આ ક્રમ કોઈએ તોડ્યો હતો. પહેલી વાર કોઈએ મને ફરીથી નિહાળવા આંખો ઉપર ઉઠાવી ન હતી. ટગર ટગર મોબાઈલમાં વ્યસ્ત એ દ્રષ્ટિને મારામાં કે મારા ચહેરામાં કોઈ રસ ન હતો. આજે કોઈ મને નહીં હું કોઈને ચોરીછૂપે ઘુરી રહી હતી.\n\n\n\nપણ નહીં, એ વ્યક્તિની આંખો તો પોતાના મોબાઈલમાં જડાઈ ચુકી હતી. એની ધ્યેયબદ્ધ દ્રષ્ટિથી મારી સાહિત્ય યાત્રા થંભી ગઈ હતી. એક પછી એક સ્ટેશન ઉપર અટકતી ટ્રેન જોડે મારી નજર પણ વારેઘડીએ સામે બેઠા અજાણ્યા વ્યક્તિત્વ ઉપર આવી અટકતી હતી. એક વાર તો એ ફરીથી મને નિહાળશેજ , મારા મનની એ ખાતરીને દરેક સમયે નિરાશાજ મળી રહી હતી. \n\n\n\nઆખરે મારું સ્ટેશન આવ્યું અને હું પુસ્તક સંકેલી ઉભી થઇ. મારી સામેની સીટ ઉપરથી એ અજાણી વ્યક્તિ પણ પ્લેટફોર્મ ભણી આગળ વધી. બન્નેની મંઝિલ એકજ હતી એ જાણી મનમાં હળવી ખુશી ઉપજી.\n\n\n\nપ્લેટફોર્મ ઉપર એના ડગલાં અતિવેગે આગળ વધી રહ્યા હતા. પાછળ લટકાવેલી બેગ વ્યવસ્થિત કરતો એ ઝડપથી ટેક્ષી સ્ટેન્ડ તરફ જઈ રહ્યો હતો.\n\n\n\nથોડીજ ક્ષણોમાં એ આંખોથી ઓઝલ થઇ જશે એ વિચારે મન થોડું વિહ્વળ થયું. મનમાં ઉભરાઈ રહેલો પ્રશ્ન એની સામે મૂકવા હું અધીરી બની. મારા ડગલાની ઝડપ એના ડગલાની ઝડપ સાથે મેળ ખાઈ શકે એ માટે શરીરે દોડ લગાવી. \n\n\n\n \" એક્સક્યુઝ મી. ..\"\n\n\n\nમારા ઊંચા અવાજના પ્રત્યાઘાત સ્વરૂપે ઘણા ચ્હેરા પાછળ ફર્યા. એમાંનો એક ચહેરો એનો પણ હતો. \n\n\n\nપોતાના માટે જ આ સાદ હતી, એ વાતની ચકાસણી કરવા એણે શરીરના હાવભાવોનો સહારો લીધો. દૂરથી જ ઈશારા જોડે હું સહમતીમાં ડોકું ધુણાવી રહી. \n\n\n\nઅર્ધી મિનિટમાંજ હું હાંફતી શ્વાસો જોડે એની સામે આવી ઉભી રહી. મારા શબ્દો પણ મારી શ્વાસો સમા હાંફી રહ્યા હતા.\n\n\n\n\" એક્ચ્યુલી, હમણાં હું એજ કમ્પાર્ટમેન્ટમાં હતી જ્યાં આપ. ...\"\n\n\n\nહું આગળ કઈ બોલું એ પહેલાજ એણે મારા શબ્દોની પુષ્ટિ કરી. \n\n\n\n\" હા, હું જાણું છું. આપને જોયા હતા...\"\n\n\n\nએના શબ્દોમાં પરિપક્વતા અને આદરનું સુંદર સંમિશ્રણ હતું. એ થકી મારા મનનો પ્રશ્ન એની આગળ હું નિઃસંકોચ ધરી શકી.\n\n\n\n\" હું દરરોજ આ લોકલ ટ્રેનમાં મુસાફરી કરું છું. ભીડની વચ્ચે અત્યંત આત્મવિશ્વાસથી રહું છું. કલાકો સુધી એકીટશે નિહાળતી દ્રષ્ટિઓનો સામનો કરું છું. ક્યારેક એવું લાગે કે હું સંગ્રહાલયમાં સચકાયેલ એક એન્ટિક કે અજાયબીની વસ્તુ સમી છું. ફક્ત મને નિહાળવા માટે લોકોને ટિકિટ ખરીદવાની જરૂર નથી પડતી. ટગર ટગર અવિરત ઘુરતી એ પ્રત્યક્ષ સીધી નજરોને કોઈ આડ લેવાની પણ દરકાર નથી હોતી. હું એમને નિહાળતી હોવ તો પણ એમની આંખોના હાવભાવોને બદલવાની એમને જરૂર નથી લાગતી. વર્તનની એ મૌન નફ્ફટાઈથી હું ટેવાઈ ચુકી છું. પણ આજે જયારે તમારું વર્તન જોયું તો હું સાચેજ સ્તબ્ધ થઇ ગઈ. મને વારેઘડીએ ધ્યાન દઈ અજાયબી માફક નિહાળવાની તમને જરૂર ન લાગી ? તમારું વર્તન સજ્જનતા હતી કે પછી મારા તરફનો પરાકાષ્ઠાએ પહોંચેલ અણગમો ? \"\n\n\n\nમારો પ્રશ્ન કડવો હતો પણ શબ્દેશબ્દ સાચો. મારા કડવા પ્રશ્નના પ્રત્યાઘાતમાં સામેથી એટલુંજ મીઠું હાસ્ય હવામાં ગુંજી ઉઠ્યું. એ મીઠાશ એના શબ્દોમાં પણ સહજતાથી અનુસરી.\n\n\n\n\" ઉપરવાળાએ દરેકને અનન્ય સર્જન તરીકે ઘડ્યા છે. હું તમારાથી , તમે મારાથી અને આપણે બધા જ એકબીજાથી સ્વરૂપે, આકારે, કદે ભિન્ન - જુદા છીએ. આ જુદાપણું , આ ભિન્નતા , એકબીજાથી અલગ હોવું કે અનન્ય હોવું એ આપણી જન્મજાત ખૂબી છે , આપણી માનવીય વાસ્તવિકતા છે , આપણું ગૌરવ અને આપણો પ્રાકૃતિક અધિકાર પણ છે. જે રીતે મારા અનન્ય અસ્તિત્વને આપ માન આપો, એજ રીતે આપના અનન્ય અસ્તિત્વને માન આપવાની મારી પણ તો ફરજ છે. આ ફરજ દરેક વ્યક્તિ માટે એક સરખીજ છે. મારી ફરજ મારે નિભાવવીજ રહી. ...\"\n\n\n\nપોતાના મીઠા ટહુકા જોડે આખા પ્લેટફોર્મને અને મારા દિવસને પણ મીઠાશથી ભરી જઈ રહેલા એ ' અનન્ય ' માનવીને હું હેરતથી તાકી રહી. \n\n\n\nજન્મજાત અયોગ્ય વિકાસ પામેલા મારા ચહેરાના દરેક અંગ એ દિવસે સાચી ખુશીથી તરબતર હતા.....!",
      "duration": "4 mins",
      "category": "Thriller"
    },
    {
      "title": "પરત",
      "story_name": "સમાચારપત્રમાં ખોવાયેલી આંખો ઉપર ઉઠી .\n\nબાલ્કની બહારની હરિયાળીમાંથી ઓરડામાં પ્રવેશેલું મોટું વિચિત્ર જીવડું મુંઝવણથી વેગયુક્ત અહીંથી ત્યાં ચારે દિશાઓમાં ઉડી રહ્યું હતું .\n\nઆંખોની બન્ને કિકી એ જીવડાંના સંઘર્ષમય હલનચલનનું સૂક્ષ્મ નિરીક્ષણ કરી રહી હતી .\n\nઅચાનક એક નવાજ વાતાવરણમાં પ્રવેશવાની દ્રિધા પડકારજનક હતી .\n\nફરીથી પોતાના પરિચિત વાતાવરણમાં પહોંચવા જીવ લગાવી થઇ રહેલ પ્રયાસો યથાવત હતા .\n\nબહાર નીકળવાનો માર્ગ ગમે તેમ શોધી કાઢવા મરણીયો પ્રયત્ન થઇ રહ્યો હતો .\n\nપરંતુ એ પ્રયત્નો અને પ્રયાસોમાં ડરની આછી રેખા પણ ન હતી .\n\nઉડવાની ગતિ અનન્ય વિશ્વાસ અને બહાદુરીની છાપ ઉપસાવી રહી હતી .\n\nચાનો કપ હાથમાં થામી ઓરડામાં પ્રવેશેલી નર્સની નજર અચાનક એ વિચિત્ર જીવડાં ઉપર આવી થંભી.\n\nહાથમાંનો કપ ધ્રુજી ઉઠ્યો .\n\nમોઢામાંથી ભયયુક્ત ચીસ બહાર નીકળી આવી .\n\n\"આ જીવડું અંદર કઈ રીતે આવી પહોંચ્યું ?\"\n\nસ્વરક્ષણ માટે નજીક ગોઠવેલી ચપ્પલ હાથમાં પહોંચી .\n\nએક છુટ્ટો ઘા થશે અને જીવડું સમાપ્ત .\n\nલક્ષ્ય પૂરું થાય એ પહેલાજ સમાચારપત્ર સંકેલી એણે નર્સના હાથમાંની ચપ્પલ પકડી લીધી .\n\n\" એક કાપડનો ટુકડો મળશે ? \"\n\nઅચંભા ભર્યા વર્તન અને માંગણીથી વિસ્મય પામતી એ નર્સ ચુપચાપ ઓરડાના બહાર તરફથી સાફસફાઈ માટે રાખેલ એક મોટો કાપડનો કટકો ઊંચકી લાવી.\n\nએ વિચિત્ર જીવડાં ઉપર કાપડનો કટકો ધીમેથી લપેટી, એને કોઈ નુકસાન કે હાનિ ન પહોંચે, એ વાતની બારીક તકેદારી જાળવી અત્યંત હળવા હાથ જોડે જીવડાંને ઉઠાવી લઇ એ બાલ્કની ઉપર પહોંચ્યો .\n\nલપેટેલું કાપડ સંભાળીને હડસેલ્યું.\n\nબીજીજ ક્ષણે એ વિચિત્ર જીવડું આંખો સામેના પરિચિત હરિયાળીવાળા પ્રદેશ તરફ સહર્ષ પરત થઇ ગયું .\n\nબાલ્કની ઉપરની મૌન આંખોમાં અનેરો સંતોષ છવાઈ ગયો .\n\nપાછળ ઉભી નર્સ આખું દ્રશ્ય વિસ્મયથી નિહાળી રહી .\n\nપોતાના મનમાં જન્મેલ પ્રશ્નને એણે મનમાંજ રાખવાને પ્રાધાન્ય આપ્યું .\n\nનકામા પ્રશ્નો થકી દર્દીના આરામમાં ખલેલ શા માટે પહોંચાડવી ?\n\nવળી આ દર્દી કોઈ સામાન્ય દર્દી ન હતો .\n\nઅન્ય દેશની ભૂમિ ઉપરથી બહાદુરીપૂર્વક પરત થયેલ દેશનો એક જાબાંઝ એરફોર્સ ઓફિસર હતો .",
      "duration": "2 mins",
      "category": "Thriller"
    },
    {
      "title": "સોદો",
      "story_name": "એ અત્યંત સજ્જ તૈયાર એની સામે ઊભી હતી. ઘેરાઈ આવેલા કાળા વાદળોની વચ્ચે ઝરમર વરસી રહેલા વરસાદના ટીપાના સ્પર્શથી એનું શરીર આછું આછું ભીંજાયેલું હતું. એ ભીંજાયેલા શરીરના અંગોના વિરોધાભાસ દર્શાવતા શરીરના સૂકા અંગો વધુ મોહક દીસી રહ્યા હતા. એના હોઠ ઉપર પ્રસરેલી ગુલાબી લિપસ્ટિક ઉપર બાઝેલ પાણીની અતિ સૂક્ષ્મ બુંદ જોનારને ઉત્તેજનાની લાલચભરી ભેટ ધરી રહી હતી. એના શ્યામવર્ણ શરીરને ચુસ્ત લપેટાયેલી લાલ સાડી બાંધવાનો અંદાજ મન્ત્રમૂગ્ધ કરી નાંખનારો હતો. એના સુંવાળા હાથ અને ચુસ્ત સ્નાયુ ધરાવતા પગ કોઈ પણ પુરુષને એક ક્ષણમાં પોતાની તરફ આકર્ષી નાખવા માટે સક્ષમ હતા. એના માથાનું રક્ષણ કરી રહેલી એની મેઘધનુષી છત્રી એના હાવભાવો જેવીજ રહસ્યાત્મક દેખાઈ રહી હતી. ગુલાબી નેલપોલિશ છત્રીના કાળા હાથા ઉપર પોતાના રુઆબદાર નખની અપ્રતિમ ચળકાટ છોડી રહી હતી. સાડીમાંથી પારદર્શક પેટના સ્નાયુઓ જાણે પોતાની તરફ આગળ વધવા માટે મૌન આમંત્રણ આપી રહ્યા હતા. કાન પાછળથી આગળ તરફ સરકેલા લાંબા ભરાવદાર વાળ ડીપ નેક બ્લાઉઝને અડોઅડ છાતી ઉપર વિખરાયેલા હતા. કાજળથી ધારદાર બનેલી પાણીદાર આંખોમાં ડૂબી જવું કેટલું સહજ લાગતું હતું ! \n\nહા, આ એજ હતી. જેની યાચના એણે વર્ષોથી કરી હતી. એની ભાવભરી આંખોએ પણ જાણે હામી પુરાવી.\n\nઆ શું ? એણે પોતાની જાતને ચેતી. \n\nએ કેમ આમ અંજાઈ રહ્યો હતો ? શા માટે એના ઉપરથી આંખ હટવાનું નામ લઈ રહી ન હતી ? શા માટે હવે એનાથી છૂટા થવું ન હતું. હૃદય પલ્ટી રહ્યું હતું. ના, એને કશે જવા દેવી નથી. અહીંજ રાખવી છે. એનું સ્થાન અહીંજ છે. હૈયાની જિદ ભાન ભૂલી હતી. \n\nપણ એનો સોદો થઈ ચૂક્યો હતો. એણેજ તો કર્યો હતો. \n\nસોદો રદ પણ તો કરી શકાયને ? \n\nકેટલા વર્ષોથી એણે રાહ જોઈ હતી. અને હવે એ આંખો સામે છે ત્યારે......\n\nમકાનની ડોરબેલ વાગી અને એની તંદ્રા તૂટી. \n\nઝડપથી એ બારણાં તરફ ધસ્યો. આગળ વધી રહેલા ડગલામાં મક્કમતા હતી. એ અહીંજ રહેશેની. એ ક્યાંય ન જશેની. એ મારી જ છેની. લઈ લીધેલા નિર્ણયની.\n\nબારણું ઉઘાડવા જેવા હાથ ઉઠ્યા કે એક ઓડકાર શરીરમાંથી ઓચિંતો બહાર નીકળી આવ્યો. એ ઓડકારમાં દિવસોથી ખાધેલા વડા પાઉં અને ચાનો સસ્તો સ્વાદ ખાટી દુર્ગંધ બની વ્યાપી ગયો. જીવ કચવાઈ ઉઠ્યો. ઉબકા જેવું અનુભવાયું. \n\nબારણે ઉભેલા શુટબુટમાં સજ્જ શેઠ એના ચહેરા પર ફરી વળેલા કચવાટની નોંધ લે એ પહેલાજ એના હાવભાવોમાં નાટકીય ફેરફાર શીઘ્ર ધસી આવ્યા. એના ચહેરા ઉપરના બળજબરીવાળા સ્મિતે ઔપચારિક વાતાવરણ ઊભું કરવામાં મુખ્ય ભૂમિકા ભજવી. \n\n\" તૈયાર છે ? \" \n\nશેઠના ખપ પૂરતા શબ્દો સામે એનું માથું કઠપૂતળી સમું હામી પૂરાવી રહ્યું. ઔપચારિક હાસ્ય વધુ નાટકીય રૂપ ધારણ કરી રહ્યું. \n\nશેઠના ખિસ્સામાંથી એક મોટી રકમ બહાર નીકળી. નોટનું એ હૂંફાળું બંડલ નિહાળતાંજ થોડા સમય પહેલા મક્કમ થયેલું મન બરફ સમું પીગળી ગયું. \n\nથોડી ક્ષણો પછી શેઠની ગાડી એ ગરીબ વસ્તીમાંથી શહેરના હાઈપ્રોફાઈલ વિસ્તાર તરફ આગળ વધી ગઈ. \n\nરાત્રે શહેરની એક પ્રખ્યાત રેસ્ટોરાંના ટેબલ ઉપર એક મોટો ઓડકાર હવામાં ફેલાઈ ગયો. એ ઓડકારમાં વિવિધતાભર્યા મોંઘા પકવાનોનો સ્વાદ એકમેક સાથે ભળવા લાગ્યો. જીવ ધરાઈ ગયો.\n\nરેસ્ટોરાંના ઊંચા આંકડાવાળું બિલ એણે ટિપ્સ સહિત ચૂકવી દીધું.\n\nરેસ્ટોરાંની બહાર નીકળી આવેલા ડગલામાં વિચિત્ર નિરાશા હતી. સવારથી ઝરમર વરસી રહેલા વરસાદે તોફાનનું સ્વરૂપ ધારણ કરી લીધું હતું. પણ અંદર તરફ ઉમટેલું તોફાન તો એનાથી પણ ભયાવહ હતું. \n\nએનું મન ખુશ હોવું જોઈએ. તૃપ્ત હોવું જોઈએ. આનંદિત હોવું જોઈએ. પણ એવું જરાયે ન હતું. આવું કેમ ? \n\nહજી એ મોટી રકમમાંથી ફક્ત થોડીજ નોટ વપરાઈ હતી. આમ છતાં.....\n\nએવું લાગી રહ્યું હતું જાણે પોતાનામાંથી પોતાનોજ કોઈ અંશ ગેરહાજર હતો. પોતે સંપૂર્ણ ન હતો. કશું ખુબજ જરૂરી ઘટી રહ્યું હતું. જીવન અપૂર્ણ હતું અને \n\nએ અપૂર્ણતા અસહ્ય હતી. \n\nભોજન, સ્વાદ, ભૂખ..... ત્યાંથી મળેલો આનંદ તો ક્ષણિક નીકળ્યો. લાલચે એને ભયંકર છેતર્યો. પણ જે પરમાનંદ હાથ લાગ્યો હતો એ તો..\n\nતોફાની રાત્રિમાં શહેરના રસ્તાને ચીરતી દોટ શરૂ થઈ.\n\nશ્વાસવિહીન એ દોટ શહેરના પ્રખ્યાત પોશ એરિયામાં આવીને થંભી. વિશાળ બંગલાની બહાર તરફ એણે બૂમાબૂમ કરી મૂકી. બંગલાની અંદર ચાલી રહેલી પાર્ટી એ બૂમાબૂમથી તદ્દન અજાણ હતી. \n\nથોડી મિનિટો પછી બંગલાના માલિકનો મોબાઈલ રણક્યો. સિક્યોરિટી ગાર્ડે આપેલી માહિતીથી શેઠના ચહેરા ઉપરના પ્રફુલ્લિત હાવભાવો ધીમે ધીમે અદ્રશ્ય થયા. \n\n\"એક્સ્ક્યુઝ મી . \"\n\nમોબાઈલ ઉપર એકતરફી મૌન માહિતી મેળવી શેઠે મહેમાનોને વાર્તાલાપ વચ્ચે વ્યસ્ત છોડી ઝડપભેર બંગલાની બહાર તરફ ડગ ઉપાડ્યા. \n\nશેઠને બહાર તરફ નીકળતા નિહાળી એ તરતજ શેઠ તરફ ધસી આવ્યો. એના બે હાથ એકબીજા સાથે જોડાઈ કરગરવા લાગ્યા. \n\n\" ભૂલ થઈ ગઈ સાહેબ. આ લો તમારા પૈસા. થોડા વપરાયા છે. એ પણ જલ્દી પરત કરી દઈશ. હું સોદો રદ કરવા આવ્યો છું. \"\n\nશેઠની ત્રાંસી આંખો વધુ ત્રાંસી થઈ. \n\n\" આર યુ આઉટ ઓફ યોર માઈન્ડ ?\"\n\nતરતજ પોતાની પીઠ બતાવતા શેઠ બંગલાની દિશામાં આગળ વધી ગયા. \n\n\" સાહેબ , સાહેબ.....\"\n\nપાછળથી આવી રહેલો શોર પાર્ટીનું વાતાવરણ ધૂણાવી ન મૂકે એ ચિંતામાં શેઠનો ઉપદેશાત્મક સ્વર અત્યંત કડક શબ્દોમાં સિક્યોરિટીગાર્ડસ સુધી પહોંચ્યો. \n\n\" આને કાઢો અહીંથી.......\"\n\nશેઠનો ઉપદેશ તરતજ ઉપાડતા સિક્યોરિટીગાર્ડસ પોતાના સશક્ત શરીરના બળનો ઉપયોગ કરી એને દૂર હડસેલી આવ્યા. \n\nબંગલાની બાલ્કનીમાંથી એકલા પરત થયેલા સિક્યોરિટીગાર્ડસને નિહાળી શેઠે રાહતનો દમ ભર્યો. હળવા ડગલાં જોડે તેઓ અંદર તરફના વિસ્તારમાં ઉજવાઈ રહેલી પાર્ટીનો હિસ્સો બની ગયા. \n\nભેગા મળેલા બધાજ કળાના અમીર રસિયાઓની નજર અને વાર્તાલાપનું કેન્દ્ર શેઠે નવી વસાવેલી પેઈન્ટિંગ હતી.\n\n\" વ્હોટ એ માસ્ટરપીસ ! \"\n\nઉચ્ચારાયેલા ઉદ્દગારથી શેઠની આંખો ગર્વથી ચળકી ઊઠી. \n\nમેઘધનુષી છત્રી થામી ઝરમર વરસાદમાં ઉભેલી એ સુંદર સ્ત્રીકાયા શું કોની રાહ જોઈ રહી છે ? એ અંગેની ચર્ચાવિચારણાથી પાર્ટી અતિ રસપ્રદ બની રહી હતી. ",
      "duration": "4 mins",
      "category": "Thriller"
    },
    {
      "title": "પરોઠા-શાક",
      "story_name": "ફૂટપાથ પર રોજની જેમ એક લાઈનમાં બેઠેલા પુનિયાના હાથમાં પરોઠા-શાકનું પેક આવ્યું અને એ હોંશે હોંશે ખાવા માંડ્યો. \n\nકમલી અજાણપણે એક નિરાંતમાં હતી. રોજ પુનિયાને ખાવાનું મળે છે એ બહુ મોટી વાત લાગતી હોય તે સ્વાભાવિક એને માનસિક શાંતિ હતી. \n\nપુનિયાએ ખાઈને પાણી પીધું. અને મા ની સામે જોઈને કહ્યું,\n\n“આ કોરોનો કોણ છે?”\n\nકોરોના એટલે..\n\nકમલીનેય બહુ વિગત તો સમજાતી નહોતી. ચોતરફ હો હા હતી. આખો દેશ બંધ કરાવી દેવાયો હતો એમ ફૂટપાથની સામે બાજુ પેલી નિશાળના સાહેબ સમજાવવા આવ્યા હતા. \n\nકમલીએ પુનિયાને કહ્યું,\n\n“એ.. એ.. પેલા માસ્તર કહેતા હતા કે, મુઉં કોઈ મોટો રાક્ષસ નરકમાંથી આવી ગ્યો છે. તે બધા બહુ બી ગ્યા છે. કોઈએ ઘરમાંથી બહાર જ નીકળવાનું નથી.”\n\nપાછો પુનિયો સળવળ્યો,\n\n“તે આપણે કોના ઘરમાં રહેવાનું મા?”\n\nકમલી મુંગી થઈ ગઈ. \n\n“મૂંગો રહે હવે.”\n\nપણ ભરપેટ જમીને ઉત્સાહમાં આવી ગયેલો પુનિયો મૂંગો નહોતો રહેતો,\n\n“તે રાતે સૂતા હશું અને રાક્ષસ મારી નાખશે તો?”\n\n“મુઓ મારી નાખશે તો મરી જવાનું. રોજ સવારે ઉઠીને આમ હાથ લંબાવવાની તો લાચારી મટે!”\n\n“ના હોં મા, હમણાં મરી નથી જવું. આ રોજ કેટલું મસ્ત ખાવાનું મળે છે !”\n\nકમલીના ગળે કાંચકી બાઝી. પુનિયાને ખાતર પણ આ બંધ ભલે લાંબો ચાલે એવી મનોમન ક્રુર માંગણી થઈ ગઈ. બે હાથ જોડીને માફી પણ મંગાઈ ગઈ. \n\n",
      "duration": "1 mins",
      "category": "Thriller"
    },
    {
      "title": "ધ બેસ્ટ એક્ટર",
      "story_name": "\"રોડના કિનારે ગંધાતો, ગંદો અને મેલો બેઠેલો ભિખારી.\" આવું પોસ્ટર હતું બહુ ખ્યાતનામ ફિલ્મ \"ધ રિયલ સીટીઝન\" નું.\n\nરાષ્ટ્રીય ચલચિત્ર પુરસ્કાર સમારોહનો મસમોટો કાર્યક્રમ ચાલી રહ્યો હતો. બીજું બધું તો ઠીક પણ બધાની આતુરતા એ હતી કે એ કલાકાર છે કોણ? એની પાછળનો ઇતિહાસ એવો છે કે ધ રિયલ સીટીઝન નામની એક દોઢ કલાકની ડોક્યુમેન્ટરી ફિલ્મ બની હતી. અને જે રિલીઝ થતાં જ દુનિયામાં ખળભળાટ મચી ગયો. એ ફિલ્મ એટલી વખણાય કે માત્ર ઇન્ડિયામાં જ નહીં પણ વિદેશમાં પણ લોકો ગાંડા થયા. સ્ક્રીપ્ટ, સ્ક્રીનપ્લે, ડિરેક્શન, ડાયલોગ્સ, મેકઅપ અને પ્રોડક્શનનો બેજોડ નમૂનો તો હતી જ આ ફિલ્મ, પણ એમાં ભિખારીના કેરેક્ટરનો લીડ રોલ કરનાર અભિનેતા બહુ જ વખણાયો. મઝા તો એ વાતની હતી કે એનું નામ કોઈએ જાહેર નહોતું કર્યું, વળી સિંગલ કેમેરાથી બનેલી આ ફિલ્મની ટિમ પણ એટલી મોટી નહોતી કે કોઈ વાત લીક થાય. બસ, આજે જ નામ જાહેર થવાનું હતું. લોકોની આતુરતા તો એ કાબીલ એ તારીફ અભિનેતાને જોવામાં હતી.\n\nએનું નામ એનાઉન્સ થયું, મિ.બાલમુકુંદ વરાખી. એ પ્રવેશ્યો સમારોહમાં, લોકો દૂર ખસ્યા, એ જ ભિખારીના વેશમાં એણે એન્ટ્રી લીધી, અને એવોર્ડ પણ સ્વીકાર્યો. પછી માઇક પાસે ગયો.\n\n\"હું કલાકાર નથી, હું ભિખારી જ છું અને એટલે જ મારું નામ મેં ક્યાંય આપ્યું નથી. મારી પ્રતિભાને મારા ડિરેક્ટરે જોઈ અને મને કામ આપ્યું. એ જ કરવાનું જે હું રોજ કરું છું. ભિખારી છું, અને ભીખ માંગી જીવું છું.\"\n\nએને સાંભળતા જ બધા શોક થઈ ગયા, ત્યાં ડિરેક્ટર મુરગડોસ ઊભા થયા અને બોલ્યા...\n\n\"કળા વારસામાં કે ભણતરથી નથી મળતી, આ રોડના કિનારે બેસી રહેતા ભિખારીમાં પણ એક્ટિંગ જીવતી હતી. હું જોઈ શક્યો અને તમે એને જોઈને ગાંડા થઈ ગયા. પ્રતિભા બધે જ છે. ઓળખવાની જરૂર છે.\"\n\nઅને એ બાલમુકુંદ રોડના કિનારે થઈ દરિયા કિનારે બંગલામાં આવી ગયો.\n\n",
      "duration": "2 mins",
      "category": "Thriller"
    },
    {
      "title": "ગુમનામ મિત્ર",
      "story_name": "વોટસઅપ મેસેજ એપ્લીકેશન પર એક અનનોન નંબરથી દુનિયાના કોઈ ખુબસુરત સ્થળનો આથમતા સૂર્યના ફોટાવાળો ખુબ ટૂંકો મેસેજ હતો.\n\n\n\n“સને ૧૯૭૨-૭૩ના શૈક્ષણિક વર્ષમાં હિંમતનગર આર્ટસ અને કોમર્સ કોલેજના અંગ્રેજી મુખ્ય વિષય સાથે ટી.વીય.બી.એ.માં ભણતાં મારા તમામ મિત્રોને નીચે જણાવેલ સમયે અને સ્થળે ભૂતકાળને જીવંત કરી થોડીક મધુર ક્ષણો મારી સાથે માણવા સહ કુટુંબ હાજર રહેવા આગ્રહ ભરી વિનતી કરું છું.“– તમારો ગુમનામ મિત્ર\n\n\n\n મેસેજના નીચે એક ફાર્મ હાઉસનું સરનામું અને ત્યાં સુધી પહોચવાના રસ્તાનું દિશા સુચન કરતો નકશો દોરેલો હતો. અમદાવાદ-રાજકોટ માર્ગ પર અમદાવાદથી લગભગ ૭૦ કી.મિ. દુરનું સ્થળ હતું.\n\n\n\nઆ મેસેજ અંગે થોડીક જીજ્ઞાસા જરૂર થઇ પરંતુ મેં તેની કોઈ ગંભીર નોંધ ન લીધી અને રાબેતા મુજબના પ્રાત: કાર્યોમાં પરોવાયો. લગભગ ૧૫ મિનીટ પછી મારા મિત્ર યશવંતનો ફોન આવ્યો. તેણે સીધોજ સવાલ કર્યો “ યાર, આજના સમાચારપત્રના પહેલા પાના પરની જાહેરાત વાંચી ?” મેં તેને જવાબ આપવાના બદલે સામે પડેલ સમાચારપત્રના પ્રથમ પાના પર નજર નાખી તો વોટસઅપ મેસેજએપ પર મને મળેલ સંદેશાની જ નકલ સમાચારપત્રના લગભગ અડધા પાનાની જાહેરાત તરીકે હતી. મારા મૌનથી અકળાઈ યશવંત બોલ્યો “ ક્યાં ખોવાઈ ગયો ?” મેં સીધો જ જવાબ આપ્યો કે મારા વોટસઅપ પર આ મેસેજ મને મળ્યો છે. યશવંતએ પણ તેને તેવો મેસેજ મળેલ હોવાની પુષ્ટિ કરી. પછી તો દિવસ દરમ્યાન અન્ય દસ બાર મિત્રોના પણ મોબાઈલ પર આ સંદર્ભના સંદેશા મળ્યા. દરેકને આમંત્રણના સંદેશા કરતાં સંદેશો કોનો છે તે જાણવામાં વધારે રસ હતો. હિંમતનગરમાં રહેતા અમે દસ બાર મિત્રો અવાર નવાર લાયબ્રેરી કે અન્ય અનુકૂળ સ્થળે એકઠા થઇ જૂની યાદો વાગોળતા રહેતા હતા. આજે તે બધા મિત્રો સાંજે મારા ઘરે આવી પહોચ્યા. અમારી આજની ચર્ચાનું કેન્દ્રબિંદુ દરેકને મળેલ આજના સંદેશા અને સમાચારપત્રમાં આવેલ જાહેરાત રહ્યું. અમે ઘણી કલ્પનાઓ દોડાવી પરંતુ એ ગુમનામ મિત્રનું નામ શોધી ન શકયા. હા એટલું તારણ કાઢી શકયા કે તે એકદમ નજીકનો મિત્ર હોવો જોઈએ અને ખુબ ધનિક હોવો જોઈએ કેમકે તેણે લગભગ દરેક લીડીંગ સમાચારપત્રના પ્રથમ પાના પર આમંત્રણની જાહેરાત આપી હતી જેનો ખર્ચો કોઈ સામાન્ય આવક ધરાવતો વ્યક્તિ ઉઠાવી શકે નહિ. આજે ગુરુવાર હતો અને આમંત્રણ રવિવારની સાંજનું હતું એટલે થોડાક દિવસોમાં અમારી જીજ્ઞાસાનો અંત આવવાનો જ હતો. અમે બધા મિત્રો એ પોત પોતાની રીતે સહ કુટુંબ ગુમનામ મિત્રની પાર્ટીમાં હાજર રહેવાનો કાર્યક્રમ ઘડી કાઢ્યો.   \n\n\n\nઆખરે રવિવારનીએ ખુબ આકાંક્ષીત સંધ્યા આવી પહોચી. અંધારું થવા આવ્યું ત્યારે હું અને મારી પત્ની જણાવેલ ફાર્મ હાઉસ પર પહોચી ગયા. આમંત્રણમાં સ્થળનો દિશા નિર્દેશ ખુબ સ્પષ્ટ હોવાથી તે સ્થળ પર પહોચવામાં કોઈ અગવડ પડી નહિ. છુપાતા પગલે ધીરે ધીરે રાત્રીનું આગમન થઇ રહ્યું હતું. ગેટ બહાર ઉભેલા યુનિફોર્મ ધારી સેવકો પૈકી એક સેવકે મારી ગાડીની ચાવી લઇ, ગાડી પાર્કિંગ તરફ હંકારી ગયો. બીજો સેવક મને ગંતવ્ય સ્થાન સુધી દોરી ગયો. હું પહોચ્યો ત્યારે ચાર-પાંચ મિત્રો મારાથી પહેલાં ત્યાં પહોચી ગયા હતા. ફાર્મ હાઉસની મધ્યમાં એક હવેલીનુમા મકાન હતું જે વિવિધ રંગ બેરંગી ઝબુકતી લાઈટોથી ઝળહળી રહ્યું હતું. ફાર્મ હાઉસના એકદમ લીલાછમ ઘાસથી આચ્છાદિત વિશાળ બગીચામાં સૌ મિત્રોને બેસવાની સુંદર અને અદ્યતન વ્યવસ્થા કરવામાં આવેલી હતી. હાલ ત્યાં થોડુક અંધારું હતું પરંતુ બગીચાના ચાર ખૂણે સળગતી એલ.ઈ.ડી. લાઈટોની અને મકાન પર ઝળહળતી અને ઝબુકતી લાઈટોની હળવી રોશની ત્યાં સુધી પહોચતી હોવાથી અંધારાનો અહેસાસ થતો ન હતો. મ્યુઝીક સીસ્ટમ પરથી સને ૧૯૭૦ અને ૧૯૮૦ના દાયકાની હિન્દી ફિલ્મોના જુના મધુર ગીતો ખુબ ધીમા અવાજથી વાતાવરણમાં સંગીતના સુરો રેલાવી રહ્યા હતા. કોઈ ઘોઘાટ ન હતો. બગીચાના એન્ટ્રન્સમાં અંગ્રેજીમાં ખુબ સુંદર અક્ષરે “વેલકમ” લખી નીચે સંદેશો હતો . \"તમારા ગુમનામ મિત્રનું આમંત્રણ સ્વિકારી હાજર રહેવા બદલ ખૂબ ખૂબ આભાર”. બગીચામાં દેશી અને વિદેશી છોડવાઓ આકર્ષક અને કલાત્મક રીતે ઉગાડવામમાં આવેલ હતા. બગીચાની કિનારીએ કતારબંધ ઉભેલા ઉંચા પામના વૃક્ષોથી બાગ બેહદ રળીયામણો લાગતો હતો. બાગના સુગંધિત છોડવાઓ હવામાં તેની કુદરતી ફોરમ રેલાવી રહ્યા હતા તેમ છતાં આધુનિક ટેકનીકથી થોડી થોડી વારે હવામાં સ્વીત્ઝર્લેન્ડના માદક પરંતુ મનમોહક અત્તરની ખુશબુના છંટકાવ વડે વાતાવરણને ઓર માદકતા અને સુગંધિતતા બક્ષવામાં આવી રહી હતી. આવનાર મહેમાનોનું સ્વાગત સુગંધિત શરબતથી કરવામાં આવતું હતું. નાની નાની કિશોરીઓ પતંગિયાની જેમ આમથી તેમ દોડી દોડીને મહેમાનોને શરબત પીરસી રહી હતી. બાગથી થોડે દુર મહેમાનોને પીરસવા માટે વાનગીઓ રાંધવામાં આવી રહી હતી જેની સોડમે પણ વાતાવરણને ખુબ મોહક બનાવી દીધું હતું. \n\n\n\nમિત્રોનું આગમન શરુ થઇ ગયું હતું અને પંદર-વીસ મિનિટના સમયગાળામાં બાગમાં રાખવામાં આવેલ ખુરશીઓ પૈકીની મોટા ભાગની ખુરશીઓ ભરાઈ ગઈ હતી. આખો કાર્યક્રમ કોઈ પ્રોફેશનલ ઇવેન્ટ મેનેજમેન્ટ કરનારના હવાલે હોય તેમ લાગતું હતું. જુના મિત્રો એક બીજાને ગળે મળી આનંદ વ્યક્ત કરતા હતા. ઘણા મિત્રો ને કોલેજ છોડ્યા પછી પ્રથમ વાર મળવાનું થયું હતું. કોલેજના જુના દિવસો યાદ આવી ગયા. અમારી સાથે ત્રણ-ચાર છોકરીઓ પણ ભણતી હતી પરંતુ તે પૈકી કોઈનું હજુસુધી આગમાન થયું ન હતું. અમે બધા ભૂતકાળની યાદોની ચર્ચાની સાથોસાથ આજનો આ ગુમનામ યજમાન કોણ છે તેની પણ ચર્ચા કરી રહ્યા હતા.\n\n\n\nએકએક બાગ રોશનીથી ઝળહળી ઉઠ્યો. બાગમાં બાનાવેલ નાનકડા સ્ટેજના ખુણામાં ગોઠવાયેલ માઈકની પાછળ એક ખૂબસૂરત યુવતી ગોઠવાઈ અને તેની મદહોશ આંખોમાં કૃત્રિમ કૃતજ્ઞતાનો ભાવ લાવી સસસ્મિત ઉર્દુ લહેજાથી ભરપુર એક મશહુર હિન્દી શાયરી “ આજકી શામમે અજીબ કશીશ હૈ યારો તુમ માનો યા ના માનો, ચુરાલું ચંદ લમ્હે તુમસે ગર બુરા ના માનો” ઉચ્ચારી તેના પ્રોફેશન આવાજમાં સુંદર ડાયલોગ ડિલીવરી સાથે અમારા સૌનું સ્વાગત કર્યું. પછી તેણે અમારા યજમાનના આમંત્રણને માન આપી હાજર રહેવા બદલ સૌનો આભાર માની જણાવ્યું કે “આપના યજમાન થોડીક ક્ષણોમાં પધારી રહ્યા છે તેથી આપને થોડોક વધુ \n\nસમય ધીરજ રાખવા વિનંતિ છે. આપને આજના આ યજમાન વિષે જાણવાની ખૂબ ઇંતેજારી હશે અને આટલી બધી ગુપ્તતા શા માટે રાખવામાં આવી રહી છે તે અંગે પણ આશ્ચર્ય થતું હશે. તે ઉપરાંત હજુ સુધી આપના યજમાન આપને આવકારવા રૂબરૂ હાજર થયા ન હોઈ કદાચ આપને થોડુક માઠું પણ લાગ્યું હશે પરંતુ મને વિશ્વાસ છે કે જયારે આપ આપના યજમાનના સ્વમુખે વિગતો સાંભળશો તો આપને આપના બધા સવાલોના ઉત્તરો મળી જશે. આપ સૌ જે ધીરજ દર્શાવી રહ્યા છો તે બદલ આપનો ખુબ ખુબ આભાર. \n\n\n\nયુવતીના વક્તવ્ય બાદ ફક્ત બે જ ક્ષણમાં અંદાજે ૬૦ વર્ષની આધેડ પરંતુ ખૂબ જાજવલ્યમાન એક સ્ત્રી ખુશીમાં પોતાનો હાથ હલાવતી અને પોતાના મુખારવિંદ પર સૌજન્યભર્યું સ્મિત રેલાવતી સ્ટેજ પર હાજર થઇ. તેના કપડાં અને આભૂષણોમાં તેની શ્રીમંતાઈ ટપકતી હતી પરંતુ તેમાં ક્યાંય ઘમંડ કે આછકલાઈ જણાતી ન હતી. તે એકદમ સુંદર શરીર સૌષ્ઠવ, મજબુત બાંધો અને સ્ફૂર્તિલું બદન ધરાવતી ખુબસુરત માનુની હતી. તેને જોતાની સાથે જ મને તેણીને આ અગાઉ કયાંક જોઈ હોવાનો આભાસ થયો. હું તેની મુખાકૃતિ પર નજર રાખી કઈક યાદ કરવાનો પ્રયત્ન કરતો હતો ત્યાંજ રૂપાની ઘંટડીના રણકારનો અનુભવ કરાવતો તેનો મૃદુ આવાજ માઈક્રોફોન પર ગુંજી ઉઠ્યો. “ હાઈ...!! વેલકમ એવરીબડી “ હું આપના ગુમનામ મિત્ર તરફથી આપ સૌનું હાર્દિક સ્વાગત કરું છું અને આપના એ ગુમનામ મિત્રના આમંત્રણને માન આપી અત્રે હાજર રહેવા બદલ આપ સૌનો આભાર પણ માનું છું.”\n\n\n\nતેણીએ કહ્યું “કદાચ આપનામાંથી મને કોઈ ઓળખતું નહિ હોય પરંતુ હું આપ સૌને એકદમ નજીકથી ઓળખું છું. આપના ગુમનામ મિત્રએ આપના કોલેજના વિદાય સમારંભના ગ્રુપ ફોટામાંથી આપ સૌની મને ઓળખ કરાવી ખુબ ઝીણવટથી માહિતગાર કરી છે. અમો છેલ્લા બે વર્ષોથી આપ સૌને મળી ભૂતકાળના દિવસોની યાદ તાજી કરવાનો પ્રોગ્રામ ગોઠવવાનું નક્કી કરેલ હતું. તે માટે આપ સૌની વિગતો મેળવવા માટે અમોએ સોસીયલ મિડીયાનો સહારો લીધો છે તેમજ પ્રોફેશનલ માણસો રોકી આપની માહિતી એકત્ર કરવાનો પ્રયત્ન કર્યો છે. આમછતાં બધા મિત્રોની માહિતી ન મળી શકી એટલે સમાચારપત્રોમાં જાહેરાત આપી આપને આમંત્રણ પાઠવ્યું છે. હું સીસીટીવી કેમેરા મારફતે મારા લેપટોપ પર આપના આગમનની નોંધ લઇ રહી હતી અને આપને ઓળખવાનો પ્રયત્ન કરી રહી હતી. ઘણાના ચહેરા બદલાઈ ગયા છે. કેટલાકના માથે ટાલ પડી ગઈ છે એટલે તમને ઓળખવામાં હું જ્યાં ગુચવાઈ ત્યાં તમારા એ ગુમનામ મિત્રએ મને તમારી ઓળખાણ કરાવી છે. અમારા અંદાજ મુજબના બધા મિત્રો હાજર રહ્યા નથી પરંતુ ૮૦% મિત્રો અત્રે હાજર છો તેથી અમોને ખુબ આનંદ થયો છે.”\n\n\n\nતે એકદમ ઇન્ફોર્મલ બનીને અમને આપ બદલે તમેથી સંબોધવા લાગી. તેની આત્મિયતા મને ગમી. તેણીએ આગળ ચલાવ્યું “તમારા એ ગુમનામ મિત્ર અને આજના યજમાનને મળવા તમારા સૌની આતુરતા અને વિહવળતા હું અનુભવી શકું છું. પરંતુ તે પહેલાં તમારા કોલેજ કાળ પછી આજદિન સુધીના અમારા અજ્ઞાતવાસની વિગતો તમોને આપવાનું હું ઉચિત સમજુ છું. મારું નામ કેતકી શાહ. હું તમારાથી ચાર વર્ષ પાછળ અભ્યાસ કરતી હતી. હું વખારીયાવાડમાં રહેતી હતી. મેં પ્રાથમિક શિક્ષણ મારા ઘરની નજીક આવેલી કન્યા શાળામાં અને માધ્યમિક શિક્ષણ ખાડીયા ચાર રસ્તા પર આવેલ મનોરમ હાઈસ્કુલમાં મેળવ્યું હતું. સને ૧૯૭૩માં મેં ઓલ્ડ એસ.એસ.સી.ની પરીક્ષા આપી હતી. કન્યા શાળાની બાજુમાં જુના દરબારગઢમાં તમારો મિત્ર રહેતો હતો.” આટલું બોલી કેતકીએ અમારા પ્રતિભાવો જાણવા સૌની તરફ નજર નાખી. મારી સમક્ષ ભૂતકાળ તરવરી ઉઠ્યો અને હું કેતકીને ઓળખવાનો પ્રયત્ન કરું તે પહેલાં મારી બાજુમાં બેઠેલા મારા મિત્ર અનીલે મારા કાનમાં કઈક ફૂસફૂસી કરી પણ હું સમજી ન શકયો. કેતકી કદાચ સમજી ગઈ હતી એટલે તે મારા મિત્ર અનિલને ઉદ્દેશીને બોલી “હા, અનીલ ભાઈ તમે દેસાઇવાડામાં રહેતા હતા એટલે મને તરત જ ઓળખી ગયા હતા પરંતુ કદાચ તમે સ્યોર ન હતા એટલે તમે અવઢવમાં હતા તેવું મેં અનુભવ્યું.” મને કેતકીની પારખું નજર પર માન થયું.\n\n\n\nએક ક્ષણ રોકાઈ કેતકી બોલી “ એની વે, હવે તમે બધા તમારા એ ગુમનામ મિત્રને ઓળખી જ ગયા હશો.” કેતકીના શબ્દોમાં જીજ્ઞાસા હતી. મારાથી ન રહેવાયું. મેં કહ્યું “ કેતકી, તમે નયન પાઠકની વાત કરો છો ?” કેતકીએ હકારમાં માથું હલાવ્યું. અમારામાંથી હાજર રહેલ તમામની સમક્ષ નયન પાઠકનો ચહેરો ઝળકી ઉઠ્યો અને બધાની નજર તેને જોવા આમ તેમ ફરવા લાગી. \n\n\n\nકેતકી આમારી આતુરતાથી વાકેફ હતી તેણે કહ્યું, “ પ્લીઝ, તમારી આતુરતાનો અંત તુરતજ આવશે. તમને પણ મળવા નયન ખુબ આતુર છે. તે અત્યારે તમને સૌને સીસીટીવી કેમેરા મારફતે તેના લેપટોપ પર નિહાળી રહ્યો છે અને થોડીક ક્ષણોમાં તમારી સમક્ષ ઉપસ્થિત થશે.\n\n\n\nકેતકી બોલી “ હવે હું અમારી પ્રેમ કથાની અને અમારા અજ્ઞાતવાસની વાત જાણાવું. હું ધોરણ ૧૦ માં ભણતી હતી ત્યારે મારી એક બેનપણીની સાથે અંગ્રેજી વ્યાકરણ શીખવા નયનના ઘરે ગઈ હતી. નયન અને તેની વિધવા બા એમ બે જણા જુના દરબારગઢની ચાલીમાં એક નાનકડી ઓરડીમાં રહેતા હતા. નયન તે વખતે એસ.વાય.બી.એ. માં અભ્યાસ કરતો હતો. તે અચ્છો ફોટોગ્રાફર હતો. ફોટોગ્રાફી તેનો શોખ અને આજીવીકાનું સાધન હતું. તેનો શોખ પૂરો કરવા તે ટાવર રોડ પર આવેલ એક પ્રખ્યાત ફોટો સ્ટુડિયોમાં ફોટોગ્રાફીનું કામ કરતો હતો. તેનું અંગ્રેજી વ્યાકરણ પર પ્રભુત્વ ખુબ સારું હતું. તેની રમતીયાળ આંખો પાછળ આર્થિક સંકળામણનો વિષાદ હું અનુભવી શકતી હતી. પરંતુ તેની જિંદાદિલી અને વાકપટુતાથી હું અંજાઈ ગઈ અને તેની સાથે પ્રેમ કરી બેઠી. શરૂઆતમાં મારો પ્રેમ એક તરફી હતો. સને ૧૯૭૨ના ઉનાળાના વેકેશનમાં હું મારા કુટુંબ સાથે યુરોપના પ્રવાસે ગઈ હતી. મેં ત્યાં નયનને ખુબ મિસ કર્યો. મેને એહસાસ થયો કે હું નયનને ખુબ ચાહું છું અને તેના વિના નહી જીવી શકું. મેં ફ્રાંસના એફિલ ટાવર પાસેથી એક નાચતા અંગ્રેજ પ્રેમી જોડાનું રમકડું નયનને ભેટ આપવા માટે ખરીદ્યું. પ્રવાસેથી પરત ફરી હું નયનને તે રમકડું ભેટ આપવા ગઈ. મને જોઈ નયન એકદમ ખુશ થઇ ગયો. તેની આંખોમાં મારા પ્રત્યે છલકતો પ્રેમ મેં અનુભવ્યો. મને સમજાઈ ગયું કે નયન પણ મને ખુબ પ્રેમ કરે છે. ધોરણ-૧૧ માં મારી અને નયનની મુલાકાતો વધી ગઈ. તે કોલેજના છેલ્લા વર્ષમાં હતો. સમાજ અને અમારું કુટુંબ અમોને લગ્ન કરવાની પરવાનગી નહી આપે તે અમે જાણતા હતા તેથી અમોએ પરીક્ષા પછી ભાગેડુ લગ્ન કરી લેવાનું નક્કી કરી લીધું. મારી એસ.એસ.સી.ની પરીક્ષા માર્ચ મહિનામાં પૂરી થઇ ગઈ. નયનની પરીક્ષા એપ્રિલ મહિનાના અંતમાં હતી. આ સમય દરમ્યાન મારે ઘણું કામ કરવાનું હતું. મેં ઘણું બધું વિચારી રાખ્યું હતું. નયન સાથે હું તે અંગે ચર્ચા વિચારણા પણ કરતી. મારી પાસે પાસપોર્ટ હતો. મેં નયનને પાસપોર્ટ બનાવડાવી લેવા સમજાવ્યું. તે સંમત થયો. પાસપોર્ટ બનીને મળી પણ ગયો. નયનનું મૂળ વતન ધોળકા હતું. વતનમાં તેના મોટાભાઈ રહેતા હતા. પરીક્ષા પછી નયન તેની માતાને મોટાભાઈના ઘરે ધોળકા મૂકી પરત આવ્યો. તેની માતા આમારા પ્રેમથી વાકેફ હતા અને અમારા ભાગેડુ લગ્નમાં તેમની મૂક સંમતી પણ હતી. \n\n\n\nનયને અમદાવાદના એક વકીલને અમારા કોર્ટ મેરેજ કરી આપવા હાયર કર્યો પરંતુ ત્યારે મારી ઉંમર ૧૮ વર્ષથી ઓછી હોઈ તે શક્ય ન બન્યું આમ છતાં અમોએ ભાગી જવાનું નક્કી કર્યું. મેં નક્કી થયેલા દિવસે મારા બાપુજીના ઘરમાંથી મારી માતાના ૨૫ તોલાના સોનાના દાગીના અને ૩ લાખ રૂપિયા રોકડા તફડાવી લીધા અને તે રાત્રે અમે મુંબઈ ભાગી ગયા. મુંબઈ જઈ મેં એક ટ્રાવેલ એજન્ટનો સંપર્ક કરી અમને અમેરીકા પહોચાડવાની વ્યવસ્થા કરવા જણાવ્યું. તેણે જણાવ્યું કે અમેરિકાના વિઝા મેળવવામાં ઘણો સમય લાગશે પરતું જર્મની સરકાર સાથે થયેલ સંધી મુજબ ભારતીયોને જર્મનીની સરકાર ઓન એરાઈવલ વિઝા આપે છે માટે તમે જર્મની ચાલ્યા જાઓ. તેણે પોતાની ફી લઇ અમોને જર્મની જવાની વ્યવસ્થા કરી આપી. \n\n\n\nટ્રાવેલ એજન્સીએથી પરત થતા હતા ત્યારે રસ્તામાં મારી નજર એક નાનકડા શીવ મંદિર પર પડી. ટેક્ષી થોભાવરાવી મંદિરની બાજુમાંની ફૂલોની દુકાનમાંથી બે ફૂલહાર અને મીઠાઈની દુકાનમાંથી મીઠાઈ લઇ અમે મંદિરમાં દાખલ થયા અને મંદીરના ગર્ભગૃહ સુધી પહોચી ગયા. સાંધ્ય આરતીની તૈયારી કરતા વૃદ્ધ પુજારીએ અમારા હાથમાં રહેલા ફૂલહાર જોયા. તેની પારખું નજર પરિસ્થિતિ સમજીને અમારી સામે પ્રશ્નાર્થ દષ્ટિ ફેકી. અમે તેને અમારા લગ્ન કરાવી દેવા વિનંતિ કરી. તેણે અમારી સામે થોડીક ક્ષણો તાકી મનમાં કઈક નિર્ણય લઇ થોડાક શ્લોકોનું ઉચ્ચારણ કર્યું અને અમને એક બીજાને ફૂલહાર પહેરારી દેવા ઈશારો કર્યો. અમે એક બીજાને ફૂલહાર પહેરાવી પ્રભુતામાં પગલાં માંડ્યાં. પુજારીએ અમારા માથે હાથ મૂકી અમને આશીર્વાદ આપ્યા અને મંદિરમાંથી સિંદુર લાવી નયન સામે ધર્યું. નયને મારી માંગમાં તેના નામનુ સિંદુર ભરી મને પત્ની તરીકે સ્વીકારી. હું શરમાઈ ગઈ. અમે પુજારીને દક્ષિણા આપી ભગવાનના ચરણોમાં મીઠાઈ ધરાવી રવાના થયા. ટેક્ષી ડ્રાઇવર અધીરાઈથી અમારી રાહ જોઈ રહ્યો હતો. અમે મીઠાઈથી તેનું પણ મોઢું મીઠું કરાવ્યું અને અમારી હોટલ તરફ રવાના થયા. ઘરેથી ભાગવાના ચોથા દિવસે અમે જર્મનીની રાજધાની બર્લિન પહોચી ગયા.”     \n\n\n\nપાસે પડેલી મિનરલ વોટરની બોટલમાંથી કેતકીએ પાણી પીવા વિરામ લીધો. અમે બધા કોઈ ફિલ્મ જોઈ રહ્યા હોય તે રીતે એક ચિત્તે કેતકીની કહાની સાંભળી રહ્યા હતા. પળ એકના વિરામબાદ કેતકીએ આગળ ચલાવ્યું. કેતકી બોલી “ જર્મની પહોચી ગયા ત્યાં સુધી અમને કોઈ તકલીફ પડી ન હતી તેથી અમે ખુબ ખુશ હતા. પરંતુ આ ખુશી લાંબી ટકી નહિ. જર્મનીમાં તકલીફો અમારી વાટ જોઈ રહી હતી. મારી પાસેના પૈસા પુરા થવા આવ્યા હતા. હવે દાગીના વેચીને આગળનો ખર્ચ કરવાનો હતો. જર્મની અમારી માટે નવું હતું. દાગીના કેવી રીતે વેચવા અને ક્યાં વેચવા તેની કોઈ માહિતી પણ ન હતી. અમે જે હોટેલમાં રોકાયા હતા તેના રિસેપ્નીસ્ટને અમારી મુઝવણ જણાવી. તેણે જણાવ્યું કે જર્મનીમાં જ્યાં સુધી તમે તમારો માલિકી હક પુરવાર નહી કરો ત્યાં સુધી કોઈ વેપારી તમારા દાગીના ખરીદશે નહી અને વધારામાં પોલીસને જાણ કરશે તો તમે મુશ્કેલીમાં મુકાશો. અમે પોલીસના નામથી ગભરાયા. અમે તેને અમારા માટે કોઈ નોકરીનો બંદોબસ્ત કરવા વિનંતિ કરી. તેણે જણાવ્યું કે ટુરીસ્ટ વિઝા પર દાખલ થયેલ કોઈ વ્યક્તિ સરકારની મંજુરી વિના જર્મનીમાં નોકરી કરી શકશે નહી અને કોઈ નોકરી પર રાખશે પણ નહિ. અમે નિરાશ થઇ રૂમમાં પાછા ફર્યા. મેં મારી પાસેની બચત ગણી. મારી પાસે તે વખતના ફક્ત ૨૪૮૫ જર્મન માર્ક અને ૨૦,૦૦૦ જેટલુ ભારતીય ચલણ બચતમાં હતું. આ રકમથી \n\nઅમે વધુમાં વધુ સાત દિવસ ગુજારો કરી શકીએ તેમ હતા. દોડધામ અને ચિંતાથી અમે થાકી ગયા હતા તેથી અમે રૂમમાં આવી સુઈ જવાનો પ્રયત્ન કરવા લાગ્યા પરંતુ ભવિષ્યની ફિકરમાં અમને બંનેને ઊંઘ આવી નહી.” \n\n\n\nકેતકીએ આગળ ધપાવ્યું, “નયન સવારે વહેલો ઉઠી ગયો અને નીચે રેસ્ટોરન્ટમાં ગયો. તેણે વેઈટરને મની એક્ષ્ચેન્જ વિષે પુછયું. વેઈટરે બાજુના માર્કેટમાં તેમજ હોટલમાં મની એક્ષ્ચેન્જ કરી શકાશે તેની સમજ આપી. નયન મારી પાસેથી ભારતીય ચલણના રૂ. ૨૦,૦૦૦ લઇ તેને જર્મન માર્કમાં બદલાવી લાવ્યો. અમે તે દિવસે હોટલમાંથી ચેકાઉટ થઇ ગયા. બર્લિન શહેરની ગણના દુનિયાના ઐતિહાસિક શહેરોમાં થાય છે. બીજા વિશ્વ યુદ્ધ વખતે જર્મનનીના શાશક હિટલરનું પતન થયું હતું. બર્લિનની ભવ્ય ઇમારતો,આકર્ષક સ્વચ્છ રસ્તાઓ અને નિયોન લાઈટના આકર્ષક થાંભલા મનમોહક હોવા છતાં અનેક વિચારો અને ચિંતાઓ ઘેરાયેલા અમારા મનને તે વખતે આકર્ષી શકયા ન હતા. હોટલની બહાર નીકળી થોડુક ચાલી ફૂટપાથ પર ઉભા હતાં ત્યાં એક ભારતીય યુવાન સરદારજી અમને પ્રવાસી ભારતીય માની અમારી પાસે તેની ટેક્ષી થોભાવી અને પોતાના મોઢાપર સજ્જનતા ભર્યું સ્મિત રેલાવી અમારે ક્યાં જવું છે તેવું હિન્દીમાં પૂછયું. એક ભારતીયને જોઈ અમને તેની પાસેથી મદદની આશા બંધાણી. નયને તેની સાથે હિન્દીમાં વાતચીત કરી આમારી મુશ્કેલી જણાવી. યુવાન ટેક્ષી ડ્રાઇવરનું નામ હરપ્રિતસિંહ હતું. થોડોક વિચાર કરી તેણે કહ્યું ચાલો મારી સાથે, હું કંઇક બંદોબસ્ત કરી આપીશ. અમે ટેક્ષીમાં બેઠા. તે અમને એક એપાર્ટમેન્ટમાં લઇ ગયો. એપાર્ટમેન્ટના બેજમેન્ટમાં એક પાકિસ્તાની મુસ્લિમ દંપતી નાસ્તો કરી રહ્યું હતુ. હરપ્રિતસિંહે તેમની સાથે વાતચીત કરી અને અમને પેઈંગગેસ્ટ તરીકે ત્યાં રોકાવવાની વ્યવસ્થા કરી આપી. અમે હરપ્રિતસિંહને ટેક્ષી ભાડું અને ટીપ આપી રવાના કર્યો. પાકિસ્તાની દંપતી સલમાબેન અને સુલેમાનભાઈ ખુબ માયાળુ હતા. એકજ દિવસમાં તે અમારી સાથે હળી મળી ગયા. તેમને આમારી જરૂરિયાતની જાણકારી હોવાથી તેમણે બીજાજ દિવસે અમને તેમના પોતાના ગ્રોસરી હાઉસમાં નોકરી આપી દીધી અને તાકીદ પણ કરી કે આ નોકરી બિન કાયદેસર છે એટલે સાચવીને નોકરી કરવી પડશે. જો કોઈ ઈન્કવાયરી થશે તો હું પહોચી વળીશ. અમારા માટે આ પાકિસ્તાની દંપતી ખુદાના ફરિસ્તાથી કમ ન હતું.”\n\n\n\nપાછું થોડુક પાણી પી કેતકીએ આગળ વાત ચાલુ કરી “સમય વિતતો ગયો. બે મહિના પછી આ પાકિસ્તાની દંપતીએ અમને એક એજન્ટ સાથે મુલાકાત કરાવી જેણે એક લિગલ એડવાઈઝર મારફતે અમને જર્મનીનું વર્ક પરમીટ અપાવી દીધું. તેના ખર્ચા માટે મારે મારીમાતાના ઘરેણા પૈકી બે ત્રણ ઘરેણા કમને વેચવા પડ્યા હતા. બાકીના દાગીના મેં મારી માતાની યાદગીરી રૂપે હજુએ જતનથી સાચવી રાખ્યા છે. અમારા માથેથી ખુબ મોટો બોજો ઓછો થઇ ગયો. એક દિવસે સુલેમાનભાઈએ નયનને કહ્યુંકે હવે અમારી પાસે વર્ક પરમીટ છે માટે અમે બર્લિન સિવાય અન્ય શહેરોમાં નોકરી શોધી લઈએ જેથી અમને થોડુક સસ્તું પડે અને ભવિષ્ય માટે થોડીક બચત પણ કરી શકાય. અમે તેમની વાત વધાવી લીધી. નયને બીજાજ દિવસથી સમાચારપત્રોમાં મ્યુનિચ, ફ્રેન્કફર્ટ, હેમ્બર્ગ વિગેરે શહેરોની જાહેરાતો જોવાની શરુ કરી અને ત્યાં નોકરી માટે અરજીઓ કરવાનું શરુ કર્યું. લગભગ બે મહિના પછી ફ્રેન્કફર્ટની એક લીડીંગ હોટલ “જીમાલ્ડી”માં ખુબ સારા પગારે નયનને ટેલીફોન ઓપરેટ તરીકે નોકરી મળી ગઈ. અમે પાકિસ્તાની દંપતીનો આભારમાની ફ્રેન્કફર્ટ શિફ્ટ થઇ ગયા. \n\n\n\nથોડાક દિવસોમાં મને પણ એક ગુજરાતોની મોટેલમાં નોકરી મળી ગઈ. ફ્રેન્કફર્ટમાં ઘણા ગુજરાતીઓ વસે છે. તેમની હુંફથી અમારું જીવન થાળે પડી ગયું હોય તેમ લાગ્યું. મને મારા માબાપની ખુબ યાદ આવતી હતી પરંતુ કોઈ સમાચાર ન હતા. મેં મારા પિતાજીને ઉદ્દેશીને એક રજીસ્ટર્ડ પત્ર રવાના કર્યો જે બે માસ પછી “એડ્રેસી લેફટ” ના શેરા સાથે મને પરત મળ્યો. આમને આમ એક વર્ષ વિતી ગયું. નયનની હોટલમાં ઇટાલીના સિસિલી ટાપુના એક માલેતુજાર વેપારી મિસ્ટર અર્નાલ્ડો અવાર નવાર આવતા હતા. તેઓ મોઘી અને અદ્યતન ક્રુઝના માલિક હતા. મિસ્ટર અર્નાલ્ડોને નયન સાથે ખુબ સારું બનતું હતું. તેમને કોઈ બાળકો ન હતા એટલે તેમના ધંધાને સંભાળી શકે તેવા એક વિશ્વાસુ માણસની જરૂર હતી. એક દિવસે નયન પર અર્નાલ્ડોનો ફોન આવ્યો અને જણાવ્યું કે તે ખુબ બિમાર છે અને તેમને અમારી ખુબ જરૂર છે માટે અમોને સિસિલી આવવાની તૈયારી કરવાનો રીતસરનો આદેશ કર્યો. નયન મિસ્ટર અર્નાલ્ડોને ના ન પાડી શકયો. ત્રણ દિવસમાં મિસ્ટર અર્નાલ્ડોનો એક માણસ ફ્રેન્કફર્ટ આવી અમારા બંનેના પાસ પોર્ટ લઇ ગયો અને ફક્ત સાત જ દિવસમાં વિઝા સાથેના પાસપોર્ટસ લઇ તે માણસ અમને લેવા ફ્રેન્કફર્ટ આવી પહોચ્યો. અમે બીજાજ દિવસે ફ્રેન્કફર્ટને બાય બાય કરી સિસિલીના સેલીના ટાપુ જવા રવાના થઇ ગયા.”\n\n\n\nકેતકી, થોડોક શ્વાસ લેવા ફરી થોભી અને બોલી “ કદાચ તમને આ બધું બોરિંગ લાગતું હશે પરંતુ નયનની ઈચ્છા છે કે હું તમને આ બધું જ જાણાવું તેથી થોડુક બોરિંગ ભાષણ પણ ચલાવી લેજો. કેતકીએ અમારા સૌ પર અછડતો દ્રષ્ટિપાત કરી આગળ ચલાવ્યું. “ અમે જયારે સિસિલીના સેલીના ટાપુ પર પહોચ્યા ત્યારે મિસ્ટર અર્નાલ્ડો અમને આવકારવા હસતા મોઢે એરપોર્ટ પર હાજર હતા. અમને તે બિમાર જણાય નહી પરંતુ અમે તે બાબતે કોઈ પ્રશ્ન ન કર્યો. બીજા દિવસે સવારે નાસ્તાના ટેબલ પર મિસ્ટર અર્નાલ્ડોએ સામેથી જણાવ્યું કે તે બિમાર નથી પરંતુ અમને અહી બોલાવવા માટે તે જુઠું બોલ્યા હતા અને તે માટે તેમણે અમારી માફી માગી લીધી. નયનને મિસ્ટર અર્નાલ્ડો સાથે આત્મિયતા થઇ ગઈ હતી તેમની પત્ની એલીના સાથે મારે પણ બે ત્રણ દિવસમાં ગોઠવાઈ ગયું. તેઓ અમને પોતાના બાળકોની જેમ રાખતા અને સાચવતા હતા. અમને જાણે પોતાના મા બાપ મળી ગયા હોય તેવો એહસાસ થવા લાગ્યો. થોડાક દિવસોમાં નયને તેમના કારોબાર વિષે બધી માહિતી મેળવી લીધી અને મિસ્ટર અર્નાલ્ડોને કારોબારમાં મદદ કરવા લાગ્યો. એલીના મેડમ મને પોતાની દિકરીની જેમ સાચવતા હતા. તેમની હૂફ અને આર્થિક ચિંતા દુર થવાના કારણે હું હળવાશ અનુભવવા લાગી. પરીણામે સિસિલી આવ્યાના એક વર્ષ પછી મારી કુંખે દિકરી અવતરી. મિસ્ટર અર્નાલ્ડો અને એલીના મારી દિકરીના જન્મથી ખુશ ખુશ થઇ ગયા. તેમણે મારી દિકરીના આગમનને ઊજવા પોતાની મોઘી ક્રુજમાં એક ભવ્ય પાર્ટીનું આયોજન કર્યું અને તે પાર્ટીમાં જ તેમણે મારી દિકરીનું નામ એરિયાના રાખ્યું. મારી દિકરી તેમના સહેવાસમાં મોટી થવા લાગી. પાંચ વર્ષ પછી મારી કુંખે મારા દીકરાનો જન્મ થયો. પરંતુ આ વખતે તેને રમાડવા એલીના મેડમ જીવતાં ન હતાં. ખુબ ટૂંકી માંદગીમાં એક વર્ષ પહેલાં તેમનો જીવનદીપ બુજાઈ ગયો હતો. એલીનાના મૃત્યુ પછી મિસ્ટર અર્નાલ્ડો એકલવાયું જીવન જીવવા લાગ્યા. તેમને જીવવામાંથી રસ ઉઠી ગયો હતો. બધો કારોબાર નયન એકલો સંભાળતો હતો. અમે મિસ્ટર અર્નાલ્ડોને અમારા દીકરાનું નામ સૂચવવા જણાવ્યું તો તેમણે કહ્યું તમેજ કોઈ ઇન્ડિયન નામ રાખીલો. નયને અમારા બંનેના નામનો સમન્વય કરી અમારા દીકરાનું નામ કેતન રાખ્યું છે. કેતનના જન્મ પછી ત્રણજ માસમાં આખો કારોબાર નયનના નામે કરી મિસ્ટર અર્નાલ્ડો અમને નિરાધાર મૂકી આ ફાની દુનિયાથી પરલોક સિધાવી ગયા. સેલીના સ્થિત કેથોલિક ચર્ચના પાદરીની દોરવણી મુજબ અમે ઈસાઈ ધર્મની પરંપરા અનુસાર તેમની અંતિમ ક્રિયા અને તર્પણ કરી તેમનો ઋણભાર અદા કરી ફરજ મુક્ત બન્યા. મારી દિકરી એરિયાના એક ઈટાલીયન ફાંકળા યુવાનને પરણી છે અને ખુબ સુખી છે. કેતન સોફ્ટવેર એન્જીનીયર થયો છે અને ન્યુયોર્કમાં એક વિશ્વ વિખ્યાત કંપનીમાં ટીમ લીડર તરીકે જોબ કરે છે. ખુબ સારું કમાય છે પરંતુ હજુ કુવારો છે. મારી દિકરી, જમાઈ અને કેતન અમદાવાદ એરપોર્ટથી તમને સૌને મળવા અહી આવવા રવાના થઇ ગયા છે અને ગમે તે ક્ષણે અહી આવી પહોચશે. \n\n\n\nવાતાવરણમાં ઠંડક પ્રસરતી જતી હતી. અમે સૌ નયનને જોવા ખુબ આતુર હતા. કેતકી અમારી વિહ્વળતા સમજતી હતી. એક આછો નિશ્વાસ નાખી તે બોલી. “મિસ્ટર અર્નાલ્ડોના નિધન બાદ અમને વતનની, મા બાપ, કુટુંબ કબીલા, યાર દોસ્તોની ખુબ યાદ આવવા લાગી તેથી નયને ઇન્ડિયા આવવાનું નક્કી કર્યું અને અમોએ તમને મળવાનો પ્લાન બનાવ્યો. પરંતુ કામના બોજ તળે ભારત આવવામાં વીસ વર્ષ જેટલો સમય નીકળી ગયો. દરમ્યાન મેં અને નયને સોસીયલ મીડિયા પરથી તમારા સૌની વિગતો એકઠી કરવા માંડી. તેણે તમારી સૌની રજેરજ માહિતી મને આપી હતી. તેથી હું તમને સૌને મળ્યા વિના પણ ખુબ નજીકથી ઓળખું છું. તે કહેતો કે જયારે તમે કોલેજમાં ભણતા હતા ત્યારે પૈસાના અભાવે તે હમેશાં તમારા પૈસેજ નાસ્તા કર્યા કરતો હતો જેથી કેટલાક મિત્રો તેનાથી કતરાતા પણ હતા. મારે આ બધાજ મિત્રોને ખુબ સરસ વ્યંજનો અને કોન્ટીનેન્ટલ ડીશ જમાડી તેનો બદલો વાળવો છે.અગાઉ જણાવ્યું તેમ તે માટે પ્રોફેશનલ માણસો રોકી તમારી માહિતી એકત્ર કરી તમને બધાને અત્રે આમંત્રણ આપ્યું છે.” \n\n\n\nકેતકી થોડીક વિહ્વળ બની. પોતાની જાતને સંભાળી તે બોલી “ અમોએ છ માસ પહેલાં ઇન્ડિયા આવવાનો ફાઈનલ પ્રોગ્રામ બનાવી લીધો હતો પરંતુ કમનશીબે નયનને બ્રેઈન સ્ટ્રોકનો એટેક આવી ગયો અને તે કોમામાં ચાલ્યો ગયો. બે માસ કોમામાં રહી તે ભાનમાં તો આવ્યો પરંતુ તેની હલન ચલનની અને બોલવાની શક્તિ ગુમાવી બેઠો છે. હાલ તે વ્હીલ ચેરના સહારે જીવે છે. કદાચ ભગવાને આ રીતે મળવાનું નિર્માણ કરેલ હશે” કેતકીનો અવાજ ભારે થઇ ગયો. અમે સૌ પણ સ્તબ્ધ થઇ ગયા. કેતકી આગળ બોલી “બ્રેઈન સ્ટ્રોકના એટેક પછી પણ નયનને તમારી સાથે મુલાકાત કરવાની ખુબ તિવ્ર ઈચ્છા હતી. હું તેના નયનોને વાંચી શકું છું. તેણે મને ૧૫ દિવસ પહેલાં અહી આવવાનો અને તમોને સૌને મળવાનો કાર્યક્રમ ઘડી કાઢવા જણાવ્યું. મેં તેની ઈચ્છા પૂર્ણ કરવા ખુબ ટૂંકા ગાળામાં આ કાર્યક્રમ ગોઠવી દીધો છે જો તેમાં કોઈ ઉણપ જણાય તો માફ કરવા વિનંતિ છે. અગાઉ કહ્યું તેમ નયન હાલ તેની વ્હીલ ચેર પર બેઠાં બેઠાં મને સાંભળી રહ્યો છે અને તમને સૌને જોઈ આનંદ લઇ રહ્યો છે.” \n\n\n\nકેતકી ખુબ થાકી ગઈ હતી તે ખુરશી પર બેસવા જતી હતી ત્યારેજ કોઈક ગાડીની હેડ લાઈટો અમારા સૌના પર પડી. કેતકી એકદમ ઉભી થઇ ગઈ અને સ્ફૂર્તિથી બોલી “ લો કેતન, એરીયાના અને એન્ડ્રુઝ આવી ગયા “ અમે સૌ ઉભા થઇ ગયા ગાડીમાંથી ત્રણ યુવાનો ઉતર્યા અને સીધા અમારી પાસે આવી અમને સૌને પગે લાગ્યા. અમે તેમનો વિવેક જોઈ દંગ રહી ગયા. એરીયાના અને એન્ડ્રુઝ હવેલીમાં જઈ નયનની વ્હીલચેર દોરી નયનને અમારી વચ્ચે લઇ આવ્યા. અમે સૌ લગભગ દોડીને નયન પાસે પહોચી ગયા. અમને સૌને જોઈ નયનની આંખોમાં એક ચમક સાથે તેના શુષ્ક ચહેરા પર એજ વર્ષો પહેલાનું પરિચિત સ્મિત ફરી વળ્યું” \n\n\n\nઅમારા બધાની સાથે નયનની મુલાકત પૂરી થઇ એટલે કેતન બોલ્યો “ વડીલો, ઇન્સીડેન્ટલી આજે મારા મોમ અને ડેડનું ફોર્ટી ફિફ્થ મેરેજ એનીવર્સરી છે. આપ સૌ અહિયાં પ્રેઝન્ટ રહી મારા પેરેન્ટ્સને જે ખુશી આપ્યું છે તે બદલ હું આપને થેન્ક્સ કરું છું.” તેના અંગ્રેજી મિશ્રિત ગુજરાતી ઉચ્ચારણથી થોડીક રમુજ ફેલાઈ. તે અમને સૌને ફાર્મ હાઉસના બેજમેંટમાં આવેલ બેન્કવેટ હોલ તરફ દોરી ગયો. નયન પણ પોતાની દિકરીના સહારે વ્હીલ ચેરમાં બેન્કવેટ હોલમાં અમારી વચ્ચે આવી પહોચ્યો. તેણે કેતકીને કઈક ઈશારો કર્યો. કેતકી નયનની આંખોમાં જોઈ તેના ભાવ વાંચી બોલી “ નયન કહે છે કે તે તમને ખાવામાં સાથ નથી આપી શકતો તે બદલ માફ કરજો “ નયનના નજરના ઇશારાની ભાષા વાંચવાની કેતકીની સમજણથી મને તેના તરફ ખુબ માન ઉપજયું. \n\n\n\nઅમો સૌ નયનની અમારા તરફની અહોભાવના જોઈ ભાવવિભોર થઇ ગયા અને તે ગુમનામ મિત્રની પીસ્તાલીસમી મેરેજ એનીવર્સરીની ઉજવણીમાં સામેલ થવાનું સદભાગ્ય સાંપડવા બદલ અમારી જાતને ભાગ્યશાળી માની અને નયન દ્વારા મહેમાનગતિમાં અમને પીરસાએલ કોન્ટીનેન્ટલ ડીશની રસપૂર્વક લિજ્જત માણી રહ્યા. પાર્ટી ખુબ લાંબી ચાલી. બધાએ ભૂતકાળ યાદ કરી કરીને ઘણા ભુલાએલા પ્રસંગો વાગોળ્યા. નયન આમારા વાર્તાલાપને રસ પુવક સાંભળી આનંદ લેતો રહ્યો. સાથે સાથે કેતકીના માતા પિતા અને ભાઈઓ વિષે પણ અમે માહિતી મેળવી. કેતકીના વડવાઓ મૂળ મધ્યપ્રદેશના હતા. કેતકીના ગયા પછી સમાજમાં વગોવણી થવાથી તેના પિતાજીએ કુટુંબ કબીલા સાથે હિંમતનગરની કાયમી વિદાય લઇ હૈદરાબાદમાં વસવાટ કરી લીધો હતો. હાલ કેતકીના માતા પિતા હયાત નથી પરંતુ તેના બે નાના ભાઈઓ પોતાના કુટુંબ કબીલા સાથે હેદરાબાદમાં ખુબ સુખી અને સમૃદ્ધ છે. કેતકીના તેમની સાથેના સબંધો પણ સુમધુર છે. નયનની માતાનો સ્વર્ગવાસ થઇ ગયો છે. તેના મોટા ભાઈ પણ હયાત નથી. તેના બે ભત્રીજા હાલ અમદાવાદમાં સ્થાઈ થયા છે અને સુખી છે. પાંચ એકર જમીન સાથેનું આ હવેલીનુમા લગ્ઝુરીયસ ફાર્મ હાઉસ નયને એક એન.આર.આઈ. પાસેથી ખુબ મોટી રકમ આપી ખરીદી લીધું છે. કેતકીએ અમને સૌને આખું ફાર્મ હાઉસ બતાવ્યું. બેજમેંટમાં વિશાળ બેન્કવેટ હોલ છે જેમાં અમોએ આજ ભોજન લીધું હતું. ગ્રાઉન્ડ ફલોરમાં એક વિશાળ અને ભવ્ય સીટીંગ રૂમ, એક માસ્ટર બેડ રૂમ, એક ગેસ્ટરૂમ, કિચન અને પેન્ટ્રી છે. પ્રથમ માળે ચાર બેડ રૂમ અને બીજા માળે ત્રણ બેડ રૂમ આવેલા છે. બંગલાની પાછળ ચાર ફોરવ્હીલરના પાર્કિંગ માટે એક મોટું ગેરેજ, દસ જેટલા સર્વન્ટ ક્વાટર્સ વિગેરે આવેલા છે. મકાનની ભવ્યતા અને આધુનિક સગવડો જોઈ અમે આશ્ચર્યચકિત થયા. કેતકીએ જણાવ્યું કે સિસિલી ખાતેનો ધંધો તેમની દિકરીના હવાલે કરી તેમણે થોડાક સમયમાં તેમના દીકરા પાસે અમેરિકામાં સ્થાઈ થવા વિચારેલ છે.\n\n  \n\nઅમારા ગુમનામ અંગત મિત્રની ખૂબ સંગત માણી કેતકી અને નયનનો આભાર માની અમો સૌ વહેલી પરોઢે રવાના થયા. બંને જણા અમને પાર્કિંગ સુધી વળાવવા આવ્યા અને અમને અશ્રુભીની આંખે વિદાય આપી. તેમના ભરપુર આતિથ્યની અને સૌજન્યતાની છાપ સાથે નયનના નયનોમાં અમારા માટે છલકાતા અહોભાવથી પાવન થઈ આજની પાર્ટીને અમારા હદયમાં કાયમી સુખદ સંભારણા તરીકે વસાવી અમે સૌએ પોત પોતાના ઘર તરફ પ્રયાણ કર્યું.",
      "duration": "19 mins",
      "category": "Thriller"
    },
    {
      "title": "ટ્રીપ ટુ ભાનગઢ",
      "story_name": "એક સફેદ રંગની ઈનોવા વહેલી સવારથી જ જયપુરની ગલીઓને ખુંદી રહી હતી. ગુલાબી નગરીના નામે પ્રસિદ્ધ જયપુરના ઐતિહાસિક વિરાસતોની મુલાકાત લેતી તે આગળ વધી રહી હતી. ઈનોવાની અંદર બેઠલ દંપતિ યુનેસ્કો દ્વારા વર્લ્ડ હેરીટેજ શહેર જાહેર કરેલા એ નગરીની ઐતિહાસિક ધરોહરોને નિહાળીને મંત્રમુગ્ધ થઈ ગયા હતા. સર્વ પ્રથમ ગોવિંદદેવજી મંદિરમાં દર્શન કરી તેઓ આમેરનો કિલ્લો, જંતર મંતર જેવા આકર્ષણોને માણી સીટી પેલેસના ભાગ એવા હવા મહલ સામે આવીને ઊભા રહ્યા હતા. હવા મહેલની રચના જોઈને તેઓને ભારતીય હોવાનું ગૌરવ થઈ રહ્યું હતું.\n\n“દ્રષ્ટાંત, એક વાત પૂછું ?”\n\n“પૂછને ડીયર.”\n\n“આ મહેલમાં ૯૫૩ બારીઓ કેમ બનાવાઈ હશે ?”\n\nઉન્નતી પાંચ માળ ઊંચા મધપુડા જેવી રચના ધરાવતા હવા મહેલ તરફ વિસ્મયથી જોઈ બોલી.\n\n“ડીયર, બારીવાળી આ રચનાને ઝરૂખા તરીકે ઓળખાય છે. દરઅસલ આ મહેલની રાણીઓ પડદા પ્રથાનું ચુસ્તપણે પાલન કરતી હતી. હવે રાણીઓ શહેર અને ગલીઓને જોઈ શકે એ આશયથી આ બારીઓનું નિર્માણ કર્યું હતું. વળી બહારનો વ્યક્તિ બારી પાસે ઊભેલી રાણીઓને જોઈ શકે નહીં એ માટે તેની પર સુંદર નકશીદાર જાળીઓ બેસાડવામાં આવી હતી.”\n\n“ઓહ ! કેટલી ખુબસુરત રચના છે.”\n\n“એ પણ ઈ.સ. ૧૭૯૯ની આસપાસ કોઈપણ ટેકનોલોજીની સગવડ નહોતી ત્યારે આપણા પૂર્વજોએ આ રચનાનું નિર્માણ કર્યું હતું. આપણા ભારત દેશમાં આવી અનેકો બેનમુન અને બેજોડ વારસાગત સંપતિ આવી છે. હવે હવામહેલની શ્રી કૃષ્ણના મુગુટ જેવી આ અદ્ભૂત રચનાને જ જોઈલે ને.”\n\nહવામહેલને અંદરથી નિહાળીને ઉન્નતી અભિભૂત થઈ ગઈ હતી. મહેલમાંથી બહાર નીકળતા જ તે બોલી, “હવે આપણે જયગઢનો કિલ્લો જોવા જઈશું ને ?”\n\n“ના.”\n\n“કેમ ? અહીંથી તે માંડ ૧૫ કી.મીના અંતરે આવેલો હશે. ચાલો ને તે જોવા જઈએ.”\n\nદ્રષ્ટાંતે ઘડિયાળમાં જોઈને કહ્યું, “ઉન્નતી, હું તને અહીંથી ૯૦ કી.મી. દૂર આવેલી એક જગ્યાએ લઈ જવા માંગું છું. આપણે ત્યાં કોઈપણ સંજોગોમાં બપોર સુધી પહોંચવું જ પડશે.”\n\n“કેમ ?”\n\n “કારણ આર્કિયોલોજી સર્વે ઓફ ઈન્ડિયાએ ચેતવણી આપતો બોર્ડ ત્યાં લગાવ્યો છે કે, સૂર્યાસ્ત પહેલાં અને સૂર્યાસ્ત પછી કોઈએ પણ એ જગ્યાની અંદર જવું નહીં.”\n\nબંને જણા ચાલતા ચાલતા કાર નજીક આવ્યા.\n\nઉન્નતીએ કૌતુકથી પૂછ્યું, “એવી તો એ કઈ જગ્યા છે ?”\n\nદ્રષ્ટાંતે કારનો દરવાજો ખોલતા કહ્યું, “ભાનગઢનો કિલ્લો.”\n\nઉન્નતી તેની પાછળ પાછળ સીટ પર ગોઠવાતા કહ્યું, “ભાનગઢનો કિલ્લો એટલે એ જ કિલ્લોને કે જ્યાં કરણ અર્જુન ફિલ્મની શુટિંગ થઈ હતી.”\n\n“હા.”\n\n “અરે ! પણ એ જગ્યા તો ભૂતિયા છે. ભારતની ટોપ મોસ્ટ હોન્ટેડ જગ્યાઓમાં તેનો સમાવેશ થયો છે. મારી જાણ પ્રમાણે એ જગ્યા ભાનગઢના કિલ્લા કરતા ભૂતોના ભાનગઢ તરીકે વધુ પ્રચલિત છે.”\n\n“તારી વાત એકદમ સાચી છે. ભારતના ઘણા કિલ્લાઓ પર ભૂતોએ કબજો કરેલ છે. આ કિલ્લામાં પણ આવી જ કાળી શક્તિનો વાસ છે.”\n\nઈનોવા ફરી એકવાર ધૂળ ઊડાડતી માર્ગ પર દોડી રહી. આસમાનમાં સૂર્ય તપી રહ્યો હતો. કારમાં એસી ચાલુ હોવા છતાંયે ઉન્નતી પરસેવે રેબઝેબ થઈ રહી હતી. “શું એ કિલ્લામાં જવું જરૂરી છે ?”\n\n“ઉન્નતી, ઈંટરનેટ પર અને નામાંકિત વર્તમાન પત્રોમાં એ કિલ્લા વિષે મેં એટલું બધું વાંચ્યું છે કે તેને જોવાની અદમ્ય ઈચ્છાને રોકી શકતો નથી.”\n\n“પણ ઝેરના પારખા કરવા માટે મારું મન માની રહ્યું નથી.”\n\nતેઓની ઈનોવા પહાડ કોતરીને બનાવેલી ટનલમાં પ્રવેશી. અને હવે પહાડીઓથી ઘેરાયેલા આગ્રા રોડ પર દોડી રહી. ચોમેર ફેલાયેલી લીલોતરી જોઈને તેમનું મન પ્રફુલ્લિત થઈ રહ્યું.\n\nઉન્નતી કુદરતની સુંદરતાને નિહાળી જ રહી હતી ત્યાં તેની નજર કિમિ દેખાડતા હાઈવે સાઈન બોર્ડ પર પડી. ભાનગઢ માત્ર ૨૯ કિ.મિ. દૂર છે તે જોઈ તેના રૂવાડા ઊભા થઈ ગયા.\n\nતેઓની ઈનોવા અચાનક એક વળાંક પર વળી ગઈ. આ જોઈ ઉન્નતી ચોંકીને બોલી, “દ્રષ્ટાંત, આપણે કંઈ તરફ જઈ રહ્યા છીએ ?”\n\n“ડીઅર, આપણા ભારત દેશના લોકો કેટલા કુશળ છે તેના દર્શન કરવા.”\n\nઉન્નતી અસમંજસમાં આસપાસની લીલોતરીને જોઈ રહી હતી. થોડીવારમાં તેમની ઈનોવા બોરદાબાંધા ગામમાં આવીને ઊભી રહી.\n\nઉન્નતી કંઈ સમજે તે પહેલા દ્રષ્ટાંત ઈનોવામાંથી ઉતરીને સામે આવેલા માટીના ટીંબા પર ચઢી રહ્યો. આ જોઈ ઉન્નતી પણ તેની પાછળ પાછળ દોડી રહી, “દ્રષ્ટાંત, મારી માટે ઊભો તો રહે.”\n\nઉન્નતી બબડાટ કરતી દ્રષ્ટાંતની પાછળ ચાલી રહી. ઓચિંતામાં વાયેલા પવનના સુસવાટાથી તે ભાનમાં આવી. તેણે નજર ઉઠાવીને જોયું તો તે જે માટીના ટેકરા તરફ ચઢી હતી તેની બંને તરફ નદી દેખાઈ રહી હતી. ઉન્નતી મંત્રમુગ્ધ થઈને આંખ સામે દેખાઈ રહેલા દ્રશ્યનું રસપાન કરી રહી.\n\n“ઉન્નતી, તને ખબર છે તું જ્યાં ઊભી છે તે શું છે ?”\n\nઉન્નતીએ નકારમાં માથું હલાવ્યું.\n\n“આજદિન સુધી તે ઘણા ડેમ જોયા હશે. પરંતુ બોરદાબાંધા ગામ લોકોએ મળીને બનાવેલા આ માટીના ડેમ જેવો ડેમ તને બીજે ક્યાંય જોવા નહીં મળે.”\n\nઉન્નતી માટીના એ વિશાલ બાંધકામને જોઈ આફરીન પોકારી ઊઠી.\n\n“નદીના પ્રવાહને રોકવા માટે ૬૦ વર્ષ પહેલા આ ગામના પૂર્વજોએ માટીનો બંધ બનાવ્યો હતો.”\n\nબંને દંપતિ થોડીવાર સુધી એ ડેમ પર લટાર મારી રહ્યા.\n\n“ચાલ હવે આપણે અહીંથી નીકળવું પડશે.”\n\nઉન્નતી ત્યાંથી ખસવા માંગતી નહોતી. પવનના સુસવાટા અને નદીના પાણીની ખળખળ તેને પ્રફુલ્લિત કરી રહી હતી. આવી જગ્યા છોડી ભૂતાવળમાં જવાનું મન કોને થાય ?\n\nદ્રષ્ટાંત પાછો વળી રહ્યો છે તે જોઈ ઉન્નતી મનેકમને તેની પાછળ ચલાવા લાગી.\n\nફરી એકવાર તેમની ઈનોવો ધૂળિયો માર્ગ છોડી હાઈવે પર દોડી રહી.\n\nભાનગઢથી તેઓ હવે માત્ર એક કિલોમીટર દૂર હતા. ઉન્નતી માર્ગમાં બેઠલા વાંદરા જોઈને આનંદવિભોર થઈ ગઈ. તેમની ઈનોવા પસાર થતા વાંદરા હૂપાહૂપ કરતા સરકી જતા. થોડીવાર બાદ દ્રષ્ટાંતે તેની ઈનોવાને એક રિસોર્ટ સામે ઊભી રાખી.\n\n“ઉન્નતી, અહીં આપણે ભોજન કરી પછી આગળ વધીશું.”\n\nબંને જણા હોટેલનું એક ખાલી ટેબલ જોઈ ત્યાં બેસી ગયા. વેઈટર આવીને તેમનો ઓર્ડર લઈ ગયો. તેઓ ભોજનની રાહ જોઈ જ રહ્યા હતા ત્યાં દ્રષ્ટાંતની નજર નજીક બેઠેલા વૃદ્ધ પર ગઈ. તેને જોઈ દ્રષ્ટાંતે પૂછ્યું, “ખમાં ઘણી દાદા.”\n\nવૃદ્ધે મલકાઈને કહ્યું, “ખમાં ઘણી બેટા.”\n\n“દાદા, કેમ મજામાં છો ને ?”\n\n“હા બેટા.” વૃદ્ધે કંઈક વિચારીને પૂછ્યું “અહીં ફરવા આવ્યા છો ?”\n\n“અમે ભાનગઢનો કિલ્લો જોવા આવ્યા છીએ.”\n\nઆ સાંભળી વૃદ્ધ ચમક્યો. તે ઊઠીને તેમના ટેબલ પાસેની ખાલી ખુરશી પર બેઠો.\n\n“દાદા, ભાનગઢનો કિલ્લો ખરેખર ભૂતિયા છે ?”\n\nવૃદ્ધે ધીમા અવાજે કહ્યું, “બેટા, રાત્રીના સમયે એ કિલ્લાની અંદરથી તલવારો અથડવાનો, બંગડીઓ ખખડવાનો અને ડરામણી ચીસોનો અવાજ સંભળાય છે.”\n\n“તમે એ અવાજ સાંભળ્યો છે ?”\n\n“હા, બન્યું એવું કે, એકદિવસ મારું ઢોર માર્ગ ભૂલીને કિલ્લાના પરિસરની આસપાસ ઘૂસી ગયું હતું. હું જયારે તેને લેવા ગયો હતો ત્યારે મને એક સ્ત્રીની ચીસનો અવાજ સંભળાયો હતો. તેની પાછળ જ ઘૂઘરા ખનકવાનો અવાજ આવતા હું ગભરાઈને ઉલટા પગ ભાગ્યો હતો. તે ઘડી અને આજનો દિ, હું એ કિલ્લાની આસપાસ ભૂલથી પણ ફરક્યો નથી. હું તો કહું છું કે એ શાપિત કિલ્લામાં દિવસના અજવાળામાં પણ કોઈએ જવું જોઈએ નહીં.”\n\nઆ સાંભળી ઉન્નતી ધ્રુજી ઊઠી.\n\nવૃદ્ધે આગળ ચલાવ્યું, “ઈ.સ. ૧૫૭૩માં રાજા ભગવંતદાસે તેમના નાના રાજકુમાર માધવસિંઘ માટે આ કિલ્લો બનાવ્યો હતો. લગભગ ૩૦૦ વર્ષ સુધી આ કિલ્લો આબાદ રહ્યો. ત્યારબાદ આ કિલ્લામાં રહેતી રાજકુમારી રત્નાવતી પર તાંત્રિક સિંધુ સેવડાની કુદ્રષ્ટિ પડતા આ કિલ્લાની બરબાદી શરૂ થઈ.”\n\nઉન્નતીને વૃદ્ધની વાતમાં રસ પડ્યો. “દાદા, તમે એ પ્રસંગ અમને કહી સંભળાવશો.”\n\nવૃદ્ધ મસ્તિષ્ક પર જોર આપતા બોલી રહ્યો, “રાજકુમારી રત્નાવતી રૂપ રૂપના અંબાર સમી સુંદર હતી. તે બોલતી તો તેના મુખમાંથી જાણે ફૂલ ઝરતા અને હસતી તો મધુર ઘંટડીના સ્વર રેલાઈ ઊઠતાં. તેની સુંદરતાના વખાણ અડોશ પડોશના રાજ્યોમાં થતા હતા. અનેક રાજકુમારો તેની સાથે પરણવાના ખ્વાબ જોઈ રહ્યા હતા. એકદિવસ રાજકુમારી રત્નાવતી બજાર ફરવા ગઈ ત્યારે તેના પર દુષ્ટ તાંત્રિક સિંધુ સેવડાની નજર પડી. તાંત્રિક તેને જોતા જ તેના રૂપ પર ફિદા થઈ ગયો. તે કોઈપણ હિસાબે રાજકુમારી રત્નાવતીને પામવા માંગતો હતો. જોકે તે જાણતો હતો કે રાજા તેના જેવા તાંત્રિક સાથે રાજકુમારીને પરણાવવા હરગીજ રાજી નહીં થાય. તાંત્રિક સિંધુ સેવડા કોઈપણ હિસાબે રાજકુમારીને પામવા માંગતો હતો. આ માટે તેણે પોતાની મેલી વિદ્યાનો સહારો લેવાનું વિચાર્યું. હવે તેણે તેના મંત્રતંત્રના સહાયથી એક અત્તરની બોટલ તૈયાર કરી. આ બોટલમાંના અત્તરની ખાસિયત એવી હતી કે જેના પર તેનો છંટકાવ કરો તે આપમેળે જાદુગર તરફ ખેંચાઈ આવી.\n\nએકદિવસ મોકો જોઈ સિંધુ સેવડાએ તે અત્તરની બોટલ રાજકુમારી રત્નાવતીને ભેટ આપી. હવે બન્યું એવું કે રાજકુમારીની દાસી કનક થોડીઘણી તાંત્રિક વિદ્યા જાણતી હતી. તેણે રાજકુમારીના હાથમાંની અત્તરની બોટલ જોઈ ત્યારે તેને શંકા થઈ. તેમાંય એ બોટલ તાંત્રિક સિંધુ સેવડાએ આપી છે તે જાણ્યું ત્યારે તે સાવધ થઈ ગઈ. તેણે રાજકુમારીને એ ઈતરની બોટલ ફેંકી દેવાની સલાહ આપી. પરંતુ રાજકુમારીને ઈતરની બોટલ ઘણી ગમી ગઈ હોવાથી તે માની નહીં. દાસી કનક જાણી ગઈ હતી કે આ બધો તાંત્રિક સિંધુ સેવડાની મેલી વિદ્યાનો પ્રભાવ હતો. આથી તેણે રાજકુમારીના હાથમાંની અત્તરની બોટલ ખેંચી અને તેનો સામે આવેલા વિશાળ પથ્થર પર ઘા કર્યો. આ સાથે એક ચમત્કાર થયો. અત્તરના તંત્રના પ્રભાવથી એ પથ્થર તાંત્રિક સિંધુ સેવડા તરફ ખેંચાઈ ગયો. જયારે તાંત્રિક સિંધુ સેવડાએ પથ્થરને પોતાની તરફ ઘસી આવતો જોયો ત્યારે તે આખો મામલો સમજી ગયો. એ વિશાળ પથ્થર ફરી વળતા તાંત્રિક સીધું સેવડાનું મૃત્યુ થયું પરંતુ મરતા પહેલા તેણે ભાનગઢ કિલ્લાની બરબાદીનો શ્રાપ આપ્યો.\n\nપરિણામે એક મહિના બાદ પડોશી રાજ્ય અજબગઢ સાથેના યુદ્ધમાં રાજકુમારી રત્નાવતી સહીત પુરા ભાનગઢ વાસીઓનું મૃત્યુ થયું. તાંત્રિક સિંધુ સેવડાના શ્રાપની અસરથી મૃત્યુ બાદ ભાનગઢ વાસીઓની આત્માઓને મુક્તિ મળી નહીં. કહેવાય છે કે આજેપણ તે બધાની આત્માઓ કિલ્લામાં જ ભટકી રહી છે.”\n\nઉન્નતી આ સાંભળી હેબતાઈ ગઈ.\n\nવૃદ્ધે ઊભા થતા કહ્યું, “તમને માટે સલાહ આપું છું કે અહીંથી ભોજન કર્યા બાદ તમે પાછા તમારા વતને ચાલ્યા જાઓ. કિલ્લામાં જઈને તેના શ્રાપના પ્રભાવમાં આવવામાં કોઈ શાણપણ નથી.”\n\nવેઈટર આવીને ભોજનની થાળી પીરસી ગયો.\n\nઉન્નતીએ કહ્યું, “સાંભળો છો ?”\n\n“શું ?”\n\n “મારે એ કિલ્લો જોવા આવવું નથી.”\n\n“ઉન્નતી, હું તારી સાથે છું ત્યારે તને ડરવાની શું જરૂર છે ?”\n\n“પણ એ સિંધુ સેવડાનો શ્રાપ...”\n\nઉન્નતીની વાત સાંભળીને બાજુમાંથી પસાર થતો યુવક રોકાઈ ગયો.\n\nતમે ભાનગઢ કિલ્લાની વાત કરી રહ્યા છો ને ?”\n\n“તમને કેવી રીતે ખબર પડી !”\n\n“હમણાં આ મેડમના મોઢેથી સિંધુ સેવડાની વાત સાંભળી એટલે મને શંકા ગઈ.”\n\n“શું ખરેખર એ કિલ્લા પર તાંત્રિક સિંધુ સેવડાનો શ્રાપ છે ?”\n\n“બધો બકવાસ...”\n\nઆ સાંભળી ઉન્નતીને હાશકારો થયો.\n\n“મતલબ... મતલબ... એ કિલ્લો શાપિત નથી ?”\n\n“કિલ્લો શાપિત જ છે. પરંતુ એ શાપ સાથે જોડાયેલી સિંધુ સેવડાની કહાની બકવાસ છે.”\n\n“તો સાચી કહાની શું છે ?”\n\nયુવાન ખાલી ખુરશી જોઈને બેસતા બોલ્યો, “મેડમ, આ બધું કોઈ તાંત્રિક બાંત્રિકને કારણે નહીં પરંતુ એક સાધુના શ્રાપને કારણે થયું છે. દરઅસલ રાજા ભગવંતદાસ ભાનગઢ કિલ્લામાં મહેલનું નિર્માણ કરી રહ્યા હતા ત્યારે એક સાધુએ તેઓને ચેતવણી આપતા કહ્યું હતું કે, તારા મહેલનો પડછાયો મારી કુટિયા પર ક્યારેય પડવો જોઈએ નહીં. જો એમ થશે તો તારા મહેલ સાથે આખા ભાનગઢનો વિનાશ થઈ જશે. રાજા ભગવંતદાસ એક ધાર્મિક વ્યક્તિ હતા. તેઓ સાધુઓનો ખૂબ આદર કરતા હતા. તેથી મહેલ નિર્માણ વખતે તેમણે એ વાતની કાળજી લીધી કે તેનો પડછાયો સાધુની કુટિયા પર પડે નહીં. જોકે પાછળથી તેના નાના દીકરા માધવસિંઘે મહેલની ઊંચાઈ વધારી અને તેનો પડછાયો સાધુની કુટિયા પર પડ્યો. જેના કારણે ભાનગઢનો વિનાશ થયો. આજે પણ એ કિલ્લો સાધુના શ્રાપથી શાપિત છે. તેની અંદર જનાર કોઈ વ્યક્તિ તેના દુષ્પ્રભાવથી બચી શક્યો નથી.”\n\nયુવાન આમ કહી જતો રહ્યો.\n\nદ્રષ્ટાંતે મલકાઈને કહ્યું, “જોયું જેટલા મોઢા એટલી વાતો. હવે તો તને કિલ્લામાં આવતા ડર નહીં લાગે ને ?”\n\n“તેઓની વાતો ભલે જુદી હોય પરંતુ કિલ્લો શાપિત છે એ નક્કી છે. આર્કિયોલોજી સર્વે ઓફ ઈન્ડિયાએ સૂર્યાસ્ત પહેલાં અને સૂર્યાસ્ત પછી કોઈએ પણ એ જગ્યાની અંદર જવું નહીં. એવો ચેતવણીનો બોર્ડ કિલ્લા પાસે અમસ્તો જ લગાવ્યો નહીં હોય.”\n\nઆખરે દ્રષ્ટાંતની જિદ આગળ ઉન્નતીને ઝૂકવું પડ્યું. આમપણ તે મુશ્કેલ ઘડીમાં પતિનો સાથ છોડે તેવી નહોતી. બંને જણાની ઈનોવો ભાનગઢ ચેકનાકા પાસે આવીને ઊભી રહી. દ્રષ્ટાંતે પૈસા આપી પ્રવેશ કુપન ફડાવી લીધી.\n\n“દ્રષ્ટાંત, અંદર જવા પહેલા હજુપણ વિચારી લે.”\n\nદ્રષ્ટાંતે કંઈપણ બોલ્યા વગર ઈનોવા આગળ વધારી દીધી. એ સાથે શંકા કુશંકાથી ઉન્નતીનું મન ઘેરાઈ જવા લાગ્યું. તેમની ઈનોવા ભાનગઢ તરફ વધી રહી છે તે જોઈ તેણે હનુમાન ચાલીસાનું પઠન શરૂ કરી દીધું.\n\nહનુમાન ગેટથી બંને દંપતી ધબકતા હૈયે ભાનગઢ કિલ્લામાં પ્રવેશ્યા. પ્રવેશદ્વાર આગળ આર્કિયોલોજી સર્વે ઓફ ઈન્ડિયાની ચેતવણીનો બોર્ડ તેમના હૈયાને કંપાવી ગયું.\n\nઉન્નતીએ કિલ્લાના ખંડેરને જોતા જોતા દ્રષ્ટાંતની પાછળ પાછળ ચાલી રહી. બંને જણા કિલ્લામાં આવેલી ‘મોડો કી હવેલી’ આગળ આવીને ઊભા રહ્યા. જર્જરિત અવસ્થામાં ઉભેલીએ હવેલી જોઈ બંને જણા ગભરાઈ ગયા. ઉન્નતીની એ મોડો કી હવેલીમાં પ્રવેશવાની હિંમત જ થતી નહોતી. સિંધુ સેવડા અને સાધુનો ક્રોધિક ચહેરો તેના માનસપટ પર ઉભરાઈ જાણે તેને ચેતવી રહ્યો. ઉન્નતીની મોડો કી હવેલીમાં પ્રવેશવાની કોઈ ઈચ્છા નહોતી. પરંતુ દ્રષ્ટાંત તેમાં પ્રવેશતા ઉન્નતીને પણ નછુટકે તેની અંદર પગ મૂકવો જ પડ્યો.\n\nહવેલીમાં આછું આછું અજવાળું પ્રસરેલું હતું. હવેલીમાં ચામાચીડિયા દેખાતા નહોતા. પરંતુ તેઓના મૂત્રની ગંધ હવેલીમાં પૂર્વે તેઓની હાજરી હોવાની ચાડી ખાઈ રહી હતી. બંને જણા એક અંધારિયા ઓરડામાં પ્રવેશ્યા જ હતા ત્યાં એક સ્ત્રીના હસવાના અવાજથી તેમનું કાળજું કંપી ઊઠ્યું.\n\nઉન્નતીએ ગભરાઈને દ્રષ્ટાંતનો હાથ પકડી લેતા કહ્યું, “દ્રષ્ટાંત, મને ખૂબ ડર લાગી રહ્યો છે.”\n\nદ્રષ્ટાંત કંઈક કહેવા જતો જ હતો ત્યાં ફરી એકવાર સ્ત્રીનું હાસ્ય ગુંજી ઊઠ્યું.\n\n“આ... આ... સાંભળ્યું ?”\n\nહવે તો દ્રષ્ટાંતના પણ ટાંટિયા ધ્રુજવા લાગ્યા હતા. છતાંયે ઉન્નતીને આશ્વાસન આપતા તે બોલ્યો, “ઉન્નતી, હિંમત રાખ.”\n\n“હું તમને અહીંયા આવવાની પહેલાથી જ ના પાડી રહી હતી.”\n\nતેઓ ખુદને સાંભળવાની કોશીશ કરી જ રહ્યા હતા ત્યાં પાયલની ખનખનથી તેમના છાતીના પાટિયા બેસી ગયા. દ્રષ્ટાંતે કપાળે બાઝેલો પરસેવો લૂછ્યો. ઉન્નતીએ તેના હાથ પરની પોતાની પકડ મજબૂત કરી.\n\nહવે તેઓને બંગડીઓનો ખખડવાનો ધીમો પણ સ્પષ્ટ અવાજ સંભળાયો. હવે ઉન્નતી સાથે દ્રષ્ટાંત પણ ડરી ગયો. તેઓના મુખમાંથી અવરિતપણે હનુમાન ચાલીસાની ચોપાઈઓ નીકળવા લાગી.\n\nમોડાની એ હવેલીની તેમને ભૂતોના અસ્તિત્વની અનુભૂતિ કરાવી રહી હતી. ફરી એકવાર હવેલીમાં સ્ત્રીનો હાસ્ય ગુંજતા દ્રષ્ટાંતે હિંમત કરીને પૂછ્યું, “કોણ ? કોણ છે ત્યાં ?”\n\nઓચિતામાં વાતારવણમાં શાંતિ છવાઈ ગઈ.\n\nબંને જણા પરિસ્થિતિનો ક્યાસ લગાડવાનો પ્રયત્ન કરી જ રહ્યા હતા ત્યાં એક દીવાલ પાસેથી બે માનવ આકૃતિ બહાર આવી. આ જોઈ બંને જણા ગભરાઈને બે ડગલું પાછળ ખસી ગયા.\n\n“કોણ છે ?”\n\nઅંધારામાંથી બહાર નીકળીને એક યુવતી તેમની સામે આવીને ઊભી રહી. યુવતીએ તેના ચહેરાને દુપટ્ટા વડે ઢાંક્યો હતો. તેની પાછળ એક યુવક પણ આવીને ઊભો રહ્યો. યુવકે ટોપી વડે તેના ચહેરાને ઢાંકી લીધો હતો. ઉન્નતી અને દ્રષ્ટાંત કંઈ સમજે તે પહેલા તે પ્રેમી પંખીડાઓનું જોડું ઝડપથી બહાર નીકળી ગયું. બંને જણા અચંબિત નજરે તેઓને જતા જોઈ રહ્યા.\n\n“દ્રષ્ટાંત, જો આ પ્રેમી પંખીડા અહીં આરામથી પ્રેમાલાપ કરી શકતા હોય ત્યારે આપણે અહીં ફરવા માટે અમસ્તા જ ડરી રહ્યા છીએ.”\n\n“સાચી વાત છે.”\n\nઆ ઘટના બાદ બંને જણાના મનનો ડર નીકળી ગયો. હવે તેઓ નિર્ભીકપણે કિલ્લાના સૌંદર્યને માણી રહ્યા. એક તરફ કિલ્લાની દીવાલ પરની નકશીકામ જોઈને તેમનું મન આનંદિત થતું હતું તો બીજી તરફ ભૂતકાળમાં આક્રમણકારીઓએ કિલ્લાને લુંટતીવેળાએ તેની કલાકૃતિઓને પહોંચાડેલ નુકસાન જોઈને તેમનું મન વ્યથિત થતું. વળી કિલ્લાની અદ્ભૂત દીવાલો પર અનપઢ એવા શિક્ષિતોએ ચોક વડે દોરેલી હ્રદયની આકૃતિઓ જોઈ તેમના હૈયાને પીડા થઈ રહી.\n\nતેઓએ કિલ્લામાં આવેલ વિવિધ અવશેષો, ખંડેર હાલતમાં પડેલું તે કાળનું જ્હોરી બજાર, પુરોહિત હવેલી અને રોયલ પેલેસની મુલાકાત લીધી.\n\nદ્રષ્ટાંતે દૂર પહાડી પર આવેલ એક ટાવર તરફ આંગળી ચીંધતા કહ્યું, “ઉન્ન્રતી, પેલું વોચ ટાવર છે.”\n\n“પણ એ ટાવર પર વોચ તો દેખાતી નથી ?”\n\n“અરે ! વહાલી, વોચ ટાવર એટલે પૂર્વે તેની પર રાજાના સૈનિકો ઊભા રહીને દુશ્મનો પર વોચ રાખતા હતા.”\n\nઉન્નતી પોતાની મુર્ખામી પર મનોમન હસી પડી. ભાનગઢનો કિલ્લો તો અદ્ભૂત હતો જ પણ તેની આસપાસ પથરાયેલ કુદરતી સૌદર્ય પણ એટલું જ નયનરમ્ય હતું. ઉન્નતી તો એ જોઈને ભાવવિભોર થઈ ગઈ હતી.\n\nસાંજ પડવા પહેલા તેઓ કિલ્લામાંથી બહાર નીકળી આવ્યા. કિલ્લાનું સુંદર નકશીકામ અને અદ્ભૂત કલાકૃતિઓની નિહાળી બંને જણા મંત્રમુગ્ધ થઈ ગયા હતા.\n\nફરી એકવાર તેમની ઈનોવા માર્ગ પર દોડવા લાગી.\n\nઉન્નતીને ચુપચાપ બેઠેલી જોઈ દ્રષ્ટાંતે પૂછ્યું, “વહાલી, કેમ આવી ગુમસુમ બેઠી છું ?”\n\n“મારી આંખ સામેથી ભાનગઢનો કિલ્લો ખસવાનું નામ જ લેતો નથી.”\n\n“તને હજુ એ કિલ્લો ભૂતિયા લાગે છે ?”\n\n“ના રે ના... એ કિલ્લો ભૂતિયા નથી પરંતુ ફરવા લાયક ઉત્તમ સ્થળ છે.”\n\n“હા ઈન્ટરનેટ પર જયારે મેં આ કિલ્લા વિષે વાંચ્યું હતું ત્યારે મને પણ તેના ભૂતિયા હોવાની વાત પર શંકા થઈ હતી. અને એટલે જ હું ખાસ તેની મુલાકાતે આવ્યો હતો. તાંત્રિક અને સાધુની ક્લ્પોક્લ્પિત વાર્તા મેં અગાઉ પણ વાંચી હતી પરંતુ તેની સત્યતા પર મને વિશ્વાસ બેઠો નહોતો.”\n\n“તો પછી આ કિલ્લો ખંડેર કેવી રીતે બની ગયો ?”\n\n“ઉન્નતી, આ કિલ્લો ક્યાં આવેલો છે તે તું જાણે છે ?”\n\n“ઓબવેસ્લી રાજસ્થાનમાં.”\n\n‘હવે રાજસ્થાનમાં સદીયોથી પાણીની અછત છે એ તો તું જાણે જ છે. મારા ખ્યાલથી વર્ષો પહેલા આ કિલ્લાની જગ્યાએ પણ દુકાળ પડ્યો હશે. જેથી અહીની પ્રજા સ્થળાંતર કરીને બીજે જતી રહી હશે. અથવા બીજું પણ કારણ હોઈ શકે છે.”\n\n“એ વળી કયું ?”\n\n“આપણે જયારે કિલ્લાની દીવાલો જોતા હતા ત્યારે તેમાંની કલાકૃતિઓને ખંડિત હાલતે જોઈ મને એવી પણ શંકા જઈ રહી છે કે ભૂતકાળમાં આક્રમણકારીઓના હુમલાથી બચવા ભાનગઢમાં વસતા પ્રજાજનો સ્થળાંતર કરી બીજે રહેવા જતા રહ્યા હશે. પૂર્વે લોકો આફતની ઘડીએ સ્થળાંતર કરીને એક જગ્યાએથી બીજી જગ્યાએ જઈને વસ્યા હોવાના અનેકો દાખલા છે.”\n\n“મને પણ તમારી વાતમાં સચાઈ લાગે છે.”\n\n“વળી તું જ વિચાર કર કે જે કિલ્લામાં હનુમાન મંદિર, મંગલાદેવી મંદિર, ગણેશ મંદિર, ગોપીનાથ મંદિર, સોમેશ્વર મંદિર અને મંગલા દેવી મંદિર આવેલા હોય તેમાં ભૂતોનો વાસ હોઈ શકે ખરો ?”\n\n“તો પછી લોકો કેમ આવી ભૂતોની વાહિયાત અફવા ઉડાવી આ જગ્યાને અભડાવી રહ્યા છે. વળી આપણા આર્કિયોલોજી સર્વે ઓફ ઈન્ડિયાનું તો શું કહેવું ! તેઓ પણ લોકોની અફવા સાંભળીને ભ્રમિત થઈ ગયા.”\n\n“હવે આમાં તે બિચારાઓનો શો દોષ ?”\n\n“શું દોષ ? તો પછી તેઓએ આ સ્થળને પર્યટનસ્થળ કેમ ઘોષિત કર્યું નહીં ?”\n\n“ડીયર, તો હમણાં આપણે એ કિલ્લામાં ફરી આવ્યા એ શું હતું ? તેના અંદરની જે સુંદર વ્યવસ્થા કરી છે તે તેઓએ જ સ્તો કરી છે ને ?”\n\n“તો પછી પ્રવેશદ્વાર પર જ સૂર્યાસ્ત પહેલાં અને સૂર્યાસ્ત પછી કોઈએ પણ આ કિલ્લામાં જવું નહીં. આવો બોર્ડ તેઓએ કેમ માર્યો છે ? વળી ફક્ત હનુમંત દરવાજા પર જ નહીં પરંતુ કિલ્લાના બીજા ત્રણ દરવાજાઓ પર પણ આવું જ લખાણ લખેલા બોર્ડ તેઓએ લગાવ્યા છે. આનો મતલબ સાફ છે કે તેઓ પણ આ કિલ્લામાં ભૂત હોવાનું માને છે.”\n\n“ના એવું જરાયે નથી.”\n\n“તો કેવું છે ?”\n\n“તેં એ કિલ્લાના અવશેષો જોયા જ છે ને ? એ ખંડેરોનું બાંધકામ એટલી જર્જરિત અવસ્થામાં છે કે ગમે ત્યારે ધરાશાયી થઈ શકે છે. વળી એ ખંડેરના અવશેષોમાં જંગલી જીવજંતુઓ હોવાની પણ સંભાવના છે. આ બધા કારણે કોઈ હોનારત થાય નહીં એટલે તેઓએ અંધકારના સમયે કોઈએ કિલ્લામાં આવવું નહીં એવા બોર્ડ લગાવેલા છે. હવે લોકો એ સૂચનાને ભૂત સાથે જોડી દે તેમાં એ બિચારાઓનો શું વાંક !”\n\nઈનોવા માર્ગ પર દોડી રહી.\n\nદ્રષ્ટાંત સડક પર નજર જમાવી રાખતા બોલ્યો, “વહાલી, આપણે ભારતીયો વિજ્ઞાનના આ જમાનામાં પણ ભૂતપ્રેતની વાતો પર જલદી વિશ્વાસ કરી બેસીએ છીએ. આપણા પૂર્વજોએ આપણને વિરાસતમાં આપેલી એવી તો ઘણી ભવ્ય ઈમારતો છે જેને ભૂતિયાનું લેબલ લગાવીને આપણે ખંડેરમાં ફેરવી દીધી છે. જે ઈમારતોમાં ભારતના ભવ્ય ભૂતકાળના દર્શન થાય તેની અવદશા પાછળ આપણે જ જવાબદાર છીએ. વાસ્તવમાં તે ધરોહરોને ભૂતોનો નહીં પરંતુ આપણા અંધવિશ્વાસનો લાગ્યો છે વળગાડ. જે ઈશ્વર જાણે ક્યારે દૂર થશે.”\n\n  કાર ઘરના માર્ગે દોડી રહી. દ્રષ્ટાંત અને ઉન્નતી હંમેશ માટે યાદગાર રહી જવાની હતી આ ટ્રીપ ટુ ભાનગઢ.",
      "duration": "13 mins",
      "category": "Thriller"
    },
    {
      "title": "નસીબ",
      "story_name": "દર્પણના ઘરમાં આજે આનંદનો ઉત્સવ હતો. તેના સૌથી નાના દિકરાના લગ્ન હતા. આમ તો છેલ્લા એક મહિનાથી લગ્નની તૈયારીઓ ચાલતી હતી પરંતુ છેલ્લા એક અઠવાડીયાથી ઘરમાં નજીકના મહેમાનો આવી ગયા હતા અને સૌ આ આનંદના ઉત્સવની ઉજવણી ખૂબ પેટ ભરીને કરી રહ્યા હતા. થોડાક દિવસોથી ઘરમાં રોજ સિત્તેર થી એંશી માણસોની રસોઈ બનાવવામાં આવતી હતી. દર્પણે ગામને અડીને આવેલા તેના ખેતરમાં તાજેતરમાં જ તેનું ફાર્મ હાઉસ બાંધ્યું હતું. એક વિશાળ બંગલો જોઈ લો જાણે ! આમ તો દર્પણનું કુટુંબ અમદાવાદમાં સ્થાયી થયેલું હતું પરંતુ તેઓ તેમનો દરેક પ્રસંગ ગામમાં ઉજવવાનું પસંદ કરતા હતા.  \n\n\n\nઆજે રિસેપ્શન રાખવામાં આવ્યું હતું જેમાં સમાજના આગેવાનો, રાજકીય નેતાઓ, તેના ધંધા સાથે સંકળાએલા મિત્રો, તેની કંપનીના સૌ કર્મચારીઓ, સૌ સગાં વહાલાં અને ગામના આબાલવૃધ્ધ સૌ માટે જમણવાર રાખવામાં આવ્યો હતો. અંદાજે દસ હજાર માણસોની રસોઈ તૈયાર થઈ ગઈ હતી. સાંજ ઢળતાં બંગલો રંગબેરંગી એલ.ઈ.ડી. લાઇટની રોશનીથી ઝળહળી ઉઠ્યો. મહેમાનોનું આગમન થવા માંડ્યુ હતું. કુટુંબના દરેક સભ્યે સ્વયં અલગ અલગ જવાબદારી ઉપાડી લીધી હતી. દર્પણ અને તેની પત્ની દર્શનાને સૌએ કહી દીધું હતું કે તમારે, તમારા દિકરાઓએ કે પુત્રવધૂઓએ આજે કોઈ ફિકર કરવાની જરૂર નથી. ફક્ત તમે મહેમાનોને આવકાર આપજો બાકીનું બધુ આમારા પર છોડી દો. આવનાર દરેક મહેમાનની તેમની હેસિયત મુજબની સરભરા કરવાનું આમારા શિરે રહેશે તમને કોઈ ફરિયાદ કરવાનો મોકો નહિ મળે તેવું આયોજન કર્યું છે માટે બેફિકર રહેજો. \n\n\n\nમહેમાનો આવતા ગયા તેમનું સ્વાગત અને સન્માન થતું રહ્યું. સૌ કોઈ રસોઈની વિવિધ વાનગીઓ આરોગતા રહ્યા અને દર્પણના વૈભવના ગુણગાન કરતાં રહ્યા. હવે ધીરે ધીરે મહેમાનો ઓછા થવા માંડ્યા હતા. લગભગ આમંત્રિત સૌ મહેમાનો આવ્યા હતા તેમ છતાં પત્ની દર્શનાને લાગ્યું કે દર્પણને હજુય કોઈના આવવાનો ઇંતેજાર છે. તે પ્રેમથી દર્પણનો હાથ પકડી બોલી, “ દર્પણ, લગભગ તમામ મહેમાનો આવી ગયા છે. આપણાં સગા સબંધીઓએ આવનાર દરેક મહેમાનોની પૂરેપૂરી સરભરા કરી છે અને બધુ સુખરૂપ પાર પડ્યું છે તેનો આનંદ છે. હવે આપણે જમી લઈશું ?” \n\n\n\nદર્પણ “ થોડીક વાર રાહ જોઈએ જો કોઈ મહેમાન બાકી હોય અને આવે તો તેમની સાથે જમીશું “ દર્પણનો જવાબ સાંભળી દર્શના જ્યાં રસોઈ બનતી હતી તે તરફ એક આંટો મારવા ઉપડી ગઈ. દર્પણને થયું સિદ્ધાર્થકાકાનું કુટુંબ કેમ ન દેખાયુ ? શું હજુ તેમને મારા પર રોષ હશે ? \n\n\n\nદર્પણને તે નાનો હતો ત્યારે પોલિયોનો એટેક આવ્યો હતો. તે વખતે તેની ઉંમર ફક્ત ત્રણ વર્ષ હતી. તે કાંઈ સમજતો ન હતો. તેની મમ્મીએ તેને કહ્યું હતું કે તેને તે દિવસે ખૂબ તાવ આવ્યો હતો એટલે તેની મમ્મી તેને ઘોડિયામાં સુવડાવી ઝડપથી સવારના કામો આટોપવામાં પરોવાઈ હતી. કામ વચ્ચે થોડી થોડી વારે તે તેના માથા પર મીઠાના પાણીના પોતા મૂકી જતી હતી. તે રડે ત્યારે તેનો મોટા ભાઈ, જે તે વખતે પાંચ વર્ષનો હતો, આવી ઘોડિયું હલાવી જતો. મમ્મીએ કામથી પરવારી તેને ઘોડિયામાંથી બહાર કાઢી તેને બે પગે ઊભો રાખવા પ્રયત્ન કર્યો ત્યારે તેને લાગ્યું કે તેનો એક પગ હલન ચલન કરતો ન હતો. તેણે તરત તેના ભાઈને મોકલી તેના પપ્પાને બોલાવરાવ્યા. તેઓ તાત્કાલીક તેને સાઇકલ પર બેસાડી ગામના દવાખાને લઈ ગયા. દાક્તરે તેની તપાસ કરી અને શહેરમાં મોટા દવાખાને લઈ જવા ભલામણ કરી. શહેરના દાક્તરે નિદાન કર્યું કે દર્પણને પોલિયો થયો છે. તેણે સારવાર શરૂ કરી પરંતુ ધાર્યું પરીણામ ન મળ્યું. તેનો ડાબો પગ દિવસે દિવસે પાતળો પડતો ગયો. તેના લીધે હવે તે ખોડંગાતો ચાલતો હતો.  \n\n\n\nતે જ્યારે ધોરણ પાંચમાં ભણતો હતો ત્યારે એક દિવસે તેના મિત્ર જયેશે તેને શાળાની લોબીમાં ધક્કો માર્યો જેનાથી તે પડી ગયો. જયેશ તેને ધક્કો મારો દોડીને નાસી ગયો. દર્પણથી ઝડપથી ઊભું ન થવાયું. તેની બાજુમાં ઊભેલી વિહંગાએ તેને ટેકો આપી ઊભો કર્યો. દર્પણને વાગ્યું હતું એટલે તે ઊભો થયા પછી એકદમ ચાલી ન શક્યો એટલે વિહંગા તેને સહારો આપી ધીમે ધીમે દોરતાં દોરતાં શાળાના કમ્પાઉન્ડ બહાર લઈ આવી. ત્યાં સુધીમાં દર્પણને થોડોક આરામ થયો એટલે તે વિહંગાના સહારા વિના ધીમે ધીમે ચાલતો ઘર તરફ રવાના થયો. બીજા દિવસે વિહંગાએ શાળામાં જયેશ સાથે દર્પણને ધક્કો મારી નીચે પાડી દેવા બાબતે ખૂબ ઝગડો કર્યો. બસ ત્યારથી દર્પણ અને વિહંગાની દોસ્તી મજબૂત થઈ ગઈ. દર્પણની ખોડ ને કારણે તેના મિત્રો તેને ચિઢવવા “તૈમૂર લંગ” કહેતા તે વિહંગાને ગમતું ન હતું.   \n\n\n\nપ્રાથમિક શાળાનું શિક્ષણ પૂરું કરી વિહંગાએ ભણવાનું છોડી દીધું. દર્પણે નજીકના શહેરની હાઇસ્કૂલમાં ભણવાનું ચાલુ રાખ્યું. તે ભણવામાં હોશિયાર ન હતો અને તેને ભણવામાં રસ પણ ન હતો તેથી તે એસ.એસ.સી.ની પરીક્ષામાં નાપાસ થયો. તેના પિતાએ તેને પૈસા કમાવા માટે કોઈ ધંધો રોજગાર શોધી લેવા જણાવ્યુ. તેણે ગામમાં પાન બીડીનો ગલ્લો શરૂ કર્યો પરંતુ તેમાં બહુ આવક થતી ન હતી. હવે તે યુવાન થયો હતો. વિહંગા પણ યુવાન થઈ હતી. ભગવાને વિહંગાને અઢળક રૂપ આપ્યું હતું. તે દર્પણને મનોમન ખૂબ પ્રેમ કરતી હતી એટલે દિવસમાં બે ત્રણ વાર તે કોઈ વસ્તુ ખરીદવાના બહાને દર્પણના ગલ્લે આવી તેની સાથે અલક મલકની વાતો કર્યા કરતી. દર્પણ જાણી ગયો હતો કે વિહંગા તેને ખૂબ પ્રેમ કરે છે. \n\n\n\nવિહંગાના પિતા સિદ્ધાર્થ શેઠ ગામમાં ધીરધારનો ધંધો કરતા હતા. તેઓ પૈસે ટકે સમૃધ્ધ હતા. તેમને એક દીકરો અને એક દિકરી એમ બે બાળકો હતા. દીકરો સુભાષ વિહંગાથી બે વર્ષ નાનો હતો. એક દિવસે દર્પણના ગલ્લે આવી વિહંગા એક ચિઠ્ઠી તેને આપી તરત રવાના થઈ ગઈ. વિહંગાના ગયા પછી દર્પણે તે ચિઠ્ઠી વાંચી. વિહંગાનો તે પ્રેમપત્ર હતો. તેણે તેના પ્રેમનો એકરાર કર્યો હતો અને તેની સાથે જ લગ્ન કરશે તેવો કોલ કર્યો હતો. દર્પણ વિહંગાની પોતાના તરફની આસક્તિ જાણી ભાવ વિભોર થઈ ગયો. થોડાક સમય માટે તે આકાશમાં વિહંગા સાથે ઊડતો હોય તેવી કલ્પનાઓમાં રાચવા માંડ્યો. તેને સ્વર્ગ હાથવગું લાગ્યું પરંતુ જ્યારે તે હકીકતની કઠોર જમીન પર ઉતાર્યો ત્યારે તેને સમજાયું કે તે બેકાર છે અને પાછો એક પગે પોલીઓના કારણે ખોડ ધરાવે છે એટલે વિહંગાના પિતા તેની સાથે તેનું લગ્ન નહિ કરે તેમ વિચારી તેણે વિહંગા વિષે વિચારવાનું માંડી વાળ્યું. \n\n\n\nવિહંગા અવારનવાર દર્પણને મળી તેના પિતા સમક્ષ દર્પણના પિતા મારફતે લગ્નનો પ્રસ્તાવ મૂકવા દબાણ કરતી રહી. દર્પણ તેના પિતાને વિહંગાની વાત કહી ન શક્યો. થોડા દિવસ પછી વિહંગાએ દર્પણને જણાવ્યુ કે તેના માટે મુંબઈના એક વેપારીના દિકરા સાથે સગાઈની વાત ચાલે છે માટે તે તેના પિતા સમક્ષ તેમના લગ્ન માટે તેના પિતા મારફતે માગું નંખાવે. દર્પણે તેના પિતાને જ્યારે વિહંગા સાથે તેનું વેવિશાળ કરવા માંગુ નાખવા કહ્યું ત્યારે તેના પિતા અવાચક રહી ગયા. તેમને થયું કે ક્યાં રાજા ભોજ અને ક્યાં ગંગું તેલી ! તેઓ હિમ્મત ન કરી શક્યા એટલે એક દિવસે દર્પણે પોતે વિહંગાના પિતા પાસે જઈ તેને જેવું આવડ્યું તેવું કહ્યું કે “ સિદ્ધાર્થકાકા, હું વિહંગાને ખૂબ પ્રેમ કરું છું અને વિહંગા પણ મને તેટલો જ પ્રેમ કરે છે માટે આમારા લગ્ન કરાવી આપો.” સિદ્ધાર્થ શેઠ દર્પણની હિંમત જોઈ દંગ રહી ગયા અને એક પળ પછી બોલ્યા “ ભાઈ પહેલાં તું તારા તૂટેલા પગ તરફ જો અને તારી હેસીયતને ધ્યાને લે. મારી ફૂલ જેવી દિકરી તારા જેવા અપંગ અને મુફલિસ સાથે પરણાવું તેટલા મારા દિવસો ખરાબ નથી આવ્યા !. તું શું મારા પગલામાં પગ મૂકવાનો હતો ? જો હવે પછી વિહંગા બાબતે મનમાં પણ વિચાર કર્યો છે તો તારો બીજો ટાંટિયો ભાંગી તને ભીખ માગતો કરી દઇશ “\n\n\n\nસિદ્ધાર્થ શેઠ ગુસ્સાથી ધ્રૂજવા માંડ્યા. તેમણે દર્પણને બહાર જવાનો આદેશ કર્યો તે સાંભળી વિહંગા તેના પિતા સમક્ષ હાજર થઈ બોલી “ બાપુ, હું દર્પણને ખૂબ ચાહું છુ. તે મને ખૂબ સુખી કરશે માટે મને તેની સાથે પરણાવો “ સિદ્ધાર્થ શેઠ બોલ્યા “નાદાન છોકરી ! તું યુવાનીના જોશમાં ભાન ભૂલી ગઈ છે. આ મુફલિસની દાનત મારી સંપત્તિ હડપ કરી જવાની છે. તું ઘરમાં જા અને જો હવે તેની સાથે વાતચીત કરીશ તો તારો ટાંટિયો પણ ભાગી નાખીશ.“ \n\n\n\nદર્પણ ધૂંવાપૂંવા થઈ ગયો. તેનું અપમાન થયું જાણી તેનું આત્મસન્માન જાગી ઉઠ્યું. તેણે કહ્યું   “ સિદ્ધાર્થકાકા મારે તમારી સંપત્તિ નથી જોઈતી હું ફક્ત વિહંગાનો પ્રેમ માંગવા આવ્યો હતો. તમે મને ખોટો સમજી બેઠા. યાદ રાખજો કે સંપત્તિ તો હાથનો મેલ છે. આ બધા નસીબના ખેલ છે. તમને તમારી સંપત્તિ પર જો અભિમાન હોય તો તે તમને મુબારક પણ એક વાત કહેતો જાઉ છુ કે જો એક દિવસે તમારા કરતાં વધારે સંપત્તિ કમાઈ ન બતાવું તો મને વાણિયાના દિકરાના બદલે ભિખારીનો દિકરો કહેજો. “   \n\n\n\nસિદ્ધાર્થકાકાના વેણ દર્પણના હૃદયમાં તીરની જેમ ખૂંપી ગયા. તેણે ખૂબ કમાવાનો નિશ્ચય કરી લીધો. થોડાક દિવસોમાં તેણે ગામ છોડી અમદાવાદની વાટ પકડી. અમદાવાદના પરાં ખૂબ ઝડપથી વિકાસ પામી રહ્યા હતા. તેણે એક બિલ્ડરના ત્યાં તેના કામો પર દેખરેખ રાખવાની નોકરી સ્વીકારી લીધી. થોડાક સમયમાં તેણે તેના કામથી તેના શેઠને જીતી લીધા. એક દિવસ તે કોઈક કામે મ્યુનિસિપાલિટીની ઓફિસે ગયો હતો. ત્યાં તેને જાણવા મળ્યું કે મ્યુનિસિપાલિટી શહેરમાં ટ્રાફિક સમસ્યા હલ કરવા માટે શહેરની ફરતે એક રીંગ રોડ બનાવવાનું વિચારી રહી છે. આ બાબત એકદમ ગુપ્ત હતી તેમ છતાં દર્પણને તેની જાણકારી થઈ ગઈ. તેણે તેના શેઠને આ માહિતી આપી અને જયાંથી રિંગ રોડ નિકળવાનો હતો તે વિસ્તારમાં જે ભાવે મળે તે ભાવે જમીન ખરીદી લેવા સલાહ આપી. બિલ્ડરને તેની વાત ગમી. તેણે ખેડૂતો પાસેથી મોં માગી કિંમતે કેટલીક જમીન ખરીદી લીધી. થોડાક સમયમાં નવી ખરીદેલી જમીન પાસેથી રીંગ રોડ નીકળવાની વાત જાહેર થતાં નવી ખરીદેલી જમીનના ભાવો એકા એક બેઠી ત્રણ ઘણા વધી ગયા જેથી બિલ્ડરને કરોડો રૂપિયાનો ફાયદો થયો. તેમણે તે વિસ્તારમાં એક નવી સ્કીમ મૂકી અને તેમાં દર્પણને મૂડી વગર અડધો હિસ્સેદાર બનાવી દીધો.  \n\n\n\nદર્પણની કમાણી જોઈ સમાજમાંથી તેના માટે માંગાં આવવા માડ્યાં. દર્પણના પિતાએ એક સારું ખાનદાન જોઈ તેનું લગ્ન દર્શના નામની યુવતી સાથે કરી દીધું. દર્પણે લગ્ન પહેલાં દર્શનાને તેના અને વિહંગાના સબંધો બાબતે જાણ કરી દીધી હતી જેથી પાછળથી કોઈ ગેરસમજ ઊભી ન થાય અને લગ્નજીવનમાં કોઈ અંતરાય ઊભો ન થાય. દર્શના દેખાવે સાધારણ હતી પરંતુ તે તેના માટે ખૂબ નસીબદાર પુરવાર થઈ. ભાગ્ય ચક્ર તેનો સાથ આપવા માંડયું. ખૂબ ટૂંકા સમયમાં દર્પણની સંપત્તિ વધવા માંડી. હવે તે સ્વતંત્ર ધંધો કરતો હતો. અમદાવાદમાં ખૂબ મોંઘા વિસ્તારમાં તે રહેવા માંડ્યો. સમયનું ચક્ર ફરતું રહ્યું. આ સમય દરમ્યાન તેના મા બાપ આ દુનિયા છોડી સ્વર્ગે સીધાવ્યા. દર્પણના મોટાભાઇ, તેમનો દીકરો સૌ પ્રથમ તેની સાથે તેના વ્યવસાયમાં જોડાયા. તેને સંતાનમાં એક દિકરી અને બે દિકરા હતા. દિકરી પરણાવી દીધી હતી. બંને દિકરા પણ તેમનું શિક્ષણ પૂરું કરી હવે તેની સાથે વ્યવસાયમાં જોડાઈ ગયા હતા.\n\n\n\nઆ બાજુ દર્પણ દ્વારા વિહંગાના હાથની માંગણી અને વિહંગાનું દર્પણ પ્રત્યેનું ખેંચાણ જોઈ સિદ્ધાર્થ શેઠ સતેજ થઈ ગયા. તેમણે આબરૂ જવાની બીકે મુંબઈના જે વેપારીના દિકરા સાથે વિહંગાના સગપણની વાત ચાલતી હતી તે બાબતે વધુ તપાસ કર્યા સિવાય વિહંગાની સગાઈ કરી ટૂંકા ગાળામાં તેનું લગ્ન કરી દીધું. વિહંગાનો પતિ સુબોધ કુછંદે ચઢેલો હતો. તેને દારૂ અને નશાની લત હતી અને વેશ્યાવાડે પણ જતો હતો એટલે મુંબઈમાં કોઈ પોતાની દિકરીની સગાઈ તેની સાથે કરવા તૈયાર ન હોવાથી સુબોધના પિતાએ ગામડા તરફ નજર દોડાવી સિદ્ધાર્થ શેઠને અંધારામાં રાખી દેખાવડી વિહંગા સાથે તેના લગ્ન કરાવી દીધા. લગ્ન પછી થોડા સમય માટે વિહંગાનો સંસાર સુખે ચાલ્યો પરંતુ તેના પતિ સુબોધની કુટેવોથી તે તંગ આવી ગઈ. સુબોધ તેના સાળાને વેપાર શીખવાડવાના બહાને મુંબઈ લઈ ગયો અને ત્યારબાદ સિદ્ધાર્થ શેઠને મુંબઈમાં ધંધામાં પૈસા રોકવા લલચાવ્યા અને તેના સાળા સાથે એક નવું સાહસ શરૂ કરવા સિદ્ધાર્થ શેઠ પાસેથી પૈસાની માગણી કરી. સિદ્ધાર્થ શેઠે પોતાના દિકરાના ભવિષ્યનો વિચાર કરી તેમની પાસે જે રકમ હતી તે રકમ સુબોધના હવાલે કરી. સુબોધે તે તમામ રકમને ક્રુડ ઓઇલના સટ્ટામાં લગાડી દીધી. થોડાક સમયમાં ક્રુડ ઓઇલનું માર્કેટ કકડભૂસ થઈ ગયું. સિદ્ધાર્થ શેઠનું દેવાળું નીકળી ગયું. તે ફૂટપાથ પર આવી ગયા. આ બાબતે વિહંગાનો સુબોધ સાથે ખૂબ મોટો ઝગડો થયો. સુબોધે વિહંગાને એક જોરદાર ધક્કો માર્યો તેનાથી તે જમીન પર પડી ગઈ. તેના જમણા પગની કુલડી ભાગી ગઈ. અપૂરતી સારવાર અને પૂરતી કાળજી ન લેવવાના કારણે તે અપંગ થઈ ગઈ. સુબોધે વિહંગાને પોતાના ઘરમાથી કાઢી મૂકી. વિહંગા ભાઈ સુભાષ સાથે પિતાના ઘરે પરત આવી ગઈ. \n\n\n\nએકવાર દર્પણ ઘરે આવ્યો ત્યારે તેને સિદ્ધાર્થકાકાની બદલાએલી પરિસ્થિતી અને વિહંગાના લગ્ન જીવનમાં આવેલ ભંગાણની જાણ થઈ. તેણે ખુબ દુ:ખ થયું અને તેનું હૈયું ભરાઈ આવ્યું. તે સિદ્ધાર્થકાકાના ઘરે ગયો. દર્પણને પોતાના ઘરે આવેલો જોઈ તેમનું અહમ ઘવાયું. વિહંગા દર્પણને જોઈ ખૂબ વિહવળ થઈ ગઈ. સિદ્ધાર્થકાકાએ દર્પણને આવકારવા બદલે ગુસ્સે થઇ કહ્યું “ અમારા ઘાવ પર મીઠું ભભરાવવા આવ્યો છે ?” તું એમ ન સમજતો કે હું પરવશ થઈ ગયો છું. મારામાં હજુ સાગરને બાથ ભરવાની હામ છે.”\n\n\n\nદર્પણે કહ્યું “ કાકા હું તો વિહંગાની ખબર પૂછવા આવ્યો છું જો તમને ન ગમ્યું હોય તો માફ કરજો. હવેથી નહીં આવું. પરંતુ મારા જોગું કોઈ કામ હોય તો મને બેધડક કહેજો મારાથી થતું બધુ કરી છૂટીશ અને હા આ દુ:ખની ઘડીમાં વિહંગા તેની હિંમત ટકાવી રાખે તે જોજો. કાકા તમે તો મારા બાપ બરાબર છો માટે શું સલાહ આપું પણ જો જીવનમાં સુખી થવું હોય તો અહંકાર છોડી સમજણપૂર્વક નિર્ણય લેજો.“ \n\n\n\nસિદ્ધાર્થકાકાને દર્પણના શબ્દો હૃદયમાં ભોંકાયા. તેમણે કહ્યું “ દર્પણ, ભલે પાયમાલ થઈ જાઉં પણ તારી મદદ કદી નહીં માગું.” દર્પણ સિદ્ધાર્થકાકાને જવાબ આપ્યા સિવાય વિહંગાની આંખોમાં ડોકાતી કરુણા તરફ અમીદ્રષ્ટિ કરી ચૂપચાપ જતો રહ્યો.” \n\n\n\nઆ પ્રસંગ પછી દર્પણને સમાચાર મળ્યા હતા કે સિદ્ધાર્થકાકાની આર્થિક પરિસ્થિતી વધારે નબળી પડી હતી. તેમનો દીકરો સુભાષ નજીકના શહેરમાં કોઈ પેઢીમાં નામું લખવાનું કામ કરતો હતો તેના પગારમાંથી માંડમાંડ ઘરનું ગુજરાન ચાલતું હતું. વિહંગાના પતિ સુબોધે કદી વિહંગાને તેડી જવાના પ્રયત્નો કર્યા ન હતા. વિહંગા બગલઘોડીના સહારે ચાલતી હતી. દર્પણને સિદ્ધાર્થકાકાના કુટુંબને મદદરૂપ થવું હતું પરંતુ તે વડીલ ઘમંડના કારણે તેની મદદ સ્વીકારશે નહીં તેવું માની તેણે કોઈ પ્રયત્ન ન કર્યો. \n\n\n\nદર્પણના દિકરાના લગ્નપ્રસંગે યોજેલ જમણવારમાં આખા ગામમાં સહકુટુંબ હાજર રહેવા તેના દિકરા ઘરે ઘરે જઇ આમંત્રણ આપી આવ્યા હતા. જે દીકરો પરણતો હતો તે પોતે સિદ્ધાર્થકાકાના ઘરે જઇ આમંત્રણ આપી આવ્યો હતો. તેણે કહ્યું હતું “ દાદા અમારા ઘરે હવે આ છેલ્લો પ્રસંગ છે માટે તમે બધા અચૂક અમારા ઘરે પધારી શોભામાં અભિવૃદ્ધિ કરજો. તે તેના પિતા અને વિહંગાની દોસ્તી વિષે જાણતો હતો એટલે વિહંગાને પણ રૂબરૂ મળી તેના લગ્નના જમણવારમાં આવવા આગ્રહ કર્યો હતો. વિહંગાએ ભરાએલા હૈયે અને સજળ આંખે હાજર રહેવાની હા કહી હતી. જમણવારના આગળના દિવસે દર્શના પોતે સિદ્ધાર્થકાકાના ઘરે જઇ ફરીથી આમંત્રણ પાઠવી આવી હતી. તે પણ વિહંગાને રૂબરૂ મળી હતી. બંને પહેલીવાર મળ્યા હતા. થોડીક મિનિટોના પરિચયમાં બંનેએ એક બીજાનું દિલ જીતી લીધું હતું. \n\n\n\nદર્શના જમણવારના રસોડા તરફ જતી હતી ત્યારે તેને એકાએક યાદ આવ્યું કે સિદ્ધાર્થકાકાના કુટુંબનું કોઈ સભ્ય જમણવારમાં દેખાયું નથી અને કદાચ દર્પણ તેમની રાહ જોઈ રહ્યો હતો. તે રસોડા તરફ જવાના બદલે ડ્રાઇવરને બોલાવી ગાડી લઈ સીધી સિદ્ધાર્થકાકાના ઘરે પહોંચી ગઈ. તેમના ઘરમાં એકદમ શાંતિ જણાતી હતી. સિદ્ધાર્થકાકાને જમણવારમાં જવું તો હતું પરંતુ તેમનો અહમ નડતો હતો. દર્શનાએ હળવેથી “સિધાર્થકાકા” તેમ બૂમ પાડી. તેમણે હોકારો કર્યો એટલે તે બોલી “ કાકા જમણવારનું સ્થળ દૂર હોવાથી તમને, કાકીને અને વિહંગાને આવવામાં તકલીફ ન પડે એટલે હું ગાડી લઈને આવી છું. દર્પણ તમારી રાહ જોઈ રહ્યા છે ચાલો બધા બેસી જાઓ. વિહંગા તો આવવા તૈયાર જ બેઠેલી હતી તે સૌ પ્રથમ તેની બગલઘોડી લઈ બહાર આવી. દર્શનાએ તેને ગાડીમાં બેસવામાં મદદ કરી. વિહંગા ગાડીમાં ગઈ હતી એટલે સિદ્ધાર્થકાકા પોતાનો અહંકાર છોડી તેમની પત્ની સાથે ગાડીમાં ગોઠવાયા. સુભાષ અને તેનું કુટુંબ ગામમાં ન હતું.\n\n\n\nદર્પણની તંદ્રા તૂટી એટલે તેણે દર્શનાના નામની બૂમ પાડી. કોઈ જવાબ ન મળ્યો એટલે તેણે રસોડા તરફ જવા પગ ઉપાડ્યા ત્યાં સામેથી ગાડીની હેડલાઇટ દેખાઈ એટલે કોઈ મહેમાન આવી રહ્યા હોવાનું વિચારી તે ઊભો રહ્યો. ગાડી ઊભી રહી અને તેમાંથી દર્શનાની સાથે વિહંગા, સિદ્ધાર્થકાકા અને કાકીને ઉતરતા જોઈ તે એકદમ આનંદમાં આવી ગયો. તે સિદ્ધાર્થ કાકાને ભેટી પડ્યો. કાકા તેમનો અહમ છોડી દર્પણને વળગી પડ્યા. તેમની આંખોમાં આંસુ આવી ગયા. તે બોલ્યા “ બેટા દર્પણ મારી જિંદગીમાં મેં તને સમજવામાં જે ભૂલ કરી હતી તેની ખૂબ આકરી સજા ભોગવી રહ્યો છું. તારા અને વિહંગાના સાચા પ્રેમને હું પારખી શક્યો ન હતો. ઉતાવળમાં નિર્ણય લઈ મેં વિહંગાને જીવતા નર્કમાં નાખી ખૂબ મોટો અપરાધ અને તમને બંનેને અન્યાય કર્યો છે, જેના માટે ભગવાન મને માફ નહીં કરે પણ બેટા તું મને માફ કરી દેજે.”\n\n\n\nદર્પણ “ સિદ્ધાર્થકાકા આ બધો નસીબનો ખેલ છે. તમે તો મારા વડીલ છો એટલે તમારે માફી માગવાની ન હોય હા, મારે તમારો આભાર માનવો છે. જો તમે મને મારી હેસીયત અંગે મહેણું ન માર્યું હોત તો હું આટલા ઝનૂનથી પૈસા કમાવવાનો પ્રયત્ન ન કરત. હું તે માટે તમારો આભારી છું. \n\n\n\nજમતાં જમતાં દર્પણે કહ્યું કાકા જો ખોટું ન લગાડો તો એક વાત કહું !”\n\nસિદ્ધાર્થકાકા “ હા બોલ ને બેટા “\n\nહું સુભાષને મારી કંપનીમાં નોકરીએ લઈ જવા માગું છુ. હું તેને ધંધો શીખવાડીશ. હું તેને આર્થિક રીતે સધ્ધર જોવા માંગુ છું. હું વિહંગાના અને સુબોધના સબંધોને ફરીથી જોડી તેમના જીવનમાં એક નવો ઉજાશ ભરવા માંગુ છું. મારે મારા આ કાર્યોમાં સફળ થવા ફ્ક્ત તમારા આશીર્વાદની જરૂર છે.”\n\n\n\nસિદ્ધાર્થકાકા દર્પણની ઉદારતા અને સંસ્કારો જોઈ ગદગદીત થઈ ગયા. વિહંગા હવે આ ઉમરે ફરીથી સુબોધ સાથે જોડાવવા ઇચ્છતી ન હતી એટલે તેણે દર્પણને તે બાબતે કોઈ પ્રયત્ન ન કરવા વિનંતી કરી. દર્પણે તેની વાત સ્વીકારી લીધી. સૌએ વાતો કરતાં કરતાં ભોજન લીધું. \n\n\n\nદર્પણે સુભાષને તેની કંપનીમાં સારા પગારે નોકરીમાં લઈ લીધો. થોડા સમય પછી તેણે અમદાવાદના મશહૂર ઓર્થોપીડિક સર્જન મારફતે વિહંગાના પગનું ઓપરેશન કરાવ્યુ જેના કારણે વિહંગાને બગલઘોડી લઈને ફરવાની યાતનામાંથી છૂટકારો મળ્યો. વિહંગાના સફળ ઓપરેશનના સમાચાર જાણી સુબોધ અને તેના પિતા વિહંગાને પોતાના ઘરે તેડી જવા આવ્યા. હવે તેમની આર્થિક સ્થિતિમાં પણ સુધારો થયો હતો અને સુબોધની બધી કુટેવો છૂટી ગઈ હતી. વિહંગા ફરીથી સુબોધ સાથે જવા તૈયાર ન થઈ. તેણે સુબોધને છૂટાછેડા જોઈતા હોય તો આપી દેવાની તૈયારી દર્શાવી અને તેને બીજે લગ્ન કરી લેવા પણ જણાવ્યુ. \n\n\n\nસિદ્ધાર્થકાકા, કાકી અને વિહંગા હવે સુભાષ સાથે રહેવા અમદાવાદ આવી ગયા છે. દર્શના અને વિહંગા વચ્ચે ખૂબ સારી મિત્રતા છે. દર્પણ હવે વિહંગાને પ્રેમિકા નહીં પરંતુ એક મિત્ર ગણે છે. ભાગ્યનું ચક્ર હાલ સુખરૂપ ફરી રહ્યું છે.\n\n",
      "duration": "13 mins",
      "category": "Thriller"
    },
    {
      "title": "એ એના ઘરને ભરખી ગઈ",
      "story_name": " \"કયે ભવ સ્ત્રીને સુખ મળ્યું છે ?\n\nપહેલાના વખતમાં દીકરીને દૂધ પીતી કરીને મારી નાંખવામાં આવતી હતી ને, અટાણે હામ હામુ કરીને ભાઈનું ઘર બાંધવા માટે.\"\n\n આવા વિચાર સાથે હિરલ ઊંડો શ્વાસ ભરતા, ભરતા, ઓસરીના પડથારની કોરે ઉભેલી થાંભલીને ટેકો દઈ બેસી ચારેય કોર નજર ફેરવવા લાગી.\n\n(તોડલા પર બળી રહેલો દીવો પણ, ખડી કરેલા કરાનું નમતું જીવન અને ફાટી ગયેલા વાંસ આસાનીથી હિરલને દેખાડવા માગતો હોય તેમ આખી ઓસરીમાં ફેલાઈ રહ્યો છે. બરાબર ફળીયા વસાળે બાંધેલી ધામેણામાં મળેલી કુંડલા હિંગ વાળી ભગર ઓગાળતા ઓગાળતા બાજુમાં બાંધેલી બે મહિનાની પાડી હામુ જોયા કરે છે. ઉતરતો વૈશાખ એટલે, વહેતા પવન સાથે આકાશમાં વાદળાં પણ આમતેમ જતા નજરે પડી રહ્યા છે. ક્યારેક ક્યારેક વળી વીજળીનો ચમકારોય આંખે ચડે. વાડી વિસ્તાર એટલે, દૂર દૂરથી કૂતરા તેમ જ, અન્ય પ્રાણીઓનો અવાજ પણ, કાને અથડાય રહ્યો છે. ત્રણ વર્ષની તૃષા અને દોઢની અપેક્ષા હિરલને બેય પડખે કિલકારી કરતી ભમી રહી છે.)\n\nઆ દરેક દ્રશ્ય જોતા જોતા, હિરલ જોરુની રાહ જોઈ રહી છે.\n\n જોરુને ભયંકર દારૂની લત લાગી ગઈ હતી. બાય પરણીને ઘેર આવી ત્યારથી આજ સુધી જોરુએ એને એક મીઠા બોલે બોલાવી નથી. ઉતમનો મારઝૂડ કરીને રંજાડ્યા જ કરતો. ગામડાના રૂઢિચુસ્ત રિવાજોને વળગી રહેલા જોરુના મા બાપે જ આંતર જ્ઞાતિની છોકરી સાથે જોરુના સબંધ તોડીને એક સાથે બે બે, જિંદગીને નરકમાં ધકેલી હતી.\n\n જોરુને ગામની જ એક રૂપા સાથે પ્રેમ થઈ ગયો હતો. રૂપા પણ, દિલ ફાડીને જોરુને પ્રેમ કરતી હતી. આરંભમાં તો, બન્ને છાને છુપે પ્રેમ લીલા કરતા હતા. લોકોને એના સંબંધની ગંધ ન આવી જાય એની તકેદારીય ખાસ્સી એવી રાખતા. જો કે, સમય, વખત અને કાળના ચક્રને કોણ પરિવર્તિત કરી શક્યું છે કે, આ જોરુ અને રૂપા કરી શકે ?\n\n વીતતા વખત સાથે જોરુ અને રૂપાનો પ્રણય સબંધ પીંજરું તોડીને મુક્ત ગગનમાં વિહાર કરવા ચાહતો હતો. પ્રતિબંધના પહાડ તોડીને તરસથી પર થવા મથતો હતો અને ભયની ભોગળ ભાંગીને આવકારના કમાડ ઉઘાડવા ઉત્સુક હતો.\n\n ખેતરના શેઢે ચાર આંખો મેળવીને મિલનનું સુખ મેળવતા જોરુ અને રૂપા હવે મોકો મળ્યે નવરાત્રી, લગ્ન પ્રસંગ કે, અન્ય વાર તહેવારના મેળાવડામાં એકાંત શોધીને પ્રેમ લીલા કરવા લાગ્યા હતા. બન્ને જેમ જેમ નજીક આવતા ગયા એમ, એમ, આકર્ષણના કિલ્લામાં કેદ થતા ગયા. આના હિસાબે બન્નેની પરસ્પર મળવાની તમનનાઓ તેજ રફતારે તીવ્ર બનવા લાગી હતી. આખરે એ સમય આવી ગયો કે, થોડા દિવસે એક મુલાકાત તો જરૂરી બની ગઈ હતી. આનું પરિણામ એ આવ્યું કે, ગામના લોકોને જોરુ, રૂપાની પ્રણય લીલાની લીલાઓ દેખાવા લાગી હતી.\n\n એક કહેવત છેને કે,\n\n\"રજનું ગજ કરનારને ન પુગાય.\"\n\nજોરુ ને રૂપાના પ્રેમ પ્રકરણ સાથે પણ, આ જ થયું. લોકો હોય એના કરતા ચાર ઘણી વાત ઉમેરીને ગામની ગલીએ ખાંચે જોરુ, રૂપાની વાતો વાટતા થઈ ગયા. આસપાસના ગામમાં પણ, આ પ્રેમ પ્રકરણની વાતો વા વેગે પ્રસરવા લાગી. ગામના કહેવાતા કેટલાંક ડાયા માણસોના કહેવાથી જોરુને અને રૂપાને મળવા તો શું ? જોવાનોય પ્રતિબંધ મુકાય ગયો હતો. રૂપા તો બહાર જાય તો પણ એના પર ચાંપતી નજર રાખવાનું શરૂ થઈ ગયું. આ વાતથી જોરુ એટલી હદે અકળાયો કે, ગામના કેટલાંક હવાતીયાઓને ધૂળ ફાંકતા કરી દેત પણ, ક્યાંક ખૂણે ખાચરે પડેલી માનવતા એને આમ કરતા રોકતી હતી. પણ રૂપા માટે એ કંઈ પણ કરવા તૈયાર હતો. એણે રૂપાના બાપ પાસે રૂપાનો હાથ માગ્યો. વળી રૂપાના બાપે પણ, દીકરીનું સુખ જોઈને રૂપાની મરજી મુજબ પગલું ભર્યું. આ તરફ જોરુના બાપે પણ, જોરૂની મરજી મુજબ પગલું ભર્યું અને જોરુ, રૂપાની સગાઈ નક્કી થઈ.\n\n રૂપા બાપને એકની એક હતી. આથી પાનસો વિઘાની જાગીરદાર રૂપા જ હતી. જોરુ પાસે પણ, ઘણી જમીન જાગીરદારી હતી. જો જોરુ અને રૂપા મળી જાય તો ઘેર નાખ્યાનો માગ ન રહે. આ વાત જોરુના કેટલાંક સગા સંબંધીને ખૂંચવા લાગી હતી. કોઈ પણ, ભોગે આ સંબંધ ફોક થાય એવા કોયડા ઘડાવા લાગ્યા. જોરુના બાપ પાસે એવી વાતો પહોંચવા લાગી કે,\n\n\"આપણે તો ઊંચી ન્યાતના કહેવાઈએ, હલકી ન્યાતની રૂપા જેવી સોડી આપણે ઘેર ન હોય. એની ન્યાતથી આપણા દેવ દેવીઓ જો અભડાય જાહેને તો ઘરનું હતું, નતુ કરી નાખશે. આમેય હલકી ન્યાતની બાયુમાં પાચિયાનોય વેંતો નો હોય. આપણી ન્યાતની હોય એ ગરીબ હોય તોય ઇ આપડી કેવાય.\"\n\n આવી સાચી ખોટી વાતોએ જોરુના બાપ પર એટલી ભારે અસર કરી કે, જોરુની સગાય ફોક કરી નાખી. ઉપરથી રૂપાના બાપને મોઢે આવે એવી ગાળો ભાંડી. આખા ગામમાં એના નામની બદનામીના બ્યુન્ગલ ફૂંકતા ફરતા થયા એ તો નોખું.\n\n હવે જોરુ કંઈ કરી શકે એમ નહોતો. વેદનાની આગ એટલી હદે ભભૂકી ઉઠી કે, એ બાપ સામે બોલી ઉઠ્યો,\n\n\"બાપુ તમે બીજાને હલકા ગણી મારા સગા બાપ ઊઠી કેટલી હલકાઈ પર ઉતરી આવ્યા એની કંઈ ધરપત છે તમને ?\"\n\nજોરુના એક પણ શબ્દની અસર હવે કોઈ પર થાય તેમ નહોતી. જોરૂની મા વાતે વાતની કડી પરખતી હતી પણ, એનાથી હન કે કન થઈ શકે એમ ક્યાં છે. એ પણ, આખરે તો સ્ત્રી જ છે ને ?\n\n જોરુએ બાપને મનાવવાની થાય એટલી કોશિશ કરી લીધી પણ, એનો બાપ એકનો બે ન થયો એટલે ન જ થયો. આખરે જોરુએ રૂપાને સંદેશ મોકલ્યો કે,\n\n\"રૂપા મારો બાપ લોકોના હાથનું રમકડું બની ગયો છે. આંખ પર પાટા બાંધીને ડોટ કાઢતો મારો બાપ હકીકતનો હોંકારો નહિ સાંભળી શકે રૂપા. મને ખબર છે કે, આપણો પ્રેમ સાચો છે પણ, સંજોગને સત્ય મંજૂર નથી. રૂપા ભાગી જશું તો જગત કહેશે, ખાનદાન નબળું હોવું જોઈએ ને પરાણે લગ્ન કરીશું તો આ જગત આપણને જીવવા નહિ દે. પકડેલી વાટ છોડાય નય એ હુંય જાણું છું રૂપા પણ, જ્યાં ખુદના જ ખૂટલ નીકળે ત્યાં શુ વધે રૂપા ?\"\n\n પ્રતિબંધના ઇલાકે કેદ થઈ ગયેલા બન્ને પ્રેમી પંખીડા હતાશા વ્હોરીને એક પછી એક દિવસ વિતાવવા લાગ્યા હતા. રૂપા જોરુના અંતિમ શબ્દો યાદ કરીને હીબકાં ભરતી, ભરતી એટલું જ બોલતી કે\n\n\"પોર હેતાળ બની ચુકેલો ઈશ્વર ઓણ હાચુ ખોટું તારવી હકે એટલોય દયાળુ નથ રહ્યો ?\"\n\nવિરહના વલવલાટ વચ્ચે ક્ષણ, ક્ષણ, હૃદયનું રુદન વલોપાત કરી ઉઠતું કે,\n\n\"હાય રે નસીબ. ક્યા ભવના પાપ આ ભવ આંબી ચડ્યા ?\"\n\n રૂપાની જેમ જોરું પણ, વિરહની આગમાં હોમાય ગયો. એના એક, એક ધબકારે રૂપા વસી ચૂકી પણ, હવે તો બધુંય જાજવાંના જળ સમાન જ હતું. ચાહે એટલું દોડી લે પણ, મુકામ ફક્ત અફસોસ જ હતું. રાતના રુદનમાં ઓશિકા સિવાય આંસુ જિલનારું કોઈ નહોતું રહ્યું. આસપાસ રહ્યો હતો ફક્ત ન મળી શક્યાનો વલોપાત.\n\n જેઠ ઉતરીને અષાઢી ધારાઓ ધરતી પર ઓળઘોળ બનીને વરસી રહી હતી. મોરના ટહુકા ટેહુક, ટેહુક કરતા વિરહીઓના હૈડા વીંધી રહ્યા હતા. માથેથી બબ્બે ચોમાસા ઉતરી ગયા હતા પણ, જોરું કે રૂપા એકબીજાના સેજ પણ ખર ખબર વર્તી શક્યા નહોતા. આ વરહની એક રાતે જોરું પાસે એનો ભાઈબંધ ભીમો આવ્યો. ઘણા વરહે બેય ભાઈબંધ એકબીજાને બાથમાં લઈને મળ્યા એટલે બન્નેને પોરહ માતો નહોતો. ચોમાસુ એટલે લાઈટ નહોતી. બેય ભાઈબંધ દીવાને અજવાળે વાળું કરવા બેઠા. જોરુનો બાપ ગામતરે હતો એટલે, વાળુમાં હતા ફક્ત બે ભાઈબંધ જ. ભીમાએ રોટલાનો બટકો ભાંગતા, ભાંગતા જોરું સાથે વાતોના ફડાકા મારવાનું શરૂ કર્યું. વાત વાતમાં ભીમાએ ધીરે રહીને એમ પણ, પૂછ્યું,\n\n\"એલા જોરુ, ઓલી રૂપાનો કાંઈ હંદેહો કોઈ વખત આવ્યો કે હેં ?\"\n\nભીમાના મુખે રૂપાનું નામ સાંભળીને જોરુના હાથમાં રહેલી દૂધની તાંહળી ઘૂંટડો ભર્યા વગર પાછી વળી ગઈ. આંખો વરસી પડી અને એના મુખેથી શબ્દો સરી પડ્યા,\n\n\"ભીમા સગા બાપે ઉઠીને મારા જીવતરમાં ઝેર રેડ્યું છે. આખો મલક નહોતો ઈચ્છતો કે, રૂપાની જમી મને મળે. આ જ વાતે મલકે બાપને ચડાવ્યો ને, બાપેય એવો કે, મલકની વાતમાં આવી ગયો. બાકી ઓલો રાઘવનો દીકરો તો રૂપા કરતાંય હાવ હલકી ન્યાતની લાવ્યો તોય એને કોએ કાંઈ નો કીધું. મને અને રૂપાને તો ?\"\n\nઆટલું બોલીને જોરું મોટે સાદે રડી પડ્યો. ભીમાએ બે ઘડી જોરુને વતાવ્યો જ નહીં. એ જાણતો હતો કે, જો એ રોઈ લેશે તો એના હૈયાનો ભાર હળવો થઈ જાહે. થોડી વાર પછી ભીમાએ જોરુના ખભા પર, હાથ મૂકીને કીધું,\n\n\"એલા એય જોરુ, ગાંડો થામાં. તારી રૂપાનો હંદેહો તુને દેવા આવ્યો સવ.\"\n\nઆ સાંભળીને જોરુ આશ્ચર્ય સાથે બોલી ઉઠ્યો,\n\n\"હેં એલા ભીમા, મારી રૂપાનો હંદેહો ?\"\n\nદૂધની તાંહળી હેઠે મૂકતાં મૂકતાં,\n\n\"હા જોરુ તારી જ રૂપાનો હંદેહો સે હો.\"\n\nજોરુ મલકાટ સાથે,\n\n\"હેં ? હાશન મારી રૂપલીનો હંદેહો તું ભીમા ભાઈબંધ લીને આવ્યો સો ?\"\n\nજોરુનો મલકાટ સાથેનો અવાજ સાંભળીને રસોડામાં રોટલા ઘડતી જોરૂની મા પણ, ટહુકો કરી બેઠી,\n\n\"એલ્યા એય ભીમલા તું હબ કે, ઇ રૂપલીનું હું થયું ? એની હારું મારો જોરુ એકેય દિ હરખો હુતો ને. અરે બાપા મનેય હવે એની ઉપાધિ થયા કરે સે.\"\n\nવાળું પાણી કરીને ઓસરીમાં ખાટલો ઢાળેલો હતો ત્યાં બેસીને ભીમાએ જોરુને હંધી વાત કરી.\n\n\"જોરુ તારી રૂપાની સગાઈ મારી હાઇરે ગોઠવવાનું નક્કી થાય સે. મેં અટાણે અટલે ના ને પાડી હુકામ કે, હું મારા ભાઈબંધને એની રૂપલીનો હંદેહો મુકલી હકુ. મને ખબર સે કે, ઇ તારા વૈના ની રી હકે.\"\n\nભીમાની વાત સાંભળી જોરૂની મા બોલી ઉઠી,\n\n\"બટા ભીમલા તું જે કે સો ઇ હાસુ પણ, આ ગામના માણહ ને જોરુના બાપુ એકેય વાતે રૂપલીને મારા ઘરની વોવ ની થાવા દેય. આખો મલક અમને મારવા ભેગો થયો સે.\"\n\nભીમો થોડા ગમ્ભીર અવાજે,\n\n\"બા તમારી વાત જરીયે ખોટી ને પણ, મારા ભાઈબંધ માટે મારે ઠેઠ હુધી મથવું સે. મને ખબર સે, મારે ઘેરે કાંઈ ખાવાનું નતું તારે આ જોરુ મારો ભાંગ્યાનો ભેરુ મદદે આવ્યો હતો. મારી બેન હોંલીને પરણાવવા હાટુ મને એણે રૂપિયા દીધા હતા. આજે મારી ઘેરે નાખ્યાનો માગ નથી એનો અરથ ઇ નય કે, વધુ જાગીર હાટુ હું ભાઈબંધની થનારી હાઇરે શાર ફેરા ફરી જાવ. હું આવું કરું તો તો, ભાઈબંધીનાં નામ પર જગતનો વિશવાહ ઉઠી જાય.\"\n\nઆ સાંભળીને જોરુ નિ:શબ્દ થઈ ગયો. એને એ ન ખબર રહી કે, કુદરત આ શું ખેલ ખેલી રહી છે. થોડી વાર પછી ગોખલામાં પડેલી બીડીની ઝૂડીમાંથી બે બીડી હાથમાં લઈને એક હોઠ વચ્ચે દાબી દીધી અને બીજી ભીમા તરફ ધરી પછી ક્યાંય સુધી બન્ને ભાઈબંધ કસ ઉપર કસ ખેંચતા રહ્યા. ક્યારના વરસી રહેલા વરસાદનું જોર નબળું પડ્યું એટલે બીડીનું ઠુઠું હેઠે ફેંકતા ભીમો બોલી ઉઠ્યો,\n\n\"હાલ ત્યારે જોરુ, હું નીકળું ? કાલ હવારે મારે શેઠને થોડા રૂપિયા પુગાડવાના સે એટલે અટાણે હબ ઘેર પુગી જાવ મે પાસો નો મંડી પડે ઇ પહેલા.\"\n\nજોરુ ભીમાને આજની રાત રોકાઈ જવા કહેતો હતો પણ, ભીમો ન માન્યો. આખરે બેય ભાઈબંધ રામ, રામ, મળીને છુટ્ટા પડ્યા.\n\n આ તરફ રૂપાને પોતાની સગાઈ થવાની છે એ વાત સંભળાવવા લાગી એટલે, એ વધુ બેચેન થવા લાગી. એને તો જીવવું છે ફક્ત ને, ફક્ત જોરુ સાથે જ. જેમ જેમ દિવસો પસાર થતા જાય છે એમ એમ, રૂપાની મુશ્કેલીઓ વધતી જાય છે. આખરે એને પોતાનું હિત દેખાય છે, રૂપમતીમાં.\"\n\nઅષાઢ મહિનો ઉતરવાને બે ચાર દિ આડા હતા. ઓણનો મે છેલ્લા વિહ વરહ કરતા ભારે વરહી રહ્યો હતો. એમાંય બારશની રાત હું ધારીને બેઠી હતી કોને ખબર ? હોય એટલી તાકાતથી મે મંડી પડ્યો. લોકો હાંફળા ફાફળા થઈને પોતાનો જીવ બચાવવા માટે હવાતિયાં મારી રહ્યા હતા. રૂપાનો બાપ બાજુના ગામે રૂપાની માને તેડવા ગયો હતો. બરાબર આવે વખતે રૂપાએ પોતાની મરજી મુજબ રૂપમતીની વાટ પકડી લીધી. હાથ લાંબો કરો તો હાથની આંગળી ન દેખાય એવા ઘનઘોર મેઘલી રાતના અંધારા વીંધતી, વીંધતી છાતી હમાં પાણીમાં રૂપા રૂપમતી તરફ ડગલાં ડેતી હતી. વરસતો વરસાદ જાણે રૂપાને રોકી લેવા ન માગતો હોય એમ વધતો જ જાય છે પણ, આયે રૂપા છે. જરાય પાછો પગ મૂકવાનો વિચાર કરતી નથી. બેય હાથની મુઠ્ઠી વાળીને દાંત કચકચાવતી આગળ ને આગળ વધતી જ જાય છે. મનમાં એક જ ઈચ્છા છે કે, હબ આવે રૂપમતી અને એની સાથે આ રૂપાનુય અસ્તિત્વ વહેતુ થઈ જાય.\n\n રૂપા જેવી રૂપમતી પાસે પહોંચી ત્યાં તેનો પ્રવાહ રોકાય જવા કહેતો હતો. એ વહેતા પાણીનો અવાજ ભયંકર અવાજ સાથે રડી પડ્યો રૂપાને રોકી લેવા ધોધમાર વરસાદ પણ ક્ષણમાં રોકાઈ ગયો. પવન પણ દર્દની ચીસ સાથે થોભી ગયો. રૂપમતીનું વહેણ રૂપાના પગ પકડીને કહેવા લાગ્યું,\n\n\"દીકરી રોકાઈ જા, આવા રૂપને રૂપમતીમાં રમતું ન મૂકી દેવાય દીકરી. પાછી વળી જા, દીકરી પાછી વળી જા.\"\n\nરૂપા હવે કોઈનાય કહ્યામાં રહે એમ નહોતી. કોઈ એને શું મનાવી શકે ? ખુદ જ ખુદને મનાવી મનાવીને ત્રસ્ત થઈ ચૂકી હતી. ઉગવાની આશા એનામાં લેશ માત્ર રહી નહોતી કારણ લોકોએ જ એને કરમાવી દીધી હતી. એની આખરી ઈચ્છા એ જ હતી કે, હું ક્યાં છું એની જાણ જોરુને થઈ જાય. એ જ્યારે રૂપમતીને સંપૂર્ણ મળી વહેવા લાગી ત્યારે તેણે પોતાની ઈચ્છા મુજબ જોરુની માને સપને જઈને કહ્યું,\n\n\"ફુય તમારા દીકરાને કહેજો કે, મને માફ કરે. હવે મારથી આ જગતના ઝેર જીરવાય એમ નહોતા એટલે, આખરે રૂપમતીમાં મળી જાવ છું. એને કહેજો કે, મારા ગયા પછી હું જે માર્ગે હાલી નીકળી છું એ માર્ગે ડગ ભરે તો અમારા પ્રેમની આણ છે. હું જાણું છું કે, ઇ મારા વિનાના ની જીવી હકે પણ, એય મારી વાંહે દુનિયાને અલવિદા કહેશે તો, જગત કહેશે કે, એ તો ગઈ પણ, સાથે એનેય ભરખી ગઈ.\"\n\n રૂપા દુનિયાને અલવિદા કહીને ગઈ તે દિવસથી જોરુએ પણ, જગતને જાકારો આપી દીધો હતો. એને સતત મનમાં એમ થયા કરતું કે, હું એકલો, હતું એ તો હારી ગયો જ ને ? એને રૂપાનો વિરહ એટલી હદે પાગલ બનાવી ગયો કે, એ ખુદ રૂપમતી તરફ કેટલીય વખત ડોટ મુકતો પણ, રૂપાની સોગંધ એને પકડી લેતી. મને કમને જીવતા રહેવા સિવાય એના માટે કોઈ બીજો વિકલ્પ નહોતો.\n\n ભીમાએ જોરુના બાપને જોરુને પરણાવવાની ના જ કહી હતી પણ, એનો બાપ ક્યાં સત્યને સ્વીકારતો જ હતો. એણે તો દીકરી સામે દીકરી લઈને જોરુને પરાણે પરણાવ્યો. આનું પરિણામ એ આવ્યું કે, જોરું ભયંકર દારૂના રવાડે ચડી ગયો. લોકોએ એને દારૂડિયો, દારૂડિયો કહીને એટલી હદે લૂંટી લીધો કે આખરે એને એના દોસ્ત ભીમા પાસે એક કાચું મકાન ખાલી પડ્યું હતું એમાં રહેવા જતું રહેવું પડયું. એની બાય ખૂબ મહેનતુ અને પતિ વ્રતા સ્ત્રી હતી એટલે, એક ભેંસ કેમેય કરીને રાખી હતી. એ જ્યાં સુધી જોરુ ઘેર ન આવે ત્યાં સુધી ગમે તેવી રાત હોય જાગતી પડથારે બેસીને રાહ જોયા કરતી.\n\n હવે તો દીવાનો ઉજાસ પણ, ધીરે ધીરે ઝાંખો પડવા લાગ્યો હતો. તૃષા અને અપેક્ષા પણ, કિલકારીઓ કરવાનું બંધ કરીને માના ખોળામાં માથું નાખીને પડથારે જ સૂઈ ગઈ હતી. ઉતરતો વૈશાખ એટલે, વીજળીના જબકાર સાથે ઝરમર, ઝરમર વરસાદ પણ શરૂ થઈ ગયો હતો. રોજ કર્તા આજે ઘણો સમય વીતી ચૂક્યો હતો. આટલે મોડે સુધી હિરલને ક્યારેય પડથારે નહોતું બેસવું પડ્યું એટલે, એને પણ, ચિંતા થવા લાગી હતી. એ ઈશ્વરને અરજ કરીને કહેતી હતી કે,\n\n\"હેય જગત પિતા, જેવો, તેવો, ગાંડો, ઘેલો છે તોય એ મારો પતિ છે. તું એને કાંઈ નો થવા દેતો હો ? નહિતર મારા જીવતરમાં ઝેર ભેગું ઝેર રેડાહે.\"\n\n આવી અરજમાં ને અરજમાં રાત ભાંગીને પ્રભાતના અણસાર વર્તાવા લાગ્યા હતા પણ, જોરુનો પગ ઘેર પડ્યો નહોતો. હવે તો હીરલ પણ, રડી રડીને પડથાર પર જ આડી પડી ગઈ હતી. એના બાપે દીકરાનું ઘર બાંધવા માટે થઈને દીકરીને નરકમાં ધકેલી હતી એનો વસવસો એને ભારે હતો પણ, એના થનાર પતિને એણે ક્યારેય જરા પણ કંઈ ઓછું આવવા દીધું નહોતું. હવે તો જોરૂની ચિંતા એના અંગે અંગમાં પ્રસરી ચૂકી હતી. એના હૃદયમાં દુખાવાએ પણ પ્રવેશ કરી લીધો હતો પણ, જોરુનો તુચ્છકાર ભર્યો અવાજ એના કાને પડ્યો નહોતો. બાકી હતું તો, પડથારે સુતેલી તૃષા અને અપેક્ષાને ઝેરી જીવડાએ ડંખ મારી લીધો. હિરલ ઊભી થઈને દીવો લેવા ગઈ ત્યાં એને પણ એ જ જીવડાએ ડંખ માર્યો. જોતજોતામાં તો એ ડંખની વેદના એના શરીરમાં આગ પેઠે સળગી ઉઠી. આમ છતાં પણ, એ બેય દીકરીના જીવ બચાવવા માટે બેય હાથમાં એક એક દીકરીને ઊંચકીને બૂમો પાડતી દોડવા લાગી. જોરૂની હેરાનગતિથી ઘણી વખત હિરલની બૂમો સંભળાતી એટલે, આસપાસનું એક પણ માણસ ખુદની જગ્યાએથી હલ્યું નહીં. ત્રણેય મા દીકરીની વેદના સાથે વરસાદ પણ ધોધમાર વરસવા લાગ્યો હતો. પીધેલ હાલતમાં રસ્તે પડેલો જોરુ પણ પાણીના વહેતા પ્રવાહ સાથે તણાવા લાગ્યો. હિરલ પણ હવે વહેતા પાણી સામે ઝાક ઝીલી શકતી નહોતી. થોડી વારમાં તો એય વહેતા પાણીની દિશામાં વહેવા લાગી. વરસતા વરસાદનું જોર એટલી હદે વધી ગયું કે, આખા ગામનું પાણી હેઠવાસમાં વહેતી રૂપમતી તરફ ધસમસતા પ્રવાહે વહેવા લાગ્યું હતું. ભયંકર વરસાદ સામે બાથ ન ભરી શકનાર સજીવ કે નિર્જીવ વહેતા પાણી સાથે રૂપમતીના માર્ગે હાલી નીકળ્યા.\n\n ભયંકર ભભૂકી ઉઠેલી વિરહની જ્વાળાઓને રૂપમતીએ બુજાવી દીધી પણ, લોકોની માન્યતાઓ અને કેટલાંક આત્માની ગતિ જોનારાઓએ તો એમ જ, કહ્યું કે,\n\n\"એ એના ઘરને ભરખી ગઈ.\"\n\n",
      "duration": "12 mins",
      "category": "Thriller"
    },
    {
      "title": "હું, જાસવંતી અને લોનાવાલા",
      "story_name": "\"આજે અહીં સેનિટોરિયમમાં તમે આપેલો જાસવંતીનો છોડ મેં રોપ્યો. કેટલી સુખદ ક્ષણ હતી તે ! આશા રાખું છું કે આગામી ઉનાળાની રજાઓમાં જ્યારે હું પાછો આવું ત્યારે ઓછામાં ઓછા એક-બે જાસવંતીના ફૂલ તો મારું સ્વાગત કરવા ઉગી નીકળ્યા હશે.\n\nબાકી સેનિટોરિયમની બહાર બૉગનવેલનાં ગુલાબી, પીળા અને સફેદ ફૂલો પુરબહારમાં ખીલ્યા છે. ભુશી ડેમ જતા રસ્તા પર એક નવો બગીચો ઊભો કરવામાં આવ્યો છે. અને માર્કેટ જતા રસ્તા પર મગનલાલ ભાઈના નામની હજુ બે નવી ચીક્કીની દુકાનો ઉદ્ભવી છે. આ વર્ષે બપોરે ગરમી સવિશેષ અનુભવાય છે પણ સાંજ પછી પવનની લહેરખી પોતાની સંગાથે રાતરાણીની મહેક લાવી મનને શાતા પહોંચાડે છે.\"\n\nબીજી થોડી અહીંતહીંની વાતો પત્રમાં ટપકાવી, કાલે સાંજે ડેવલપ કરેલા દસ ફોટા કવરમાં મૂકી હું લોનાવાલા પોસ્ટઓફિસ તરફ રવાના થયો. \n\nરસ્તામાં ચાલતા-ચાલતા કાલે સાંજે ફોટો સ્ટુડિયોમાં બેઠેલા ભાઈ સાથે થયેલો વાર્તાલાપ તાજો થઈ ગયો.\n\n\"અલયભાઈ, આ ત્રણ વર્ષમાં તમે મારા એકલા જ એવા ગ્રાહક છો જે પ્રકૃતિના ફોટાઓ ડેવલપ કરાવવા આવે છે. બાકી તો મોબાઈલ અને કમ્પ્યુટરના જમાનામાં પોતાના ઘરના પ્રસંગોના ફોટાઓ સિવાય, ફોટાઓ કોણ ડેવલપ કરાવવા આવે છે ?!\"\n\nઆ સાંભળી મેં મલકાઈને કહ્યું હતું, \"ભાઈ, અમે થોડા જૂના જમાનાના છીએ ! મારે દર વર્ષે એક કાકાને આ ફોટાઓ મોકલવાના હોય છે.\"\n\nત્રણ વર્ષ પહેલા આ એકતરફી પત્રવ્યવહારની શરૂઆત મેં ખૂબ ઉત્સાહથી કરી હતી. અધ્યાપક તરીકેનું મારું તે પહેલું વર્ષ હતું. ઉનાળાનું વેકેશન પડતાં મેં મમ્મી સાથે લોનાવાલા જવાનો પ્લાન ઘડી કાઢ્યો હતો. અમારી જ્ઞાતિના સેનિટોરિયમમાં બુકિંગ કરાવા હેતુથી હું માટુંગા પહોંચ્યો ત્યારે ઓફિસની અંદર પગ મૂકતા એક કાકા જાસવંતીના છોડની દેખભાળ લેતા દેખાયા. એમનું ધ્યાન મારી તરફ વાળવા હું જોરથી બોલ્યો,\n\n\"કાકા, બે અઠવાડિયા પછીનું એક રૂમનું બુકિંગ કરાવું છે...મળશે ?\"\n\nમેં આપેલી ખલેલનો અણગમો તેમની આંખોમાં સ્પષ્ટપણે દેખાઈ રહ્યો હતો. \n\n\"હા, ભઈલા...\" બોલી ટેબલ તરફ ત્વરિત વળીને તેમની સામે રાખેલા કમ્પ્યુટરમાં તે શોધવા લાગ્યા. \"સેનિટોરિયમની આજુબાજુમાં બધું મળી રહે છે ને ?\" મેં કુતૂહલવશ પૂછ્યું. મુખ પર કોઈપણ હાવભાવ વગર તે બોલ્યા,\n\n\"હું નથી ગયો, પણ સેનિટોરિયમમાં બધી સુવિધાઓ ઉપલબ્ધ છે.\" અને ટેબલ પર મૂકેલી પત્રિકા મારી સામે ધરી, \"આ પત્રિકામાં બધી માહિતી છે, વાંચી લો.\" \n\n\"તમે લોનાવાલા ક્યારેય ગયા જ નથી ?!\" આશ્ચર્યમાં મારા મુખમાંથી પ્રશ્ન સરી પડ્યો.\n\nચહેરા પર સ્થિરતા રાખી તે બોલ્યા, \"ના...લોનાવાલા તો શું હું મારા ગામ સિવાય કશે ફરવા નથી ગયો.\" \n\nહું તેમને એકધારો તાકી રહ્યો. તેમના માથાનાં સફેદ થઈ ગયેલા વાળમાં વચ્ચે વચ્ચે ક્યાંક ડોકિયું કરતા ભૂરા વાળ, થોડી ઊંડી ઉતરેલી આંખોમાં દેખાતો રાતનો ઉજાગરો અને મોઢા પરની કરચલીઓ તેઓ ૬૫-૭૦ વર્ષના હોય તેવું દર્શાવતા હતા. \n\nમારા માટે એ સમજવું મુશ્કેલ હતું કે કોઈને ફરવા જવું કેવી રીતે ન ગમે ?\n\nચાલો માનીએ, દૂર જવું બધાને પરવડે નહીં પણ મુંબઈથી લોનાવાલા કંઈ એટલું દૂર નથી અને સેનિટોરિયમમાં તો સસ્તા દરે રહેવા અને જમવા મળે. સેનિટોરિયમની ઓફિસમાં કામ કરો અને તેનો ફાયદો ન લો...? ગજબ કહેવાય ! ઉંમર, જિદ્દ કે પછી જમાનાની થપાટો ખાઈખાઈને કોઈ વ્યક્તિ આવું બને ?\n\nહું બાજુમાં પડેલી ખુરશીને આગળ ખેંચી ઉભડક બેસી ગયો. તેમના વિશે થોડી વધુ માહિતી મેળવવા જિજ્ઞાસાવશ મેં કહ્યું,\n\n\"હું આ પાંચમી વાર લોનાવાલા જઈ રહ્યો છું. આની પહેલા મિત્રો સાથે જતો હતો પણ આ વર્ષે મારી મમ્મીને લઈને જઉં છું. તમે પણ હવાફેર કરવા ક્યારેક બાળકો સાથે કે મિત્રો સાથે ત્યાં જવાનો કાર્યક્રમ બનાવો.\" \n\n\"એક જ જગ્યાએ વારંવાર જવામાં શું મજા ?\" તેમણે કોમ્પ્યુટર સામેથી મારી તરફ વળી પ્રશ્નાર્થ નજરે પૂછ્યું.\n\nમારા મુખ પર સ્મિત ઉપસી આવ્યું. 'સરસ પ્રશ્ન' મારો અધ્યાપક જીવ અંદરથી ખુશ થઈ ગયો !\n\n\"મજા નવી નજરે એ જ સ્થળને જોવાની હોય છે. ઘણા પોતાને બદલવા ત્યાં જાય છે અથવા પોતાને પામવા...કોઈક બધાથી દૂર ભાગવા માટે જતા હોય છે, તો કોઈક પોતાના ત્યાં અનુભવેલા એ રુપથી પાછી ભેટ કરવા... દર વખતે તમે થોડા અંદરથી બદલાઈને જ્યારે ત્યાં પાછા પહોંચો છો તમે નવી નજરે એ સ્થળને જુઓ છો અને ફક્ત તમારી નજરો નહીં, ત્યાંની હવાથી લઈને વૃક્ષો અને ભીંતોની તિરાડોમાં પણ તો બદલાવ આવ્યો જ હોય છે ને.. સમયનો માર તમને કે મને શું, બધાને એકસરખો લાગે ને, સાહેબ !\"\n\nતેમની માથાની નસો થોડી તંગ થતી જણાઈ, તેમની કોઈ દુખતી નસ ને મેં દબાવી કે શું ? વાતાવરણને થોડું હળવું કરવા મેં કહ્યું,\" ચાલો એક કામ કરીએ, હું જેટલી વાર લોનાવાલા જઈશ, તમને ત્યાંથી પત્ર લખીશ. તમને મારી નજરે ત્યાંનું સૌંદર્ય દેખાડવાનો પ્રયત્ન કરીશ.\" એક પળ વિચારી મેં ઉમેર્યું, \"લોનાવાલા, તમારા આ જાસવંતી જેવું જ એવરગ્રીન છે. તેને તમારા હૃદયના બગીચામાં પુષ્પોની જેમ મહેકતું સ્થાન અપાવી દઈશ...જોઈ લેજો !\" \n\nમને લાગ્યું કાકા આનાકાની કરશે પણ તેમણે \"ભલે...આ ઓફિસના સરનામે મોકલજે.\" કહી વાત જ પતાવી દીધી.\n\n***\n\n\"તે દિવસે તો તમે મને અવગણ્યો પણ મારા પત્રને કેવી રીતે અવગણશો કાકા ?\" \n\nએક મંદ સ્મિત સાથે મેં માટુંગાની ઓફિસમાં પ્રવેશ કર્યો. લોનાવાલાથી પાછા ફર્યાના દસ દિવસ બાદ હું તેમની ઓફિસે જઈ ચડ્યો, મારો પહેલો પત્ર તેમના ટેબલ પર કવરની બાજુમાં પડ્યો હતો. \n\nપત્રમાં મેં લખેલા એક એક શબ્દો મને યાદ હતા..\"તો કાકા, લોનાવાલા જવા તમે બસ, ગાડી કે ટ્રેન જે પણ લો, અહીંના નયનરમ્ય ઘાટ વિસ્તારની વચ્ચેથી નીકળતા રસ્તા તમારું સ્વાગત કરવા તલપાપડ જ હશે. એમ કહી શકાય કે પ્રકૃતિદેવી જ્યારે અહીંથી ચાલતા ગયા હશે, તો પ્રચુર પ્રમાણમાં ખુશ હશે. એટલે જ તો લોનાવાલાને આટલી લીલોતરીના આશીર્વાદ આપ્યા છે ! લોનાવાલાની આસપાસ નાના ડુંગરો અને ઘણા ગઢ આવેલા છે. અરે વરસાદમાં તો અહીંયા તમારે આવવું જ જોઈએ ! તમે અંદરથી ક્યારે ભીંજાયા નહીં હોવ તો અહીંની ધબકતી ખીણો તમારા અંદર આંખો મીંચીને બેઠલા પ્રકૃતિ પ્રેમીને એવો ભીનો સ્પર્શ કરશે કે તમે ખુશહાલ બની ડોલી ઊઠશો. થોડા જર્જરિત થયેલા પણ ટટાર ઊભા કિલ્લાઓ વર્ષા રાણીના આગમનથી લીલાછમ્મ બખ્તરો કસી લે છે. જ્યાં જ્યાં તમારી નજર જશે સંવેદનાઓથી છલકાતાં ઝરણાઓ તમને જોવા મળશે. કોઈ નીરવ સંધ્યાકાળે તમારા પગલાં અંકિત કરવાનું મન થઈ જાય તેવી અહીંની શેરીઓ જોવા આવશો ને ?\"\n\nમેં એમને સેનિટોરિયમની બહાર ઊગેલા વૃક્ષોથી લઈને નદી, ડેમ, નજીકમાં આવેલા સ્વયંભૂ ગણપતિ મંદિર અને દુકાનોની પણ ઓળખાણ મારા પત્રમાં કરાવી હતી.\n\n***\n\nબે પત્રોમાં પેટ ભરીને લોનાવાલાના વખાણ કરવા છતાં ત્રીજા વર્ષે જ્યારે હું બુકિંગ કરવા ગયો ત્યારે પણ કાકાના મનમાં મને લોનાવાલા જવાનો ઉત્સાહ ન જણાયો. \n\n\"કાકા, આ વર્ષે તમારી સાથે લોનાવાલા જવાનું વિચારું છું... ચાલશો ને ?\"\n\nપણ તેમણે કામનું બહાનું આગળ ધર્યું. જાણે એમના વગર તો લોનાવાલા બુકિંગનું કામકાજ જ બંધ થઈ જાય ! મારી કેટલી વિનવણી છતાં તેઓ ટસના મસ ન થયા અને મને કહ્યું, \"આ જાસવંતીનો નાનો છોડ લઈ જા, ત્યાં લોનાવાલામાં રોપજે. મને લાગશે હું પોતે ત્યાં હાજર છું !\" \n\nઅચાનક પાછળથી હોર્નના અવાજે મને વર્તમાનમાં પાછો લાવીને ઊભો કર્યો. હું પોસ્ટઓફિસમાં મારુ કામ પતાવી બહાર નીકળતો જ હતો ત્યાં મોબાઈલમાં સહ અધ્યાપકનો યુનિવર્સિટીમાં જલ્દી રિપોર્ટ કરવાનો મેસેજ દેખાયો. આ વર્ષે મારે અહમદનગરની કોલેજમાં ભણાવા જવાનું હતું. હું તરત મુંબઈ જવાની ટ્રેન પકડી મારા વ્યસ્ત જીવનમાં પાછો પોરવાઈ ગયો. \n\n***\n\nઆ ચોથા ઉનાળાની રજામાં મારે ટ્રેનિંગમાં જવાનું હોવાથી લોનાવાલાનો કાર્યક્રમ મુલતવી રાખવો પડ્યો. આ વર્ષે પણ કાકાને ન મળી શકવાનો મને વસવસો હતો. ગયા વર્ષે પણ મુંબઈ પાછા આવ્યા પછી મળવા જવાયું ન હતું. તેમની સાથે વાત કરવાની તીવ્ર ઈચ્છા થઈ પણ 'કેમ છો ? શું ચાલે છે ?...' જેવી વાતો અમે ફોન પર આ પહેલા ક્યારેય કરી ન હતી. તેમનો ઓફિસનો નંબર મારી પાસે હોવાથી આ પહેલી વખત મેં હિંમત કરી તેમના ખબર અંતર પૂછવા ફોન જોડ્યો.\n\nકાકા પાસે આ જમાનામાં પણ સાદો ફોન હતો. મને કહેતા \"લોકો ઓલા તમારા વોટ્સએપ પર બુકીંગની પંચાત કર્યા કરે મને આ ઉંમરે એ ન ફાવે. એ બધું રમણભાઈ જુએ છે...બસ છે !\" કાકા એ વર્ષો સુધી કપડાંની મિલમાં કામ કર્યું હતું. નવી ટેકનોલોજી આવવાથી જૂના કર્મચારીઓને કાઢવામાં આવ્યા ત્યારે તેમના પત્નીએ કહ્યું પણ ખરું, \"કમ્પ્યુટર શીખી લો.\" પણ કાકાને બદલાવ પ્રત્યે ખબર નહીં શું અણગમો હતો ! પછી થોડા સમયમાં તો પત્નીનો સાથ એક ગંભીર બીમારીના કારણે છૂટી ગયો. તેમને કોઈ બાળકો હતા નહીં. ધીરે-ધીરે એકલો જીવ અંદર- અંદરથી તૂટી રહ્યો હતો તે જોતા રમણભાઈએ જ્ઞાતિની માટુંગા ઓફિસમાં બેસવાનું તેમને સૂચવ્યું. રમણભાઈના ઘણા આગ્રહ પછી કાકા ખપ પૂરતું કમ્પ્યુટર શીખી જ્ઞાતિની માટુંગા ઓફિસમાં બેસવા લાગ્યા.\n\n***\n\n(પાંચમો ઉનાળો)\n\nબે વર્ષ પછી આજે હું કાકાને મળવાનો હતો.. આ વર્ષે અહમદનગરથી હું સીધો લોનાવાલા ગયો હતો. લોનાવાલાથી પાછા આવી મુંબઈમાં થોડા કામ પતાવી સાતમે દિવસે હું ઉત્સાહભર્યા મોટા મોટા ડગલા ભરી માટુંગા ઓફિસ પહોંચ્યો. મને હતું કે કાકા મારા પત્ર સાથે બેઠા જ હશે, પણ કાકાના સ્થાને રમણભાઈ હતા.\n\n\"અલય, સારું થયું તું આવી ગયો, હું તારો જ નંબર શોધી રહ્યો હતો. જસવંતભાઈની તબિયત બહુ બગડી છે. થોડા દિવસો પહેલા તો ઠીક હતા... તારા પત્રની કાગડોળે રાહ પણ જોતા હતા. અને જે દિવસે પત્ર આવ્યો ત્યાર પછીના દિવસથી તબિયત જે લથડી છે....\" વધારે સમય ન વેડફી, કાકાનું સરનામું લઈ હું તેમના ઘર તરફ રવાના થયો.\n\n\"કોણ ?\" દરવાજા પર ઉભા છોકરાએ ઓળખાણ ન પડતા પૂછ્યું.\n\n\"હું અલય...જસવંતકાકા ને...\" આગળનું વાક્ય પૂરું કરું તે પહેલા છોકરાએ કહ્યું, \"અલયભાઈ આવો... અંદર આવો...\"\n\nઅંદર પ્રવેશતા જ દીવાનખંડમાં સામે મને કાકા એક ખાટલા પર સુતા દેખાયા. શરીર એકદમ નિર્બળ જણાતું હતું. મેં નજીક જઈ કહ્યું,\" કાકા મને મળવાનું ટાળવા તમે ઓફિસમાંથી રજા લઈ લીધી કે શું ?\" \n\n\"આવી... ગયો...ભઈલા...\" તેમને બોલવામાં બહુ કષ્ટ પડતો હોય એમ જણાયું \"મારી જાસવંતીના... છોડનો... ખ્યાલ રાખજે...\" મારી નજર અનાયાસ સામે દીવાલ તરફ ખેંચાઈ, મેં મોકલેલા લોનાવાલાના બધા ફોટાઓ ત્યાં હારબધ્ધ સજવેલા હતા. હું તે જોઈ ઊંડેથી હચમચી ગયો. મારી આંખો ભરાવા આવી.\" મા...રી... જિદ્દ... જીતી ગ...ઈ ?!\" કાકા માંડ માંડ બોલ્યા, તેમના મોઢા પર અકળ ભાવ હતો. વાક્ય પૂરું કરતા કરતા તો તેમને ઉધરસ ચઢી ગઈ. \n\nમેં મનમાં એક નિર્ધાર કર્યો. \" કાકા, મારી સાથે લોનાવાલા ચાલશો ?\" એમણે એક દીર્ઘ નિઃશ્વાસ લીધો અને ધીરેથી આંખો ઉઘાડી અપલક નજરે લોનાવાલાના ફોટા તરફ જોઈ રહ્યા. મેં થોડી દૂર ઊભેલા છોકરા પાસે જઈ ડૉક્ટરનો નંબર લીધો અને કાકાને જરૂરી તકેદારી સાથે લોનાવાલા લઈ જવાની પરવાનગી લઈ લીધી. રમણભાઈ સાથે વાત કરીને સેનિટોરિયમમાં એક રુમ બુક કરાવ્યો અને ગાડી બૂક કરી અમે લોનાવાલા તરફ રવાના થયા.\n\n***\n\nગાડી ધીમે ધીમે ખંડાલા ઘાટનાં વળાંકો લઈ રહી હતી. ચોમાસું હજુ આ અઠવાડિયે જ બેઠું હોવાથી ચારેકોર ભીનાશ મધમધી રહી હતી. હું અર્ધ જાગૃત અવસ્થામાં ગાડીની પાછલી સીટમાં આડો પડ્યો હતો. અલય ગાડીની આગળની સીટમાં બેઠા-બેઠા બહાર સોળે કળાએ ખીલી ઊઠેલી પ્રકૃતિનું વર્ણન મને કરી રહ્યો હતો. મને લાગ્યું હું આટલા દિવસથી તેના પત્રોમાં લખેલા શબ્દોની યાદોને અઢેલીને જીવી રહ્યો છું. \"કાકા, જાસવંતીની જે રીતે તમે દેખભાળ લો છો ને તમારી અંદર પણ એક પ્રકૃતિ પ્રેમી વસેલો છે, જરા પ્રકૃતિની સમીપે જઈ તેની સુંદરતાના છાંટા તમારા પર પડવા દો.\" અલયનાં પત્રમાં લખેલા શબ્દો મને યાદ આવી ગયા. \n\nશું મેં તેને લોનાવાલા જવા માટે હોંકારો આપ્યો ? મારા જીવનમાં અલયનું આગમન થયું એ પહેલા મને પ્રવાસ કરવો ક્યારે જરૂરી કેમ ન લાગ્યો ? જિદ્દના અનેક આવરણ મેં જ પોતાની આસપાસ વીંટાળ્યા હતા. કામના બહાનાઓ કહો કે કંઈક નવું કરવાનો ડર, પોતાની જાતને ભૂતકાળમાંથી બહાર નીકાળ્યા વગર જીવ્યા કરવું હતું મારે. મને બદલાવ ગમતો ન હતો. પણ પછી અલયનાં પત્રોથી જીવનમાં કંઈક બદલાયું. \"કાકા, પ્રવાસ તમને વર્તમાનમાં જીવતા શીખવાડશે...\" હું તેના શબ્દોથી થોડો ભીંજાયો, તેના ફોટાઓ સૂરજના કિરણો બન્યા અને મારા અંદરના પ્રકૃતિ પ્રેમીને કૂંપળો ફૂટી. \n\nમેં સેનિટોરિયમની બહાર અલયના સહારે ગાડીમાંથી નીચે પગ મૂક્યો. લોનાવાલાની ખુશનુમા હવાએ મારું સ્વાગત કર્યું. થોડા કલાક આરામ કરી મને થોડું જમાડી અલય એક વ્હીલચેર લઈ આવ્યો. \"ચાલો કાકા, તમને લોનાવાલા દેખાડું.\" અમે થોડું શેરીઓમાં રખડયા. પહેલી વાર કુદરતનો મને આટલા નજીકથી સ્પર્શ થયો...હું આટલી સુંદરતા અનુભવી અંદરથી પીગળી ગયો. શું હું અલય કહે છે તેમ મહેકી રહ્યો છું ? હું ભૂતકાળના ઝૂલામાંથી કૂદી ને અંતે વર્તમાન માણી રહ્યો છું.\n\nઅલય તેણે રોપેલા જાસવંતીના છોડ પાસે મને લઈ આવ્યો.\n\n\"જાસવંતી ! મારી સૌથી પ્રિય છે... તેની હંમેશા સંભાળ રાખજે !\" મારી બા ના શબ્દો મારા સ્મરણપટ પર ઉપસી આવ્યા. હું અઢી વર્ષનો હતો જ્યારે બાએ મને આંગણામાં રોપેલા જાસવંતીના છોડની ઓળખાણ કરાવી હતી. એ પાંચ પાંખડીઓવાળા લાલગુમ ફૂલે મારું ધ્યાન પૂર્ણપણે આકર્ષિત કરી લીધું હતું. હું જેમ જેમ મોટો થતો ગયો, બા મને તેની દેખભાળ લેતા શીખવાડતા રહ્યા. હું મનભરીને બંનેનું સાનિધ્ય માણતો. પછી તો જીવનના દરેક તબક્કે જાસવંતી મારી સાથે રહી. બા ના ગયા પછી અપરા મારા જીવનમાં સાથી બની આવી ત્યારે પણ હું, અપરા અને જાસવંતી તો ખરી જ ! અપરાના ગયા પછી જાસવંતી અને લોનાવાલાના બુકિંગ સિવાય જીવવાનું કારણ શું બચ્યું હતું મારી પાસે ? પણ પછી અચાનક અલય મારા જીવનમાં આવ્યો. આમતો મેં વર્ષોથી લોકોને ગંભીરતાથી લેવાનું છોડી દીધું હતું પણ અલયે કહ્યું, \"લોનાવાલા તમારા આ જાસવંતી જેવું છે !\" જાસવંતી !\n\n\"જસવંતકાકા, જુઓ તો જરા...તમે આપેલો જાસવંતીનો આ છોડ કેટલો મોટો થઈ ગયો છે...!\" અલય બાજુમાં ઊભો હોવા છતાં તેનાં શબ્દો એકદમ દૂરથી આવતા હોય તેવું પ્રતિત થઈ રહ્યું હતું. હું બહુ કષ્ટ કરીને જાસવંતીના છોડ તરફ આગળ ઝૂક્યો. અલયે આધાર આપવા મારો એક હાથ પકડી લીધો. બીજા હાથે મેં મારી તરફ હરખાતા જાસવંતીના એક ફૂલનો સ્પર્શ કર્યો. મારું મન તરંગીત થઈ ઊઠ્યું. હાથ પાછો ખેંચવા જતા ફૂલ ખર્યું અને મારા હથેળીમાં આવી પડ્યું. જાણે મારા જ સ્પર્શની વાટ જોતું હતું. મારી આંખો અહોભાવથી ભરાઈ આવી. મારા શ્વાસ ધીમા પડવા લાગ્યા. મારા જમણા હાથમાં અલયનો હાથ હતો અને ડાબા હાથમાં જાસવંતીનું ફૂલ. મેં અલય સામે આભારવશ જોયું, અલય અને જાસવંતી એકબીજામાં સમાઈ ગયા હોય તેવો આભાસ થઈ રહ્યો હતો. અલય મલકાયો... કે જાસવંતીનું ફૂલ...? \n\nહું અને જાસવંતીનું ફૂલ બંને લોનાવાલાની ધરતી પર ઢળી પડ્યાં.",
      "duration": "10 mins",
      "category": "Thriller"
    }
  ]
}