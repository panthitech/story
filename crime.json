{
  "Crime": [
    {
      "id": 1,
      "title": "હું મિષ્ટી જાસૂસ",
      "story_name": "હું મિષ્ટી જાસૂસ. બાળપણમાં મેં શેરલોક હોમ્સની જાસૂસી કથાઓ ખૂબ સાંભળેલી અને વાંચેલી. મારા પિતાનું એ સૌથી પ્રિય પાત્ર હતું. તેમણે જ મને તેની અનેક વાતો કહી સંભળાવી હતી. અને તેની બધી બુકસ વાંચવાં આપી હતી. ત્યારથી મને તેનું અજબનું આકર્ષણ હતું. હું રોજ જાગતી આંખે જાસૂસ બનવાનાં સ્વપ્નાંઓ જોતી જોતી મોટી થવાં લાગી હતી. \n\nપણ પછી હકીકતની દુનિયામાં બહુ જલ્દી પગ મુકવાનો થયો. જ્યારે હું મોટી થઈ, કોલેજની ડીગ્રી લઈ વાસ્તવમાં જોબ શોધવાં માંડી, ભારતમાં મારાં જેવી યુવતીઓ માટે ડીટેક્ટીવ જેવાં કોઈ ફિલ્ડમાં જોબ છે જ નહીં એ સત્ય સમજાઈ ગયું. અરે, એ જમાનામાં ભારતનાં નાનાં શહેરોમાં તો પ્રાઈવેટ ડીટેકટીવ જેવું પણ કાંઈ હતું નહીં. મને ડીટેક્ટીવ જગત પ્રત્યે આટલાં વાંચનનો અને એ રીતે કામ કરવાનો મોહ જગાડનાર મારાં પિતાએ પણ મારી ઇચ્છા પર ધ્યાન આપવાને બદલે મારાં લગ્ન કરાવી દીધાં. લગ્ન કરી હું મુંબઈ જેવાં મોટાં શહેરમાં આવી. પેલાં ડીટેક્ટીવ બનવાનાં સ્વપ્નાં સાંસારિક દોડધામ પાછળ સંતાઈ ગયાં. સમય પસાર થતો ગયો. \n\nઅચાનક એક અકસ્માતમાં મારાં માતાપિતા અને મારાં બંને બાળકો ઓન ધ સ્પોટ ગુજરી ગયાં ! અને એ આઘાતની કળ વળે તે પહેલાં જ મારાં પતિએ મને ‘એ એક્સીડન્ટ માટે હું જ જવાબદાર છું’ કહી ડીવોર્સ આપી દીધાં ! હું આઘાતથી સૂધબૂધ ખોઈ બેઠી ! હવે મારાં સંસારમાં થોડાં દૂરનાં સગાં અને પોતપોતાનાં સંસારમાં ગળાડૂબ બે-ચાર મિત્રો સિવાય કોઈ રહ્યું નહીં. હું મુંબઈ હંમેશ માટે છોડી માતા પિતાનાં ઘરે રહેવાં ચાલી આવી.\n\nકેટલાંય દિવસો હું નિષ્ક્રિય, સુસ્ત પડી રહેતી. તો ક્યારેક શૂન્યમનસ્ક ચાલ્યાં કરતી. ધીરે ધીરે સગાવહાલાં, મિત્રોએ સમજાવવાનું અને આવવાનું  બંધ કરી દીધું. આડોશીપાડોશીઓ પણ મારો શુષ્ક વ્યવહાર જોઈ આવતાં બંધ થઈ ગયાં. નિઃસ્પૃહ એકલતા સાથે હું ચાલ્યાં કરતી અથવાં નિષ્ક્રિયતા સાથે બેડમાં પડી રહેતી. સમય પોતાનું કામ કરતો જતો હતો. ચૂપચાપ. આમ જ એક વર્ષ વીતી ગયું. \n\nએક દિવસ ઘરની નજીકનાં નાનાં તળાવ પાસે બેઠી બેઠી અન્યમનસ્ક સ્થિર પાણીને જોતી હતી ત્યાં અચાનક પાણીમાં કશું પડવાનો મોટો અવાજ આવ્યો અને બધું પાણી ડહોળાઈ ગયું. બેધ્યાનપણે મેં ત્યાં જોયું. બે ત્રણ પોલીસ ત્યાં ઊભી હતી એમાંથી એક જણે અંદર કૂદકો માર્યો હતો. થોડી ક્ષંણોમાં એ પથ્થર બાંધેલી કોઈ સ્ત્રીની લાશ ઊંચકીને બહાર આવ્યો. ને મારું યે આખું અસ્તિત્વ ડહોળાઈ ગયું. હું ચૂપચાપ ત્યાં તાકી રહી હતી, પણ મારી અંદર એક રમખાણ ચાલી રહ્યું હતું. થોડીવાર રહીને હું ઘરે તો ચાલી આવી, પણ, મારી અંદર એક અજબનું મનોમંથન ચાલું થઈ ચૂક્યું હતું. એ આખો દિવસ અને રાત એ રમખાણ ચાલું રહ્યું. બીજે દિવસે વહેલી સવારે થોડાં કપડાં અને જરૂરિયાતની થોડી વસ્તુઓ લઈ, ઘરને તાળું મારી હું મુંબઈની ટ્રેનમાં બેસી ગઈ.\n\nટ્રેને સ્પીડ પકડી પણ તેનાથી યે વધુ સ્પીડમાં મનનાં વિચારો ચાલતાં હતાં. લગભગ એક વર્ષથી સાવ વિચારશૂન્ય મારાં મનમાં અચાનક જ વિચારોનાં સમુદ્રની ભરતી આવી હતી. અને જાણે કે, હું નિર્ણય કરવાં પાછી સક્ષમ બની ગઈ ! રસ્તામાં એક સ્ટેશન પર નીચે ઉતરી મેં મીનેષને એસટીડી બુથ પરથી ફોન કર્યો. એટલે મુંબઈ ઉતારતાં જ મેં મીનેષને મને લેવાં સ્ટેશન પર આવીને ઊભેલો જોયો. તે મારાં પપ્પાનાં ખાસ મિત્રનો પુત્ર અને મારો પણ બહુ નજીકનો મિત્ર. અમે સાથે ભણેલાં તેથી તેને બોલાવતાં મને ખાસ સંકોચ ના થયો. હું જ્યારે પરણીને મુંબઈ આવી તે પહેલાં જ તે બધાં મુંબઈ રહેવાં આવી ગયાં હોઈ મને તેમની સારી કંપની હતી. તેની પત્ની સાથે પણ મને સારું ફાવવાં માંડ્યું હતું. અમે અવારનવાર સાથે બહાર પણ જતાં હતાં. આ છેલ્લાં એક વર્ષમાં પણ ખબરઅંતર પૂછવાં તેમનાં ફોન આવતાં રહેતાં. આમ, મારો વ્યવહાર શુષ્ક બની ગયેલો, પણ તે બંનેનો નહીં. થોડાં ભારે મન સાથે હું તેમનાં ઘરે પહોંચી...પણ મીનેષ અને તેની પત્ની તિથિનાં મીઠાં આવકારથી થોડીવારમાં મારું મન હળવું થવાં માંડ્યું. \n\nબીજાં દિવસે થોડી અહીં તહીંની વાતો કરી મેં અનયની વાત કાઢી. અનય તિથિનો પિતરાઈ ભાઈ થતો હતો. તેની બહેને એને અમેરિકા બોલાવેલો. હાઈસ્કૂલમાં ભણતો હતો ત્યારે જ એ ત્યાં જતો રહેલો. એ ક્રિમીનોલોજીનું ભણેલો. ભણતાં ભણતાં કોઈની સાથે લીવ ઈન રીલેશનશીપમાં હતો. પણ પછી મેરેજ કરતાં પહેલાં જ બ્રેક અપ થઈ ગયું...અનય પહેલેથી જ ખૂબ લાગણીશીલ હતો. પેલી છોકરીનાં જતાં રહેવાથી તે સાવ જ ભાંગી ગયો. \n\nમન ફેર કરવાં થોડાં દિવસો ઇન્ડીયા તિથિએ તેને બોલાવ્યો. ત્યાર પછી તે પાછો ગયો જ નહીં. અહીં જ રહી ગયેલો. અહીં રહેવાનું નક્કી કર્યું ત્યારે એ તિથિને મળવાં આવ્યો હતો, સંયોગવશાત્ એ સમયે હું પણ અહીં મીનેષનાં ઘરે મળવાં આવી હતી. અનય ક્રીમીનોલોજીનનું ભણેલ છે અને હવે અહીં જ રહીને કામ કરશે એ વાત મારાં મનને જાણે કે સ્પર્શી ગઈ હતી. પણ પછી મળવાનું બન્યું નહીં. અને એનાં થોડાં સમયમાં તો મારી આખી દુનિયા જ ઊલટપલટ થઈ ગઈ ! મારું આખું અસ્તિત્વ તૂટીને ઝીણાં ઝીણાં ટુકડાઓમાં વેરવિખેર થઈ ગયું.અનય પણ ભૂલાઈ જ ગયો હતો. પણ તળાવમાંથી નીકળેલી સ્ત્રીની લાશે અનય ફરી પાછો યાદ કરાવી દીધો.\n\nમેં તિથિને અનય વિશે પૂછ્યું અને મળવાની ઈચ્છા બતાવી. બેત્રણ દિવસ પછી અનય મળવા આવી ગયો. તેણે જે વાતો કરી તેનાંથી તો જાણે વર્ષોથી દટાઈ ગયેલાં મારાં સ્વપ્નાંઓ તરફનો દરવાજો ખૂલી ગયો...અનયને અહીં કશે જોબ કરવાનું ફાવ્યું નહોતું. બહુ બધાં ટ્રાયલ પછી તેણે તેની પોતાની એક ડીટેક્ટીવ એજન્સી ખોલી હતી; જેમાં દસેક જણાં કામ કરતાં હતાં. આહ ! ! ! ને પેલી દટાઈ ગયેલી ઈચ્છાઓ આળસ મરડી બેઠી થઈ ગઈ ! હું એની સાથે જોડાઈ શકું ? પણ એવું સીધું પૂછતાં સંકોચ થયો. એ આખી રાત મેં જાગતાં જાગતાં વિતાવી. મનમાં ગજબનો અજંપો રહ્યો. છેવટે સવાર થતાં તેની ઓફિસે જઈ સીધી વાત કરવાનું નક્કી કરી હું થોડીવાર માટે સૂઈ ગઈ. ડીટેક્ટીવ બનવાની ઈચ્છાઓનાં અજંપાથી વ્યાકુળ હું અનયની ઓફિસે નવ વાગ્યાં પહેલાં જ પહોંચી ગઈ. \n\nત્યાં પહોંચી ત્યારે અનય પહેલેથી જ આવેલો હતો. મને આવેલી જોઈ તેણે મને સીધી અંદર બોલાવી લીધી. હજુ તેની રીસેપ્સનીસ્ટ આવી નહોતી. અલબત્ત, બીજું પણ કોઈ આવ્યું નહોતું. મારે અનયને કશું કહેવાની જરૂર ના પડી. તેણે મને સામેથી જ પૂછ્યું, જો હું તેની કંપની જોઈન્ટ કરવાં માંગતી હોવ તો આજથી જ કામ ચાલું કરી શકું છું. \n\nમને લાગ્યું કે મારી ચારે તરફ ઘણાં સમય પછી આનંદનો સમુદ્ર ઉછાળાં મારી રહ્યો છે ! અચાનક જ કુદરતે મારાં પર અપરંપાર કૃપાનો વરસાદ વરસાવી દીધો છે ! પહેલાં તો મને મારાં કાન અને નસીબ પર વિશ્વાસ જ ના થયો ! હું કાંઈ સમજી જ ના હોઉં તેમ તેની તરફ બાઘી બની જોઈ રહી. ના હલી ! ના ચાલી ! ના બોલી ! આંખો પહોળી અને મોંઢું ખુલ્લું રહી ગયું ! અનય મારી આવી સ્થિતિ પર ખડખડાટ હસી પડ્યો ! કહે, \n\n“મિષ્ટી ! તું સ્વપ્નાંમાં કે તંદ્રાંમાં નથી. અનય ડીટેક્ટીવની ઓફિસમાં જાગ્રત અવસ્થામાં આવેલી છું. અને હવે તું મારી ખાસ ડિટેક્ટિવ ટીમની મેમ્બર છું. હવે તું કાંઈ કામ કરવાં માંગતી હોય તો આપણે મારાં આ ચાલી રહેલાં કેસ પર કાંઈ કામ કરીએ !”\n\nતેનાં શબ્દોથી હું જાગ્રત તો થઈ પણ રહી રહીને પેલાં આનંદનાં સમુદ્રનાં ઉછાળાં મારતાં મોજાંઓનાં અવાજમાં આખો દિવસ અનયનો અવાજ દબાઈ જતો રહ્યો ! ઈશ્વર જેમ અચાનક તમારું બધું જ લઈ લે છે તેમ અચાનક તમને બધું આપી પણ દે છે ! એટલે જ તો હિંદીમાં પેલી કહેવત છે ને કે ‘ખુદા જબ દેતા હૈ તો છપ્પર ફાડકે દેતા હૈ’. મા બાપ, બાળકો, પતિ બધું જ છીનવાઈ ગયું ને હું સાવ એકલી પડી ગઈ ! પણ આજે અચાનક મને મારાં સ્વપ્નાકાશમાં રૂબરૂ પ્રવેશ મળી ગયો ! આશ્ચર્ય નહીં ? ! \n\nએ આખો દિવસ આંખનાં પલકારામાં ઊડી ગયો. હું કામમાં ધ્યાન આપવાં પ્રયત્ન કરતી રહી. પણ મનનું યે કેવું છે નહીં ? ! અતિ દુઃખમાં પણ માણસ સાનભાન ગુમાવે છે તો અચાનક મળી ગયેલાં અતિ સુખમાં પણ સુધબુધ ખોઈ નાંખે છે ! એ આખાં દિવસનાં કામમાં મને કાંઈ સૂઝ ના પડી. હું ખાલી ડોકાં હલાવતી હલાવતી એ હકીકતનાં સ્વપ્નાકાશમાં પાંખો ફફડાવતી રહી ! \n\nસાંજે અનય મને ઘરે મૂકવાં આવ્યો. અમને બંનેને સાથે જોઈ અને મારાં ચહેરાં પર ઘણાં સમય પછી આનંદની રેખાઓ જોઈ મારાં વગર કહ્યે જ મીનેષ અને તિથિ બધું સમજી ગયાં. તેમને આનંદ અને ‘હાશ’ બંને થયાં. ‘મારાં ડૂબવાં માંડેલાં જીવનને નવી દિશા મળ્યાં’નો સંતોષ મારાં એ પરમ મિત્રોનાં ચહેરાં પર પણ છવાઈ ગયો ! અમે બધાં અલકમલકની વાતો કરતાં કરતાં જમ્યાં. મોડેથી અનય ગયો એટલે હું મનની પાંખોથી હવામાં ઊડતાં ઊડતાં સૂવા ગઈ ! \n\nબીજે દિવસે પણ હું સમય કરતાં વહેલી પહોંચી ગઈ. અનય પણ વહેલો જ આવેલો હતો. એક નવજાત શિશુઓનાં અપહરણનો મોટો કેસ ચાલી રહ્યો હતો. આજે હું સ્વસ્થ બની ગઈ હતી. મારાં મગજનાં ઊડતાં ઘોડાં કાબૂમાં હતાં. મેં આખાં કેસનો પૂરો સ્ટડી કરવાં માંડ્યો. એ સ્ટડીમાં એક વ્યક્તિનાં બેંક અકાઉન્ટ અને ફોનની પણ માહીતિ હતી. તે ધ્યાનમાં આવતાં જ હું ચોંકી ગઈ. એ મારાં ભૂતપૂર્વ પતિનાં બેંક અકાઉન્ટ અને ફોન હતાં. એ લેઈટ નાઈન્ટીસનાં દિવસો હતાં. મારાં ભૂતપૂર્વ પતિનું આવી કોઈ ગુનાહીત પ્રવૃત્તિમાં સામેલ હોવું મારાં માટે બહુ આઘાતજનક વાત હતી. હું એક ગુનેગાર સાથે રહેતી હતી ? મારાં મૃત સંતાનોનો પિતા નવજાત શિશુઓનો વ્યાપાર કરનાર ? મને મારી પોતાની જાત પર પણ અણગમો થઈ આવ્યો. \n\nમારાં ભાગે આવ્યું એ ભૂતપૂર્વ પતિની બધી ગતિવિધિઓ પર નજર રાખવાનું. મેં અને ટીમનાં બીજાં એક મેમ્બર, શિવમે સવાર થતાં જ કાળાં સનગ્લાસીસ, કાળું ટીશર્ટ, કાળું પેન્ટ, કાળી કેપ, કાળાં શુઝમાં સુસજ્જ થઈ, એનાં ઘરથી થોડે દૂર અમારી મારુતિ કાર ઊભી રાખી, અને એનું ધ્યાન રાખવાં માંડ્યું. આખો દિવસ એવું કાંઈ ખાસ નોંધી શકાય તેવું જોવાં મળ્યું નહીં. એ એક હોસ્પિટલમાં ગાયનેક હતો. ત્યાંથી ઘણાં બાળકો ગુમ થયાં હતાં. પણ તેનાં ઘર પાસે તો સામાન્ય દેખાતું હતું. કશું એવું ખાસ નજરે ચઢ્યું નહીં. તે દિવસે ફરી રાજ એટલે કે મારાં ભૂતપૂર્વ પતિનાં ખાતામાં ૨૫લાખ રૂપિયાં જમા થયાં. એટલે અમે બધાં સડક થઈ ગયાં. \n\nએ રાત્રે મેં અને અનયે વળી મારાં ભૂતપૂર્વ પતિ રાજનો પીછો કર્યોં. આજે તો અમારે ગમે તેમ કરીને શોધ પૂરી કરવાની હતી. છેલ્લાં એક મહિનાથી આ કેસ હાઈ એલર્ટમાં હતો. જુદી જુદી હોસ્પિટલમાંથી લગભગ બે હજાર જેટલાં બાળકો ગુમ થયાં હતાં. એ પછી તેમનું શું થતું હતું ખબર પડતી નહોતી. અડધી રાત્રે રાજ કોઈ કાળી મોટી ચારેબાજુથી બંધ વેનમાં નીકળ્યો. તેણે લગભગ મુંબઈથી કલાકેક દૂર જઈ ગીચ જંગલ જેવી જગ્યામાં ગાડી ઊભી રાખી. અમે પણ તેનાંથી વ્યવસ્થિત અંતરે ગાડી ઊભી રાખી. તે ઝાડીઓમાં અંદર ચાલતો ચાલતો ગયો. અમે પણ તેની પાછળ પાછળ સંતાઈને ગયાં. અંદર એક ટ્રક ઊભી હતી. એનું પાછળનું બારણું રાજે ખોલ્યું તે જોઈ મારું અને અનયનું મોંઢું ખુલ્લું જ રહી ગયું. \n\nઅંદર લગભગ પચાસ જેટલાં નવજાત શિશુ હતાં અને પાંચેક તેમની સંભાળ રાખનાર બાઈઓ હતી. એવાંમાં ત્યાં બેત્રણ બીજાં માણસો આવ્યાં. એ લોકો પેલાં બધાંને લઈને દરિયાકિનારા તરફ ચાલ્યાં. હવે અમારે એ લોકોને રોકવાં જ રહ્યાં ! તે લોકો એ બાળકોને લઈ જઈ વેચી દેવાનાં હોય તેવું લાગતું હતું. જો અમે ના રોકીએ તો એ બાળકોને ગુમાવી જ દઈશું ! પણ અમારી પાસે પોલીસનું બેક અપ કે ખાસ કોઈ સાધન નહોતાં. મારી પાસે એક હોકી જેવી લાકડી હતી અને અનય પાસે. મેં અનય તરફ નજર કરી તો એ નાનકડી રીવોલ્વર કાઢી તૈયાર ઊભો હતો. હું અચંબીત બની ગઈ. એવામાં તો તેણે એ લોકોને લલકારી રોકવાંનો પ્રયત્ન કર્યોં. \n\nએ બધાં દરિયામાં ઊભાં રાખેલાં નાનાં જહાજ તરફ દોડ્યાં. મારાં બીજાં આશ્ચર્ય વચ્ચે અમારી આખી ટીમ ક્યાંકથી નીકળી, આવી પહોંચી હતી. પેલાં બધાં પેલાં બાળકોને એક પર એક થેલાંમાં નાંખી પેલી છોકરીઓ પાસે થેલાં ઊંચકાવી દોડવાં માંડ્યાં હતાં. અમે સૌએ તેમનો પીછો કર્યોં. લગભગ એકાદ કીલોમીટર પછી કિનારો આવી ગયો ને ત્યાં આગળ બધાંની ઝપાઝપી થઈ ગઈ. છુટ્ટાં હાથની મારામારી, મારી પાસે હતી તેવી લાકડીઓની મારામારી અને ગોળીઓની રમઝટ. \n\nક્ષણોમાં તો બધું બની ગયેલું. હવે પેલાં લોકો બાળકોને નાંખી જીવ બચાવવાંની કોશિશ કરતાં હતાં. રાજ અને અનય એકબીજાંની સામસામે આવી ગયેલાં. કોણ મર્યું કોણ જીવ્યું તે સમજું તે પહેલાં મને માથામાં એક ગોળી વાગી ને હું બેભાન બનીને પડી. \n\nઅરે ! આ મારી આંખો ખોલી શકાતી કેમ નથી ? ! મારાં હાથપગ હલતાં કેમ નથી ? ! મારાંથી બેઠાં થવાતું કેમ નથી ? ! \n\nઅરે, કોઈ છે ? ! મારે બૂમ પાડવી છે. કોઈને બોલાવવાં છે. પણ મારાંથી તો બોલાતું પણ નથી ? ! \n\nઆ શું થઈ રહ્યું છે ? ? ? હું ક્યાં છું ? અનય ક્યાં છે ? પેલાં બાળકોનું શું થયું ? \n\nઆંખો પર પાટાં બાંધ્યાં હોય તેવું લાગે છે. હાથપગ પણ બાંધી દીધાં હોય તેમ લાગે છે. અથવા મારાં હાથપગ છે જ નહીં. કપાઈ ગયાં હશે ? પણ મને તો મારું શરીર પણ ફીલ થતું નથી. એનું શું કારણ ? હું જીવું છું ખરી ? ! મને તો ગોળી વાગી હતી ! તો શું હું મરી ગઈ છું ! ? તો આ ટક ટક અવાજ સંભળાય છે એ શું ? મર્યાં પછી આવાં અવાજ સંભળાતાં હશે ? કોઈ તો મને કહો શું થઈ રહ્યું છે ? મેં મનોમન ચીસો પાડી. પણ હોઠ હલતાં નહોતાં. \n\n“ડોક્ટર, મિષ્ટી ભાનમાં ક્યારે આવશે ?” મને અવાજ સંભળાયો. એ કદાચ શિવમનો અવાજ હતો. મને કશું દેખાતું તો હતું નહીં. એટલે મારે ધારવાનું જ હતું કે કોણ હશે. \n\n“કશું કહી ના શકાય. એ કોમામાં જતી રહી છે. એટલે હવે કશું પણ કહી શકાય તેમ નથી.” ડોક્ટરનો અવાજ આવ્યો, “માથાંમાં ગોળી વાગવાથી બ્રેઈન ડેમેજ થઈ ગયું છે. એનું મગજ કામ કરતું બંધ થઈ ગયું છે.” \n\nમને બૂમ પાડવી છે કે ના, મારું મગજ કામ કરે છે. પણ આ હોઠ ખબર નહીં કેમ ખૂલતાં જ નથી. મારે હાથ ઊંચો કરી જણાવવું છે કે હું ભાનમાં છું. પણ એક સેન્ટીમીટર પણ હલી શકાતું નથી. મને દેખાય તો હું આંખથી ઈશારો કરી જોઉં પણ દેખાતું યે નથી. એવું કેમ ? ! મારે ડોક્ટરને પૂછવું છે, એક નહીં ઘણાં સવાલ છે. મારી લાચારી પર હું સમસમી ગઈ ! અનય ક્યાં છે ? કેસનું શું થયું ? પેલાં બાળકોનું શું થયું ? તેમને અપહરણ કરી ક્યાં અને કેમ લઈ જવાતાં હતાં ? પ્રશ્નોનાં ઝુંડ વચ્ચે હું નિઃસહાય ઊભી હતી. હું ખાલી એટલું જ સમજી શકી કે હું હોસ્પિટલમાં હતી. થોડીવારમાં નિરવ શાંતિ છવાઈ જાય છે. મેં વિચાર્યું કે એ લોકો જતાં રહ્યાં છે. પછી કેટલો સમય વહી ગયો તેની ખબર નથી. \n\nફરી વાતો કરવાનાં અવાજો આવવાં લાગ્યાં. આ વખતે મને લાગે છે કે ચારપાંચ જણાં છે. અવાજ અને વાતો પરથી લાગે છે કે અમારી ડીટેક્ટીવ ટીમનાં મેમ્બર્સ છે. અરે એમાંથી, આ અવાજ તો મેં ઓળખ્યો ! આ તો મીનેષ બોલ્યો. સાથે તિથિ પણ વાત કરતી લાગે છે. મેં ધ્યાનથી વાત સાંભળવાં માંડી. ઘણીવાર બધાં સાથે બોલવાં માંડતાં હતાં ત્યારે સમજાતું નહોતું કે કોણ શું બોલે છે ! \n\nધીરે ધીરે મને વાત સમજાવાં માંડી. એ લોકો રાજ અને તેનાં સાથીદારોની વાત કરતાં હતાં. તે બધાં પકડાઈ ગયાં હતાં. તેમાંથી એક બે છોકરીઓ મૃત્યુ પામી હતી. એ લોકો એ બાળકોને દેશ અને વિદેશનાં અમુક શહેરનાં અમુક રેસ્ટોરાન્ટ્સમાં વેચતાં હતાં. જ્યાં એ રેસ્ટોરાન્ટ્સવાળાં બાળકોનું તાજું માંસ બનાવીને વેચતાં હતાં. તે માટે તેઓ અઢળક પૈસાં ચાર્જ કરતાં હતાં અને અઢળક પૈસાં ચૂકવતાં પણ હતાં. એટલે નવજાત શિશુઓને વેચવાનો ગેરકાયદેસરનો વ્યાપાર પૂરજોશમાં ચાલતો હતો, જેમાં બાળકોને જીવતાં જ જે તે રેસ્ટોરાન્ટ્સમાં પહોંચાડવાનાં રહેતાં. તેમાં ડોક્ટરો અને દેશવિદેશનાં મોટી મોટી રેસ્ટોરાન્ટ્સનાં માલિકો સામેલ હતાં. રાજ અને તેનાં સાથીઓ અને બીજાં અમુક લોકો પોલીસ કસ્ટડીમાં હતાં. બીજાં વિદેશમાં રહેલાં ગુનેગારોને પકડવાં ઈન્ટરપોલ એકદમ સક્રિય બની ગયેલી. \n\nહું આઘાતથી જાણે સાનભાન ખોઈ બેઠી હતી. કેટલો મોટો દેશદ્રોહ અને કેટલી બધી નીચ કક્ષાનાં માણસો ? માણસાઈનું નામોનિશાન નહીં ? અને તેવો વ્યક્તિ મારો ભૂતપૂર્વ પતિ ? સારું થયું કે મારાં બાળકો કે મારાં માતાપિતા આ સાંભળવાં-જાણવાં જીવતાં જ નથી રહ્યાં ! પૈસાં પાછળ માણસ આટલી નીચતા પર ઊતરી આવે ? નવજાત બાળકો ? તેને મારીને ખાઈ શકે ?\n\nએ બધાંએ તિથિને ત્યાંથી નીકળતી વખતે અનયનાં મૃત્યુ માટે આશ્વાસનનાં વચનો કહ્યાં. આ વળી નવો આઘાત ! અનય જ નથી રહ્યો ? ? ! અને તે પણ મર્યોં હતો રાજની ગોળીથી ! હવે તો રાજ માટે ધિક્કારની ભાવના હદ વટાવી ગઈ ! અને અનયને મેં મનોમન શ્રદ્ધાંજલિ અર્પી. દેશ માટે કેવો ત્યાગ ! હજુ ત્રણચાર વર્ષ પહેલાં જ વિદેશ અભ્યાસ કરી પાછો ફરેલો યુવાન દેશ માટે અને માણસાઈની રક્ષા માટે વગર કોઈ અપેક્ષાએ કુરબાન થઈ ગયો ! \n\nઆજે વર્ષો પછી કદાચ હું ભાનમાં આવી છું ! મારી આંખો ખુલ્લી છે અને સામે મીનેષ અને તિથિ પ્રૌઢાવસ્થામાં ઊભાં છે. હું તેમને જોઈ શકું છું. ને અચાનક મારી આંખો ફરી બંધ થઈ ગઈ ! ડોક્ટરે લાઈફ સપોર્ટનાં બધાં પ્લગ્સ કાઢી લીધાં.\n\n",
      "duration": "12 mins",
      "category": "Crime"
    },
    {
      "id": 2,
      "title": "સંબંધો સંયોગના",
      "story_name": "મોટેભાગે શાંતિ શબ્દ માણસને રાહતનો અનુભવ કરાવે છે, પણ આ શાંતિ માણસને ડરનો અનુભવ કરાવે તેવી હતી. એટલામાંજ આ શાંતિની છાતી ફાડી નાખે તેવી કોઈની ચીસ સંભળાઈ. થોડીવાર વાર પછી કોઈ રોડ પર પુરપાટ દોડ્યું જતું હોય તેવો એહસાસ થયો. એ દોડી જનારના પગલાનો અવાજ શમે તે પહેલા તો તેની પાછળ અનેક લોકો દોડી જતા હોય તેમ અનેક લોકોના પગલાઓનો અવાજ સંભળાયો. પાછળથી દોડી આવેલું એ ચારેક માણસોનું ટોળું ત્યાંજ સ્તંભી ગયું. અને એટલામાં આઘું પાછું થઇ કંઇક શોધવા લાગ્યું. પણ તેમાં સફળતા ન મળતા તે સીધા રસ્તે આગળ ચાલ્યું ગયું. ટોળાની પહેલા જે દોડી આવ્યું હતું, તે એટલામાં જ ક્યાંક છુપાયું હતું. પેલું ટોળું ચાલ્યું ગયું એટલે એ ટોળાના ભયથી મુક્ત બની તે બહાર આવ્યું. આમ તો તે માણસ જેવું જ અથવા તો કહોને કે માણસ જ હતું. પણ કંઇક જુદું હતું. તેનો શ્યામ રંગ પાકો હતો છતાં સોહામણો લાગતો હતો. તેના ટૂંકા અને વાંકળિયા વાળ થોડા અજીબ લાગતા હતા છતાં તેના રૂપનો શણગાર હતા. તેના દેહના આકારથી તે એક યુવતી હોય એવું લાગતુ હતું.\n\nબારી પર છરક્તી નજર નાખીને હું ફરી પાછો ચા અને ભજીયા ખાતા-ખાતા શનિવારના સાંજે આવતો ગઝલનો કાર્યક્રમ માણવામાં તલ્લીન થયો. પરંતુ, મન હજી અશાંત હતું, કદાચ ધ્રુજાવી દેતી ચીસને કારણે હોય કે પછી માનવ સહજ જિજ્ઞાસાને કારણે. પણ મન ફરી ફરીને બારીની બહાર ડોકિયાં કરતુ હતું. એ આકૃતિ બહાર તો આવી ગઈ હતી પણ હજી એક ઝાડની ઓથમાં સંતાઈને પોતાની સલામતીની ચોક્કસાઈ કરતી હતી. વારે વારે પોતાની આજુ-બાજુ, ચારેય તરફ નજર ફેરવીને જાણે ખાતરી કરતી હતી. અને આ બધું મારા ઘરથી લગભગ ૩૦-૪૦ મીટર દૂર થતું હતું, જયારે જ્યાંથી આ શરુ થયું એ રોડ, માંડ ૧૦૦ મીટર દૂર રોડ હતો.\n\nમારા હોલની બારી, મૅઈનરોડ પર પડતી હતી એટલે પસાર થતા વાહનોનો અવાજ, પગપાળા ચાલતાની વાતો અને ગૌધુલીક-ગોવાળિયાઓની અવર-જવરની વસ્તી રહેતી હતી. મને ૨ વર્ષ જેવા થયા અહીંયા રહેતા, પરંતુ આવો અનુભવ આજ સુધી ક્યારેય નથી થયો. હા, ક્યારેક શિયાળવા બોલતા, રાતમાં ક્યારેક દીપડાના આવવાના કારણે કુતરાના રોવાના કે સતત ભસવાના અવાજ તો સહન કર્યા છે પણ આજનો આ આવો પ્રથમ અનુભવ હતો જેમાં, ચીસ સાંભળીને ભયનું એક લખલખું પસાર થઇ ગયું.\n\nબાજુમાં બેઠેલી પંક્તિને મેં ધીમેથી પૂછ્યું- \"શું લાગે છે? શું હશે ! જરા જોવું છે ?, હજી સંધ્યાકાળ છે એટલે આપણે અજવાળામાં આપણે થોડું જોઈ શકાશે અને તપાસ પણ કરી શકાશે. વળી, અજવાળું છે એટલે થોડું સારું પણ છે અને કોઈ પ્રકારની તકલીફ પણ નહિ થાય\".\n\n\"અક્ષર, અંબાજી મંદિરે જયારે તમારી નોકરી લાગી અને અહીં રહેવા આવ્યા પહેલા જયારે આપણે અર્ચિતભાઈને પાલનપુર મળવા ગયા હતા, ત્યારે એમણે આપણને ચેતવ્યા હતા, યાદ છે ? એમણે કહ્યં હતું કે આબુની તળેટીના જંગલથી લઇ ને અંબાજી - ગુજરાતની સરહદમાં આવી ઘણી જ વસાહતો છે અને પ્રજાતિઓ છે - જેમના રીત-રિવાજ અને માન્યતાઓ આપણાથી તદ્દન અલગ છે, તો એમની વચ્ચે પડવાનું ટાળવું. એમાંય તમારા ઉતાવળા સ્વભાવને કારણે, તમને તો ભાર પૂર્વક ચેતવ્યા હતા, યાદ છે ને\", પંક્તિએ સવિનય વિરોધ નોંધાવી દીધો.\n\n\"હા, પણ યાર, બિચારી છોકરી લાગે છે અને તકલીફમાં હોય એવું પણ લાગે છે, તે જોયું નહિ કેટલા માણસો પાછળ પડ્યા હતા, લગભગ અડધો-અડધ ગામ ટોળું બનીને પાછળ પડ્યું હતું. પાછું, અત્યારે થોડું અજવાળું છે તો તાપસ કરી શકાશે, પછી જો રાતના કંઈ અણધારી સમસ્યા આવી ને, તો કઈ નહિ થઇ શકે\". - મેં મારો પક્ષ મુક્યો. જવાબમાં પંક્તિએ અણગમા અને વિરોધની એક આછી નજર નાખી જે મારી માટે દલીલને પૂર્ણવિરામ મુકવા માટેની મૂક સૂચના હતી.\"\n\n\"જમવામાં ખીચડી મુકું કે ઢોકળાની થાળી મૂકી દઉં ! કેમકે અત્યારે ૭ વાગે ભજીયા ખાધા છે એટલે મને તો એટલી ઈચ્છા નથી, તમારે કેવીક ઈચ્છા છે ?\" મેં ડોકી હલાવીને મારી સહમતી દર્શાવી અને વળી ગઝલ સાંભળવામાં વ્યસ્ત થઇ ગયો, 'યેહ દૌલત ભી લે લો...' મારી પ્રિય ગઝલોમાંની એક. હું મારા બાળપણના મોહક સંસ્મરણોમાં સરી પડવામાં જ હતો ત્યાંજ પંક્તિ મારી પાસે આવીને કાનમાં ધીમે થી બોલી, \"લાગે છે કે પેલી છોકરી પાછળ, આપણા વરંડા બાજુ આવી છે\". \"તને કેવી રીતે ખબર પડી ? તને એવો આભાસ થયો હશે\" - મેં એને શાંત પાડી.\"\n\n\"ના હવે, રસોડામાં વાસણો ચડાવતા ચડાવતા મેં એક આકૃતિ ઝડપથી આપણી આ ગલીમાં દાખલ થતી જોઈ અને એનો પડછાયો બારીના કાંચ પર પડતો હતો. એટલે મેં આકૃતિ તો નથી જોઈ પણ એનો પડછાયો આ બાજુ જતો જોયો અને પછી વરંડાની પેલી બાજુ, દરવાજા પાસે પ્લાસ્ટિક કે બોટલ પર પગ પડે તો કેવો અવાજ આવે ! એવો અવાજ પણ સંભળાયો\" \n\n\"સાચું, પણ એ પણ હોઈ શકે કે કોઈ ગાય કે કોઈ પ્રાણી કંઈ ચરવા આવ્યું હોય અને એનો પગ એ બોટલને લાગ્યો હોય! \" એને કહેતા કહેતા ધીમેથી મેં બારીને બહાર નજર કરીને પેલી છોકરીને જોવાનો અને મારા અનુમાનની સાતત્યતા જાણવા માટે પ્રયાસ કર્યો. સુરજ લગભગ અસ્તાચળે હતો એટલે આંખો જરા વધારે ઝીણી કરવી પડી પણ લાગે છે, પંક્તિ સાચી હતી. એ છોકરી એ ઝાડ પાછળ ના દેખાઈ કે જ્યાં સુધી મારી નજર જઈ શક્તિ હતી ત્યાં સુધી તો એ ક્યાંય ન જ હતી.\n\n\"લાગે તો છે કે તું સાચી છો... એક કામ કર, આપણે ધીમેથી પાછળ જઈને જોઈએ. પણ શાંતિ રાખજે અને બહુ કંઈ ઉત્પાત નહિ મચાવતી. રાડારાડ કરીશ અને જો આજુ-બાજુ માં ક્યાંય ખબર પડી તો લોકો ભેગા થઇ જશે અને એમાં પણ જો પેલું ટોળું આવી ગયું ને, તો આપણું આવી બનશે. એટલે પહેલા તેલ જોઈએ- તેલની ધાર જોઈએ, પછી કંઈ નિર્ણય પર પહોંચીયે\" મેં બને એટલા ધીમા અવાજે બોલવાનો પ્રયત્ન કર્યો. જોકે પુરુષનો અવાજ સહેજે ભારી હોય, વધુ ધીમે તો ન બોલાયું પણ યથાશક્તિ અને પ્રયત્ને થોડુંઘણું ધીમે બોલાયું જયારે અમુક શબ્દો તો મનમાં જ બોલાયા- ખાલી હોઠ જ ફફડ્યા. હવે ગાય થવાનો વારો પંક્તિનો હતો, આજ્ઞાકારી મુદ્રામાં માથું હલાવીને મારી વાતમાં હામી ભરી.\n\nઅમે બિલ્લીપગે રસોડું વટાવીને અને ૩૦ બાય ૨૦ નો મારો નાનો એવો બગીચો પસાર કરીને વરંડાના દરવાજે આવીને બહારની બાજુ થતી હલન-ચલન સાંભળવાનો પ્રયત્ન કરવા લાગ્યા. પંકતિનું અનુમાન લગભગ સાચું જ હતું. આ છોકરી કે જે કંઈ પણ છે એ ઘરની પાછળ જ હતું પણ પ્લાસ્ટિકની બોટલ અને પન્નીની થેલીઓ- કાગળો પર પડતા પગનાં સતત અવાજથી એટલો તો અંદાજ લગાવી શકતો હતો કે છોકરી ખરેખર ખુબ જ ઘભરાયેલી છે, ડરેલી છે. કેમ કે આ પગલાં ગભરાયેલા હતા, બીક અને ગભરામણને કારણે એના પગ ગમે ત્યારે પ્રવૃત્તિમાં આવવા જાણે તૈયાર હતા. મેં પંક્તિને સાંકેતિક ભાષામાં જણવ્યું કે \"હું દરવાજો ખોલું છું, તું સાવધ રહેજે \".\n\nછેલ્લા ૨ વર્ષમાં લગભગ ત્રીજીવાર આ દરવાજો ખોલવાની જરૂર પડી હશે એટલે થોડી મહેનતે, પણ અવાજ ન થાય એની ખુબ કાળજી રાખીને કડી હટાવી પણ મિજાગરાએ અમારું માન ન રાખ્યું. જોકે, મિજાગરામાંથી અવાજ આવવો એ પણ દેખીતું જ હતું, એટલા વર્ષોમાં ઉપયોગમાં જ લેવાયું નહતું એટલે જરા કટાઈ ગયું હશે. જે હોય તે પણ આ અવાજે પેલી છોકરીને સતર્ક કરી દીધી. એ ધીમેથી મિજાગરા અને દીવાલ થી બનતા ખૂણા સરસી ઊભી રહી ગઈ અને પોતાને અમારી નજરથી બચાવવાનો પ્રયત્ન કરતી હતી. બીક બંને બાજુ સરખી હતી, આમ છતાં, પૌરુષિય શક્તિનું પ્રદર્શન કરવા, મેં હિમ્મત કરીને છોકરીને પૂછ્યું - \"એઈ, કોણ છે તું ? અહીંયા શું કરે છે ? \"આ બધું ઉપરછલ્લું હતું બાકી અંદરખાને બીક છુપાવવા મેં પંકતિનો હાથ સખત રીતે પકડી રાખ્યો હતો. પંક્તિ મારા ડરને લગભગ જાણી ગઈ હતી, ધીમે થી મારા કાનમાં કંઈક ફુસફુસી પણ મારુ તો સંપૂર્ણ ધ્યાન પેલી છોકરીમાં અને તેની હવે પછીની ગતિવિધિમાં હતું.\n\nઅચાનક એ છોકરી દરવાજા પાસે- અમારી નજરોની બરાબર સામે આવીને ઊભી રહી ગઈ. આવા અણધાર્યા પ્રાગટ્ય માટે અમે તૈયાર ન હતા જેના પરિણામ સ્વરૂપ, સ્ત્રીસહજ લાગણીઓના આવેગમાં પંક્તિથી બીકના માર્યા રાડ નીકળી ગઈ. સામેપક્ષે પણ પેલી છોકરીતો પહેલેથી ડરેલી જ હતી.આ અમને જોઈ ને રીતસરની કરગરવા લાગી...\"સાહેબ, મહેરબાની કરી કોઈને કંઈ કેસો નૈ, હું હિયાં- તમારી દીવાલકોરે થોડીવાર સુપાઈ જાઉં સુ અને પસી ઝાતી રઈશ.\" \"બોન, મને એ મારી નાખસે \" - પંક્તિ સામે જોઈને એ લગભગ રોઈ ગઈ. મેં પંક્તિ સામે જોયું અને અમારી આંખોએ વાત કરી લીધી. પંક્તિ તરતજ પાણીનો પ્યાલો એના માટે લાવે છે અને માથે હાથ ફેરવી, શાંત કરીને એને પાણી પાયે છે. આ પહેલીવાર એ છોકરીને જોઈ, કે જેની ચર્ચા અમે છેલ્લા કલાકેકથી કરતા હતા. સાવ કાચી વય- કુમળું શરીર, ટૂંકા વાળ, શરીરે ક્યાંક ઘાવના નિશાન તો ક્યાંક લીલજામનાં ચાંઠા હતા. મોઢાપર અને હાથપર કાંટા કે કોઈ ધારદાર વસ્તુ લાગવાના કારણે ચીરા પડ્યા હતા અને એમાંથી થોડું લોહી પણ નીકળતું હતું, કદાચ હોઈ શકે - જયારે ટોળાથી બચવા ભાગતી હતી ત્યારે ક્યાંક ખાડામાં પડી ગઈ હોય કે પછી સ્વબચાવમાં ભાગતીવેળા બાવળીયા કે કોઈ થોરમાં ઘસાઈ હોય. એકંદરે એ નાની છોકરી - અમારી દીકરીની ઉંમરની હશે પણ અત્યારે તો એ બિચારી હતી અને સરખી ડરેલી પણ હતી.\n\nજાણે કેટલાય જન્મોની તરસી હોય એમ તરત જ પાણીનો પ્યાલો લઈ લે છે અને એક શ્વાસે જ પાણી પી જાય છે. \" હજી જોઈએ છે ?\" પંક્તિએ પ્રેમથી પૂછ્યું. \"હા, થોડું\" - હાથ અને માથું હલાવીને, ઇશારાથી એણે જણાવ્યું. ધરાઈને પાણી પીધા પછી એનો શ્વાસ જરા હેઠો બેઠો, જાણે જીવમાં જીવ આવ્યો હોય એમ એને થોડી નિરાંત પણ થઇ. \"કંઈ ખાવું છે ? ભૂખ લાગી છે, બેટા ? ભજીયા ખાઈશ ? લાવું! \" - પંક્તિને દયા આવી. કોઈ પણ જવાબની અપેક્ષા રાખ્યા વગર પંક્તિ એના માટે ભજીયા લઇ આવી, \"તમે પણ થોડી ચા પીશો ને ? બનાવું છું !\"\n\nઆઠ વાગવામાં હતા ક્યાંકથી ટીવી સીરીયલનો અવાજ આવતો હતો તો કોઈ ઘરમાંથી પિક્ચરનાં ડાઈલોગ સાંભળતા હતા. વરંડાની ઠંડી અને શુદ્ધ હવામાં હું અને પંક્તિ હિંચકે બેઠા હતા અને પેલી છોકરી અમારી સામે, વાંસની ખુરશીપર બેઠી હતી. ચા પીતા પીતા ક્યારેક ઝાડ-પાન જોતી તો ક્યારેક પોતાના કપડાં તરફ નજર નાખતી- સંકોચાતી, અમને જોતી- નજર બચાવતી, તો ક્યારેક વળી એની નજર વરંડામાં આમ-તેમ રમતી. \"દીકરી, તું કોણ છે ? તારું નામ શું છે ? એ લોકો કોણ હતા ? તારી સાથે શું થયું છે ? આવી હાલત ? તારા માં-બાપ ક્યાં છે, તું કોઈ ગુનો કરતા પકડાઈ હતી કે શું ? કેમ પાછળ પડ્યા હતા આ લોકો\" - પંક્તિએ જરા પ્રેમથી પૂછ્યું.\n\n\"બોન, મારુ નામ મણિ સે. રામની સોગંદ ખૌં સુ, મેં કંઈ નૈ કઈરું. મારી મા તો મરી જઈ સે - તૈણ વરસારા થૈયાં. મારો બાપો પેલી કોર, દાતા ગોમમાં રેસે અને નોની ઝમીન ખેડેસે\" થોડા ધ્રુજતા સ્વરે એ બોલી.\n\n\"તો તું દાતા ગામની છો ? અંબાજીની બાજુમાં જે છે ત્યાંની ? \" મારાથી પુછાઈ ગયું. \" અને આ લોકો કોણ હતા? અને તું કેમ એમનાથી ભાગતી ફરે છે? \" પંક્તિએ તરત જ અધીરાઈથી પૂછ્યું.\n\nમણિ અમારી સામે મુક ભાવે જોતી રહી અથવા કે કદાચ વિચારતી હોય કે ક્યાંથી શરુ કરવું. અમારો સવાલોનો મારો ચાલુ હતો અને એ ઉપર આકાશ તરફ જોતી હતી. આકાશના તારાઓને જોતા જોતા એની આંખોમાં ઝળઝળીયા આવી ગયા. જાણે ગદગદિત થઈને ઉપરવાળાને પૂછતી હોય કે \"મારી સાથે જ કેમ ?\" બેટા, તું ચિંતા ના કરીશ, અમે અમારાથી બનતી મદદ કરશું. તું ખુલીને તારી તકલીફ કહી શકે છે\". - પંક્તિ એની બાજુમાં ગઈ અને અને માથા પાર પ્રેમથી હાથ ફેરવ્યો. પંક્તિના આવા મમતાભર્યા વ્યવહારથી મણિનું હૃદય ભરાઈ આવ્યું અને એની આંખમાંથી સારતા આંસુએ આ વાતની ચાડી પણ ખાધી. પૂરતા પ્રયત્ન છતાં મણીની આંખો એના કહ્યામાં નહતી અને એટલી સક્ષમ પણ ન હતી કે બે છેડે વહેતી નદીને રોકી શકે. \"રોઈ લે દીકરી, મન હળવું કરી લે. જરા પણ મૂંજાયા વગર અમને માંડીને બધી વાત કર. તું અમારા માટે દીકરી જેવીજ છો. અમારી દીકરી અદિરા પણ લગભગ તારી ઉંમરનીજ છે. અત્યારે અમદાવાદમાં ભણે છે. તું નિશ્ચિંન્ત થઇને તારી તકલીફ કહે, અમે તારા મામા-મામી જેવાજ છીએ.\" એટલું કહેવું હતું અને મણિનો સંયમનો બંધ તૂટી ગયો અને એ નમાયું બચ્ચું ચૌધારા આંશુ એ રોવા લાગ્યું. સાચું કહું તો, પંક્તિના આવા મમત્વ અને પછીની ભાવનાત્મક પળોએ મને પણ થોડો ભીંજવી દીધો.\n\nઆ બધા પ્રસંગમાં લગભગ એક કલાક જેવો સમય નીકળી ગયો હતો. આજુ-બાજુના ઘરમાંથી સિરિયલનો અવાજ આવતો પણ બંધ થઇ ગયો હતો. દૂર ડુંગરની બાજુથી ધીમો ધીમો ઢોલ-નગારાંનો અવાજ આવતો હતો. આ અવાજ સાંભળીને મણિની આંખો ચમકી અને ડૂસકાં ભરતા ભરતા એણે એક એક કરીને સવાલોના જવાબ આપવાનું ચાલુ કર્યું.\n\n\"મામા, અમો આદિ સીએ, અમો સોત બોન પસે એક ભઈ સે. મારો બાપો અમોરી નોની ઝમીન ખેડેસે. ઔંઠ સોકરાઓ અણ બે પુતે, ગર મોન્ડ સાલતું પુન તોયે બસારો અમુને હરખું હંભાળતો અન પોસતોય ખરું. બાપોતો સગો હતો પુન અમોરા ભાગ અમોરા જ સગા નોતા અન ઉપરથી પસે આવી આ ગરીબી. એક પાંસળ એક અમ સ વરસારા સૂકા ગિયા. ગરે ખાવાનાય ખુટા, તોયે બાપો સબરકો એટલે હાઈરો નૈ. એકનું એક બરડ વૉચી દિજુ, પોતે બસારો હળ ખેંસતો. બીઝા વરહથી તકલીફ વધી જઈ પુન બસારો હુ કરે. એકદી જમવા બેઠો તાણે મુને પાસે બુલાવી ને કીધું - \"મણિ, ડાભેલ ગોમમાં એક આપણું ઝાતનું કબીલું રે'સે. ઉમા એકને તારી હારે લગન કરવાસે. માડી ખોટુ ન બુલાવે પુન એ બીજવરો સે અન આ લગનના બદલે એ વિસ હઝાર આપસે. સનિવારે તારો વર આવસે તને પેણવા અન લઇ જાહે. મન માફ કરિ દે જે હો માડી. તારા નોના બોન-ભઈ જમી સકહે\" - એટલું કૈને બચારો ભાણા પરથી ઉઠી ગીયો, મેં પેલીવાર મુરા બાપાને રોતા ઝોયો\". પોતાની લાગણીઓ પર ખુબ જ કાબુ રાખી ને મણિ બોલતી હતી. મેં જોયું પંક્તિનો હાથ ધ્રૂજતો હતો, એ અંદર અંદર રોતી હતી. મેં ધીમેથી એનો હાથ મારા હાથમાં લીધો અને પંપાળ્યો. મેં વાંચ્યું તો હતું કે રાજસ્થાનમાં, ઉત્તર-પૂર્વ ગુજરાતમાં અને બિહાર માં કોઈ કોઈ જગ્યાએ એટલી ગરીબી છે કે ત્યાંના માં-બાપ પોતાના સંતાનોને વેચી દે છે. અત્યારે સુધી ફક્ત વાંચેલું પણ અત્યારે તો પ્રત્યક્ષ કોઈની આપવીતી સાંભળું છું. હું પણ અંદર સુધી હલી ગયો. આને શું કહેવું! મજબુરીની પરાકાષ્ઠા, ગરીબીની પરાકાષ્ઠા કે પછી ભાગ્યનાં કસોટીની પરાકાષ્ઠા!\n\n\"એ વર બસાઈંઠ વરહનો હતો મામી, બસાઈંઠ વરહનો હતો\" આ બોલતા મણિથી વધુ એકવાર ધ્રુસકે ધ્રુસકે રડાઈ ગયું. મેં એને પાણીનો પ્યાલો ધર્યો. બે ગુંટડા પીને થોડી શાંત થઇ અને પોતાની દાસ્તાન આગળ વધારી.\" અમ પેણયાં એન હજ વરહ પુન નથ થૈયું. આવનાર ચૈત્રયે થાહે. બધા કેતા'તા એનું લોઈ હુંકાય સે, હસે, ખબર નઈ બીડી પણ બવ પીતોતો. એ તો ગીઓ પુન મુને નોંઘીરી કરી ગીઓ. આ મરી ગીઓ એ જ દાડે અમોરા કબીલાના હરદારનો સોકરો આવી ન મુને કેસે કે હવે મુરી હારે પેણજે, જો ના પાડીસ તો ઝીવવા નૈ દઉં. તમ માનહો, મૉરા બાપા આયા ન, તોય મને મલવા નઈ દીધી. હું કોન પાહે મારુ દુઃખળું વેસુ કે કોન પાહે તો રોઉં ? હું જઇકાલથી ભાગું સુ મામી, તમ પેલા સો, માથે હાથ ફેરવ્યો \" - ફરી એ રોવા મંડી, પણ આ વખતે એને રોવા દીધી. બધું દુઃખડું રોઈ લે, મન ખાલી કરીલે એટલે અમે બંનેમાંથી કોઈ કંઈ ન બોલ્યું. જોકે, આ સમયે શું કહેવું કે શું સાંત્વના આપવી એ કદાચ દુનિયાની કોઈ પણ ભાષાની વર્ણમાળામાં નહિ હોય ! મણિ પોતાની વાત આગળ ચલાવતી હતી, પંક્તિ એ સાંભળીને આસું સારતી હતી પણ હું ! હું ન તો રોઈ શકતો હતો કે ન તો આ દીકરી માટે કંઈ કરી શકતો હતો. હું આ જ વિચારમાં હતો, કદાચ મણીએ બીજું ઘણું કીધું હશે પણ હું બેધ્યાન હતો, ત્યારે જ \" તમને પણ થોડું પાણી આપું ?\", \"ના. પછી શું થયું બેટા !\".\n\n\"મામા, મૉરા વર ને બારી આયા પસે, ઓલ હરદારનો સોકરો પાસો મારી કોર આવીને પુસ્તોતો, હાલ મારી હારે. મેં ના પાળી તો એણ કબીલામાં સંધાય ને કીધું કે - આ તો ડાકણ સે અન પોતાના વર ને ખૈ જઈ. એટલ અન મારી નાખજો નેતર ગોમમાં સંધાયને ઓમ જ ખૈ ઝાહે. એટલ, આ બધા મુન મારવા આઇવા'તા, એટલ પાંસળ ભાજતા'તા અન હોધતા'તા. મામી, બધા કેસ કે રામ તો ભલો સે તો ચ્યમ આવું કરે સે ? મુને કિયા ગુનાની હજા મલે સે ? મારુ તો કોઈ નૈ ને! ન બાપો, ન મૉં કે નઈ વર\". મણિ બધા બંધ તોડીને વહેવા માંડી.\" તું રોઈશ નહિ દીકરી. તું અહીં છો, અમારા ઘરે અને સલામત છો. તને કંઈ નહિ થવા દઈએ. ચાલ, જમી લઈએ પણ પહેલા હાથ-મોઢું ધોઈ લે. ઉપરના રૂમમાં અદિરાના કપડાં છે, કદાચ તને થઇ જશે. ચાલ, તને આપું\" પંક્તિએ એને હૈયા ધારણા આપી અને મારી તરફ ફરીને બોલી \"ઐ સાંભળોને, તમે જરા ટેબલ પર જમવાની તૈયારી કરશો ? હું જરા આની સાથે જતી આવું!\" પંક્તિ પ્રેમથી મણિને લઇ ગઈ. \n\nજમતી વખતે બધું જ શાંત હતું, મેં માહોલ હળવો કરવા ગુજરાતી હાસ્યનાટક ચાલુ કર્યું. \"દીકરા, ભાવ્યું? લેજે હો. શરમાતી નહિ\" - પંક્તિને માતૃત્વ છલકાઈ ગયું અને મને મારા દાદીની યાદ આવી ગઈ. મારા દાદી, આશાબેન, એમને પણ કોઈને જમાડવામાં ક્યારેય કંટાળો નથી આવ્યો, રસોઈ બનાવવી એમના માટે ક્યારેય કંટાળાજનક નહતું. એમણે કેટલાયને- અરે ભર-બપોરે ત્રણવગે અમે જયારે અચાનક જઈ ચડ્યા ત્યારે મારા અને મારા મિત્ર માટે પૂરણપુડ઼ી પણ બનાવી હતી. સાચું કહું તો મને આ વાત માટે એમના પર ઘણું જ માન હતું અને છે. \" સાંભળો, હું કહું છું, અર્ચિતભાઇને ફોન કરો છો ? બધી વાત કરી દઈએ. જજ છે એટલે જરા સપોર્ટ પણ રહેશે અને આજ રાત પણ સલામતીથી નીકળી જશે. કાલે સવારે એ જેમ કહે એમ કરશું! \" પંક્તિએ મારી દ્વિધા પારખી લીધી.\n\nજમીને અર્ચિતભાઈને ફોન કર્યો અને બધી વાત વિગતવાર જણાવી, મણિ સાથે પણ એમની વાત કરાવી. મણિમાં પણ એમની સાથે વાત કરી ને થોડી ધરપત આવી. લગભગ ૩૦મિનિટમાં ઘરની બહાર પોલીસવાન ૪ પોલીસ સાથે આવી ગઈ અને બીજા દિવસે સવાર સુધીમાં મણિના બાપા - શ્રી મેડારામને પણ પોલીસ બોલાવી આવી. બંને બાપ દીકરી ખુબ રોયા અને પછી શાંત થઇને વાતો કરી. ચા પીતા પીતા મેડારામે શંકા વ્યક્ત કરી \" સાહેબ, ઝૉ આન લઇ જઈસ તો કબીલાવારા પાસા ગોતતા ગોતતા આવહે. તમ કૈક મદદ કરોન. પોલીસ ઇન્સ્પેક્ટર પણ સાથે જ હતા, એમણે આશ્વાસન આપતા કહ્યું કે \"ચિંતા ન કરો, તમારી દીકરી હવે અમારી છત્રછાયા હેઠળ છે, કોઈ એને હેરાન નહિ કરે. દીકરીની જેમ જ સંભાળશું. પાલનપુરમાં મહિલા વિકાસ ગૃહો છે, એમાં મણિનું નામ નોંધાવી દઈશું. સરકારશ્રી જ ખર્ચો આપશે અને કામ પણ આપશે અને તમે ઇચ્છશો ત્યારે મળવા પણ આવી શકશો. અને જો મણિ રાજી થશે અને કોઈ યોગ્ય વર મળશે તો એના લગ્ન પણ કરાવશું, પણ એ પહેલા તમારી અને મણિની સહમતી પણ લઈશું\" - ઇન્સ્પેક્ટરની એટલી હૈયા ધારણા અમારા સહુ માટે સુખદ હતી. \" સાહેબ, તમુ મારા હારું રામ થૈ ને આયા સો\" - મેડારામે ભીની આંખે ઇન્સ્પેક્ટરનો આભાર વ્યસ્ક્ત કર્યો. \" અરે ના મેડારામ, તમારે આભાર માનવો છે તો આમનો માનો, પંક્તિભાભીનો માનો કે અમારા સાહેબ શ્રી અર્ચિતભાઈનો માનો. ખરું કામ તો એમણે જ કર્યું છે \".\n\nઉપરવાળો ક્યારે કેવો સંયોગ બનાવે છે, કોની સાથે કેવો સબંધ બનાવી દે એ કોઈ ન કહી શકે! એક અકલ્પ્ય સંબંધ અને અવિસ્મરણીય સાંજ. આ પ્રસંગ ને ચાર વર્ષ થઈ ગયા પણ હજી એવું જ લાગે છે કે હજી ગઈ કાલની જ વાત છે. ચાલો, હવે રજા લઉં. મામેરાની ખરીદી કરવા જવાની છે, આવતા મહિને ભાણેજ મણિના લગ્ન છે. તમે બધા જરૂર થી આવજો.\n\n",
      "duration": "14 mins",
      "category": "Crime"
    },
    {
      "id": 3,
      "title": "ધર્મની બહેન",
      "story_name": "\"લગ્નને પચ્ચીસ વર્ષ થયાં આજ પણ મને એમ લાગે છે આપણે નવા-નવા પરણેલાં છીએ.\" હાર્દિક જીનલની આંખોમાં જોઈ હાથ પકડી બોલી રહ્યો.\n\n“એ તો તમારો પ્રેમ છે\" બોલતાં જીનલ શરમાઈ ગઈ.\n\nઆપણાં લગ્નનાં પચ્ચીસ વર્ષ દરમિયાન આપણે ઘણા સુખ,દુ:ખ સાથે જોયાં. ઘણી માનતાઓ પછી આપણે સંતાન સુખ પણ મળ્યું, રોહને પણ ઘણી મહેનત કરી, એન્જિનિયર બનવામાં, હાર્દિક તમારી જવાબદારી ઓછી થઈ ગઈ..જીનલની આંખમાં હરખનાં આંસુ ટપકી પડ્યાં. \n\nબધાં આ જોડીને જોઈને કહેતાં,\" જિંદગી તો આ બંને જીવે છે, કેટલી સમજદારી ને કેટલો પ્રેમ ?\"\n\nવહેલી સવારે નાસ્તાની તૈયારીમાં જીનલ મશગુલ હતી, હાર્દિક છાપું વાંચતો હતોને ઘરની બેલ વાગી, \"હાર્દિક આપ જોવો ને કોણ છે ?\" જીનલ બે વાર બોલી પણ હાર્દિક છાપું વાંચવામાં બેધ્યાન હતો. અંતે જીનલ દરવાજો ખોલ્યો, સામે એક ત્રીસ,બત્રીસ વર્ષની અજાણી સ્ત્રી સામે ઊભી મંદ, મંદ હસતી આંખોને મલકાવતી, સ્વરૂપવાન, ગાલે ખંજન આ જોતા બે સેકન્ડ માટે સ્તબ્ધ જીનલને પોતાના મીઠા રણકારે તેણીએ જીનલનું ધ્યાન તોડ્યુ” કેમ છો ? મઝામાં અમે હમણાં તમારી બાજુંના એપાર્ટમેન્ટમાં રહેવા આવ્યાં છીએ, મારું નામ રુપા છે, આજ સત્યનારાયણની કથા રાખી છે, તમારે આવવાનું છે.\" \n\nએક જ શ્વાસમાં એકધારું રુપા બોલી ગઈ, જીનલ એક શબ્દમાં જવાબ આપી દીધો, \"હા..હા જરૂર.\" \n\nરાત્રે આઠ વાગ્યાં હાર્દિક ઘરે પહોંચ્યો, જોયું તો તાળું પાછો વળવા જતો હતો ને એપાર્ટમેન્ટનાં ત્રીજા માળેથી મીઠા રણકાર સમો અવાજ આવ્યો, \"ભાઈ ભાભી મારા ઘરે છે, તમે પણ આવો ઉપર પ્રસાદ લેવાં માટે \" હાર્દિક એક નજર જોતો જ રહ્યો. જવાબ આપ્યાં વગર સિધ્ધો ઉપર ચડી ગયો, રુપા અને રમેશ બંને સ્વભાવનાં ખૂબ મળતાવડા હતાં, એક નાનો બાબો આઠ,દશ વર્ષનો આમથી આમ દોડાદોડી કરતો હતો, લગભગ એક કલાકમાં તે બંને સાથે ભળી ગયું, પછી તો ફરવામાં, પીક્ચર જોવામાં, બહાર જમવામાં દરેક જગ્યાએ અમારા બે ફેમિલી સાથેને સાથે જ હોય..એક-બીજાનાં ઘરે પણ આવવા,જવાનું ચાલું થયું.\n\nવહેલી સવારનાં ડોરબેલ રણકી, નાસ્તાની તૈયારી જીનલ કરતી હતી, દરવાજો ખોલતાં રુપા,રમેશને એનો છોકરો ત્રણેય સાથે સહપરિવાર એ પણ વહેલી સવારે ! હાથમાં થાળી ઢાંકેલી હતી, હાર્દિક જોઈને વિચારમાં પડી ગયો, નક્કી સારો નાસ્તો બનાવ્યો હશે..સાથે નાસ્તો કરવા અહીં આવ્યો હશે.\n\nરુપા મલકતાં મુખે હાર્દિક સામે આવી, રુપાની નમણાશ, હસતી ત્યારે ગાલનાં ખંજન, તોફાની નજર, દેખાવે ખૂબ રૂપાળીને દેખાવડી. હાર્દિકની સામે આવે એટલે કાયમ નજર એનાં પર સ્થિર થઈ જાય. હાર્દિકભાઈ આજ રક્ષાબંધન છે, હું તમને રાખડી બાંધવા આવી છું, બધાં એક-બીજાની સામે જોઈ ખુશ થઈ ગયાં. રાખડી બાંધી બધાંએ સાથે નાસ્તો કર્યો.\n\nરમેશને નોકરીમાંથી કાઢી નાખ્યો, બીજી નોકરી ગોતવાનું ચાલું કર્યું, એ સમયે આર્થિક તકલીફને કારણે હાર્દિકે પૂરો સાથ સહકાર આપ્યો, ટોટલ ખર્ચ હાર્દિક કરવા લાગ્યો, એક વખત રુપાનો ફોન આવ્યો, \" હાર્દિકભાઈ મારે તમને બહાર મળવું છે, પ્લીઝ આપ કોઈને કહેતા નહીં કે આપણે મળ્યાં.\" \n\n\"હા..ક્યારે અને કઈ જગ્યાએ બોલો.\" હાર્દિક વિચારમાં પડી ગયો શું કામ હશે ?\n\nરુપા ઓફિસે આવી આંખમાં આંસુને બોલી, \"હાર્દિકભાઈ ઘરે ખાવા દાણો નથી શું જમવુંને શું જમાડવું. ?\" \n\n“તમે ચિંતા ના કરો લીસ્ટ આપો હું તમને જરૂરી સામાન લઈ આપું બોલતાં” હાર્દિકે રુપાનો હાથ પકડી લીધો, અજાણ્યા સ્પર્શથી રુપા હાથ છોડાવી સડસડાટ ઓફિસની બહાર નીકળી ગઈ, લીસ્ટ પ્રમાણે સાંજે ખરીદી કરી હાર્દિકને વિચાર આવ્યો કે \"નથી જીનલને જાણ કરવાની કે નથી રમેશને. તો આપવાં કઈ રીતે જવું ?\" \n\nરુપાને ફોન કર્યો “સામાન લીધો છે, કેવી રીતે આપવા આવું ? \"\n\n“હાર્દિકભાઈ તમે ઘરે આવી જાવ. રમેશ નથી ઘરે.\" રુપાએ ફોન કાપી નાખ્યો.\n\nજીનલને ખબર ના પડે એમ સંતાઈને હાર્દિક એપાર્ટમેન્ટમાં ગયો.દરવાજો ખુલ્લો જ હતો, \"આવો હાર્દિકભાઈ તમારો આભાર કેમ વ્યક્ત કરું ?\" એમ કહીને રુપા હાર્દિકને ભેટીને રડવા લાગી.\n\n“અરે..રે બસ બસ તમે રડો નહી. એ તો મારી ફરજ હતી. હાર્દિકને રુપાના આલિંગનથી રોમે રોમ કંપારી આવતાં એ પણ આવેશમાં આવી ગયો.\n\nરુપાને વિચાર આવતાં ઝાટકે દૂર ખસી ને કટકે કટકે એટલું જ કહ્યું, “તમે..તમે જાવ હવે, રમેશ આવતો'જ હશે.\" હાર્દિક એ સ્પર્શના નશામાં દાદરા ઉતરી એના ઘર તરફ નીકળી ગયો.\n\nત્રણ મહીના એમજ નીકળી ગયાં રમેશને નોકરી ના મળીને હાર્દિક નાની-મોટી મદદ કરતો રહ્યો, આ રીતે ધીમે-ધીમે એક બીજાનાં સ્પર્શ વધતાં રહ્યાં, હાર્દિકનાં મનમાં શેતાન ધમપછાડા કરવા લાગ્યાં, બીજી તરફ ભાઈ-બહેનનો સંબંધનો વિચાર આવતાં એ મનનાં શેતાની વિચારને મનોમન દાટી દેતો.\n\nફોનની રીંગ વાગી. \"સો વર્ષની ઉમર છે, તમારી રુપા તમને જ યાદ કરતો હતો, બોલો કેમ યાદ કર્યો.. ?\" \n\nસામેથી રુપા કહે તમારે બે કામ કરવાનાં છે, \"એક રમેશને નોકરી ગોતી આપો. બીજું જય માટે સ્કૂલ એડમિશન કરાવી આપો.\" \n\n“હા..હા થઈ જશે તમને ના ના'જ કહેવાયને\" ફોન કટ થયો સામેથી, હાર્દિક ચારેકોર ઓળખાણનો ઉપયોગ કરી રમેશ માટે નોકરીની અને જય માટે એડમિશનની વ્યવસ્થા પોતે ફી ભરી કરી આપી.\n\nઓફિસનું થોડું ધણું કામ પતાવીને રુપાનો વિચાર કરતો હતોને રુપા નજર સામે આવી. પહેલા તો ખાતરી કરી સ્વપ્ન નથીને ! આવો..આવો બંનેએ ખૂબ વાતો કરી, બે કલાક રુપા ઓફિસે બેઠી, એક અંતર રાખતી કાયમી, ધીમે-ધીમે રોજ તેઓ ઓફિસમાં મળવાં લાગ્યાં, રુપાનાં ગયાં પછી મેસેજ અને ફોન પર વાત થવાં લાગી, હાર્દિક હવે રુપા વગર રહી નહોતો શક્તો ને રુપા હાર્દિક વગર.\n\nહાર્દિક આજ સવારથી રુપાની રાહ જોઈ બેઠો હતો કે આજ તો રુપાને કહી દેવું છે. \" હું તને પ્રેમ કરું છું.\" રુપા ઓફિસમાં આવી દસ મિનિટ આડી અવળી વાત કરી. હાર્દિક ઊભો થઈ રુપાનો હાથ પકડીને હિંમત કરી બોલ્યો ,” રુપા આઈ લવ યુ.\" \n\nરુપા સામે જોઈ કંઈ પણ બોલ્યાં વગર ઓફિસમાંથી નીકળી ગઈ.\n\nબે દિવસ વીતી ગયાં પણ રુપા ના આવી, હાર્દિકએ મનોમન સ્વીકારી લીધું કે મને એના પ્રત્યે પ્રેમ હતો. પણ એને મારી આર્થિક જરૂરિયાત હતી, એટલો સંબંધ હતો, સ્વાર્થનો સંબંધ પણ કહી શકાય. એમ વિચારી રુપાના વિચારોને મનથી દૂર કરવાના પ્રયત્નો ચાલું કરી દીધાં.. બપોરે ચાર વાગ્યે રુપા આવી \"હાર્દિક હું પણ તમારા વગર ના રહી શકી આઈ લવ યુ.\" બંને ભેટી પડ્યાં ભાઈ-બહેના સંબંધ ભૂલી અનૈતિક સંબંધ બનાવ્યો. પતિ-પત્ની જેવો સંબંધને નિભાવ્યો.\n\nહાર્દિકની રહેણીમાં અને સ્વભાવમાં ફેરફાર દેખાઈ રહ્યો હતો, પરંતુ શેના કારણે છે ? એ જીનલને સમજાતું ન'હોતું. રાત્રે બે વાગે પાણીની તરસ લાગતા જીનલ ઊઠી, પાણી પીને સુવા જતીતી ત્યાં કોર્નર પર પડેલો હાર્દિકનો ફોન નીચે પડ્યો. ફોન ઉપાડીને ટેબલ પર મૂકવા જતાં વિચાર આવ્યો, સ્ક્રીન તૂટી નહી હોયને ! ફોન ચાલું કરતાં આ શું..! રુપાનાં મસેજ એ પણ આવી બીભત્સ ભાષામાં આગળ જોતાં એના ફોટા અને વિડીયો જોતા સમજાય ગયું કે હાર્દિક અને રુપાને ભાઈ-બહેનનો સંબંધ નથી. ખૂબ ગુસ્સામાં અને રડીને આખી રાત આંખોમા કાઢી, પોતાના પતિએ બહેન જેવા પવિત્ર સંબંધને લાંછન લગાડીને ઘોર પાપ કર્યું છે, સાથે મને પણ છેતરી છે. સામે રુપાએ ભાઈ બનાવીને મારું પત્ની તરીકેનું સ્થાન ઝૂંટવાનુ કાવતરું કર્યું છે. \n\nહાર્દિક, રુપા સાથે પ્રેમભરી, બિભત્સ વાતોને મસેજનો દોર ચાલું બંને પતિ,પત્નીનાં વહેવારને પણ શરમ આવે, એવી ભાષામાં રોજ વાતો કરતાં હતાં. એ વાતથી સાવ અજાણ કે કોલરેકોર્ડ થઈ રહ્યાં છે.\n\n\"જીનલ..ઓ જીનલ ઊઠ હવેં સવાર પડી ગઈ, આજ આટલી મોડે સુધી કેમ સૂતી છો ? મઝા નથી ? રાત્રે ઊંઘ નથી આવી ?\" આંખોમાં આખી રાત જાગતી જીનલ બસ સામે જોયું ,મોઢું ફેરવીને ઊભી થઈ ગઈ.આવું વર્તન જોઈ હાર્દિકને અજુગતું લાગ્યું.\n\n\"હાર્દિક મારે તારી સાથે વાત કરવી છે,\" જીનલ હાર્દિક સામે એક નજરે જોઈ એક'જ સવાલ કર્યો, \"તારે..ને રુપા શું સંબંધ છે ?\" \n\n“ભાઈ,બહેનનો પણ આવું કેમ પૂછે છે ? તને ખબર જ છે. \n\n“ખોટું ના બોલ મને બધી ખબર પડી ગઈ છે, તારા દરેક મેસેજને વિડીયો જોઈ લીધાં છે. તમે તમારી રીતે જિંદગી જીવો. હું ઘર છોડી જઈ રહી છું. \" \n\n“જીનલ..જીનલ મારી વાત સાંભળ, મારી ભૂલ થઈ ગઈ, માફ કરી દે, મારી ભૂલ સુધારી લઈશ, તારાં સમ હવે કોઈ આડો વહેવાર રુપા સાથે નહીં રાખું બસ, ભાઈ-બહેન બનીને રહેશું.માફ કરી દે જીનલ.\" \n\nજીનલની આંખમાં એક ધારા આંસુ વહેતા રહ્યા. હાર્દિક ઘરની બહાર નીકળી ગયો. બહાર નીકળતાં હાર્દિકએ ખાધેલા જીનલના સમ રુપાનાં પ્રેમ આગળ ભૂલાઈ ગયા.\n\n \"હલ્લો...રુપા આપણા વહેવારની જીનલને ખબર પડી ગઈ છે, હવે કોઈ મેસેજ કે ફોન ના કરતી.. હું તને કરીશ.\" આપણે ઓફીસમાં મળીએ તું આવ બપોરે.\n\n“કેમ કરતાં ખબર પડી ? જીનલબેનને આવતાં વેત રુપા હાર્દિકને પૂછ્યું.\n\n“એ બધું મુક અને હવે આપણે ધણું ધ્યાન રાખવું પડશે. તું મને મુશ્કેલી આવ્યે કે દુનિયા સામે આપણો પ્રેમ આવ્યે સાથ આપીશને ! હાથ પકડી રુપાને પૂછતાં હાર્દિકની આંખમાંથી આંસુ સરકી ગયાં.\n\n\" હું તારી જ છું, ને તારી જ રહીશ..હાર્દિક.\" બોલતાં રુપા હાર્દિકને ભેટી પડી.\n\n\" હેલ્લો હાર્દિકભાઈ તમે રાત્રે નવ વાગ્યે ઘરે આવજો,એ પણ એકલા કામ છે.\" \n\n“આવો..હાર્દિકભાઈ “ રુપાનાં ચહેરાની રોનક વધી ગઈ.\n\nરમેશભાઈ હાર્દિકભાઈ સામે જોયું, કંઈ પણ બોલ્યાં વગર. \n\n\"બોલોને રમેશભાઈ તમે મને કેમ બોલાવ્યો ?\" એક'જ ઝાટકે રમેશભાઈ ઊભા થયાને છરી લઈ સિદ્ધી ગરદન પાસે છરી રાખી, \"બોલ..બોલ રુપા સાથે શું વહેવાર છે તારો ?\" \n\n“તમે મારી વાત સાંભળો.\n\n\"મારે કંઈ નથી સાંભળવું મારે જે સાંભળવાનું હતું એ તારાને રુપાનાં કોલમાં સાંભળી લીધું છે.\" તમને બંનેને સજા આપીશ. બંને જણને.” રુપાને હાર્દિક બંને એક-બીજાની સામે જોતાં રહ્યાં. રુપા એક શબ્દ પણ બોલી ન શકી. રમેશભાઈ એક પછી એક ગાળો આપતાં ગયાં ને બોલતાં ગયાં.\n\n\" હા..છે અમારા બંનેનો વહેવાર સંબંધ સ્વીકારીએ છીએ..મારી નાખો કે બદનામ કરો.\" એકી શ્વાસે હાર્દિકભાઈ બોલી ગયાં.\n\n  \"તમારી વાઈફ જીનલભાભીને બોલાવું છું.\" \n\n \"ના..ના એને વચમાં ના લો..મહેરબાની કરીને તમે કહો એમ હું કરવાં તૈયાર છું.\" હાર્દિકભાઈ લાચાર થઈ નીચે મોઠે બોલી બેસી ગયાં.\n\n\"આ લો એક કોરો કાગળ સહી કરો.\" ભવિષ્યમાં હું ધારું એ લખી શકીશ. મારે મકાન હવે બીજી જગ્યાએ લેવું છે, અહીં નથી રહેવું. લોન પાસ થઈ ગઈ છે. ઘટે એ પાંચ લાખ તારે આપવાનાં છે. મંજૂર કોરા કાગળમાં સહી કરી પાંચ લાખનો ચેક આપી હાર્દિકભાઈ નીકળી ગયાં.\n\n\"બે દિવસ પહેલાં રમેશભાઈ તમને પચ્ચીસ હજાર મે આપ્યાં. હવે મારી પાસે ક્યાંથી હોય ?\n\n\" જીનલભાભીને વાત કરું ? “\n\nના..ના કાલ હું તમને મેળ કરી આપીશ. વાત કાપતાં હાર્દિકભાઈ ધીમે અવાજે બોલ્યા.\n\nબે ઘરનાં ખર્ચા સાથે ચાર મહિનાથી એક પછી એક રમેશભાઈની મોટી રકમની માંગણીઓથી ધંધામાં ખોટ આવવા લાગી, જો ના આપું તો ! જીનલ અને સમાજ સામે અમારો અનૈતિક સંબંધ જાહેર થઈ જાય. ટેન્શનમાં અને મજબૂર હાર્દિકભાઈ દિવસ, રાત રહેવા લાગ્યા.\n\n\"મારે હવે કોઈ નોકરીની જરૂર નથી રુપા તે સારો બકરો ફસાવ્યો છે, જે આપણી દરેક જરૂરિયાત પૂરી કરે છે.\" \n\nરુપા હસીને રમેશને કહ્યું\" તમે હાર્દિકભાઈની ગળે છરી રાખી ત્યારે હું ડરી ગઈ હતી. કે રમેશ રોજ ઈંડા આપનારી મુર્ગી કાપવાની ભૂલ તો નથી કરતાં ને ?\n\nબંને જોર જોરથી હસતાં હાર્દિકને ફસાવી રાજી થયા.\n\nઅજાણ હાર્દિકભાઈ રુપાનાં પ્રેમમાં પાગલ તેની જિંદગીને માલ મિલકત લૂટાવી રહ્યાં હતાં.\n\n\"હેલ્લો હાર્દિક તું વીસ હજાર આપી જા. આનો મગજ ફરી ગયો છે, મને ખૂબ મારે છે.\"\n\n \"તું ચિંતા ના કર રુપા આજ સાંજ સુધીમાં મેળ કરીને આપી જાઈશ. તને તકલીફ નહીં પડવાં દઉં. હું તારી સાથે છું. હાં રમેશ બે દિવસ માટે બહાર ગામ જવાનાં છે, પછી આપણે બે દિવસ મારા ઘરે મળી શકીશું. હું પણ તારી સાથે છું. હાર્દિક.\" ફોન કાંપીને રુપાને રમેશ સામ-સામી તાળી પાડી ખુશ થયાં.\n\n\" રમેશભાઈ આ રહ્યાં તમારા વીસ હજાર, હવે મને પૈસાનું ના કહેશો. મારી હાલત સાવ ખરાબ  થઈ ગઈ,\n\nવીશ લાખનું દેણુ પણ ચડી ગયું ,સમજો મારાથી શક્ય હતી ત્યાં સુધી તમને મદદ કરી .”કરગરતાં હાર્દિક હાથ જોડ્યા.\n\n\"રુપા કરિયાણાનું લીસ્ટ આપીદે, કાલ હાર્દિકભાઈ આપી જશે, હા હવે મહિનાનાં અંતે તમારે મકાનનો હપ્તો દશ હજાર ભરવાનો રહેશે.\" લીસ્ટ લઈ વીલે મોઢે ઘરની બહાર નીકળી ગયો.\n\nવીસ વર્ષ જૂના મિત્ર મિલનભાઈ આજ ઓફિસએ મળવાં આવતાં હાર્દિકભાઈની ખુશીનો પાર નથી. \"અરે મિલનભાઈ આજ તો મારી યાદ આવી, આવો આવો, મિલનભાઈ તમે મારા એક માત્ર એવાં મિત્ર છો, જેની પાસે મારે કંઈ છૂપાવવાનું નથી હોતું.. મિલનભાઈ હું એક મુશ્કેલીમાં છું. મારે તમને બધી વાત કરવી છે.”\n\n“હા બોલોને હાર્દિકભાઈ.\" મિલનભાઈને પહેલેથી છેલ્લે સુધીની દરેક માંડીને વાત કરી પોતાનું દિલ ખોલી નાખ્યું.\n\nબધું સાંભળીને મિલનભાઈ એક જ વાત કહી, \" હાર્દિકભાઈ ,તમારો ઉપયોગ થાય છે. રુપા સાથેનો તમારો પ્રેમ સાચો છે, પણ રુપાનો પ્રેમ તમારા પૈસાને જરૂરિયાત કે સ્વાર્થ પૂરતો છે. વહેલાસર આ સંબંધમાંથી નીકળી જાવ, તમે બરબાદ થઈ જશો.જો ભાઈ રુપાનો પ્રેમ સાચો હશે તો ! પૈસા આપવાની ના પાડશો તો પણ એ વહેવાર રાખશે. રમેશભાઈ જો તને બદનામ કરવાની કોશીશ કરે તો ! તમારે પણ સામી ધમકી આપી દેવાની રહેશે, કે મારી પાસે રુપાના ફોટાને વિડીયો છે, બંનેની બદનામી થશે.\" \n\nમિલનભાઈની વાતથી સહમત થઈ હાર્દકે નક્કી કર્યું કે હવે એક રૂપિયો પણ નથી આપવો.\n\n“મિલનભાઈ ,એક કામ કરશો ? \"આ રુપાનાં વિડીયોને ફોટા હું તમને પેનડ્રાઈવમાં આપું છું આપ સાચવીને રાખશો, મારો બચાવ છે, કાલ સવારે મને મારી નાંખે તો પણ આ સાબિતી તમારી પાસે રહે.\" \n\n\"હાર્દિકભાઈ આજ રાતે આવો ઘરે દશ હજાર લેતા આવશો, મકાનનો હપ્તો ભરવાનો છે,\" \n\nહા..ના જવાબ પહેલાં તો ફોન કટ્ટ થઈ ગયો.હવે મારી પાસે રૂપિયા છે પણ નહીં કે હું આપું. મિલનભાઈનાં કહેવા પ્રમાણે આમ પણ એક વાર જઈ ચોખ્ખી ભાષામાં ના કહીં દેવી છે. એ વિચાર કરી હાર્દિક પહોંચ્યો.\n\n\"આવો આવો હાર્દિકભાઈ બરોબર સમયસર આવી ગયાં.\" રમેશભાઈ હસતાં મુખે હાર્દિકભાઈનું સ્વાગત કર્યું. રસોડા માંથી રુપા પણ આવી રમેશભાઈની બાજુમાં ગોઠવાઈ ગઈ. \"લાવો દશ હજાર.\" \n\n“મારી પાસે નથી હું દેણામાં છું, અને આપી પણ નહીં શકું. મારી પાસે ક્યારેય માંગવા પણ નહીં.” એક શ્વાસે હાર્દિકભાઈ ગુસ્સામાં બોલી ગયાં. \n\n સાંભળતાં જ રમેશભાઈ જોરદાર ગુસ્સામાં મનફાવે એમ ગાળો બોલવાં લાગ્યાં, ગાળો સાથે ધમકી પણ આપી. હાથ પકડીને ધક્કા મારીને હાર્દિકભાઈને ઘરની બહાર કાઢી મુક્યાં.\n\n\" હેલ્લો હાર્દિક રુપા બોલું છું.\" \n\n“બોલ હવે શું અપમાન કરવાનું બાકી છે ? મારે તારી સાથે કે તારા પરિવાર સાથે કોઈ વહેવાર નથી રાખવો. મને આજ પછી ફોન ના કરતી.\n\n\" હું મજબૂર છું, તને પ્રેમ કરું છું. તું સમજ હું કંઈ બોલી નથી શક્તી, અવાજમાં દર્દને પ્રેમ અનુભવતાં હાર્દિક ફરી એના પ્રેમમાં પાગલ થઈ ગયો.\n\nરુપાને ફોન લઈ દીધા પછી બે મહિના થયાં ના કોઈ મેસેજ કે ના કોઈ ફોન. હાર્દિકભાઈ ફ્રી હોય ત્યારે રુપાના ફોટાને વિડીયો જોયા રાખતાં. જીનલ નાસ્તો બનાવવામાં મશગૂલ હતી, ફોનની રીંગ વાગી હાર્દિક તારો ફોન વાગે છે. \"મને વાર લાગશે તું ઉપાડી લે.\" \n\n “હલ્લો મિલનભાઈ એ નહાવા ગયા છે,પછી વાત કરાવું કહીને ફોન મૂકી દીધો. ફોન મુક્વાં જતાં ફોટો ગલેરી ખુલ્લી જોઈ, ખોલતાં જીનલની આંખો ફાટી ગઈ .આવાં બંનેના ફોટા, આવી હાલતમાં વિડીયો ? મતલબ હાર્દિકએ મારા સમ ખોટા ખાધાં, એનો વહેવાર હજીપણ રુપા સાથે પતિ,પત્ની જેવો ,ફોન મુકી ગુસ્સામાં જીનલ બેગ તૈયાર કરવા લાગી. હાથમાં આવે એટલો સામાન પેક કરી ઘરનો દરવાજો ખોલ્યો,\n\n\"જીનલ બેગ લઈ ક્યાં જાય છે ?\" તેણે પૂછ્યું.\n\n“હાર્દિક હું ઘર છોડુ છું, રોહન સાથે રહીશ. તું રુપાને નહીં છોડી શકે, પણ હું તને છોડી જઈ રહી છું, કહેતાં જીનલ રડતી ઘરની બહાર નીકળી ગઈ.\n\nમારી સાથે વાત કરવી જોઈએ, હું સમજાવી શક્ત જીનલને, મનોમન બબડતાં વિચાર આવ્યો શું સમજાવત ? શું કહેવું ? મે ખોટા સમ ખાઈને ખોટો સંબંધ નિભાવવામાં સાચો સંબંધને ખોઈ નાખ્યો, ઓફિસમાં પહોંચતા'જ બેંક ઓફિસર હાથમાં કાગળ આપે છે, આપની ઓફિસ,ગોડાઉન અમો સીલ કરીએ છીએ. દશ દિવસમાં વીશ લાખની લોન ભરપાઈ કરો, બાકી અમો હરાજી કરી વસૂલ કરી લઈશું. ઓફિસને તાળાને આ શું ? સાત-આઠ બીજા લેણદાર ઊભા છે, એક પછી એક બધાં પ્રેમથી કે ધાત-ધમકીથી ઉધરાણી કરતાં ગયાં.\n\nચારેકૌરથી ઘેરાયેલ હાર્દિકભાઈ જીનલને ફોન કરે છે. એક,બે,ત્રણ,ચાર..પણ જીનલ ગુસ્સામાં ફોન કાપી નાખ્યો. આ સમયે સાથ આપવા રુપા જરૂર આગળ આવશે, વિચારતાં રુપાને ફોન જોડ્યો. રુપાએ પણ બે વાર ફોન કાપ્યો.ત્રીજીવારનાં ફોન અજાણતાં રુપાથી ઉપડાયો,જેની જાણ રુપાને પણ નથી હોતી.\n\n\" રુપા..રુપા આજ મારે તારા સહારાની જરૂર છે.\" સામેથી કોઈ જવાબ નથી આવતો ને રુપાને રમેશની વાત સંભળાય છે. \n\n“વાહ રુપા વાહ છેલ્લા પાંચ વર્ષથી તે હાર્દિકભાઈને ફસાવ્યાં ઘરનું મકાન થઈ ગયું, પાંચ વર્ષ સુધી મારે કમાવવાની જરૂર પણ ના પડી, ધીમે, ધીમે રૂપિયા પડાવી ઘણી બેંક બેલેન્સ ભેગી પણ કરી લીધી, ને હવે... આપણી શેરીમાં રહેતાં નવાં પાડોશી રાકેશભાઈ ખૂબ પૈસાદાર અને કારખાનાંવાળા છે, તારા નવાં ભાઈ ને તારો નવો વહેવાર આપણને પણ પૈસાદાર કરી દેશે.\" બંનેનો ખૂબ હસવાનો અવાજ આવતો હતો.\n\nછેતરાયાંનો અને પોતાની પત્ની જીનલને દગો દીધાનો અહેસાસ લઈ હાર્દિકભાઈ ઘર તરફ ગયા.\n\nમિલનભાઈ ઘરની બેલ ઉપરા ઉપર વગાડી દરવાજો ના ખૂલતાં પાડોશી ભેગાં થઈ ગયાં, દરવાજો તોડી ઘરમાં પ્રવેશ્યા. \"આ શું ? હાર્દિકભાઈની લાશ.\" તાત્કાલીક પોલીસને જાણ કરી બોલાવ્યાં, જીનલભાભી,રોહનને ફોન કરી તાત્કાલિક આવવા માટે જાણ કરી. હાર્દિકભાઈની લાશની પાસે એક ચિઠ્ઠી પણ મળી. જેમા પોતે કરેલી ભૂલ માટે માફી માંગી સાથ ભાઈ-બહેનનાં પવિત્ર સંબંધને પોતે લજાવ્યો એ સાચું પણ રુપા અને રમેશભાઈની સાજીસ પણ પત્રમાં વર્ણવી. પોલીસને ચિઠ્ઠી હાર્દિકભાઈનાં ફોન રેકોર્ડિંગ અને મિલનભાઈ પાસેથી મળેલા રુપાનાં ફોટાને વિડીયો આધારે રુપાને રમેશભાઈની ધરપકડ કરી જેલનાં હવાલે કર્યાં.\n\nસમાજમાં આવા કિસ્સાઓ અત્યારે વધતાં રહે છે, એક નહીં પણ અનેક પરિવારો ખોટાં માણસની ઓળખ કર્યાં વગર ધર્મનાં ભાઈ-બહેનમાની અનૈતિક સંબંધ બને છે, લાગણીનો ગેર ઉપયોગ સાથે તકલીફોને નોતરતાં હોય છે. ",
      "duration": "12 mins",
      "category": "Crime"
    },
    {
      "id": 4,
      "title": "અંતિમ ઇચ્છા",
      "story_name": "રાત પૂનમની છે, પણ ધોધમાર વરસાદના આક્રમણે ચંદ્રને પીછેહઠ કરવા પર મજબૂર કરી દીધો હતો એટલે ચંદ્ર વાદળોની આડશમાં ક્યાંક સંતાઈ ગયો છે. શહેરના સૌથી પોશ વિસ્તારમાં, કે જ્યાં સિનેમાથી લઈને ઉદ્યોગ જગતની મોટી-મોટી હસ્તિઓના બંગલાઓ આવેલા છે, જ્યાં લગભગ રોજ કોઈ ને કોઈ બંગલામાં લેટ –નાઈટ પાર્ટીઝ થતી રહેતી. તે વિસ્તાર પણ આજે વેરાન નજર આવી રહ્યો છે. આજ વિસ્તારમાં શહેરના જાણીતા ઉદ્યોગપતિ નાણાવટી બ્રધર્સનો બે માળનો આલીશાન બંગલો આવેલો છે.\n\nબંગલાના પહેલા માળા પર મોટા ભાઈ ગૌતમ નાણાવટીનો રૂમ છે. પાંત્રીસ વર્ષનો ગૌતમ પોતાના વિશાળ પલંગ પર સૂતો છે, પણ તેના ચહેરા પર ઉભરી આવેલી તંગદિલી અને કપાળ પર ધસી આવેલા પસીના પરથી કોઈ પણ કળી શકે કે જીવનમાં આવેલા વંટોળો, સપનામાં પણ તેનો કેડો નથી મૂકી રહ્યા. ગૌતમના ચહેરા પર ઉપસી આવેલો તણાવ જોઈ લાગે છે, જાણે તે કોઈ જાળમાં જકડાઈ ગયો છે અને પોતાને છોડાવવા ફાંફા મારી રહ્યો છે.\n\nવીજળીનો એક કડાકો ગૌતમને તેના બેડ-ડ્રીમ્સમાંથી બહાર કાઢે છે. સફાળા જાગી ઉઠેલા ગૌતમની આંખો ખુલે છે, પણ સપનાની અંદર જે જકડન તેણે અનુભવી હતી, તે હજી પણ તેને મેહસૂસ થઈ રહી છે. તે ઊભા થવાની કોશિશ કરે છે ત્યારે તેના ધ્યાનમાં આવે છે કે તેના બંને હાથના કાંડા રસ્સીથી કસીને બંધાયેલા છે. થોડા પ્રયત્ન સાથે ગૌતમ પીઠના બળે બેઠો થાય છે. રાતના અંધકારમાં એક આકૃતિ તેને સામેની રોયલ-ચેર પર બેસેલી નજરે પડે છે. ગૌતમ હજી ગડમથલમાં છે કે આ સપનું છે કે પછી વાસ્તવિકતા? જાણે ફરી ગૌતમની મૂંઝવણ દૂર કરવા આવી હોય તેમ ચમકારા મારતી વીજળી એક વાર પાછી ગુંજે છે અને સોફા પર બેઠેલી આકૃતિની એક ઝલક ગૌતમને દેખાય છે. હાથમાં ગન અને ચહેરા પરની કઠોરતા બસ આટલુંજ ગૌતમ તે ક્ષણમાં જોઈ શકે છે. ગૌતમ હજુ કાંઈજ સમજે તે પહેલા સોફા પર વિરાજમાન વ્યક્તિનો વજનદાર અવાજ તેના કાને પડે છે. છે કોઈ અંતિમ ઈચ્છા?\n\nસવાલ સાંભળતાજ ગૌતમના શરીરમાંથી એક ધ્રુજારી પસાર થાય છે. પોતાના હજુ પણ સ્વપ્નમાં હોવાની તેની રહીસહી આશંકા પણ દૂર થઈ જાય છે. બંદૂકધારી વ્યક્તિનો હાથ રોયલ-ચેરની પાસેના સ્વિચબોર્ડ તરફ લંબાય છે અને રૂમની સીલિંગ પરનું વિશાળ ઝુમ્મર દીપી ઉઠે છે, કેસરી અને પીળાના મિશ્રણ જેવો પ્રકાશ રૂમમાં ફેલાય જાય છે. અચાનક રોશની આંખોમાં પડતા ગૌતમ મોઢું થોડું ફેરવી લે છે, બે સેકન્ડ પછી આંખો પટપટવાતાં તે સામે બેઠેલી વ્યક્તિ તરફ નજર કરે છે.\n\nએક હાથમાં ગન અને બીજા હાથમાં બીયર બોટલ લઈ સામે બેઠેલ વ્યક્તિના તેને દીદાર થાય છે. કાળા ટી-શર્ટ ઉપર કાળું જેકેટ પહેરેલો શખ્સ જે રીતે સાઇલેન્સર લગાડેલી ગનને આંગળીઓમાં રમાડી રહ્યો છે, તે જોઈને કોઈને પણ સમજાય જાય કે આ વ્યક્તિ એક ગેંગસ્ટર છે, એક પેશેવર કાતિલ છે. ગૌતમ સ્તબ્ધ થઈને પોતાના ઘરમાં દાખલ થયેલા આ અનઈન્વાઇટેડ અતિથિને જોતો રહે છે, જાણે સાક્ષાત યમરાજને જોઈ રહ્યો હોય. વાદળોના ગડગડાટ વચ્ચે સર્જાયેલી આ બે ઘડીની ખામોશી આખરે ગેંગસ્ટરના શબ્દોથી તૂટે છે, સોરી શેઠ, તને નીંદરમાંથી જગાડ્યો, પણ ચિંતા નહિ કર, થોડી વારમાં તને હંમેશ માટે સુવડાવી દઈશ.\n\nસફેદ લેંઘા-ઝબ્બામાં સજ્જ ગૌતમ કાળા લિબાસમાં આવેલ પોતાના આ કાળને એકી ટશે જોયા રાખે છે, તે હજી પણ પૂતળાની જેમ સ્થિર બેઠેલો છે, તે કશું કહી નથી શકતો, બસ સુનમુન બેસી રહે છે, પણ તેના હૃદયના ધબકારા ચોક્કસ વધી ગયા છે. બહાર પવન પણ જાણે વરસાદના તાલ સાથે તાલ મિલાવતો હોય, તેમ જોરથી ફૂંકાય રહયો છે.\n\nગન રમાડતા-રમાડતા ગેંગસ્ટર રોયલ-ચેર પરથી ઊભો થઈ રૂમની બારી સુધી જાય છે, અને પડદો જરા હટાવી ને બહારના મોસમનો તાગ મેળવે છે અને પછી ડોક ફેરવી ગૌતમ તરફ નજર કરતા કહે છે, વરસાદ રોકાય એટલી વાર છે, પછી તારો વારો! પણ અવાજ બિલકુલ નહિ કરતો, નહીંતર જે થોડીક મિનિટોનું તારું ટોક-ટાઈમ બચ્યું છે, તે પણ નહિ વાપરી શકે. આટલું કહીને ગન ગૌતમ તરફ તાકે છે. ગૌતમના ચહેરા પરથી લાગે છે કે હજી તેની સમજમાં નથી આવી રહ્યું કે તેની સાથે આ શું થઈ રહ્યું છે?\n\nગૌતમનો મુંઝાયેલો ચહેરો જોઈ ગેંગસ્ટરના મોઢા પર ગુમાનભર્યું સ્મિત આવી જાય છે, તે કહે છે, તે જવાબ ન આપ્યો મારા સવાલ નો, બોલ, છે કોઈ અંતિમ ઈચ્છા, “કોઈ આખરી ખ્વાહિશ?”\n\nગૌતમ પોતાનું મૌન તોડતો હોય તેમ ઊંડો શ્વાસ લેતા કહે છે. “ના, કોઈ ઈચ્છા નથી મને.” ગેંગસ્ટર જવાબ સાંભળી હસી પડે છે. “અરે ડોબા, જો હોત તો પણ હું થોડો પૂરી કરવાનો હતો!” અને હસતા હસતા તે પોતાની ગનને રામડતો ફરી પાછો રોયલ ચેર પર આવી બેસે છે. કીચડવાળા પગને પલંગના ખૂણા પર બેધડક ટેકવી ફરી બીયર ગટગટાવે છે. ગૌતમ તેને નિહારી રહ્યો છે. ગેંગસ્ટરનું ધ્યાન ગૌતમ તરફ જાય છે અને તે પૂછે છે. “શું જુએ છે? બીયર પીવી છે?”\n\nગૌતમ નકારમાં માથું હલાવે છે, ગેંગસ્ટર ફરી કહે છે, “બોલ પીવી છે? શરમ નહિ કર, તારી જ બોટલ છે, તારા ફ્રિજમાંથી જ કાઢી છે.” ગૌતમ ફરી નકારમામાંથી ધુણાવે છે અને અંગ્રેજીમાં કહે છે, સોરી, આઈ ડોન્ટ ડ્રિન્ક ગેંગસ્ટર કહે છે, “તો મિસ્ટર ઇંગ્લિશ, દારૂની ચાર બોટલ મારા માટે ચિલ્ડ કરવા રાખી હતી?”\n\nગૌતમ નીચું જોઈ જાય છે, ગેંગસ્ટર ફરી કહે છે, “છેલ્લી વાર પૂછું છું, બોલ પીવી છે?” આટલું કહીને તે બોટલ ગૌતમ તરફ લંબાવે છે, તે વેળા ગૌતમનું ધ્યાન ગેંગસ્ટરના હાથ પર લાગેલા જખમ તરફ જાય છે, ગૌતમ ખચકાઈને કહે છે “તમારા હાથ પર જખમ થયેલો છે, ત્યાં બાજુના ડ્રોઅરમાં બેન્ડેજ છે, તમે ચાહો તો લગાડી શકો છો.”\n\nગેંગસ્ટર પોતાના હાથ પર થયેલા જખમ તરફ જુએ છે અને કહે છે, “શેઠ, આ હમદર્દીનું ટોનિક પીવડાવવાનું રેવા દે, તરસ મારા પર નહિ, પોતાની જાત પર ખા.... થોડી વારમાં તારું રામ-નામ સત્ય થવાંનું છે.”\n\nગૌતમ શાંતીથી ફરી કહે છે, “જખમ તાજો છે, વધારે વખત ખુલ્લો રહેશે તો સેપ્ટિક થઈ જશે.” પણ ગૌતમ વાક્ય પૂરું કરે તે પહેલા ગેંગસ્ટર ઝડપથી ઊભો થઈ ગૌતમની નજીક આવે છે અને તેના માથા પર બંદૂક રાખીને કહે છે, “શેઠ, દોઢ ડાહ્યો નહિ થા, તને શું લાગે છે? તું આવી મીઠી-મીઠી વાતો કરીશ તો હું તારા પર દયા ખાઈશ? ખોટુ વિચારે છે, ઉલ્ટું મને વધારે ગુસ્સો આવશે, ચાર ગોળી એક્સટ્રા મારીશ તારી છાતીમાં....સમજ્યો?”\n\nગૌતમ ગૅન્ગસ્ટરના લાલપીળા ચહેરા તરફ જોઈ રહે છે અને સોરી કહે છે. ગેંગસ્ટર બંદૂક ગૌતમના માથા પરથી લઈ લે છે અને ફરી ચેર પર બેસી જાય છે, ફરી બીઅરનો એક ઘૂંટ પીવે છે અને કહે છે, “બહુ જોયા છે મેં તારા જેવા અમીરો, વાતો ભલી-ભલી, પણ મનમાં ઝેર, નસનસમાં દગો અને સ્વાર્થ.” ગૌતમ હિમ્મત કરી કહે છે લાગે છે બહુ જખમ ખાધા છે તમે! ગેંગસ્ટર તાડૂકે છે પાછો બોલ્યો. “તું! સાલા પેદાઈશી મૂરખ છે કે બંદૂક જોઈને ડાગળી ચસ્કી ગયી છે તારી? લાગે છે ઇન્સ્યોરન્સ પોલિસી મેચ્યોર કરવાની બહુ જલ્દી છે તને.” ગૌતમ ઘભરાતા-ઘભરાતા કહે છે, “નહિ, હું તો બસ એટલે કહેતો હતો કે, એન્ટી-સેપ્ટિક નહી લગાડો તો ઘા પાકી જશે.” ગેંગસ્ટર બે પળ માટે અચરજથી ગૌતમને જોઈ રહે છે, પછી કહે છે. “સાલા ડૉક્ટર છે તું? ચૂપ બેસ કીધુંને તને, રામ નામ જપ, થોડીવારમાં ચિત્રગુપ્તને પોતાના પાપોનો હિસાબ આપવાનો છે તારે.”\n\nગૌતમ માથું નમાવી દે છે. ગેંગસ્ટર પોતાના જમણા હાથ પર થયેલ જખમ તરફ જુએ છે, ઘા ખરેખર ઊંડો છે, બંગલાની દીવાલ કૂદતી વખતે ધાર વાગી ગઈ હતી તેને. તે ગૌતમ તરફ નજર નાખે છે, ગૌતમ હજુ પણ નતમસ્તક બેઠેલો છે, ગેંગસ્ટર ઊભો થતા કહે છે, “ચાલ, જો આજ તારી અંતિમ ઈચ્છા હોય તો દવા લગાડી લઉં છું.” આટલું કહી તે પાસેના ડ્રોઅર તરફ આગળ વધે છે અને અંદરથી ડેટોલની બોટલ કાઢી ઘા સાફ કરે છે. પછી પોતાના ડાબા હાથમાં પાટો લઈ જમણા હાથ પર બાંધવાની કોશિશ કરે છે. પણ તેને ડાબા હાથથી જમણા હાથ પર પાટો બાંધવો ફાવતો નથી, મોઢાથી પાટો પકડીને ફરી કોશિશ કરે છે પણ ફરી અસફળ રહે છે, પલંગ પર બેઠેલો ગૌતમ થોડીવાર સુધી આ જોયા કરે છે ને પછી થોડા ખચકાટ સાથે કહે છે, “તમ…. તમને જો વાંધો ન હોય તો, હું બાંધી દઉં?”\n\nગેંગસ્ટર ગૌતમ તરફ શંકાથી જુએ છે, એજ ઘડીએ ફરી જોરથી વીજળી ચમકે છે. ગેંગસ્ટર કઈંક વિચારે છે, પછી પાટો લઈ ગૌતમ પાસે આવી ઘૂંટણીએ બેસી જાય છે. પોતાની ગન પલંગની બાજુના સાઈડ-ટેબલ પર રાખે છે. અને ગૌતમ તરફ જોઈ તેને ધમકી ભરેલા સ્વરમાં કહે છે, શેઠ, “કોઈ ચાલાકી નહિ કરતો, નહીંતર ખૂબ ભયાનક મોત આપીશ.” સહેમેલો ગૌતમ ધીરેથી હકારમાં માથું હલાવે છે અને ગેંગસ્ટર ખૂબ સતર્કતા સાથે ગૌતમનો જમણો હાથ ખોલે છે. ગૌતમ પાટાનો એક છેડો હાથમાં લે છે, બીજો છેડો ગેંગસ્ટરના હાથમાં છે અને ગૌતમ ગેંગસ્ટરના હાથ પર પાટો બાંધવાનું શરૂ કરે છે. ગેંગસ્ટરનું પૂરું ધ્યાન ગૌતમ પર છે, તેને શંકા છે કે ગૌતમ મોકો મળતાજ કદાચ ગન ઝડપવાની કોશિશ કરશે. પણ ગૌતમનું સઘળું ધ્યાન પાટો બાંધવામાં પરોવાયેલું છે અને પાટો બંધાય જાય છે.\n\nગૌતમ પાટો બાંધી ફરી પોતાનો હાથ જેમ હતો તેમ રાખી દે છે. જાણે ફરી રસ્સીનું બંધન સ્વીકારવા તૈયાર હોય. ગેંગસ્ટર રસ્સી હાથમાં લ્યે છે, પણ પછી કાંઈક વિચાર આવતા હાથ બાંધ્યા વિનાજ ગન લઈ ચેર તરફ ચાલતી પકડે છે. રૂમની અંદર છવાયેલા સન્નાટાની જાણે નકલ કરતો હોય, તેમ વરસાદ પણ અચાનક વરસતો બંધ થઈ જાય છે. ગેંગસ્ટર અને ગૌતમ બંનેને એહસાસ થાય છે કે વરસાદ રુકી ગયો છે, બંનેની આંખ મળે છે, ગેંગસ્ટર પોતાના હાથ પર બંધાયેલા પાટા સામે જુએ છે અને પછી ગૌતમ પર નજર નાખી કહે છે.\n\n“હવે તારી મોતનું મુહર્ત આવી ગયું. મારો જખમ ભરવા માટે થૅન્ક યુ; અને તને હવે જે જખમ આપવાનો છું એને માટે સોરી.” આટલું કહી તે ગન ગૌતમ તરફ તાકે છે, ગૌતમ શાંત ચિત્તે તેના તરફ જુએ છે, તેના ચહેરા પર હવે કોઈ ડર નથી દેખાઈ રહ્યો. ગેંગસ્ટર ટ્રિગર પણ આંગળી મૂકે છે, ગૌતમ નજર ઝૂકાવ્યા વિના ગેંગસ્ટર તરફ જોતો રહે છે, ખબર નહી ગેંગસ્ટરના દિમાગમાં શું વિચાર આવે છે, તે અચાનક પોતાની ગન નીચી કરી દે છે અને બોલે છે, “એક વાત તો કબૂલવી પડશે મારે..... મેં બહુ લોકોને ઉપર પાર્સલ કર્યા છે, મરતા પહેલા જિંદગી માટે કરગરતી તેમની આંખોમાં દેખાતા ડરને માણ્યો છે. પણ તું પહેલો એવો માણસ છે જેના ચહેરા પર, સામે ઊભેલી મોતનો ડર નથી. લાગે છે જીવવા માટે કોઈ કારણ નથી તારી લાઈફમાં....” (અને પછી દાઢમાં બોલે છે) “શેઠ, લાગે છે બહુ જખમ ખાધા છે તમે જિંદગીમાં.” ગેંગસ્ટરનો વ્યંગ સાંભળી ગૌતમના ભાવ-વિહીન ચહેરા પર એક હલકું પણ ઉદાસ સ્મિત આવી જાય છે, તે કહે છે. “હવે તમે મારા પર તરસ ખાઈ રહ્યા છો, સોરી! મને પણ હમદર્દી પસંદ નથી.”\n\nગેંગસ્ટર ફરી બીઅરનો એક મોટો ઘૂંટ પીએ છે અને કહે છે, “તને ખબર છે? સુપારીના દસમાંથી નવ કિસ્સાઓમાં સુપારી આપવાવાળા મરવાવાળી વ્યક્તિની નજીકના લોકો જ હોય છે. મને તો ખાલી ફોટો ને સરનામું મળી જાય. કોણે, કેમ સુપારી આપી? તે બધું બોસ જાણે, મારે એનાથી કઈ લેવા દેવા નહિ, પણ તોય મને બધી ખબર પડી જાય. કારણકે યમરાજને સામે જોઈને મરવાવાળી વ્યક્તિ પોતાની દુઃખભરી સ્ટોરી સામેથી કહેવા બેસી જાય. તારી પણ કોઈ સ્ટોરી તો હશે? શું સ્ટોરી છે તારી?”\n\nગૌતમ વગર કાંઈજ કહીએ ચુપચાપ બેઠો છે. મોઢાપર એક આછું પણ ઉદાસ સ્મિત છે. ગૌતમનું મૌન જાણે ગૅન્ગસ્ટરના મનમાં વધુ સવાલોનો મારો કરતા હોય તેમ તે કહે છે, “સાલી કોઈ તો વાત છે, જેને કારણે મોતની સામે બેસીને પણ મલકાઈ રહ્યો છે તું! તને ખબર છે, સિત્તેર વર્ષનો અપંગ ડોસો પણ મારી આગળ જાનની ભીખ માંગતો જોયો છે મેં. તું વિચારી પણ ન શકે તેવું મેં નજરે નિહાળ્યું છે, કયારેક કોઈ હરામી છોકરો જાયદાદ માટે પોતાના બુઢ્ઢા બાપને મારવાની સુપારી આપે, તો ક્યાંક એક ભાઈ બીજા ભાઈની જાનનો દુશ્મન થઈ જાય. પણ મને સમજાતું નથી, તું તો કેટલો સીધો છે, પછી તારો સગો ભાઈ કેમ તારો દુશ્મન થઈ ગયો છે? એવો શું પ્રોબ્લેમ છે, એને તારાથી? ભાઈનું નામ આવતા જ ગૌતમ અચાનક પોતાનો કાબૂ ખોઈ બેસે છે, જાણે કોઈકે તેની દુખતી નસ દબાવી દીધી હોય અને તે મોટેથી બોલે છે, “કોઈ પ્રોબ્લેમ નથી મારા ભાઈને મારાથી. તું મને મારવા આવ્યો છે ને તો મારી દે. પણ મારા ભાઈ વિશે એક શબ્દ નહી બોલતો, કહી દઉં છું.”\n\nશાંત ગૌતમનું આ નવું રૂપ જોઈ ગેંગસ્ટર એક પળ માટે ચોંકી જાય છે, ગૌતમ એક ઊંડો શ્વાસ લે છે અને પછી નમ્રતાથી કહે છે, “સોરી, જયારે પણ મારા ભાઈની વાત આવે છે, ત્યારે હૂં થોડો ઈમોશનલ થઈ જાવ છું, સોરી.”\n\nગેંગસ્ટર મલકાય છે, અને કહે છે, “મારો અંદાજો સાચો નીકળ્યો. ચાલ, બોલી દે.... બોલી દે, જે મનમાં ભરી રાખ્યું છે બધું બોલી દે, મરતા પહેલા પોતાનો બોજ હળવો કરી લે, ચેનની મોત આવશે. (પછી પોતાના પાટા તરફ જોતાં) આટલું તો હું તારા માટે કરી જ શકું છું.” જાણે વરસાદની ગેરહાજરીનો ફાયદો ઉઠાવતો હોય તેમ, પૂનમનો ચંદ્ર ફરી પોતાની ચાંદની વરસાવવા લાગે છે.\n\nવાતાવરણમાં હજી પણ નીરવતા પ્રસરેલી છે. ગૌતમ એક ઊંડો શ્વાસ લઈ બોલવાનું શરુ કરે છે, “પૈસો ખૂબ છે, કોઈવાતની કમી નથી. ગરીબીના દિવસોમાં લાગતું હતું કે એક વાર પૈસો આવશે તો બધા પ્રોબ્લેમ દૂર થઈ જશે. પસીનો રેડી પૈસો કમાયો, પણ હવે પૈસો જ પ્રોબ્લેમ બની ગયો છે, બંને ભાઈ એક ઘરમાં રહીએ છીએ પણ  એકદમ અલગ અલગ. પહેલા એક દિવસ એવો નહોતો જતો જ્યારે અમારી વચ્ચે વાત ન થતી હોય. અને આજે યાદ પણ નથી છેલ્લે ક્યારે વાત કરી હતી. અંતર ફક્ત એક મંજિલનું છે, તો પણ ખબર નહિ કેમ કપાતું નથી?”\n\nગૌતમ પોતાનો જમણો હાથ ચહેરા પર ફેરવે છે, જાણે પોતાના મોઢાપર આવેલ ભાવોને વ્યકત થતા રોકવા માંગતો હોય અને ફરી બોલવાનું શરૂ કરે છે. “અમારા બંને વચ્ચે હવે પ્રેમ કે લાગણી નથી રહી આ વાત તો ઘણા સમયથી જાણતો હતો, પણ આટલી નફરત છે તેને મારાથી. તેનો મને અંદાજો ન હતો. એટલી નફરત કે મને મારી નાખવાનું વિચારવા લાગ્યો. મારો ભાઈ!\n\nગેંગસ્ટર ડોકું ધુણાવતા કહે છે. “આ કાંઈ નવું નથી. પૈસાની આજ જાત છે, પોતાનાઓને પળમાં પારકા કરી નાખે છે આ પૈસો. એટલેજ મને તમારા જેવા વાઈટ-કોલર લોકોથી નફરત છે, તમે બધા ફક્ત પૈસાના સગા છો.”\n\nગૌતમ કાંઈ કહેતો નથી. ગેંગસ્ટર નશીલા અવાજમાં બોલતો જાય છે, “અને વાંક ખાલી તારા ભાઈનો નથી, તમે બધા સરખાજ છો. બધા પૈસાના પૂજારી, પૈસા કરતા ભાઈ વહાલો હોત તો તું પણ જતું કરી શક્યો હોત. આપી દેવું તું જે જોઈતું હતું તેને, હટી જવું તું તેના રસ્તામાંથી જાતે હટી ગયો હોત તો તેણે તને હટાવવાની સુપારી ન આપવી પડી હોત.” ગૌતમ માથું ઊંચું કરતા મૃદુતાથી કહે છે, “હટી જ રહ્યો છું દોસ્ત. હટી જ રહ્યો છું. તેણે કાંઈ નથી કરવું પડ્યું. તે કાંઈ ખોટું કરે તેની પહેલા મેં જાતેજ તેનો રસ્તો સાફ કરી આપ્યો.”\n\nગેંગસ્ટર વિસ્મયતા સાથેય સવાલ કરે છે. “શું બોલ્યો? પાછું બોલ!” ગૌતમ વાત આગળ વધારે છે. મને જાણ થઈ ગઈ હતી કે તે મને મારવા માંગે છે, એટલે મેં જાતે જ પોતાને મારવાની સુપારી આપી દીધી.” ગેંગસ્ટર ગૌતમની તરફ એકી ટસે જોતો રહે છે, રૂમમાં સન્નાટો છવાઈ જાય છે, સન્નાટાને જાણે ચીરી નાખવા નીકળ્યા હોય, તેમ મેઘરાજ નવેસરથી આક્રમણ શરૂ કરે છે. ગૌતમ પોતાનું મન જાણે હળવું કરતો હોય તેમ બોલવાનું ચાલુ રાખે છે.\n\nહું જાણું છું, મારા ભાઈના મનમાં મારા માટે, એટલી નફરત પેસી ગયી છે કે જે કદી નીકળશે નહિ. મેં બધા પ્રયત્નો કર્યા પણ કાચ પર જે તિરાડો પડી ગઈ તે પડી ગઈ પણ હું નહોતો ઈચ્છતો કે મારો ભાઈ કોઈ એવો ગુનો કરે જેનાથી તેની આખી જિંદગી ખરાબ થઈ જાય. એટલેજ મારો ભાઈ મને મારવાની સોપારી કોઈને આપે એ પહેલા મેં જાતેજ પોતાને મારવાની સોપારી આપી દીધી. આમ પણ હવે મારી જિંદગીનો કોઈ મતલબ નથી રહ્યો. મને કાંઈજ નથી જોઈતું. શું કામનો આ પૈસો? જ્યારે મારો ભાઈ જ..” ગૌતમ ગળા સુધી આવેલું ડૂસકું રોકી લે છે અને પછી સ્વસ્થ થવાની કોશિશ કરતા કહે છે, તમારી વાત સાચી હતી, ખરેખર હળવું મેહસૂસ કરું છું, નાઉ જસ્ટ શૂટ મી.....પ્લીઝ.”\n\nગેંગસ્ટર ગૌતમને જોતો રહે છે. ગૌતમની અંદર તેને પોતાના સ્વજનથી થાકેલો એક દુખીયારો માણસ દેખાય છે. કદાચ પોતાનું વર્ષો જૂનું પ્રતિબિંબ દેખાય છે. બહાર મેઘરાજા પણ જાણે થાકી ને શાંત થઈ ગયા હોય તેમ વરસતા અટકી જાય છે, ગૌતમનો જમણો હાથ રસ્સીથી જકડાયેલો નથી છતાં તે હજુ પણ એજ અવસ્થામાં બેઠેલો છે. જાણે મોતને ભેટવા તૈયાર થઈ ચુક્યો છે.\n\nગેંગસ્ટર પલંગની બાજુમાં આંટા મારી રહ્યો છે, ગન તેના હાથમાં છે, પણ પહેલાની જેમ ગનને રમાડી નથી રહ્યો. કોઈ ગડમથલ ચાલી રહી છે મનમાં, અચાનક તેને કાંઈક સુજે છે, તે ગૌતમની પાસે આવે છે. એક પગ ઘૂટણથી વાળીને પલંગ પર ટેકવે છે, અને કહે છે, “તું પોતાને બહુ મહાન સમજે છે ને? તને શું લાગે છે, તારું મર્યા પછી લોકો મંદિર બનાવશે? જો, તને શોખ હશે મહાન બનવાનો, મને જરાય નથી. પૈસા મને તારા તરફથી મળ્યા છે ને? તો હું તને કેવી રીતે મારી શકું? મારીશ તો તારા હરામી ભાઈને! ઠોકી દઈશ સાલાને.” આટલું બોલીને તે બીઅરની બોટલ ગટગટાવવાં લાગે છે. ગૌતમ તેની વાત સાંભળીને એકદમ ડઘાઈ જાય છે. તે કહે છે, “નહિ....આ…આ તું શું બોલી રહયો છે? મેં તને આ બધું એટલે નહોતું કહ્યું કે તું મારા ભાઈને જ...? મારા ભાઈને કંઈ નહિ કરતો પ્લીઝ. તું મને મારવા આવ્યો છે, તું મને માર.” પણ ગેંગસ્ટર હવે સાંભળવાના મૂડમાં નથી. તે રૂમનો દરવાજો ખોલીને નીકળી જાય છે. ગૌતમ બૂમ પાડે છે. “મને માર તું.. મને...” પણ દરવાજો ધડાક દઈને બંધ થઈ જાય છે. ગૌતમનો અવાજ ફરી નવી તૈયારી સાથે આવેલા મેઘરાજાના શોરમાં દબાઈ જાય છે.\n\nએક હાથમાં બોટલને એક હાથમાં ગન સાથે દાદરા ચઢી રહેલો ગેંગસ્ટર પોતાના લથડતા પગ સાંભળતો ઉપરની મંઝિલે પહોંચે છે અને રૂમનો દરવાજો ખોલી એક અંધારા કમરામાં પ્રવેશે છે, પલંગ પર એક વ્યક્તિ ચાદર ઓઢી સૂતેલી છે. ગેંગસ્ટર તેની નજીક આવી તેના પર ઉપરાઉપરી ત્રણ ગોળીઓ ચલાવે છે. સાઇલેન્સરને લીધે ગોળીનો બહુજ ધીમો અવાજ આવે છે. પલંગ પર સૂતેલી વ્યક્તિ હલકા ઉહ્કારા બાદ શિથિલ થઈ જાય છે. ગેંગસ્ટર લાશ તરફ એક – બે સેકન્ડ સુધી જોયા કરે છે, અને પછી એક ઘૂંટ પીને દરવાજા તરફ વળી જાય છે. ત્યાંજ ધડામ.......\n\nગોળીનો અવાજ આવે છે. ગોળી ગેંગસ્ટરની છાતી પર વાગે છે અને તે જમીન પર પટકાઈ પડે છે. ગન અને બીયરની બોટલ પડી જાય છે. કણસાઈ રહેલો ગેંગસ્ટર માથું ઊંચું કરીને જુએ છે તો સામે ગૌતમ ગન લઈ ને ઊભો છે. ગૌતમ ફાટી આંખોએ પલંગ પર લોહીથી લથપથ પડેલી લાશ નિહાળે છે, ધીમેથી તે ગેંગસ્ટર તરફ નજર કરી કહે છે, આ શું કર્યું? મારા ભાઈ ને મારી નાખ્યો?\n\nગેંગસ્ટર કણસી રહ્યો છે, કશું કહેવાની હાલતમાં નથી. તે ગૌતમ તરફ બસ જોતો રહે છે. ગૌતમ જમીન પર પડેલી બોટલ ઉપાડે છે ને એક ઘૂંટ લે છે અને ગેંગસ્ટર પર નજર નાખે છે. ગેંગસ્ટરને એકાએક ગૌતમના ચહેરા પર છવાયેલી તંગદિલી ગાયબ થતી દેખાય છે અને ધીરે-ધીરે એક કપટી મુસ્કાન ગૌતમના હોઠો પર તરી આવે છે.\n\nએકાએક વાલ્મિકીમાંથી વાલિયાનું સ્વરૂપ ધારણ કરી ચુકેલો ગૌતમ ગેંગસ્ટરની તરફ મુસ્કુરાઈને કહે છે, થૅન્ક યુ. આ કાંટાને હટાવી દેવા માટે હવે તું બોલ, છે કોઈ તારી અંતિમ ઈચ્છા? આટલું કહી ગૌતમ હજુ એક ગોળી છોડે છે. વીજળીનો અવાજ ગોળીના અવાજ સાથે સૂર પુરાવે છે.",
      "duration": "14 mins",
      "category": "Crime"
    },
    {
      "id": 5,
      "title": "એક શરત મોતની",
      "story_name": "આ સ્ટોરી રિયલ છે પરંતુ ગોપનીયતા જળવાય રહે તે હેતુથી અહીં પાત્રો અને સ્થળનાં નામ બદલાવેલ છે.\n\nસમય : સવારના 11 કલાકની આસપાસ.\n\nસ્થળ : મેડિકલ કોલેજ કેન્ટીન\n\nમેડિકલના ત્રીજા વર્ષમાં અભ્યાસ કરતા પાંચ મિત્રો રાજેશ, મેહુલ, ઉમેશ, રઘુવીરસિંહ અને કૌશલ આ પાંચેય મિત્રો, કેન્ટીનમાં એક ટેબલને ઘેરીને બેઠા છે, અને ચાની ચૂસકી લગાવે છે, આ પાંચેય મિત્રો વચ્ચે અગાવ એટલી બઘી મિત્રતા હતી નહિ, પરંતુ છેલ્લા એક વર્ષથી આ લોકો વચ્ચે ગાઢ મિત્રતા થઈ ગઈ હતી.\n\nઆ પાંચેય મિત્રો વચ્ચે એટલી મિત્રતા હતી કે ભલે તે લોકોને ક્લિનિકલ પોસ્ટિંગ અલગ - અલગ વિભાગમાં આપવામાં આવ્યું હોય, તો પણ સવારે નાસ્તો, બપોરે અને સાંજે જમવાનું, ક્યાંક ફરવા જવાનું હોય કે પછી કોઈપણના બાર વગાડવા હોય, આ પાંચેય મિત્રો હરહંમેશ સાથે જ હોય.\n\n**\n\nએકદિવસ રઘુવીરસિંહ અને કૌશલ બનેવને એકસાથે જ ક્લિનિકલ પોસ્ટિંગ માટે કેજ્યુલિટી કે ઇમરજન્સી વિભાગમાં પોસ્ટિંગ આપવામાં આવ્યું.\n\nકેજ્યુલિટીમાં બધુજ કામ પોતાના રાબેતા મુજબ ચાલી રહ્યું હતું એવામાં કેજ્યુલિટીમાં રહેલ લેન્ડલાઈનનો ફોન એકાએક રણક્યો, કેજ્યુલિટીમાં હાજર ઓનડ્યુટી મેડીકલ ઓફિસર ડો. મકવાણાએ ફોન રિસીવ કાર્યો.\n\n“ હેલો ! સાહેબ,” - ડૉ. મકવાણાને સામેની તરફથી ગભરાયેલ અવાજ સાંભળવા મળ્યો.\n\n“હા ! બોલ” - ડૉ. મકવાણાએ એકદમ શાંત અવાજમાં જવાબ આપ્યો.\n\n“સાહેબ ! આ સિવિલ હોસ્પિટલના ઇમરજન્સી વિભાગનો નંબર છે ને…?” \n\n“હા ! વડીલ, આ સિવિલ હોસ્પિટલનો જ નંબર છે, તમારે કોનું કામ છે?”\n\n“સાહેબ ! હું સિવિલ હોસ્પિટલથી 24 કિલોમીટર દૂર આવેલા હાઇવે પરથી બોલું છું.” - સામેની બાજુએથી ગભરાયેલ અવાજમાં બોલ્યા.\n\n“હા ! તો….આગળ બોલો શુ થયું છે ?”\n\n“ સાહેબ ! અમારા ગામની નજીક એક સીટીરાઈડ બસ રોડ પરથી નીચે પડી ગઈ છે, જેમાં કુલ 12 માણસો હતા, જેમાંથી 8 વ્યક્તિના મોત ઘટના સ્થળ પર જ થઈ ગયા, અમે બાકી રહેલા 4 વ્યક્તિ એકદમ ગંભીર હાલતમાં છે, જેને વધુ સારવાર માટે ત્યાં સિવિલ હોસ્પિટલમાં લઈને આવીએ છીએ…...આ બાબતની જાણ કરવા માટે જ મેં ફોન કર્યો છે, જેથી કરીને તમે તમારી રીતે જરૂરી એવી પૂર્વતૈયારી કરી શકો,” - સામેની વ્યક્તિ એક જ શ્વાસમાં બધું બોલી ગઈ.\n\n“ સરસ ! તમારો ખૂબ -ખૂબ આભાર, અમે ઇમરજન્સી માટેની પૂર્ણ તૈયારી કરી નાખીશું...પરતું તમે કોણ બોલો છો ?” - એક આશ્ચર્ય સાથે ડૉ. મકવાણાએ પેલા ફોન કરનાર વ્યક્તિને પૂછ્યું.\n\n“ સાહેબ ! હું એ ગામનો સરપંચ વિઠ્ઠલભાઈ કાનાણી બોલું છું” - વિઠલભાઈ એ જવાબ આપ્યો.\n\n“સારું ! તમે એ બધાને કોઈને કોઈ રીતે અહીં સિવિલ હોસ્પિટલમાં લઈને આવો, બાકી બધી સારવારની ચિતા અમારા પર છોડી દો, એમાં અમે અમારા બધાથી બનતા મહત્તમ પ્રયત્નો કરીશું.” - આટલું બોલી ડૉ. મકવાણાએ વિવિધ પ્રકારના વિભાગોને જણાવી બધાજ વિભાગના નિષ્ણાતોને ઇમરજન્સી સારવાર વિભાગમાં બોલાવી લીધા અને ઇમરજન્સી માટેની સંપૂર્ણ તૈયારી કરાવી.\n\n***\n\nએકાદ કલાક બાદ તાબડતોબ એકપછી એક એમ વાહનો આવવા લાગ્યા અને બધા ઇજાગ્રસ્તોને ઈમરજન્સી વિભાગમાં સારવાર માટે લઇ આવ્યા, જે ચાર વ્યક્તિની હાલત ગંભીર હતી, એ બધાને હાજર રહેલ મેડિકલ ટીમે, મેડિકલ સારવાર આપવાનું શરૂ કર્યું, અમે બાકીના જે 8 વ્યક્તિઓ મૃત્યુ પામ્યાં હતા, એ લોકોને પોસ્ટમોર્ટમ માટે, સિવિલ હોસ્પિટલના પી.એમ રૂમમાં લઇ જવામાં આવ્યાં.\n\nબે - ત્રણ કલાકની ડોકટરો અને સમગ્ર મેડિકલ ટીમની અથાગ મહેનત કરવા છતાંપણ તે ચારેય વ્યક્તિના નસીબમાં મૃત્યુ જ લખ્યું હોય એવું લાગી રહ્યું હતું, અથાક મહેનત કરવા છતાંપણ એ ચારેયમાંથી એકપણ વ્યકિતનો જીવ બચી શક્યો નહિ.\n\nત્યારબાદ આ ચારેય વ્યક્તિઓના મૃતદેહોને પણ અગાવ રાખેલા 8 મૃતદેહો સાથે જ પી.એમ રૂમમાં પોસ્ટમોર્ટમ કરાવવા માટે લઇ જવામાં આવ્યા હતાં.\n\nપી.એમ રૂમમાં પહેલી વાર એવો કિસ્સો બન્યો હતો કે એકસાથે આટલા બધા મૃતદેહો પોસ્ટમોર્ટમ માટે લાવવામાં આવેલ હોય, ત્યાર બાદ આ બધા લોકોનું મેડિકલ ઓથોરિટીએ આવતીકાલે સવારે પેનલ પી.એમ કરવાનો નિર્ણય લીધો, આ નિર્ણય લેવા પાછળનો બીજો એ પણ આશય હતો કે એકદિવસ રાહ જોવાથી કદાચ તેના કોઈ સગા મળી આવે.\n\n***\n\nતે જ દિવસે \n\nસાંજના 5 કલાકની આસપાસ\n\n પાંચેય મિત્રો મેડિકલ કોલેજની કેન્ટીનમાં ચા પીવા માટે એકઠા થયાં…..અને પોત - પોતાના વિભાગની વાતો કરતા હતા, એવામાં કૌશલ અને રઘુવીરસિંહએ આજે જે માસ ઇમરજન્સી આવી હતી તેની શરૂઆતથી માંડીને અંત સુધી પુરેપુરી ઘટના જણાવી.\n\nઅચાનક આ બધા મિત્રો વચ્ચે વાત ચાલતી હતી એવામાં ઉમેશે આ બધાંને અધવચ્ચે અટકાવતા બોલ્યો………..મિત્રો આપણે એક કામ કરીએ...તો…..?\n\n બધાએ નવાઈ સાથે ઉમેશને એકસાથે જ પ્રશ્ન પૂછ્યો.\n\n“ મિત્રો ! મારા મનમાં વિચાર આવ્યો કે આજે એક વસ્તુ ચેક થઈ જ જાય…….”\n\n“શું ! વિચાર આવ્યો તારા મનમાં ? કંઇ વસ્તુ તારે ચેક કરવી છે ?” - મેહુલે ઉમેશને પૂછ્યું.\n\n“ આજે આપણે ચેક કરીએ કે આપણામાંથી સૌથી વધુ હિંમતવાળો કે બહાદૂર કોણ છે ?” - ઉમેશ ચારેય મિત્રોની આંખમાં આંખ મેળવીને બોલ્યો.\n\n“ હા ! પણ ! તું બહાદુરી કેવી રીતે ચેક કરીશ ?” - રાજેશે પૂછ્યું.\n\n“ જોવો ! જે પ્રમાણે કૌશલ અને રઘુવીરસિંહે વાત કરી તે પ્રમાણે હાલ પી.એમ રૂમમાં કુલ 12 મૃતદેહો પડેલા છે” - ઉમેશ થોડાક ભારે અવાજ સાથે, ડર પેદા કરે તેવા અવાજમાં બોલ્યો.\n\n“ હા ! તો…..?” - રઘુવીરસિંહએ પૂછ્યું.\n\n“બાપુ ! તો હું એટલુ જ કહેવા માગું છું કે આપણા ગ્રુપમાંથી જે વ્યક્તિ રાતના 3 કલાકે પી.એમ રૂમમાં એક લટાર મારી આવે તે બધાથી બહાદુર અને હિંમતવાન ગણાશે.”\n\n આટલું સાંભળતાની સાથે જ બધા મિત્રોના ધોળે દિવસે પરસેવો છૂટી ગયો, બધાના મનમાં એક ડર છવાઈ ગયો, હજુ કદાચ બપોરના ત્રણ વાગ્યાની આસપાસનો સમય હોય તો સમજી શકાય પરંતુ આ શરત પ્રમાણે તો રાત્રિના 3 કલાકે જવાનું હતું, આથી બધા મિત્રો એકપછી એક એમ કરીને છટકવા લાગ્યા.\n\n એવામાં રઘુવીરસિંહ પોતાના હાથ ટેબલ પર પછાડીને ઉભો થયો અને એક ખુમારી સાથે બોલ્યો\n\n“ હું ! તૈયાર છું, આજે રાતે 3 વાગ્યે પી.એમ રૂમેં જવા માટે.” - બધા મિત્રોએ કહ્યું કે ભાઈ….બાપુ એકવાર વિચારી લે જો…?....પાકકુને ?.....”\n\n“હા…..પાક્કું…..!” - રઘુવીરે કોઈની એકપણ વાત ન માની અને પોતાના નિર્ણય પર મક્કમ રહ્યો.\n\n ત્યારબાદ બધા મિત્રો પોત પોતાના વિભાગમાં ફરજ બજાવવા જતા રહ્યા, અને સાંજના 8 કલાકની આસપાસ બધાની ડ્યૂટી પૂરી થઈ અને બધા ઓ.પી.ડી બિલ્ડિંગ પાસે એકબીજાની રાહ જોવા લાગ્યા. ધીમે - ધીમે પાંચેય મિત્રો ભેગા થઈ ગયાં…..ત્યારબાદ તે બધા મેડીકલ બોયસ હોસ્ટેલની મેસમાં જમવા ગયાં, મેસમાં જમતી વખતે પણ બધા મિત્રોએ રઘુવીરસિંહનો નિર્ણય બદલ્યો નથીને એ ખાતરી કરવા માટે પૂછ્યું.\n\n“બાપુ ! આજે રાતનું ફાઇનલ છે...ને…?” - બધા મિત્રોએ પૂછ્યું.\n\n“ હા ! સો ટકા...ફાઇનલ….આજે રાતે ચેક થઈ જ જાય કે આપણા માંથી કોણ વધારે બહાદુર કે હિંમતવાન છે….હું આજે મારી જાતને બહાદુર કે હિંમતવાન સાબિત કરીને રહીશ…..” - રઘુવીર આ વાક્ય બોલ્યો ત્યારે એ પણ કદાચ નહીં જાણતો હશે કે આ શરત બાદ, તે પોતાની આખી લાઈફમાં ક્યારેય પણ શરત નહીં લગાવી શકે………\n\n**\n\nસમય - રાતના 11: 30 વાગ્યાની આસપાસ\n\nસ્થળ - મેડિકલ બોયસ હોસ્ટેલની સામે આવેલ વોલીબોલ રમવાનું મેદાન\n\nપાંચેય મિત્રો મેદાનની પાળીએ બેઠા હતાં, સૌ કોઈ હવે રઘુવીરસિંહની હિંમત ચેક કરવા તૈયાર હતાં, અને મેહુલ ઇમરજન્સીમાં રહેલ તેના મિત્રને ફોન કરી એ પણ પૂછી લીધું કે વધારે કોઈ મૃતદેહ પી.એમ માટે મોકલવામાં આવેલ છે કે નહીં.\n\nત્યારબાદ બધા મિત્રો ચા પીવા માટે કેન્ટીનમાં ગયા, બધા મિત્રો મેં જેમ તેમ કરીને રાતના ત્રણ વગાડવાના હતાં, અને સમય પણ આજે જાણે એકદમ ધીમે - ધીમે પસાર થઈ રહ્યો હોય તેવું લાગી રહ્યું હતું….એક મિનિટ હાલમાં બધાને એક કલાક જેવી લાગી રહ્યું હતું.\n\nબધા મિત્રો આજના રાતના ત્રણ વાગે તેની આતુરતાવશ થઈને રાહ જોઈ રહ્યા હતાં, જેમાં કૌશલ, મેહુલ, રાજેશે અને ઉમેશે એકબીજાની સામે જોઈ એક સ્મિત છોડ્યું, જે થોડુંક અજુગતું લાગી રહ્યું હતું.\n\nત્યારબાદ બધા જ મિત્રો રાત્રિના 2: 30 વાગ્યાની આસપાસ પી.એમ રૂમ પાસે પહોંચી ગયાં, પી.એમ રૂમનો સિક્યુરીટી ગાર્ડ કૌશલને ઓળખતો હતો, આથી કૌશલે તેને ચા લેવા માટે રૂપિયા આપ્યા, જે બહાને સિક્યુરિટી ગાર્ડને પી.એમ રૂમથી દૂર મોકલી શકાય.\n\n પી.એમ રૂમથી થોડેક દૂર બધા મિત્રો ઉભા રહ્યા અને વાતો કરી રહ્યા હતા, જેમાં રાજેશે રઘુવીરસિંહને પૂછ્યું..\n\n“ બાપૂ ! તમે પી.એમ રૂમમાં જાવ છો...એ વાત તો સાચી છે, તમારી હિંમત કે બહાદુરીમાં કોઈ શંકા નથી, પરંતુ અમને કેવી રીતે ખબર પડશે કે તું ખરેખર એ ડેડબોડી પાસે જઈને આવ્યો.” - બધાએ એક અચરજ સાથે રાજેશની વાતમાં સુર પુરાવ્યો.\n\nઆ દરમિયાન મહેશ ખારીસિંગ ખાય રહ્યો હતો, એમાંથી મહેશે 12 ખારીસિંગના દાણા કાઢી રઘુવીરસિંહને આપ્યા અને કહ્યું કે…\n\n“ રઘુ ! જો તને ખ્યાલ જ છે કે પી.એમ રૂમમાં 12 ડેડ બોડી રાખેલા છે, માટે આ ખારીસિંગના 12 દાણા તું રાખ અને દરેક દેડબોડીના મોઢામાં એક- એક શીંગનો દાણો મુકજે, જેથી અમને ખબર પડે કે તું ખરેખર પી.એમ રૂમમાં રહેલ ડેડબોડી પાસે જઈને આવ્યો.\n\n રઘુવીરસિંહે હિંમત તો કરી લીધી હતી, પરંતુ તેનાં મનના કોઈ એક ખૂણામાં ક્યાંક ડર પોતાનું સ્થાન બનાવી રહ્યો હતો, આમપણ હિંમત તો તેના લોહીમાં જ હતી, કારણ કે દરબાર કુળનાં લોકોના રગે - રગ માં જુસ્સો, જોશ, ખુમારી, બહાદુરી, અને શૌર્ય આવેલ હોય છે જ તે.\n\nત્યારબાદ રઘુવીરસિંહે હિંમત અને જુસ્સાભેર પી.એમ રૂપ તરફ પોતાના પગલાં ઉપાડ્યા.\n\n***\n\nસમય - રાતના 3 વાગ્યા\n\nસ્થળ - પી.એમ રૂમ\n\n રઘુવીરસિંહ પી.એમ રૂમ તરફ ચાલવાનું શરૂ કર્યું, પી.એમ રૂમની બહાર વર્ષોથી એક જ જૂની ટ્યુબલાઈટ હતી, જે સતત લબક- ઝબક થઈ રહી હતી, બાકી પી.એમ રૂમની ચારેય બાજુએ એકદમ ગાઢ ઘનઘોર અંધારા સિવાય કંઈ દેખાતું હતું નહીં, વાતાવરણ એકદમ શાંત હતું, સમય જાણે એકાએક અટકી ગયો હોય તેવું લાગી રહ્યું હતું, વાતાવરણમાં એટલી નીરવ શાંતિ હતી કે પી.એમ રૂમની આસપાસ રહેલા કિટકોના ગણ- ગણવાનો અવાજ એકદમ સ્પષ્ટપણે સંભળાય રહ્યો હતો, પી.એમ રૂમ ફરતે બે - ત્રણ ગલીના અવાવરું કુતરાઓ આમતેમ દોડાદોડી કરી રહ્યા હતાં,અને જોર-જોરથી એકદમ રડી રહ્યા હતાં, આ બધું જો કોઈ સામાન્ય વ્યક્તિ આ સમયે જોવે કે અનુભવે તો તેનું હૃદય ધબકવાનું કામ બંધ કરી દે પરંતુ રઘુવીરસિંહ પોતે એકદમ હિંમતવાન હતો, આ બધું તેની હિંમતને ડગાવી ના શકી….અને હિમતપૂર્વક આગળ ચાલવાનું ચાલુ રાખ્યું.\n\n પી.એમ રૂમના દરવાજા એકદમ જુના જેવા અને ખખડધજ લાગી રહ્યા હતાં, જે હવાની અવર - જવરને લીધે ખખડી રહ્યા હતાં, જેમાંથી એક ડરામણો અવાજ આવી રહ્યો હતો, બારીઓ પણ હવાને લીધે ખોલ - બંધ થઈ રહી હતી.\n\n તેમ છતાં રઘુવીરસિંહ હિંમત હાર્યો નહિ, હાથમાં ખારીસિંગના 12 દાણા લઇ તે ડેેડબોડી પાસે ગયો, અને બધા મિત્રોએ રાખેલ શરત પ્રમાણે દરેક ડેડબોડીના મોઢામાં સિંગનો દાણો મૂકવાનું શરૂ કર્યું.\n\nપહેલી ડેડબોડી પાસે જઈ તેના મોઢામાં એક સિંગનો દાણો મૂકી...રઘુવીરસિંહ આગળ વધ્યો, ત્યારબાદ બીજા ડેડબોડીના મોઢામાં બીજો દાણો મૂકી આગળ વધ્યો, ધીમે - ધીમે એ 11માં ડેડબોડી પાસે પહોંચ્યો, તેના મોઢામાં પણ સિંગનો દાણો મુક્યો, રઘુવીરસિંહ હાલ મનોમન ખૂબ જ ખુશ હતો કારણ કે તે જણાતો હતો કે હવે માત્ર એક જ ડેેડબોડી બચ્યું છે ….તેના મોઢામાં છેલ્લો સિંગનો દાણો મૂકે એટલે પોતે તેના મિત્રો સાથે રાખેલ શરત જીતી જશે અને પોતાના જાતને બહાદુર સાબિત કરી શકશે.\n\n ત્યારબાદ 11માં દેડબોડીના મોઢામાં સિંગનો દાણો મૂકીને 12માં ડેડબોડી તરફ આગળ વધી રહ્યો હતો, અને જેવો રઘુવીરસિંહ 12માં દેડબોડીના મોઢામાં સિંગનો દાણો મુકવા જતો હતો…….ત્યાં જ એકાએક, અચાનક, 12માં ડેડબોડીની પાસે રાખેલ 13મુ ડેડબોડી પોતાનું માથું ઊચું કરીને બોલ્યું…..\n\n“મને ! સિંગનો દાણો નહીં ખવડાવીશ…..? મારા માટે ખારીસિંગ લઈને નહીં આવ્યો…..?” \n\nઆટલું સાંભળતાની સાથે જ અત્યાર સુધી રઘુવીરસિંહે જે હિંમત જાળવી રાખી હતી, તે એક જ ઝાટકે તૂટી ગઈ, કારણ કે રઘુવીરસિંહ એ બાબતની ખૂબ જ સારી રીતે ખબર હતી કે પી.એમ રૂમમાં કુલ 12 ડેડબોડી રાખેલ હતાં, અને પોતાની ડ્યૂટી ઇમરજન્સી વિભાગમાં હોવાથી પોતે આ બાબત ખૂબ જ સારી રીતે જાણતો હતો.\n\nઆમ આચાનક 13મુ ડેડબોડી બેઠું થઈને પોતાની સાથે વાત કરી… અને સિંગનો દાણો માગ્યો, આ અવાજ સાંભળી રઘુવીરસિંહ એકદમ ગભરાય ગયો, પોતે પરસેવે રેબઝેબ થઈ ગયો, પોતાના હૃદયના ધબકારા અને શ્વાસોશ્વાસ એકદમથી વધવા લાગ્યા અને રઘુવીરસિંહને એકદમ ગભરામણ થવા લાગ્યું, પોતાને શરત જીતવાનો જે આનંદ હતો તે ક્યાંક ખોવાઈ ગયો, પોતે જોરથી એક ચીસ પાડવા માટેનો પ્રયત્ન કર્યા, પરંતુ તેના મોઢા માંથી ડરને લીધે અવાજ નીકળ્યો નહીં……………અને કદાચ રઘુવીરસિંહનો અવાજ તેના મિત્રોને ક્યારે પણ હવે પાછો સાંભળવા નહિ મળશે…....કારણ જેવું 13મુ ડેડબોડી બેઠું થયું એ સાથે રઘુવીરસિંહનું નાનું કોમળ હૃદય હંમેશા માટે કે કાયમીક માટે ધબકવાનું બંધ કરી દીધું અને એકદમ તીવ્ર આઘાતને આઘાતને લીધે રઘુવીરસિંહનું પી.એમ રૂમમાં જ મૃત્યુ થઈ ગયું !\n\n***\n\nરઘુવીરસિંહને આઘાત એટલે લાગ્યો કે એ જણાતો હતો કે પી.એમ રૂમમાં કુલ 12 ડેડબોડી હતાં, ત્યારબાદ એકપણ ડેડબોડી પી.એમ રૂમમાં લાવવામાં આવેલ હતું નહીં…….પરંતુ જ્યારે રઘુવીરસિંહએ 13મુ ડેડબોડી જોયું ત્યારે તેને એવું લાગ્યું કે ….આ કેવી રીતે શકય બને…?? અચાનક એક ડેડબોડી કેવી રીતે વધી જાય….? અને ડેડબોડીએ પોતાની સાથે વાતો પણ કરી….અને શીંગનો દાણો પર માંગ્યો….અને એકદમ ગભરામણને લીધે રઘુવીરસિંહે પોતાનો જીવ ગુમાવ્યું.\n\nહકીકતમાં રઘુવીરસિંહ સાચો જ હતો કે ડેડબોડી 12 હોવા જોઈએ, 13 ડેડબોડી કેવી રીતે શક્ય બને… પરંતુ 13 ડેડબોડી બીજું કોઈ નહીં પરંતુ પોતાના ખાસ મિત્રો માનો એક મિત્ર ઉમેશ જ હતો.\n\nજ્યારે એ બધા મિત્રો 12 વાગ્યાની આસપાસ કેન્ટીને ચા પી રહ્યા હતા, ત્યારે રઘુવીરસિંહ સિવાયના તમામ મિત્રો એ એકબીજાની આંખોમાં આંખો પરોવી અને એક હળવું સ્મિત આપ્યું હતું…...એનું કારણ એ હતું કે આ ચારેય મિત્રોએ ભેગા મળીને રઘુવીરસિંહને ડરાવવા માટેનો પ્લાન ઘડ્યો હતો, જેમા ઉમેશને અગાવથી જ ડેડબોડી જેવો મેકઅપ કરીને પી.એમ રૂમમાં સુવડાવી દેવામાં આવ્યો હતો,\n\nસિક્યુરિટી ગાર્ડને પણ એકાદ કલાક માટે હોસ્પિટલમાં રાઉન્ડ મારવા મોકલી દીધો હતો.\n\nરઘુવીરસિંહની હિંમત કે બહાદુરીમાં કોઈ બેમત નથી, અને પોતે શરત જીતીને પણ આવી ગયો હોત, પરંતુ પોતાને આખી વાસ્તવિકતાનો ખ્યાલ અને ડેડબોડીની સંખ્યા ખબર હતી, જેમાં એક ડેડબોડી વધવાની સાથે રઘુવીરસિંહની હિંમત ઘટવા લાગી, એમાં પણ જયારે ડેડબોડીએ માથું ઊંચું કરીને વાતો કરી ત્યારે તો રઘુવીરસિંહની બધી જ હિંમત તૂટી ગઈ હતી, અને એકદમ ડરી અને ગભરાય ગયો, વધુ પડતા આઘાતને લીધે પોતાનો જીવ ગુમાવ્યો, પરંતુ જો ડેડબોડીની સંખ્યા 12 હોત, તો ક્યારેય રઘુવીરસિંહે જીવ ગુમાવ્યો ન હોત.\n\n***\n\nત્યારબાદ રઘુવીરસિંહના ચારેય મિત્રો કૌશલ, મહેશ.ઉમેશ અને રાજેશને, આવું કૃત્ય કરવા બદલ, 6 મહિના માટે જેલની સજા કરવામાં આવી અને પોતાના મેડિકલ કાઉન્સિલ દ્વારા તે ચારેયને હમેંશાને માટે ટર્મિનેટ કરવામાં આવ્યા….જેઓ કચારેય પણ હવે પોતાનું એમ.બી.બી.એસ હવે પૂરું કરી શકશે નહિ.\n\nઆપણામાંથી દરેક વ્યક્તિ સ્કુલલાઈફ કે કોલેજલાઈફમાંથી પસાર થયેલ જ હોય છે, આ સમયને જીવનનો અમૂલ્ય કે ગોલ્ડન સમય ગણવામાં આવે છે, કારણ કે આ લાઈફ દરમિયાન વિતાવેલ હરેક પળ ખૂબ જ મહત્વની હોય છે, જે લાઈફમાં ક્યારેય પાછી આવવાની નથી, એમાં પણ સારા મિત્રો, જે આ લાઈફના સ્ટાર ગણી શકાય….અને મિત્રો વચ્ચે લાગતી શરતો.",
      "duration": "10 mins",
      "category": "Crime"
    },
    {
      "id": 6,
      "title": "ખૂની ખંજર",
      "story_name": "રોનકને ડિટેકટિવ બનવું હતું. એક ડિટેકટિવ એજન્સી તેણે જોઈન કરી હતી. તેને પ્રથમ તબક્કામાં કામ આપ્યું હતું. શહેરની ચારે તરફની અવાવરું જગ્યામાં ઘુમવાનું અને કોઈ સંદિગ્ધ વાત લાગે તો તેમાં પોતાની રીતે તથ્ય સુધી પહોંચવાનો પ્રયત્ન કરવાનો બને ત્યાં સુધી ગણત્રી પૂર્વકનું ઝોખમ લેવાનું પછી આગળના કામ માટે બોસની સલાહ લેવાની.\n\nરોનક એક અવાવરું લાગતા રસ્તા ઉપર પોતાની બાઇક ઉપર જતો હતો. થોડે સુધી રસ્તો ઉજ્જડ અને અવાવરું હતો પણ ઠીક હતો. આગળ જતાં રોનકે જોયું કે રસ્તો ઝાડી, ઝાંખરા, બાવળીયા વાળો હતો. તેને આશ્ચર્યએ વાતનું થયું કે ઝાડી, ઝાંખરામાં એક કેડી જતી હતી તેની ઉપર ટુ વિલરનો ચીલો પડેલો હતો. તેનું ડિટેકટિવ મન સળવળવા લાગ્યું કે કંઈક તો આ ચીલો બતાવે છે. તેણે બાઇક કોઈની નજરે ન ચડે તેમ ઝાડીમાં છૂપાવી દીધું.\n\nરોનક ધીમે ધીમે ચાલતો ચાલતો કેડી ઉપર આગળ વધતો ગયો પણ ચારે તરફ ગીચ ઝાડી સિવાય કાઈ નહોતું છતાં ધીરજ રાખી ચાલતો ગયો. તેની નવાઈ વચ્ચે આગળ જતાં કેડી બે વિરુદ્ધ દિશામાં ફંટાતી હતી અને ગીચ ઝાડીમાં થોડે દૂર અવાવરું ઘણા સમયથી ન વપરાતું હોય તેવું ફાર્મ હાઉસ દેખાતું હતું. દિવસનાં ઉજાશમાં ફાર્મ હાઉસમાં આછેરો પ્રકાશ દેખાતો હતો છતાં કઈ ચહલ પહલ નહોતી ત્યાં જવાની કોઈ કેડી કે રસ્તો પણ નહોતો. રોનકનું જાસૂસી મગજ કામે લાગી ગયું બીજે દિવસે ફરી આવવાનું નક્કી કરી પાછો ફરી ગયો.\n\nબીજે દિવસે રોનક જ્યાંથી પાછો ફર્યો હતો ત્યાં જઈને ઊભો રહ્યો આજુબાજુનું નિરીક્ષણ કરવા લાગ્યો ત્યાં અચાનક એક ખંજર તેના કાન પાસેથી પસાર થઈ ઝાડના થડમાં ખુંપી ગયું. રોનક એકદમ સતર્ક થઈ ગયો ને આવ્યો હતો તે કેડીનાં બદલે ભૂલથી બીજી કેડી ઉપર દોડવા લાગ્યો એ કેડી પણ ગીચ ઝાડી પાસે અટકી ગઈ. હવે રોનકને ખ્યાલ આવ્યો કે ઉતાવળે ભાગવામાં બીજી કેડી ઉપર ચડી ગયો છે.\n\nરોનક નીચે બેસી વિચારવા લાગ્યો કે અહીથી જ બહાર નીકળવાની રસ્તો શોધવો પડશે પાછા જવામાં ઝોખમ છે.\n\nરોનક આજે પુરી રીતે તૈયાર થઈને આવ્યો હતો. મોટો છરો કાઢી ઝાડીમાં રસ્તો કરતો કરતો આગળ વધવા લાગ્યો. થોડેક આગળ જતાં તેના પગ સાથે કઈક અથડાયું ગ્લોઝ પહેરી નીચેથી ઉપાડીને રોનકે જોયું તો તેના હોશ ઊડી ગયા. તેના ઉપર જે ખંજરથી હમણાં થોડા સમય પહેલા હુમલો થયો હતો એવું જ એ ખંજર હતું ફરક એટલો હતો ખંજર સૂકાયેલા લોહીવાળુ હતું.\n\nરોનકે ખંજરને લઈ પોલીથીન બેગમાં મૂકીને થેલામાં મૂકી દીધું. રોનકે વિચાર્યું કે લાશ પણ અહીં ક્યાંક હોવી જોઈએ. લાશ તો ન મળી પણ ગોપુસિંહ...લાલભાઈ સિક્યુરિટીઝ લખેલ ફાટેલ કાપડનો ટુકડો મળ્યો. રોનકે વિચાર્યું કે હવે બોસની સલાહ, સુચન લેવું પડશે, કેસ અઘરો લાગે છે.\n\nરોનકે, બોસ હેમેન્દ્ર રાઠોડને બધી વાત કરી સૂકાઈ ગયેલા લોહીવાળુ ખંજર પણ બતાવ્યું. હેમેન્દ્ર રાઠોડ વિચારમાં પડી ગયા. સાવ અવાવરું જગ્યામાં રોનક ઉપર ખૂની હુમલો થવો એ ત્યાં કઈક અનૈતિક ધંધો ચાલે છે એવું બતાવે છે અને કોઈ ભેદ જાણી જાય કે જાણવાનો પ્રયત્ન કરે તો મારી નાખે છે. રોનક નસીબદાર કે ખૂની હુમલામાં બચી ગયો. હવે એ લોકો સતર્ક થઈ ગયા હશે એટલે બહુ સાચવીને ચાલ ચાલવી પડશે. ખંજર ઉપરનાં લોહીનો રિપોર્ટ લેવો પડશે કે લોહી કોનું છે ? માનવ કે પશુનું પછી ડીએસ્પી જાડેજા સાહેબ સાથે ચર્ચા કરવી પડે કારણ કે આમાં કોઈ મોટું માથું પણ સંડોવાયેલું હોઈ શકે.\n\nહેમેન્દ્ર રાઠોડનાં ટેબલ પર ખંજર ઉપરનાં લોહીનો રિપોર્ટ હતો. જે માનવનું લોહી છે એવું રિપોર્ટમાં બતાવ્યું હતું અને આશરે દસેક દિવસ પહેલા માનવ હત્યા થઈ હશે એવું રિપોર્ટ ઉપરથી તારણ હતું.\n\nહેમેન્દ્ર રાઠોડે રોનક અને મયુરને બોલાવ્યા. \n\n\"રોનક હવે તારી સાથે મયુર રહેશે. તું અને મયુર સાથે મળીને આ કેસમાં આગળ વધો કારણ કે કેસ પેચીદો અને કદાચ હાઈપ્રોફાઈલ હોય. પહેલા તમે લાલભાઈ સિક્યુરિટીઝમાં જાવ અને ગોપુસિંહ વિશે માહિતી મેળવો પછી આગળની યોજના વિચારીએ.\"\n\nરોનકે માહિતી મેળવી તે પ્રમાણે ગોપુસિંહ લાલભાઈ સિક્યુરિટીઝનો માણસ હતો. તે ઘણા સમયથી નુતનભાઈની દેવ પેપર મિલ ઉપર સિક્યુરિટી ગાર્ડની ફરજ બજાવતો હતો. છેલ્લા એક મહિનાથી ગોપુસિંહને પેપર મિલમાં નાઈટ ડ્યૂટી આપી હતી. થોડા દિવસથી કઈક મૂંઝવણમાં રહેતો હતો. છેલ્લા દસ દિવસથી તો મિલમાં ફરજ ઉપર જ નથી ગયો.\n\n\"વાહ, રોનક તું કામની માહિતી એકઠી કરી લાવ્યો. હવે એનો અર્થ એ થયો કે પેપર મિલ અને અવાવરું ફાર્મ હાઉસ વચ્ચે કઈક સંબંધ છે જેના વિશે ગોપુસિંહને શંકા પડી હોય અને તે જાણવા પાછળ પાછળ ગયો હોય અને દૂરથી ખંજર ફેંકી ખૂન કરી નાખ્યું હોય. હવે સવાલ એ રહ્યો કે અવાવરું ફાર્મ હાઉસમાં શું પ્રવૃત્તિ ચાલે છે તે જાણવું પડે.\" \"રોનક, તું અને મયુર દૂરથી આજે રાત્રે ફાર્મ હાઉસનું નિરીક્ષણ અને પ્રવૃત્તિ વિશેનો રિપોર્ટ મેળવો પછી જાડેજા સાહેબને મળીએ.\"\n\nરોનક અને મયુર જ્યાં કેડી વિરુદ્ધ દિશામાં ફંટાતી હતી ત્યાં ઝાડીમાં છૂપાઈને બેસી ગયા. દૂર દેખાતા ફાર્મ હાઉસમાં રાત્રીનાં અંધકારમાં પ્રકાશ દેખાતો હતો. થોડા સમય વિત્યો હશે ત્યાં એક મોટર સાયકલનો અવાજ સંભળાણો જે નજીક ને નજીક આવી રહ્યો હત. બે મોટર સાયકલ હતી તે કેડીનાં ત્રિભેટે આવીને ઉભી રહીને અદ્રશ્ય થઈ ગઈ મોટર સાયકલનો અવાજ આવતો બંધ થઈ ગયો. રોનક અને મયુરે બહાર આવીને જોયું તો મોટર સાયકલ નહોતી એ બે વિરુદ્ધ દિશામાં ફંટાતી કેડી ઉપર પણ નહોતી ગઈ તો ગઈ ક્યાં ? એ સવાલ સાથે બંને બીજે દિવસે આવીને વધુ તપાસ કરવાનાં ઈરાદા સાથે પાછા ફરી ગયા.\n\nરોનક અને મયુર કેડીને ત્રિભેટે ઊભા રહી વિચાર કરતા હતા કે મોટર સાયકલ વિરુદ્ધ દિશામાં જતી કેડી માંથી કોઈ કેડી ઉપર ગઈ નથી કે નથી પાછી ગઈ તો ગઈ ક્યાં ? તેનું રહસ્ય ક્યાંક આટલામાં જ છે. એમ વિચારી ઝાડીમાં થોડેક આગળ વધ્યા ત્યાં ઝાડીમાંથી સરકીને લાંબી ટનલમાં પડ્યા જે ઊંચી, પહોળી ને લાંબી હતી. હવે બંનેને મોટર સાયકલ અદશ્ય થવાનું રહસ્ય સમજાયું. \n\nબંને એ નક્કી કર્યું કે અહીં સુધી આવી ગયા છીએ તો ફાર્મ હાઉસની પણ મુલાકાત લઈ જાણી લઈએ કે આખરે ત્યાં શું ગતિવિધિ ચાલે છે. બંને સાવધાનીથી છુપાતા છુપાતા ફાર્મ સુધી પહોંચી ગયા અને દંગ રહી ગયા. ત્યાં દારૂ બનાવવાની ફેકટરી ચાલતી હતી જે અંડર ગ્રાઉન્ડ હતી. ફાર્મનો ઉપરનો ભાગ અવાવરું અને ઝાડી, ઝાંખરાવાળો થવા દીધો હતો. જેથી કોઈને ખબર ન પડે વળી ફેકટરી સાઉન્ડ પ્રુફ હતી અવાજ જરા પણ બહાર આવતો નહોતો.\n\nરોનક અને મયુરે મોટા ભાગની ફાર્મમાં ચાલતી ગેર કાયદેસરની પ્રવૃત્તિ વિષેની માહિતી મેળવી લીધી હતી. હવે અહીંથી બહાર નીકળવું કેમ, વિચારતા સંતાઈને બેઠા હતા. ત્યાં એક કાર આવી ને તેમાંથી નુતનભાઈ ઉતર્યા. માણસોને સૂચના આપી અઠવાડિયામાં માલ તૈયાર કરી નાખો કાલે તમને ખોખા પેકિંગ માટે મળી જશે.\n\n મયુર, તો આમ વાત છે. નુતનભાઈની દેવ પેપર મિલનો બિઝનેસ ખાલી દેખાવનો છે સાચો બિઝનેસ તો દારૂ બનાવી ગુજરાતની બહાર મોકલવાનો છે. હેમેન્દ્ર રાઠોડ, બોસને વાત કરવી પડશે પણ પહેલા તો અહીંથી નીકળવાનો રસ્તો શોધવો પડશે.\n\nઅડધા કલાક પછી નુતનભાઈ ચાલ્યા ગયા. માણસો કામમાં વ્યસ્ત થઈ ગયા...તેને ક્યાં ખબર હતી કે આપણી પોલ પકડાઈ ગઈ છે.\n\n\"રોનક, નૂતન ભાઈની કાર આવી, માલ લેવા દેવા ટ્રક આવે છે એટલે બીજો રસ્તો હોવો જોઈએ. આપણે કાર ગઈ એ રસ્તા ઉપર આગળ જઈએ પછી જે થાય તે.\" \"તારો શું વિચાર છે ?\" \" બરોબર છે અહીંથી નીકળવું તો પડશે જ.\"\n\nથોડે આગળ જતાં રસ્તો ટનલમાં ઉતરતો હતો. \"ખરું પ્લાનિંગ છે, લે રસ્તો તો અહીં અટકી ગયો,\" \n\n\"ના એવું ન બને નાની ટોર્ચથી તપાસ કરીએ ટનલનો રસ્તો ખોલતી કોઈ સ્વીચ હોવી જોઈએ. રસ્તો બે રીતે ઓપરેટ થતો હશે રિમોટ અને સ્વીચથી.\" અચાનક રોનકનો હાથ એક દીવાલમાં લગાડેલી સ્વીચ ઉપર દબાણો ને ટનલનું મુખ ખુલી ગયું જે વિરુદ્ધ દિશામાં ફાર્મથી બે કિલોમીટર દૂર પણ ઝાડીમાં ખુલતું હતું. તુરતજ ઓટોમેટિક બંધ પણ થઈ ગયું, ઉપર ઝાડીનું જ આવરણ આવી ગયું. કોઈને ખબર પણ ન પડે કે અહીં નીચે લાંબી પહોળી ટનલ છે જે અવાવરું લાગતા ફાર્મ હાઉસમાં ખુલે છે.\n\nરોનક અને મયુર વિચારમાં પડી ગયા કે નુતનભાઈ જેવા મોટા માથાને આપણે પકડી શકીશું....\n\nરોનક, મયુરે હેમેન્દ્ર રાઠોડને સંપૂર્ણ વિગતથી રિપોર્ટ આપ્યો. હેમેન્દ્ર રાઠોડ વિચારમાં પડી ગયા કે નુંતનભાઈ બહુ રાજકીય વગવાળું, સામાજિક રીતે પણ મોટું માથું છે. ભલે તે ફાર્મ હાઉસમાં તેનોજ બિઝનેસ હશે પણ તે તેમાં સીધી રીતે જોડાયેલ નહીં જ હોય એટલે તેની ઉપર સીધી રીતે હાથ નહીં નાખી શકાય. ગોપુસિંહનું ખૂન પણ એ ભેદ જાણી ગયો, ભાગવા ગયો ને ખંજર વાગવાથી માર્યો ગયો. ગોપુસિંહનું ખૂન નુતનભાઈનાં માણસોએજ કર્યું છે. પાણી ઊંડું છે. જાડેજા સાહેબને મળીને યોજના બનાવવી પડશે.\n\n\"નમસ્તે, જાડેજા સાહેબ.\"\n\n \"આવો, આ હેમેન્દ્ર રાઠોડ મારે ત્યાં ક્યાંથી ભૂલા પડ્યા ?\"\n\n\"સાહેબ અમારે તો આપને યાદ કરવા પડે અમારો બિઝનેસ જ એવો છે કે આપના સહકારની જરૂર પડે, આખરે કેસ તો આપને ત્યાંજ આવે.\" \n\n\"સારું, સારું બોલો શું કામ છે?\"\n\nહેમેન્દ્ર રાઠોડે અવાવરું ફાર્મ હાઉસમાં ચાલતી પ્રવૃત્તિની વાત કરી.\n\nમને પણ થોડા થોડા ઊડતા સમાચાર મળ્યા છે. લાલભાઈ સુક્યુરિટીઝ વાળાએ ગોપુસિંહ ગુમ થયાની ફરિયાદ પણ લખાવી છે. હવે તો તેનું હાડપિંજર મળે. નુતનભાઈ એમ હાથમાં આવે તેવો નથી. આપણે એક કામ કરીએ ફાર્મ હાઉસ ઉપર અચાનક દરોડો પાડી બધાંને પકડી લઈએ અને એમાંથી કોઈ ફૂટી જાય તો નુતનભાઈ હાથમાં આવે અને ગોપુસિંહનાં ખંજર વડે ખૂનનું રહસ્ય ખુલે. તો કરી નાખીએ પ્લાનિંગ.\n\nપ્લાનિંગ પ્રમાણે મોટર સાયકલ કેડી વાળા રસ્તે બહાર પોલીસનો જાપતો ગોઠવી દીધો. પોલીસને સાદા ડ્રેસમાં રોનકે અંદર ટનલમાં ઉતારી આગળ દોરતો ફાર્મ હાઉસ સુધી લઈ ગયો. અચાનક અજાણ્યા માણસોને જોઈને અતડાતફડી મચી ગઈ, ભાગાભાગી થઈ, ટ્રક પડ્યો હતો તેમાં બેસીને ટનલનાં બીજા રસ્તે નીકળ્યા તો ત્યાં પણ પોલીસ સાથે ખુદ જાડેજા સાહેબ અને હેમેન્દ્ર રાઠીડ હતા. દારૂનો કાચો, પાકો માલ અને માણસોને પકડી લેવામાં આવ્યા. જાડેજા સાહેબ અને હેમેન્દ્ર રાઠોડ ખુશ હતા કે આ વખતે તો નુતનભાઈ મુશ્કેલીમાં મુકાશે જ.\n\nબીજે દિવસે પકડાયેલા માણસોને જાડેજા સાહેબે કહ્યું તમે જે જાણતા હો તે વાત કરો પણ કોઈ બોલ્યું નહીં. હજી હું તમને તક આપું છું કે કહો કે તમારા માલિક કોણ છે. કોઈ જવાબ નહીં. સારું તમારે માર ખાઈને વાત કરવી છે જેવી તમારી ઈચ્છા. જાડેજા સાહેબે સૂચના આપી આ લોકોની આગતાં સ્વાગતા માટેની તૈયારી કરો.\n\nએક મુખ્ય માણસ હોય એવો માણસ ઊભો થયો સાહેબ હું તમને મારી પાસે જેટલી છે એ માહિતી આપું છું.\n\n\"ઝટ ઝટ બોલવા માંડ.\"\n\nસાહેબ અમારા કોણ માલિક છે એ એમને ખબર નથી. તેનો મુખ્ય માણસ અમને કામ ઉપર શહેરમાંથી આંખે પાટા બાંધીને અહીં લઈ આવે છે અને પાછા એજ રીતે મૂકી જાય છે. અમારી અઠવાડીયાની એક ધારી ડ્યૂટી હોય છે. ખાવા, પીવાની અને રહેવાની વ્યવસ્થા અહીં જ કરી છે. પગાર સારો આપે છે એટલે અમે આ કામ કરીએ છીએ આથી વિશેષ મને કે અમને કાઈ ખબર નથી.\n\n\"તમારામાંથી કોણ નુતનભાઈને ઓળખે છે ?\"\n\nસાહેબ, કોણ નુતનભાઈ આ નામ અમે તમારી પાસેથી પહેલીવાર સાંભળ્યું અમે નુતનભાઈ નામની કોઈ વ્યક્તિને ઓળખાતા નથી. \n\n\"ગોપુસિંહનું ખૂન શું કામ કર્યું ? અને કોણે કર્યું ?\"\n\nસાહેબ, અમને સૂચના હતી કે ફાર્મની આજુબાજુ કોઈ વ્યક્તિ દેખાય તો ખંજર ફેંકી મારી નાખવાનાં. થોડા દિવસ પહેલા એક વ્યક્તિ તપાસ કરતી કરતી ફાર્મ સુધી પહોંચી ગઈ હતી મેં ખંજર માર્યું તેને વાગ્યું અને તે વ્યક્તિ ભાગવા માંડી અમે તપાસ કરી પણ લાશ ન મળી કદાચ કૂતરા કે જાનવર ઉપાડી ગયા હશે. એ વ્યક્તિ ગોપુસિંહ છે કે કોણ એ મને ખબર નથી.\n\n\"જાડેજા સાહેબ, નુતનભાઈ બહુ ચાલક છે. માણસોને પણ ખબર નથી પડવા દીધી પુરી સલામતી સાથે કામ કર્યું છે. આપણે માલ અને માણસોને પકડી લીધા પણ મગરમચ્છ છટકી ગયો.\" \n\n\"રાઠોડ સાહેબ થોડી ધીરજ રાખો, મગરમચ્છ પણ પકડાશે....\"\n\n\"આવ લોકેશ, શું સમાચાર છે ?\"\n\nસાહેબ, મેં ઘણો પ્રયત્ન કર્યો હતો કે દેવ પેપર મિલમાંથી ખાલી ખોખા ક્યાં જાય છે અને ભરાઈને પાછા ક્યાંથી પાછા આવે છે. એ જાણવા માટે મેં ટ્રક, માણસોનો પીછો કર્યો પણ દરેક વખતે નિષ્ફળ ગયો. હેમેન્દ્ર રાઠોડનાં જાસૂસ રોનકે જો આ પ્રવૃત્તિ શોધી ન હોત તો ક્યારેય ખબર ન પડત કે અવાવરું ફાર્મ હાઉસમાં દારૂનું ઉત્પાદન થાય છે. માણસો ભલે ના પાડે પણ ફાર્મ હાઉસમાં પ્રવૃત્તિ સાથે નુતનભાઈ સંકળાયેલા છે.\n\nલોકેશ, મને નુતનભાઈની ગેરકાયદેસરની પ્રવૃત્તિની આછી આછી જાણ હતી એટલે તો તને દેવ પેપર મિલમાં જાસૂસીના કામ માટે મોકલ્યો હતો. તારી અને રોનકની માહિતીથી એક વાત સ્પષ્ટ થઈ ગઈ કે નુતનભાઈનો જ આ બિઝનેસ છે. હવે મારે અને હેમેન્દ્ર રાઠોડે યોજના બનાવી નુતનભાઈને રંગે હાથ પકડવાના છે.\n\n સાહેબ, મને શંકા છે કે દેવ પેપર મિલમાં પણ દારૂનો જથ્થો સ્ટોર થતો હશે. ત્યાં અમુક ભાગ એવો છે કે ત્યાં જવા માટે બધાંને માટે બંધી છે. અમુક ચોક્કસ માણસો સિવાય એ તરફ કોઈ કરતા કોઈને જવા દેવામાં આવતા નથી. \n\nઆ તો તે ઘણી જ અગત્યની માહિતી આપી અમારું કામ સરળ કરી દીધું. અત્યારે ફાર્મ હાઉસ બંધ છે તો ત્યાંનો દારૂનો બધો માલ દેવ પેપર મિલમાં આવ્યો છે કે નહીં એ માહિતી મેળવી લે એટલે નુતનભાઈનું કામ તમામ કરીએ.\n\nજાડેજા સાહેબે તેના થોડા ચુંનદા માણસોને સાદા ડ્રેસમાં લીધા, સાથે હેમેન્દ્ર રાઠોડ, રોનક, મયુર અને લોકેશને લીધા. દેવ પેપર મિલ પહોંચી પોતાની ઓળખાણ આપીને કહ્યું કે રૂટિન ચેક અપ માટે આવ્યા છીએ. લોકેશ અને રોનકે થોડા માણસો ઓળખી બતાવ્યા કે જે ફાર્મ હાઉસમાં અને દેવ પેપર મિલ બંને જગ્યાએ જોવામાં આવ્યા હતા.\n\n\"આ વિભાગ કેમ બંધ છે ?\" એક માણસને બોલાવી જાડેજા સાહેબે પૂછ્યું. \n\n\"મને ખબર નથી પણ વિભાગમાં જવા માટે બધાંને મનાઈ છે.\" અમુક ચોક્કસ માણસોને જ જવાની પરમિશન છે\"\n\n\"તો ખોલો મારે એ વિભાગ જોવો છે.\"\n\nઆ સમય દરમ્યાન નુતનભાઈને ખબર પહોંચી ગઈ હતી કે જાડેજા સાહેબ આવ્યા છે.\n\n\"નુતનભાઈએ કહ્યું કે સાહેબ, ત્યાં કઈ નથી પુઠાનો રદ્દી સમાન છે.\"\n\n\"આવો, નુતનભાઈ, સારું થયું આપની પણ મુલાકાત થઈ ગઈ.\"\n\n\" હા, સાહેબ આપનું સ્વાગત છે.\"\n\n \"તો પછી આ રૂમ ખોલો.\" \n\n\"એમા કઈ નથી સાહેબ, આપણે ઓફિસમાં બેસીને વાત કરીએ.\"\n\n \"ના એ પછી, પહેલા આ રૂમ ખોલો, નહીં ખોલો તો મારી પાસે સર્ચ વોરંટ છે. સારું એ તમારું.\" હવે નુતનભાઈને સમજાય ગયું કે રૂમ ખોલવો પડશે.\n\n\"સાહેબ, એ રૂમમાં મારા મિત્રનો સમાન છે.\"\n\n\"સામાનમાં શું છે ? દારૂની બોટલનાં કાર્ટૂન. તેનો જવાબ કોર્ટમાં આપજો.\" બધાં ને પકડી લ્યો, પેપર મિલને સીલ કરી દયો \"નુતનભાઈ તમારી જેવા પ્રતિષ્ઠિત માણસ માટે આ સારું ન કહેવાય. ગેરકાનૂની ધંધો કરતા પહેલા તમારી પ્રતિષ્ઠાનો તો વિચાર કરવો હતો.\"\n\nજાડેજા સાહેબ, લોકેશ, હેમેન્દ્ર રાઠોડ, રોનક અને મયુર ખુશ હતા. \"રાઠોડ સાહેબ તમારા આ બાહોશ જાસૂસનો આભાર અને તે બંનેને પ્રોમોશન આપવાની હું તમને ભલામણ કરું છું\".....રોનક અને મયુર ખુશ ખુશાલ થઈ ગયા.\n\n",
      "duration": "10 mins",
      "category": "Crime"
    },
    {
      "id": 7,
      "title": "હત્યા કે અકસ્માત",
      "story_name": "મારી પ્રાણ પ્રિય પત્નીની લાશ જોઈને હું સર્વાંગ ધ્રુજી ઉઠ્યો. મારી આંખમાંથી અનરાધાર અશ્રુઓ સરી પડ્યા. મારું રુદન પોલીસ વ્હેનની આવી રહેલી સાયરનમાં દબાઇ ગયું. શું મે મારી પત્નીની હત્યા કરી હતી ? આ સવાલ મારા દિલને ધ્રુજાવી ગયો. હું મારી પત્નીને ખુબ પ્રેમ કરતો હતો. કોલેજ સમયથી અમે એકબીજાના ગળાડૂબ પ્રેમમાં હતા. અમે લવ મેરેજ કર્યા હતા. મારા પ્રાણ પ્રિય પત્ની રમોલાની હત્યા ? અને એ પણ મારા હાથે ? કલ્પનામાં પણ એ શક્ય નથી. ઓરડામાં મારા સિવાય બીજું કોઈ હાજર ન હોતું ! સામે મારી પત્ની રમોલાની લાશ પડી હતી. આવા સંજોગોમાં પોલીસ મને જ હત્યારો સમજી બેસશે.\n\nરમોલાની મૃત્યુનાં આઘાતમાંથી હજી ભાનમાં આવું તે પહેલાં તો હું ગુનેગાર રુપે પોલીસ સ્ટેશનમાં હતો. પૂછતાછ માં અનેક સવાલોની વર્ષા થવાં લાગી.\n\n'તે તારી પત્નીની હત્યા કેમ કરી ? '\n\nઆ સવાલનો શું જવાબ આપવો એ મને સમજાતું નહોતું. મારા મૌનથી મારાં પર થયેલી શંકા સત્ય સાબિત થશે આ વાત મારો મિત્ર સંદિપ વારંવાર મને સમજાવવા લાગ્યૉ. મેં બધીજ ધટના સંજયને કહી સંભાળાવી.\n\n\"ચિંતા ના કરતો; મને તારા પર પુર્ણ વિશ્વાસ છે ! તને હું નિર્દોષ સાબિત કરીને જ રહીશ.\"\n\nઆ આશ્વાસન ભર્યા શબ્દો કહી તે ચાલ્યો ગયો.\n\nરમોલાની હત્યા માટે મને કોર્ટમાં ગુનેગાર સાબિત કરી દેવામાં આવ્યો. રમોલાની હત્યા માટેના બધાજ સબુત મને હત્યારો સાબિત કરતા હતા. મારી નિર્દોષ સાબિત થવાની બધી જ આશા મેં છોડી દીધી. કોર્ટમાં જજ મારી સજા જાહેર કરવાની તૈયારીમાં જ હતાં ત્યાં મારાં કેશ વિશેની માહિતી રજુ કરવાની એક અપીલ આવી !\n\n\"સર મોડું આવવાં માટે માફી માગું છું; પણ આ કેશ વિશેની માહિતી રજુ કરવાની મને તક આપવાની અપીલ કરું છું \"\n\nઆ અપીલ કરનાર મારો મિત્ર સંદિપ હતો. એનો આત્મવિશ્વાસ જોઇને મારી નિરાશાને આશાનું કિરણ મળ્યું. રજૂઆતની પરવાનગી મળ્યા બાદ જે મુદા એને રજુ કર્યા એ સાંભળી મારા મનમાં જે ગૂંથણી હતી એનો આસાનીથી મને ઉત્તર મળ્યો. મેં રમોલાની હત્યા કરી ન હતી ! અંતર મનને જવાબ મળ્યો, કે મારી આંખો માંથી અશ્રુઓની વર્ષા સરી પડી.\n\nસંદિપની રજૂઆત એટલી સરળ હતી; કે વિશ્વાસ ન કરવો હોય તો પણ કરવો પડે. રમોલાની હત્યાના રહસ્યની રજૂઆતની શરુઆત હતી ઓરડાથી !\n\n\"હું આ ઘટનાની ફરી એક વાર રજૂઆત કરું એ પહેલાં જે પ્રોસીક્યુટરએ દર્શાવેલ મુદા છે એ રજુ કરું છું.\n\nશ્રીમતી રમોલાની હત્યા તેમનાં ધરમાં થઇ છે, ઘટના દરમિયાન ત્યાં શ્રીમતી રમોલા સિવાય માત્ર તેમના પતિ રવિ ત્યાં હાજર હતા, હત્યા ગળા પર છરીના ઘાને લીધે થઈ છે, જે છરી પર નિશાન રવિની આંગળીઓના છે. જેનાં કારણે રવિને હત્યા માટે દોષિત માનવામાં આવી રહ્યો છે જ્યારે આ હત્યા નથી એક અકસ્માત છે.\"\n\nસંદિપની આ રજૂઆતથી કોર્ટમાં જીજ્ઞાસા વધી ! એ આગળ શું રજૂઆત કરશે એ સાંભળવા કાન સરવા થવા લાગ્યા.\n\n\"સૌપ્રથમ હું ઘટના સ્થળ વિશે માહિતી રજુ કરવા માંગુ છું. શ્રીમતી રમોલા અને રવિ બંનેનું ઘર ૧ રુમ-રસોડાવાળુ છે. ઓરડા અને રસોડા વચ્ચે એક નાની દિવાલ છે. રસોડામાં ગેસનાં ચુલાનું પ્લેટફોર્મ છે જેમાં હાથ કે શાકભાજી ધોવા માટે વોશબેશનનો સમાવેશ છે. એજ રીતે રીતે રસોડા અને આરડાને અલગ કરતી દિવાલ પાસે પણ એક વોશબેશન છે. આ શિવાય ઓરડામાં એક બાથરુમ છે.\n\nઆ થય ઘટના સ્થળ વિશે માહિતી. હું હવે રજુ કરુ છું સત્ય ઘટના.\"\n\nઆ સાંભળવા માટે હું કેટલો અધીર થઈ રહયો હતો એ કોઈ વિચાર પણ ન કરી શકે ! રમોલાની મૃત્યુ કઇ રીતે ને ક્યા કારણોસર થય ? આ સવાલ નો જવાબ મળવાનો હતો.\n\n\"રજાનો દિવસ હોવાથી બંને પતિ પત્ની સમય ઘરમાં જ વિતાવવાનું આયોજન કર્યું. રસોડામાં બંને એ સાથે મળીને રસોઈ બનાવી, રસોઈ હતી શાક- રોટલીને દાળભાત. શાક બનાવવા માટે રવિએજે છરીનો ઉપયોગ કર્યો હતો એ તેનાં હાથમાંથી સરીને રસોડાની બહાર પડી. રવિ રસોઈના બીજાં કામમાં વ્યસ્ત હતો એટલે શ્રીમતી રમોલા છરી શોધવા માટે રસોડાની દિવાલ પાસેથી ઓરડામાં સરી પડેલા છરી શોધવા લાગ્યા ! ઓરડામાં જ્યાં છરી પડી હતી એ ઓરડાના વોશબેશનની વિરુદ્ધ દિશા હતી જ્યાં જગ્યા ઓછી હતી.\n\nશ્રીમતી રમોલા છરી લેવા માટે વાંકા વળ્યા કે વોશબેશન સાથે અથડાઈને ઊંધા પડ્યા. શ્રીમતી રમોલા પડ્યા ત્યારે તે કાંઈ બોલી ન શક્યા કારણ કે છરી હાથમાં આવવાના બદલે એમના ગળામાં પેસી ગઈ હતી. એ કાંઈ બોલી શકે તે પહેલાં જ તે મૃત્યુ પામ્યા હતા.\"\n\nઆ રજૂઆતની સાબિત કરવા માટે સંદિપએ અનેક સબુત હાજર કર્યા. એના પરથી છરી પર મારી આંગળીઓના નિશાન હોવાં છતાં પણ મે રમોલાની હત્યા નથી કરી એ સાબિત થયું. મને નિર્દોષ જાહેર કરી માન સાથે આઝાદ કરવામાં આવ્યો. મારા ને રમોલા સાથેની ઘટના પર લેખ આવ્યો; જેથી મને લોકો પાસેથી માનભેર સહાનુભુતિ મળી. પણ ખરાબ દિવસોમાં દેવદૂત બનીને આવેલા સંદિપ કઈ રીતે ભુલાય ! એનો ઉપકાર ન ચુકવી શકાય પણ આભારતો પ્રગટ કરવોજ જોઈએ.\n\nઆજે સંદિપ રાહ જોતજોતામાં આ આખી ઘટના નજરે ચડી આવીને આંખો અશ્રુભીની થઇ ગઇ.\n\nસંદિપ: ભુતકાળ ને યાદ કર્યા કરીશ તો વર્તમાનમાં જીવ નઇ રહે.\n\nરવિ: તું ક્યારે આવ્યો ?\n\nસંદિપ: જ્યારે તું ગંગા-જમના વરસાવતો હતો ત્યારે.\n\nરવિ: અહાહાહા..\n\nસંદિપ: આજે શું યાદ આવી મારી ?\n\nરવિ: તે મારા માટે જે કર્યું છે એનો રુણ તો ન ચુકવી શકાય, પણ હું તારો આભાર પ્રગટ કરવા માંગુ છું !\n\nમારા ખરાબ સમયમાં તું મારી સાથે રહ્યો ને મને એમાંથી તારી પણ લીધો. મિત્ર ખુબ ખુબ આભાર તારો !\n\n\"આ શબ્દ સાંભળીને સંદિપના મુખ પર બદલાતા ભાવોનું અવલોકન કરતાં એવું લાગતું નથી કે એને મારા પર શંકા છે. સંદિપ, અનુભવી ક્રિમિનલ લોયર છે. જેલમાં મેં એને જે કહયું હતું; કોર્ટમાં એને એ સાબિત કરીને બતાવ્યું. હવે હું નિશ્ચિંત થઈ શકું છું.\"\n\nરવિ સંદિપ સાથેની વાતચીતમાં નિશ્ચિંત થઈ ગયો. સંદિપઆ જ તકની રાહ જોતો હતો. એને રવિ સાથે વાત વાતમાં બોલાવી લીધું રમોલાની મૃત્યુનું સાચુ કારણ શું હતું ?\n\nરવિને સમજાય ગયું કે સંદિપની સામે સત્ય બોલ્યેજ છુટકો છે. એને સંદિપને બધી હકીકત જણાવી.\n\n\n\n\"રમોલા પોતાના કામ અને ઘરને લીધે ખુબ વિચલીત રહેતી હતી; જે ક્યારેક ડિપ્રેશનમાં બદલાય ગયું ખબર જ ના પડી. એના કારણે એ ઘણી વાર મરવાની વાત કરતી પણ હું એને સમજાવતોને એ શાંત થઈ જાતી. પણ, તે દિવસે હું સમય ચુકી ગયો. રસોઈ બનાવી એને એકધારી છરી સામે જોયાં કર્યું; જે મને શંકાસ્પદ લાગ્યું એટલે હું છરી એનાંથી દુર કરવા ઓરડામાં જવા લાગ્યો. પાછળથી આવી મારાં જે હાથમાં છરી હતી એ પકડીને એને પોતાના ગળા ઘાવ કરી નાખ્યું. મને કાંઈ સમજાય તે પહેલાં તો એ મૃત્યુ પામી.\"\n\nરવિની વાત સાંભળીને સંદિપને તેનાં પર ભરોસો આવ્યો કારણ કે એને કરેલ તપાસ પણ એજ સાબિત કરતું હતું. રમોલાની તપાસ કરતા એના ડિપ્રેશનમાં હોવાની જાણકારી મળી હતી. પણ, આ વાત રવિએ પહેલાં કેમ ન કરી ? એ જણાવવા કહ્યું.\n\n\"રમોલાને હું ખુબ પ્રેમ કરતો હતો અને કરુ છુ. એનાં ડિપ્રેશનને લીધે મૃત્યુ ને હાસ્યસ્પદ બનાવવા નથી ઇચ્છતો.\"\n\nરવિનો જવાબ સંદિપને વ્યાજબી લાગ્યૉ કારણકે તે જાણતો હતો રમોલા પ્રેત્યે તેનાં પ્રેમને.\n\n\"રવિ જે થયું તે પણ અકસ્માત જ હતો; હું આશા રાખું છું કે તું એ ભુલી આગળ વધીશ.\"\n\nઆટલું કહીને તે રવિથી છુટો પડ્યો. સંદિપ ઓઝલ થયો કે તરત જ રવિનાં મુખ પર અટ્ટહાસ્ય આવ્યું.\n\nરમોલાની મૃત્યુનું સાચુ રહસ્ય રવિના અટ્ટહાસ્યમાં શંકાસ્પદ રહ્યું જે માત્ર રવિજ જાણે છે.\n\n\"રમોલાનું મૃત્યુ, હત્યા કે અકસ્માત ?\" અહાહાહા...",
      "duration": "5 mins",
      "category": "Crime"
    },
    {
      "id": 8,
      "title": "ઝેર વગરના વેર",
      "story_name": "હું ૧૨-૧૩ વરસનો થયો ત્યાં સુધી મારા ગામમાં વીજળી નહોતી. પૈસાપાત્ર ઘરનાં છોકરા ફાનસથી વાંચે ને અમે દીવેથી વાંચીએ. વાંચતા વાંચતા સુઈ જઈએ બા બૂમ પાડે તો ઝબકીને જાગી જઈએ પણ સુઈ ગયા એમ માનીએ નહીં. બાએ યુક્તિ ગોતી કાઢી, દીવો પોતે દૂર લઇને બૂમ પાડે ને અમે ઊંઘતા ઝડપાય જઈએ. ૧૯૬૯માં નાનડિયા ગામમાં વીજળી માટેનો પ્રોજેક્ટ શરુ થયો. ત્યારે અમે કુતુહલવશ રોજ બાંટવા તરફ નજર મારી નવા ઉભા થતાં થાંભલા જોતા રહીયે. રોજ ૨-૩ થાંભલા ઉભા થાય ને અમે ગણતરી મૂકીએ કે ગામમાં વીજળી ક્યારે આવશે. જેમ જેમ થાંભલા ગામ સુધી પહોંચતા જાય ને અમારી ખુશીનો પાર ના રહે.\n\nસરકારે અમને આ કામની જવાબદારી સોંપી હોય એટલી નિષ્ઠાથી રોજ સાંજના છેલ્લો થાંભલો ક્યાં પહોંચ્યો એ જોઈને ઘરે જઈએ. રાતે ઊંઘમાંને સ્વપ્નમાં થાંભલા જ દેખાય.\n\n\n\n૨-૩ દિવસ થાંભલાની લાઈન આગળ નહોતી ચાલતી તો અમને સરકાર કરતા પણ વધુ ટેન્શન થઈ ગયું. એવામાં ગામનાં બહુ વાચાળ સંતોકમા સમાચાર લાવ્યા કે લાઈટના થાંભલાના કોન્ટ્રાક્ટર સરદારજીને ખાડો ખોદતાં લાશ મળી. લાશ શબ્દ પહેલી વાર સાંભળ્યો તો ને એનો અર્થ ખબર નહોતી. લાશનો અર્થ ખબર નહોતી પણ સરદારજી પોલીસ સ્ટેશન ગયા ને કામ બંધ રખાવ્યું એનો અમને બહુ વસવસો હતો. એટલે જાણવા કોશિશ કરી કે લાશ એટલે મરેલું માણસ ને થોડા દિવસ પછી ખબર પડી કે એ લાશ જેની હતી તે નાનડિયા ગામનો જ હતો ને એનું નામ વેરશી જેલીઓ હતું. વેરશીને જન્મટીપની સજા થઈ હતી ને ૧૫-૨૦ વરસ જેલમાં રહીને આવ્યો એટલે એને જેલીઓ કહેતા હતા. ધીમે ધીમે ખબર પડી કે વેરશીને એના સગા દીકરા અને ભત્રીજાએ વાડીમાં મારીને દાટી દીધો તો. બીજા વરસે હું બહારગામ ભણવા જતો રહ્યો, વરસો વીતી ગયા ને કુતુહલ વધતું ગયું કે કોઈ સગા બાપને કે કાકાને કેમ મારી નાખતો હશે. કુતુહલ તોડવા મારા બાને પૂછ્યું ને બાએ જે વાત કરી એનાથી મારા હાજા તો ગગડી ગયા પણ એ પણ ખબર પડી કે ઝેર વગરનાં પણ વેર હોય શકે.\n\n\n\nબાની વાતનો સાર કંઇક એવો છે. ગામમાં પટેલનું એક કુટુંબ રહે. ભાઈ-ભાઇમાં કઈંક વાંધો પડી ગયો તે ૪-૫ ભાઈ બીજા ભાઈના કોઈ સભ્ય જોડે બોલે નહીં, કોઈ પ્રસંગે આવે જાય નહીં કે કોઈ અંદરોઅંદર વહેવાર નહીં. એક ભાઈને બીજા ભાઈ કે એના ઘરનાં સભ્ય સામા મળે તો સામું પણ જુએ નહીં જાણે એકબીજાને ઓળખતા જ ના હોય. મોટાં સભ્ય સામે મળે તો જાણે દુશ્મન મળ્યો હોય એમ જુવે. બધા ભાઈઓના ખેતર બાજુ બાજુમાં. એક તણખલાં માટે અંદરોઅંદર બાઝી મરે. એવામાં એક સમી સાંજે વાડીમાંથી તીણી ચીસ સંભળાણી, બચાવો બચાવોની બૂમથી ખેતર ગુંજી ઉઠ્યું. ભગા બાપાને ખબર પડી ગઈ કે આ ચીસ પોતાના ભાઈની દીકરીનો છે. ભાઈ જોડે બોલવાનો વહેવાર નહીં પણ તેનું અંદરનું હૃદય કકળી ઉઠ્યું. ભાઈના ખેતરમાં જવામાં પણ જોખમ ને આતો કોઈને બચાવવા જવાનું છે. હુમલો કરનાર બચાવનારને પણ મારી શકે. પણ ભગાબાપા દોડીને ચીસ તરફની દીશામાં દોડ્યા. જુવે છે તો ૧૨-૧૩ વરસની દીકરી ધ્રુજતી ધ્રુજતી રડે છે. જોતા જ અંદાજ આવી ગયો કે કૈંક અજુગતું બની ગયું છે. દીકરીને પૂછ્યું પણ બિચારી કંઈ બોલી શકી નહીં.\n\n\n\nભગાબાપાને એમ કે કોઈ નરાધમે દીકરીની લાજ લુંટી લાગે છે. દીકરીને  સાંત્વન આપી બહુ પૂછ્યું પણ છોકરી બિચારી કઈં બોલી શકે નહીં પણ બાજુના ખેતરમાં ઉભેલા છાસટિયાના ઘેરા બાજુ હાથથી ઈશારો બતાવે એના ઉપરથી અનુમાન કર્યું કે નરાધમ ત્યાં સંતાયો છે. પોતે દીકરીને સાંત્વન આપતો ઘરના બીજા સભ્યોને બોલાવે છે ને છાસટિયાના ઘેરામાં તપાસ કરે છે તો ત્યાં તો દીકરીને પોતાનો કાકો દેખાયો. વેરશીકાકા ઉપર કોઈને શક પણ ના ગઈ. દીકરી વારંવાર એના તરફ આંગળી ચીંધે એટલે બધાએ કાકાને પકડ્યો. કાકાને પકડી ને વાડીમાં લાવી પૂછપરછ કરે પણ કાકો તો રીઢો ગુનેગાર હતો. કાકો કહે મેં પણ કોઈકને હુમલો કરતા જોયા એટલે બીકથી દોડીને સંતાય ગયો તો. બધાને એમ કે કાકાએ દીકરીની લાજ લૂંટવાનો પ્રયાસ કર્યો લાગે છે. પણ કાકાએ તો એનાથી પણ ખતરનાક કામને અંજામ આપ્યો તો. દીકરીએ હાથથી નિશાની કરી બતાવ્યું કે વેરશીકાકાએ એના ભાઈને કુવામાં નાખી દીધો છે. કુવામાં જુવે તો છોકરાની લાશ પાણીમાં તરે છે. પોલીસ તપાસમાં ખબર પડી કે છોકરાની કાનની સોનાની બુટી ગાયબ છે. ચકોર પોલીસને તરત દિમાગમાં લાઈટ થઈ ગઈ કે આવાં બીજા ઉકેલ વગરના ગુના આ માણસે કર્યા હોય તો ના નહીં. પોલીસે ચૌદમું રતન બતાવ્યું એટલે કાકો પોપટની જેમ ગુનાની હાર બતાવવા મંડ્યો તે ૭-૮ ખૂન કરી લૂંટ કર્યાની સબૂત આપી. દીકરીની ચીસ, ભગાબાપાની ઝેર વગરની દોટ ને પોલીસની બુદ્ધિ કેટલા બધા ખૂનના ગુનેગારને પકડાવે છે ! વેર ભૂલીને ભગાબાપાએ દીકરીને બચાવી એનાથી વિશેષ એક નરાધમને પકડાવી બીજા કેટલા બાળકને વેરશીના અધમથી ને મોતના મુખમાંથી બચાવી લીધા. વેર હોય પણ મનમાં ઝેર ના હોય એવી પહેલી વાર ખબર પડી.  \n\n\n\nવેરશીને જનમટીપ થઈને માણાવદરની જેલમાં પૂર્યો, ત્યાં ના સચવાયો તે જૂનાગઢ જેલમાં મોકલવો પડ્યો. આઝાદી પહેલા નાનડીયા માણાવદર તાબાનું ગામ. માણાવદર જૂનાગઢ નવાબની સલામી ભરે એટલે ભારત ૧૯૪૭ ઓગષ્ટમાં આઝાદ થયું પણ માણાવદર ફેબ્રુઆરી ૧૯૪૮ સુધી પાકિસ્તાનનો ભાગ રહી જનમત અને સરદાર પટેલની સૂઝબૂઝથી ભારતનો ભાગ બન્યું. ૧૯૪૮ ફેબ્રુઆરીમાં. માણાવદર દરબાર ક્રિકેટના બહુ શોખીન. દરબારના ઘરના ૨૪ કલાક ક્રિકેટમાં રચ્યા પચ્યા રહે. પાકિસ્તાન ટેસ્ટ ક્રિકેટમાં ૪ ને આંતરરાષ્ટ્રીય ક્રિકેટમાં ૫ મહમદ બંધુનો જન્મ આ પંથકમાં થયેલ. આટલા બધા ભાઈ એક સાથે ક્રિકેટમા રમ્યા એ તો વિશ્વ વિક્રમ છે પણ મુસ્તાક મહંમદ તો સૌથી નાની ઉંમરે ટેસ્ટમાં રમવાનો પણ વિક્રમ ધરાવે છે. ક્રિકેટર હનીફ, સાદીક અને વઝીર મહમદ એના ભાઈ. જૂનાગઢ જેલમાંથી છૂટ્યા પછી થોડા દિવસમાં વેરશીનું ઢીમ એના દીકરા અને ભત્રીજાએ ઢાળી દીધું. બીજા મહિને નાનડિયા ગામમાં વીજળીનું કામ પૂરું થયું ને પહેલી વાર વીજળીના ગોળા કેવા દેખાશે તે જોવા અમે બપોરથી સાંજ સુધી પાદર ઉભારહ્યા. વેરશીનું જવું ને વીજળીનું આવવું યોગાનુયોગ હોય એમ બને.",
      "duration": "4 mins",
      "category": "Crime"
    },
    {
      "id": 9,
      "title": "સબવે-સેન્ડવીચ",
      "story_name": "‘બા, આજ કેમ મોડા ?’\n\n‘તમારા માટે આજે શીલા ઘેરથી તમારા ભાવતી ખાંડવી લાવી છે’\n\n‘બેટા, રસ્તામાં કેટલો મોટો એક્સિડ્ન્ટ થયો છે !\n\n‘ક્યાં ? કયાં ?‘\n\n'હિલક્રોફ્ટ અને પેલા ઇન્ડીયન શૉપિંગ સેન્ટર પાસે, એમ્બુલન્સ, બે ત્રણ પોલીસ કાર.’\n\n‘કોઈ આપણા દેશી?’\n\n‘હા, એક બહેન પંજાબી પહેર્યું હતું પણ ક્રાઉડ અને પોલીસ આજુબાજુ હતા એથી કોણ હતુ એ જાણી ના શકી. એક કાર તો બહુંજ ડેમેજ થયેલી હતી.'\n\n’કોઈને બહું વાગ્યું નથી ને બા ?’\n\n‘ખબર નહી બેટા, એક વ્યક્તિ કાર પાસે પડી હતી અને એના પર સફેદ ચાદર ઓઢાડેલી હતી ! ભગવાન સારાવાના કરે !\n\n‘બા, અંદર આવો. શીલા, બહાર આવ, બા આવ્યા છે.’\n\n‘બા, જયશ્રી કૃષ્ણ, હું જરા ઓફીસમાં બેઠી બેઠી દિવસનો હિસાબ કરતી હતી.’\n\n‘કઈ વાંધો નહી. બેટી ! દિવસમાં એકાદ વખત હર્ષદ અને તને ના મળું તો ગમતું નથી’\n\n‘હા, બા ગયા જનમની કઈ લેણાં-દેણી.’\n\n‘હાજ તો અને એ પણ અહીં અમેરિકામાં આવીને.’\n\n‘બા આજે તમારે સેન્ડવીચ નથી ખાવાની, તમારા માટે આ ખાંડવી બનાવી છે’\n\n‘હા બેટા હર્ષદે મને આવતાની સાથે જ કીધું હતું.’\n\nહર્ષદ અને શીલા પટેલની સબ-વે સેન્ડવીચ હિલક્રોફટ પાસે હતી અને શાંતા-બા , સબ-વે સેન્ડવીચથી ત્રણ બ્લોક જ એપાર્ટમેન્ટ-કોમપ્લેક્સમાં રહેતાં હતાં. દિવસમાં એકાદ વખત તો સબ-વે સેન્ડવીચમાં હર્ષદ-શીલાને મળવા જરૂર આવે અને વેજી-સેન્ડવીચની મજા માણે. હર્ષદ-શીલાને પોતાના દિકરા અને દીકરીની જેમ ગણતા. એમના પતિ, રોહિત શાહ, બે-વર્ષ પહેલાંજ હાર્ટ-એટેકમાં ગુજરી ગયાં. એમનાં બે દિકરા હ્યુસ્ટનમાં રહે છે, પતિ ગુજરીગયા પછી છ મહિના જેવું દિકરા સાથે રહ્યાં પણ આજ-કાલની નવી પેઢીના વલણ સાથે ફાવ્યું નહિ, દિકરાને કહી દીધુઃ “હું એકલી એપાર્ટમેન્ટ રાખીને રહીશ. હજુ મારી ઉંમર ક્યાં થઈ છે ! હું સ્વતંત્ર રહેવા માગું છું અને તેમાં મારા અને તમારા સૌના સંબંધ પણ જળવાઈ રહે.’\n\n‘બા, લોકો શું કહેશે ? બબ્બે દિકરા અને મા એકલી રહે છે !’\n\n‘બેટા, સમાજના મોઢે ગરણાં બાંધવા ન જવાય. મને કોઈ પુછસે તો મને જવાબ દેતા આવડે છે.'\n\nશાંતા-બાની ઉંમર સિત્તેરેની હતી પણ શરીર એકલવડું અને તંદુરસ્ત. નાનાને પણ શરમાવે એટલી એમનામાં તાજગી હતી. શાંતા-બાને પૈસે ટકે કશી ચિંતા નહોતી, સોસિયલ સિક્યોરિટિ, તેમજ એમના પતિના ઈન્સ્યોરન્સના પૈસા, અને મેડીક્લેઈમ, બધાનો લક્ષમાં રાખતાં બા બાકીની જિંદગી આરામથી જીવી શકે તેમ હતાં. કોઈની સાડા-બારી નહી ! કાર પણ ચાલાવે, સિનિયર-સિટિઝનમાં પણ ઉપ-પ્રમુખ હતાં, બીજી ઘણી માનવ સેવા આપી રહ્યાં હતાં. એલિમેન્ટ્રી સ્કુલમાં વૉલીનટીયર તરીકે સેવા આપતા હતાં. ઘણીવાર ઘેર એકલાં પડી જાય તો એમની ઉંમરની બહેનપણીને ઘેર બાલાવે, મોડે સુધી બેસી કોઈ સારું મુવી આવતું હોય તો ટીવી પર જુએ અથવા પત્તા રમે. આ બધી સ્વતંત્રતા દિકરાના ઘેર ના મળે એ સ્વભાવિક છે.\n\n‘બેટા, તારી દિકરી નૈનાને કાલે હું તારા ઘેરથી સવારે ૮.૩૦ વાગે પીક-અપ કરી લઈશ તો કહેજે કે તૈયાર રહે જેથી નવ વાગે ડૉકટરના કલિનિક પર પહોંચી જઈએ.\n\n’બા તમને અમો બહું તસ્દી આપી એ છીએ.\n\n‘જો હર્ષદ બેટા, તમારો ધંધો છે અને હું નવરી ધુપ-જેવી ! તમો બન્ને માણસો મારું કેટલું ધ્યાન આપો છો. તમારી સેન્ડવીચ-શૉપ પરના આવું તો મને ચેન ના પડે.’\n\n’બા, આ “સબવે” તમારી જ છે ને !’\n\n‘હા તો કાલે સવારે બરાબર ૮.૩૦.’\n\n‘ બા થોડા વહેલા આવજો. ઘરે ચા-પાણી નાસ્તો કરી પછી...'\n\n‘ના બેટા તને તો ખબર છે મારે સવારે છ વાગે ઉઠી, યોગા કરી પછી નાહી-ધોઈ, ચા સાથે નાસ્તો. પછી જ મારી સવાર પડે.’\n\n‘ઓકે બા..ખાલી ચા..’\n\n‘હર્ષદ બેટા ! ડોકટરે કીધું છે, નૈના ને વાયરસ અને શૉર-થ્રોટ છે, એને લીધે થોડું ટેમ્પરેચર રહે છે અને એન્ટી-બાયોટીક લખી આપી છે. બે-ત્રણ દિવસ સ્કુલે ના જાય. નૈનાને પણ આરામ મળે અને બીજા બાળકોને ચેપ ના લાગે.\n\n‘થેન્ક્યુ બા. હા, બા ગઈ કાલે તમે જે કાર-એક્સીડન્ટની વાત કરતા હતાં એમાં તમે ઓળખો કે નહી પણ બાબુ પટેલનો ૧૩ વરસનો છોકરો એ એકસીડન્ટમાં ગુજરી ગયો ! આજના છાપામાં છે.’\n\n‘રામ…રામ.. હા, હા ઓળખું ને એમનાં પિતા જશભાઈ અમારા સિનિયર-સિટિઝ્નમાં આવે છે. ચાલ મને જવાદે હું એમના ઘેર અહીંથી સિધ્ધી જાવ છું.’\n\n‘શીલા ! આ શાંતા-બા આટલી ઉંમરે કેટલી દોડા-દોડી કરી શકે છે. આ ઉંમરે એમને સેવાની જરૂર હોવી જોઈએ એના બદલે એ સમાજની સેવા કરે છે, ધન્ય છે બાને એ ખરેખર દયાની દેવી છે.’\n\n‘હેરી( હર્ષદ), સાચી વાત છે. થોડા વખત પહેલાં મંછામાસીને બાય-પાસ કરાવી ત્યારે શાંતા-બા જ એમની પાસે ત્રણ દિવસ હોસ્પિટલ ઉભા પગે રહેલાં.’\n\n‘શીલા ! શાંતા-બા અહીં પચ્ચીસ વરસથી રહે છે અને હોસ્પિટલ-એડમીનીસ્ટ્રેટર તરીકે જોબ પણ કરતા હતાં એથી એમનું ઈગ્લીશ પર પાવર-ફૂલ છે.'\n\n'શાંતા-બા તમો આ ઉંમરે દોડા-દોડી કરી થાકી નથી જતાં? અમો તમારાથી ઘણાંજ નાના છીએ છતાં ઘેરે જઈએ એટલે સીધા બેડમાં.'\n\n‘બેટા, ભગવાનની દયા ! અને શરીરની કાળજી, રોજ સવારે વહેલા ઊંઠી એકાદ કલાક યોગા-આસન કરવાના પછી બાકીના કામ. હર્ષદ-શીલા હવે તો શૉપ બંધ કરવાનો સમય થઈ ગયો છે, હું હવે થોડીવારમાં નિકળી ઘેર જાવ છું.’\n\n‘ના બા અંધારું થઈ ગયુ છે. તમો બેસો, આ હિસાબ-કિતાબ પતાવી અમો તમને ઘેર મુકી જઈશું.’\n\n’ના મારે તો રોજનું થયું બેટા. મારું ઘર ક્યાં દૂર છે. પાંચ મિનિટનો રસ્તો છે. એ બાને થોડું વૉક પણ થઈ જાય.’\n\nવાત ચાલતી હતી ત્યાં બે માસ્ક(બુરખો) પહેરેલા યુવાન શૉપમાં આવ્યા !\n\n‘ગીવ મિ ઓલ યોર મની.'( તમારા બધા પૈસા મને આપી દો)\n\nએકના હાથમાં ગન હતી. શાંતા-બા હર્ષદભાઈ પાસે ઉભા હતાં. હર્ષદભાઈએ બધાજ પૈસા કેશ-રજીસ્ટરમાંથી કાઢી પેલા બુરખાવાળા યુવાનને આપ્યાં પણ જતાં જતાં ગન ચલાવી. શાંતા-બા એકદમ હર્ષદભાઈની આગળ ઉભા રહી ઢાલ બની ગયાં ! છુટેલી ગોળી સીધી શાંતા-બાની છાતીમાં. હર્ષદભાઈતો બચી ગયાં. શાંતા-બા જમીન પર લોહી-લોહણ. હર્ષદ તરફ ખુલ્લી આંખ. માત્ર એકજ શબ્દ સરી પડ્યો, ”બેટા”… કહી એમનો મૃત-દેહ હર્ષદભાઈના ખોળામાં ઢળી પડ્યો !",
      "duration": "4 mins",
      "category": "Crime"
    },
    {
      "id": 10,
      "title": "આ અમેરિકન નારી !",
      "story_name": "શેરૉન વિલયમ્સને જુલાઈ માસની બેસ્ટ એમ્પ્લોઈ જાહેર કરવામાં આવી, ઓફીસના બધા કર્મચારી તેણીની ઑફીસમાં જઈ અભિનંદનનો વરસાદ વરસાવી દીધો. કાફેટેરીયામાં “એમ્પ્લોયી ઓફ ધી મન્થ, કોન્ગ્રેચ્યુલેશન શેરોનની કેક, સલાડ. કુકી, ડીપ એન્ડ ચીપ્સ,ઘણું ફીંગર ફુડ્ઝની ટ્રે હતી. ત્યાં શેરૉનનો બોસ મીસ્ટર પીટરસને બોલાવી અભિનંદન સાથે એમ્પ્લોઈ ઓફ ધ મન્થનો એવૉર્ડ આપ્યો. સાથોસાથ ૫૦૦ ડોલરનો ચેક આપતા બોલ્યો, ’આપણી કંપનીમાં શેરૉન છેલ્લા પાંચ વર્ષથી જોબ કરે છે, ઘણીજ કાબેલ, મહેનતું અને હોશિયાર છે. આપણી કંપનીને આવા એમ્પ્લોયીની જરૂર છે. શેરૉન આજે ઘણીજ ખુશ હતી.\n\nજેવી પાર્ટી પુરી થઈ તુરતજ એની મધર બ્રિન્ડાને ફોન કર્યો..’ 'મોમ, માય કંપની ગેવ મિ ધી એમ્પોયી ઓફ ધી મંથ'\n\n'વાઉ કોન્ગ્રેચ્યુલેશન બેબી, આઈ પ્રાઉડ ઓફ યુ.'\n\n’મોમ, આજે હું ઘેર મોડી આવીશ. મારા ઓફીસના મિત્રો મને ડાઉન-ટાઉનમાં એક ઈટાલીયન રેસ્ટૉરન્ટમાં પાર્ટી આપવાના છે.’\n\n'ઑકે, બેબી.’\n\nહ્યુસ્ટનમાં સુગરલેન્ડ એરીયામાં શેરૉનને ૨૫૦૦ સ્ક્વેર ફૂટનું ત્રણ બેડરુમનું મકાન, લેક્સસ કાર અને પૈસેટકે ઘણીજ સુખી હતી. અને હજુ અન-મેરીડ હતી તેથી તેની મધર બ્રીન્ડા એની સાથે રહેતી હતી. શેરૉનને બોયફ્રેન્ડ હતો પણ લગ્ન કરવા જેટલાં સીરીયસ થયાં નહોતાં. એની બહેનપણી સિલા હંમેશા કહેતી :\n\n'મને તારા બોયફ્રેન્ડ માઈકનો સ્વભાવ બહું જ ગમે છે !' મજાકમાં કહેતી પણ ખરી, ”તું લગ્ન ના કરવાની હોય તો…'\n\n'સિલા યુ આર ક્રેઝી..! ..એકાદ વરસ પછી વિચારીશું. પણ તને તો મારા વેડીંગમાં જરૂર બોલાવીશ…!'\n\n'યસ યાર તારે તો ઘણાં બધા મિત્રો છે. એમાં મારું નામ હશે ખરું ? સિલા હસતા હસતાં બોલી.\n\nએક દિવસ શેરૉનને એની બોસે ઓફીસમાં બોલાવી. શેરૉન તને તો ખબર છે કે અત્યારે આપણી કંપની કેટ્લી ખોટમાં જાય છે. અને ઘણાં એમ્પ્લોઈને લેઈડ-ઑફ આપવો પડ્યો છે. અત્યારે આપણાં દેશમાં ઈકોનૉમી બહું જ ખરાબ છે. ઘણીજ બેન્ક્સ, કંપનીઓ બંધ થઈ ગઈ છે. આ ઈકોનોમીની અસર આખી દુનિયામાં થઈ છે.આવી પરિસ્થિતીમાં આપણી કંપની કોઈ રીતે “સર્વાઇવ “થઈ શકે તેમ નથી. આઈ એમ સોરી ટૂ લેટ યુ નો, ધેટ ધીસ ઈસ યોર લાસ્ટ વીક ઓન જોબ.' શેરૉન ત્યાંજ બોસને ભેટી રડી પડી. હવે હું શું કરીશ ? બોસે કહ્યું પણ્ ખરું કે, 'તું અહી ઓફીસમાંથી કોઈ પણ જોબ માટે એપ્લાઈ કરી શકે છે તેમજ તારી કોઈ પણ જ્ગ્યાએ ઈન્ટરવ્યું માટે જવાનું થાય તો ચાલુ ઓફીસે હું તને જવા દઈશ.’\n\nખરાબ ઈકોનૉમીને કારણે શેરૉનને કોઈ પણ જગ્યાએ જોબ ના મળી, છ મહિના બાદ અન-એમ્પલોયમેન્ટનો ચેક પણ આવવાનો બંધ થઈ ગયો. એની મધર પાસે જે બચત હતી તે ઘર-ખર્ચમાં વપરાઈ ગઈ. જોબ સારી હતી ત્યારે શેરૉને કદી રૈઇની-ડેનો વિચાર સુદ્ધા ન કર્યો. હવે ખાવાના પણ સાસા પડવા લાગ્યા. શેરૉનની મધર હાર્ટ-એટેકની લીધે સાવ અપંગ જેવી થઈ ગઈ હતી અને શેરૉનને એની મધરને નર્સિંગ-હોમમાં મૂકી દીધી. ઘરની વસ્તું ઓ વેચી વેચી ઘરનું ગુજરાન માંડમાંડ ચલાવે. લેક્સસ કાર પણ વેચી દીધી. શું કરે ? ઘરનું મૉરગેજ ત્રણ મહિના ભરીના શકી એથી બેંક તરફથી ફાયનલ નોટીસ આવી : ‘ત્રીસ દિવસમાં ત્રણ મહિનાનો હપ્તો નહીં ભરો તો ઘર જપ્ત કરી લઈ બેન્કનું સીલ મારી દેવામાં આવશે. શેરૉને ઘણાં મિત્રોની મદદ માંગી પણ આવા ટાણે કોણ મદદમાં આવે ? સુખની સાહિબી સૌને ગમે. એમાં તો સૌ નમીનમી આવે. દુ:ખમાં સૌ દૂર દૂર ભાગે. આંખ મીચી સૌ દૂર ભાગે. આવી જ્યારે ગરીબી આવે. ના તો મિત્રો આવે કે ના તો સગા આવે.\n\nશેરૉન સવારે નવ વાગે વોક કરવા ગઈ પાછી આવી તો ઘર પર બેંકનું સીલ. ડોર પર નોટીસ. ”ઈટ્સ બેંક પ્રોપર્ટી.’ એણે માત્ર શોર્ટ અને ટી-શર્ટ પહેરેલ હતું. હવે કોના ઘેર જવું. ખીસ્સામાં કોઈને ફોન કરવા એક ક્વાટર પણ નહી ! રસ્તા પર આવી ગઈ ! સુવા ક્યાં જાય ? રાત્રીઓ બ્રીજ નીચે કાઢી. ખાવા માટે રોજ રાતે. જ્યારે મેકડૉનાલ્ડ બંધ થાય પછી. રાત્રે ગારબેજ કેનમાં ફેંકી દીધેલ હેમ્બરગર, ફ્રાય્ઝ ખાય લે. ઘણીવાર બ્રીજ નીચી જ્યારે સુતેલી હોય ત્યારે ગુંડાઓ સેક્સ્યુલી એબ્યુઝ કરે ! બિચારી દિવસે ચાર રસ્તે ઉભી રહેને કપડાના ગાભાથી ટ્રાફીક લાઈટ પાસે ઉભી રહેતી. કારના ગ્લાસ સાફ કરે ! કોઈ પૈસા આપે તો વળી કોઈ કારવાળા ગાળો આપી પજવે પણ ખરા. ‘એમ્પ્લોઈ ઓફ ધ મન્થ, મસ્ત મજાની જોબ, મોઘામાં મોઘી કાર, ઘર અને ક્યાં આ ગદવાડ ચુંથી ખાવાનું શોધતી આ શેરૉન! શેરૉનને આવું વિચારતા પોતાની જાત પર ગુસ્સો અને દયા બન્ને સ્નો ફોલ બની ઘેરી લાધા. આવી સખત ગરમીમાં ફ્રીઝ થઈ ગઈ !ધ્રુજારી છુટી !\n\nશેરૉન પ્રેગનન્ટ થઈ ! હવે શું કરીશ ? ‘બાસ્તાર્ડ, એનીમલ્સ, ગોડ તમને કદી નહી માફ કરે !’ મનોમન એ ગુન્ડાઓને ગાળો ભાંડવા લાગી.’ અને મેડીકલ ઈન્સ્યોરન્સ પણ નથી ! એબૉરશન માટે પૈસા નથી. હું જ ભુખી મરુ છું. ક્યાંથી પૈસા કાઢું ?’ પોતાની જાત પર ગુસ્સે થઈ ! માથુ પીટવા લાગી ! ત્રણ મહિના થઈ ગયા ! સવારથી કશું ખાધું નથી. પાસે એક પણ પૈસો નથી. બ્રીજ નીચે..એમની પથારી. હાથમાં ગાભો લીધો. લાવ એક બે કાર સાફ કરું . થોડા પૈસા મળી જાય તો આ પેટમાં જીવ છે એને પણ કંઈક મળે અને મને પણ. એમ કહી ઝડપથી ચાર-રસ્તા તરફ દોડી. એક કાર ને જોઈને ! ભૂખની મારી. કામ શોધવા ! પાછળ આવતી કાર કન્ટ્રોલ ના કરી શકી. શેરૉન ૨૫ ફૂટ હવામાં ફેંકાઈ એનું બૉડી ત્રીજી કારના હુડ પર પડ્યું.\n\nભૂખની મારી. બેજીવ સાથે,આ અમેરિકન નારી !",
      "duration": "4 mins",
      "category": "Crime"
    },
    {
      "id": 11,
      "title": "મૈત્રી પ્રસ્તાવ",
      "story_name": "\" એટેન્શન ઈન્સ્પેક્ટર પ્રથમ..\" આ સાંભળતા જ પ્રથમ પોતાના બેડ પર થી ઉભો થયો. જુએ છે તો તેની પત્ની ખુશી મરક મરક હસતી હતી.\n\nઆ જોઈ ને પ્રથમ બોલ્યો,\" શું ખુશી આ કેવી મજાક કરે છે? મને સુવા દે.\".     ખુશી બોલી,\" અરે જાગો મારા દેવ, આ સવાર ના સાત થવા આવ્યા. તમે તો રાત્રે બે વાગે ડ્યુટી કરીને આવ્યા.અને નેટ ચાલુ રાખી ને સુઈ ગયા. આખી રાત મેસેજના અવાજ અને હા આજે તમારે નવ વાગે તો બંદોબસ્તમાં જવાનું છે. અને મેસેજ ચેક કરી લેજો.\"    આ સાંભળી ને પ્રથમ જાગી ગયો અને ખુશી ની વાત સાંભળી ને ખુશ થયો બોલ્યો.                                      \n\n \" ખુશી તું મારૂં કેટલું ધ્યાન રાખે છે. તને એક નજર જોઉ અને તારૂં મરક મરક હાસ્ય જોઈને તો મારો થાક ઉતરી જાય છે. હવે હું ફ્રેશ થઈ ને આવું છું તું મારા માટે ચા બનાવ અને સાથે બટર લગાવી ને બ્રેડ આપજે.\" \n\n                             પ્રથમ અમદાવાદ માં પોલીસ ઇન્સ્પેક્ટર તરીકે નોકરી કરે છે. રાત્રે તે મોડો આવ્યો હતો. આજે સર્વદલીય શાંતિ સમિતિની રેલી ઈન્કમટેકસ ગાંધીજીના બાવલા થી બપોરે બાર વાગે નીકળવાની છે તેના બંદોબસ્તમાં જવાનું હોય છે. પ્રથમ ફ્રેશ થવા જતા પોતાના મોબાઈલ ના મેસેજો પર એક નજર કરે છે તો તેના ફેસબુક પર એક ફ્રેન્ડ રીક્વેસ્ટ આવેલી હોય છે. પ્રથમે એ રીક્વેસ્ટ જોઈ તો કોઈ મારિયા નામની વ્યક્તિની હતી. પ્રથમ ફ્રેશ થઈ ને આવ્યો. ખુશી ચા અને બ્રેડ લઈ ને આવી. ચા પીતા પીતા પ્રથમે ઓફિસ ના મેસેજો જોયા. પોલીસ કમીશ્નર નો મેસેજ સવારે નવ વાગે ઓફિસ આવી બંદોબસ્ત માં ઈન્કમટેકસ ચાર રસ્તા જવાનું છે. પછી પ્રથમે ફેસબુકની અજાણી ફ્રેન્ડ રીક્વેસ્ટ જોઈ. કોઈ મારિયા નામની વ્યક્તિની હતી. તે નવાઈ પામ્યો. તેને ફેસબુક ની પ્રોફાઈલ નો ફોટો જાણીતો હોય તેવો લાગ્યો. અને તેણે મારિયાની પ્રોફાઈલ ચેક કરી. ન્યુયોર્ક થી હતી અને કોલેજ અમદાવાદમાં કરી હતી તે જ કોલેજમાં પ્રથમે અભ્યાસ કર્યો હતો. તેણે યાદ કરવાની કોશિશ કરી... અરે..આતો.. મનિષા. મારી સાથે દસ વર્ષ પહેલાં કોલેજ કરી હતી અને તે તેના ડેડી સાથે અમેરિકા જતી રહી હતી. તો પછી આ નામ મારિયા કેમ રાખ્યું? તે સવાલ ઉદભવ્યો.પછી થયું પોતાનું અસલ નામ રાખ્યું નથી અને પ્રથમે ફ્રેન્ડ રીક્વેસ્ટ એપ્રુવ કરી. તરત જ તેના મેસેન્જરમાં મારિયા નો મેસેજ આવ્યો... પ્રથમ તારો કોન્ટેક્ટ નંબર મોકલ. અગત્ય નું કામ છે. આજ ની રેલી વિશે..આ વાંચી ને પ્રથમ ચોંક્યો....આ શું ? આ મનિષા. કેમ મારિયા નામ રાખ્યું?. અચાનક દસ વર્ષ પછી? અને આજની રેલી વિશે માહિતી?\n\nપ્રથમે પોતાનો કોન્ટેક્ટ નંબર મોકલ્યો અને તરત જ અજાણ્યા નંબર થી અમેરિકાથી કોલ આવ્યો. પ્રથમ સમજી ગયો આ મનિષા નો કોલ છે.\" હેલ્લો, હું મનિષા, ન્યુયોર્ક થી. પ્રથમ મારે તને અગત્યની માહિતી આપવાની છે.\" મનિષા બોલી...\" હેલ્લો, મનિષા હું પ્રથમ..બહુ વર્ષો પછી યાદ કર્યો અને આ ફેસબુકમાં તારું નામ મારિયા. થોડું વિચિત્ર લાગ્યું. તુ તારા માતા પિતા સાથે અમેરિકા જતી રહી હતી તે ખબર હતી પણ તને આજે શું અગત્યનું કામ યાદ આવ્યું અને તે આજે અમદાવાદની રેલી વિશે?.. અને મારે ત્યાં બંદોબસ્તમાં જવાનું છે..\".. પ્રથમ બોલ્યો. \" જો પ્રથમ મને ખબર છે તું પોલીસ ઇન્સ્પેક્ટર તરીકે અમદાવાદમાં જ છે. તને આજની રેલી વિશે માહિતી આપવાની છે અને જો પ્રથમ અત્યારે મારું નામ મારિયા છે. મેં અહીં ન્યુયોર્કમાં મેરેજ કર્યા છે. અહીં મને એક વ્યક્તિ સાથે પ્રેમ થઈ ગયો હતો. તેનું નામ યુસુફ..પણ પહેલાં તેનો સ્વભાવ સારો જ હતો તેમજ પ્રમાણિક હતો.. છેલ્લા એક વર્ષથી તેની એક્ટીવીટી શંકાસ્પદ રહેતી હતી અને છેલ્લા છ મહિનાથી તેના કોઈ સમાચાર નહોતા..મને માહિતી મળી છે કે તે કોઈ આતંકવાદી જુથ સાથે સંકળાયેલો છે અને કાલે જ તેનો ફોન આવ્યો હતો. તે પણ અજાણ્યા નંબર થી. તે હાલમાં અમદાવાદમાં જ છે. અને પછી મને મળેલી ચોક્કસ માહિતી પરથી તને કહું છું. આ યુસુફ આતંકવાદી થયો છે અને અમદાવાદના સ્લીપર સેલ સાથે મળીને આજની રેલીમાં અને બીજી જગ્યાએ ધમાલ અને વિસ્ફોટ કરે તેમ છે. તેણે જે નંબરથી ફોન કર્યો તે નંબરનો મેસેજ કરૂં છું. વધુ હું વાત કરીશ નહીં અને તું ઉતાવળ કરીને નિર્દોષ ને બચાવીશ તો તેને મારૂં પ્રાયશ્ચિત ગણીશ, ટેક કેર એન્ડ ટેક એક્શન ઓકે..બાય બાય \" અને ફોન કટ થઇ ગયો. પ્રથમે મનિષાનો આવેલો મેસેજ વાંચ્યો અને તરતજ તૈયાર થઈ ને પોલીસ કમિશનરની ઓફીસમાં પહોંચ્યો. અને કમિશનરને મળી ને વાત કરી અને પોલીસ તંત્ર એક્શનમાં આવી ગયો. મનિષા એ મોકલેલા મેસેજ નંબર ના આધારે સર્ચ કરીને દરોડા પાડયા અને એક કલાકમાં યુસુફ અને તેના સાથીદારોને પકડી લીધા. તેમજ માહિતીના આધારે અલગ-અલગ જગ્યાએ રેડ પાડીને ગુનેગારોને પકડી લીધા.\n\nબાર વાગે સર્વદલીય શાંતિ રેલી વિના વિઘ્ને નીકળી અને સાંજના ટીવી સમાચારમાં પોલીસ કમિશનરની પત્રકાર પરિષદના સમાચાર હતા. કમિશનરે આ આતંકવાદી અને તેના સાથીદારોની ધરપકડ તેમની રેલીમાં ધમાલ તેમજ અન્ય જગ્યાએ વિસ્ફોટ કરવાના કાવતરાની વાત કરી. તેમજ પોલીસ ઇન્સ્પેક્ટર પ્રથમ ને આવેલા એક અજાણ્યા મેસેજના આધારે પ્રથમની સમયસુચકતાથી અમદાવાદ સહીસલામત થયું છે. તે માટે એ મેસેજ આપનાર અને પોલીસ ઇન્સ્પેક્ટર પ્રથમને ધન્યવાદ આપ્યા. તેમજ પ્રથમને આ કાર્ય બદલ પ્રમોશન મળે તે માટે ભલામણ કરી છે..જય હિંદ. વંદેમાતરમ.",
      "duration": "4 mins",
      "category": "Crime"
    },
    {
      "id": 12,
      "title": "ટુ વોન્ટેડ ગર્લ્સ",
      "story_name": "અમદાવાદની ચમક દમક જોઈને, પુરા વિશ્વની નજર આ શહેર પર, મંડાય છે. આ શહેરની દસેય દિશાએ અને બારેય ભાગોળે વેગીલા વિકાસના વાયરા ફૂંકાઈ રહ્યા છે.\n\nદરેક ગુજરાતી એવું ઈચ્છે છે કે, ઉચ્ચ અભ્યાસ માટે, મારે અમદાવાદ જ જવું છે. આથી જ, આ શહેરની હદમાં આવતી એકસોને ઓગણચાલીસ કોલેજો એમની એમ ભરચક રહે છે. સારા પાસા સામે નબળું પાસું પણ એટલું જ મજબૂત હોય છે.\n\nઆ શહેરમાં જેટલા વિદ્યાર્થીઓ,ટોપર હોય છે, એના કરતાં વધારે જાકુપીના ધંધા કરવાવાળા હોય છે.\n\nઆ શહેરમાં જેટલુ યુવા ધન છે, એના કરતાં, વધારે, ગરીબ વિચારધારા ધરાવતા, મચ્છર છે.\n\nઅહીં સવારે કુણી લાગણી જોવા મળે છે તો, સાંજે, કઠોર હૃદયના ખૂની ખેલ પણ, જોવા મળે છે.\n\nબે વર્ષથી, એકના એક સમાચાર વારંવાર, અસંખ્ય છાપાઓની હેડ લાઇન બનતા હતા.\n\nઅમદાવાદમાં ખેલાયો ખૂની ખેલ, ફલાણા ફલાણા વિસ્તારમાંથી ફલાણી, ફલાણી, ઉંમરના યુવાનની મળી લાશ.\n\nઆવી ઘટના વારંવાર બનતી હતી પણ, સ્થળ અને કાળ દર વખતે, અલગ અલગ છાપે ચડતા હતા.\n\nકેટ કેટલાય પ્રયત્નો પછી પણ, અમદાવાદની પોલીસ આ વાતનો તાગ ન શોધી શકી એટલે, હવે ઘટનાનો તાગ મેળવવા માટે, આખું ખાતું ગાંડું બન્યું હતું.\n\nઇન્સફેક્ટર જાડેજાએ તો, જાહેરાત પણ કરી દીધી હતી કે, આ ઘટનાની તમામ માહિતી જે વ્યક્તિ શોધી લાવશે એને, પુરા એક લાખનું ઇનામ આપવામાં આવશે.\n\nશ્રુતિના ચાર સેમ પુરા થઈ ગયા એટલે, એ, અમદાવાદની ખુંખાર ટોળકી સાથે સારી રીતે ભળી ગઈ હતી. શ્રુતિને આ રસ્તે દોરી જનાર એની પ્રથમ કોલેજિયન દોસ્ત, મનીષા છે.\n\nમનીષા શહેરના અનેક ધનવાન છોકરાઓને ફસાવીને, રૂપિયા પડાવવાનું કામ કરતી. શ્રુતિ કોલેજમાં આવી એટલે, તરત તેની દોસ્ત બની ગઈ.\n\nમનીષા પણ, આ સ્વરૂપવાન શ્રુતિની દોસ્તીથી ખૂબ ખુશ હતી. એ એવું ધારતી હતી કે, જો આ મારી જાળમાં ફસાઈ જાય તો, વધુ કમાણી થાય એમ છે.\n\nશ્રુતિની નાદાની કહો કે, નકટાય. મનીષા છ જ, મહિનામાં, એની ચાલ મુજબ સફળ થવા લાગી. એક વર્ષ પૂરું થયું ત્યાં તો, શ્રુતિ પુરે પુરી, મનીશાની ચાલમાં આવી ગઈ.\n\nકેટલાક કહેવાતા મોટા માથાના હાથ નીચે રહીને, મનીષા અને શ્રુતિ, હવે ફૂલ જોશમાં પોતાના મિશન મુજબ, અઢળક રૂપિયા રળવા લાગ્યા. આ બંને ડાકણ જરૂર પડે ત્યાં, ખૂની ખેલ ખેલવામાં પણ, પાછી પાની ન કરતી.\n\nઆ બેયે મળીને, થોડા જ, સમયમાં, વીસેક યુવાનોને, ખુંખાર માથા પાસે પિંખાવી નાખ્યા છે.\n\nઇન્સફેક્ટર જાડેજા એક દિવસ સાંજના સમયે ઓફિસમાં બેસીને, આ વાતને ઉકેલવાના વિચારો કરી રહ્યા હતા. આ સમય દરમ્યાન, એના મોબાઈલ પર, ચાંદખેડાથી ગોહિલ સરનો ફોન આવ્યો. જાડેજાએ કોલ રિસીવ કર્યો કે, તરત, એના કાને એક પછી એક, શબ્દો પડવા લાગ્યા.\n\nજાડેજા સાહેબ હું, ચાંદખેડાથી p k,. ગોહિલ વાત કરું છું. સર, હમણાં અહીંથી, ખૂબ મોંઘી કહી શકાય એવી બે કાર પસાર થઈને ગાંધીનગર તરફ ગઈ છે. આ બંને કારમાં, યુવાન પુરુષ સાથે, યુવાન છોકરી બેઠી છે.\n\nઆ કાર પસાર થયા પછી, બરાબર દસ મિનિટ, થઈ ત્યાં, એક ઇકો ગાડી અહીંથી એ જ, દિશામાં ગઈ છે. આ ગાડીમાં, ચાર પાંચ વ્યક્તિઓ મો પર, રૂમાલ બાંધીને બેઠા હતા. મેં આ ગાડી રોકવાની કોશિશ કરી પણ, એ રોકાયા નહીં.\n\nઆટલું સાંભળ્યા પછી, જાડેજા વચમાં જ, બોલી ઉઠ્યા, આ અંગે ઊંડી તપાસ થવી જ, જોઈએ. તમે ત્યાંથી એક કાફલો એ દિશામાં રવાના કરો ત્યાં, હું અહીંથી એક કાફલો લઈને આવું છું.\n\nગાંધીનગર રોડે ચાલતી બંને કારનું અંતર ખૂબ નજીવું કહી શકાય એટલું છે.\n\nઅડાલજનું સ્મશાન નજીક આવ્યું ત્યાં, ઇકો ચાલકે ઇકો આડો ઊભી રાખીને, એક સાથે ચાલતી બંને કારને રોકી લીધી.\n\nકાર રોકાય ગઈ એટલે, ઇકો ગાડીમાંથી, ઉતરેલા હથિયાર ધારકો, બંને કારમાં ઘુસી ગયા. આ જોઈને, મનીષા અને શ્રુતિ ગભરાટ અનુભવતા હોય એવો ડોળ કરવા લાગ્યા.\n\nકારમાં ઘુસેલ હથિયાર ધારક છરીના જોરે, રોક જમાવવા લાગ્યા. ટુકડીના માણસોએ સ્મશાન તરફ કાર ચલાવી. બંને કારમાં બેઠેલા નિર્દોષ યુવાનો સમજી ગયા કે, નક્કી કંઈક નવા જૂની થવાની છે. \n\nસાવ સુમસામ જગ્યા આવી ગઈ એટલે, કારના પૈડાં થોભી ગયા.\n\nમનીષા અને શ્રુતિ નીચે ઉતરી ગયા એટલે, ખુંખાર માણસોએ, છરીના ઘા મારીને નિર્દોષ, બે યુવાનોને નીચે ફેંકી દીધા.\n\nઆ ઘટના પછી, ઇકો ગાડી સાથે, બીજી બે ગાડી, ફરી અમદાવાદ તરફ આવવા લાગી. આવખતે મોંઘી કહી શકાય એવી બે કાર, મનીષા અને શ્રુતિ ચલાવી રહ્યા છે.\n\nગોહિલ સરનો કાફલો ગાંધીનગર તરફ આવી રહ્યો હતો. જોતજોતામાં તો, એની બાજુમાંથી ત્રણેય ગાડીઓ પસાર થઈ ગઈ.\n\nઆ ઘટના પછી તરત ગોહિલ સાહેબે જાડેજાને કોલ કરી પૂછ્યું કે, ક્યાં પહોંચ્યા છો તમે ? તરત સામો જવાબ મળ્યો કે, અમે સારથી બંગલો પહોંચ્યા છીએ. આ સાંભળીને તરત ગોહિલ સાહેબ બોલ્યા. જાડેજા d c i s સર્કલ પર, નાકા બંધી કરો. ગાડીઓ એ તરફ જ, આવી રહી છે.\n\nગોહિલ સાહેબના કહેવા મુજબ, સર્કલ પર, નાકા બંધી થઈ ગઈ.\n\nજોતજોતામાં આ જગ્યા પર, ત્રણેય ગાડીઓ આવી ચડી. સર્કલની ચારેય બાજુ નાકા બંધી જોઈને, મનીષા અને શ્રુતિ ગભરાઈ ગયા. એને કંઈ જ ઉપાય સૂજ્યો નહીં એટલે, કાર અચાનક ત્યાં ઊભી રહી ગઈ. આસપાસ ઉભેલી તમામ પોલીસ બંને કારની ફરતે વીંટળાઈ ગઈ.\n\nબંને કારની અંદર બેઠેલ પુરુષોના કપડાં પર, લોહીના ડાઘ જોવા મળ્યા એટલે, વધુ તપાસ માટે, બેય ગાડીઓને પોલીસ સ્ટેશન તરફ લઈ જવામાં આવી.\n\nઆ બંને ગાડીઓ પોલીસ સ્ટેશન પહોંચી એને 10 મિનિટ થઈ ત્યાં, ગોહિલ સર સાથે, ઇકો ગાડી પણ, સ્ટેશનના કમ્પાઉન્ડમાં આવી ગઈ.\n\nઊંડી તપાસના અંતે જાણવા મળ્યું કે, રૂપિયાની લાલચથી આ ટુકડી આવા કામ કરી રહી છે. આ ઘટનાનું મૂળ મનીષા અને શ્રુતિ છે.\n\nદરેક છાપામાં હવે પછી સમાચાર ખૂનના જ આવ્યા પણ, કંઈક જુદી રીતે.\n\nઅમદાવાદ વિસ્તારમાં ખેલાતો ખૂની ખેલ થશે આજથી બંધ.\n\nજાડેજાના કહેવા મુજબ, મનીષા અને શ્રુતિ સાથે સામેલ તમામ ગુનેગારોને, કાયદાની રુએ ફાંસીની સજા ફરમાવવામાં આવે છે.\n\n",
      "duration": "4 mins",
      "category": "Crime"
    },
    {
      "id": 13,
      "title": "કટ કટ",
      "story_name": "\"કટ કટ, શું માંડ્યું છે આ, આ કોઈ ફેમેલી ડ્રામા ચાલે છે ? ઇન્ટેન્સ પ્રિયા ઇન્ટેન્સ, સિનેમાહોલમાં લોકોના હોશ ઉડી જાય તેવા એક્સપ્રેશન આપવાના હોય, ગમાર સાલી, આવી ગઈ તે નાના શહેરોમાંથી એકટિંગ કરવા\"\n\n\n\nકોઈ B ગ્રેડનું મુવીનું શૂટ ચાલતું હતું અને એ પણ સુપરસ્ટાર માહિર ખાન સાથે અતરંગ સીન ચાલતો હતો. પ્રિયાનું પહેલું મુવી હોય હતું અને સીનમાં માહિર પ્રિયાના અતરંગ અંગોને સ્પર્શતો હતો તેમાં પ્રિયા જરા અકડામણ અનુભવતી હતી અને ડિરેક્ટરે તરત કહ્યું કટ કટ અને સેટ પરજ પ્રિયાનું અપમાન કર્યું.\n\n\n\nપ્રિયા જે હિરોઈન બનવા માટે ગુજરાતના નાના શહેરથી માયાનગરી મુંબઈમાં આવી હતી, તે આ મોટા પડદા પાછળની હલકાઈ અને ગંદકીથી બિલકુલ અજાણ હતી. આજના જમાનાનાં સ્ટાર, ડિરેક્ટર અને પ્રોડ્યૂસર પોતાની શરીરની ભૂખ સંતોષવા માટે વ્યક્તિની કલાને નેવે મૂકી દયે છે. ડિરેક્ટરને પોતાના પર ગુસ્સો કરતા જોઈને ત્યાં સેટ પર જ ગભરાય ગઈ અને રડમસ ચહેરો થઇ ગયો.\n\n\n\n“અરે યાર , હવે આ રોના ધોના અને ખોટા નાટક, માહિર યાર આને કંઈક સમજાવ” ડિરેક્ટરે પ્રિયાની ગભરાહટ જોઈને કહ્યું. જાણે તેને કઈ જ પડી ન હોય.\n\n“રિલેક્સ ડાર્લિંગ રિલેક્સ, ચાલ મારી વેનિટીમાં જઇયે થોડો રેસ્ટ કર” મહિરે પ્રિયાનો હાથ પકડીને કહ્યું.\n\n\n\nમાહિર અને પ્રિયા બંને વેનિટીમાં ગયા અને ડિરેક્ટર સાહેબે થોડો ટાઈમ બ્રેક બધાને આપી દીધો.વેનિટીમાં અંદર જઈને માહિર પ્રિયાને સમજાવા લાગ્યો.\n\n“લિસન પ્રિયા, તું વિચાર તું તારા ઘર બાર છોડીને અહીં શું કરવા આવી છે ? આ બધું એકટિંગનો જ એક પાર્ટ છે તું જુએ છેને, જો મુવીમાં અતરંગ સીનના હોય તો મુવી ચાલતી નથી. પડદા પર દેખાડવા માટે અભિનય કરી લેવાનો. ફિલ્મ અને સ્ક્રિપટની માંગ હોય તો કરવું પડે. અને તને આ પ્લેટફોર્મ મળ્યું છે તો પોતાની જાતને નસીબવાન સમજ બાકી તું જોઇશ તો રોજે કેટલી છોકરી અહીં ને તહીં ચક્કર કાપે છે હે ને. જી જાન લગાવી દે પછી જો ફિલ્મ સાઈન કરવા માટે ડિરેક્ટરોની લાઈન લાગી જશે.” આ રીતે માહિર પ્રિયાને મનાવી રહ્યો હતો.\n\n“હા સર પણ…” પ્રિયાએ મૂંઝવણ ભર્યો જવાબ આપ્યો.\n\n“કમ ઓન પ્રિયા, તારામાં એકટિંગની સ્કિલ છે દેખાડી દે આખી દુનિયાને બહુ વધારે વિચાર નહિ” પ્રિયાને ખભે હાથ મૂકીને પ્રિયાને ખાતરી અપાવતો હોય તે રીતે કહ્યું.\n\n“ઓકે સર, આઈ વિલ ડુ ઈટ”\n\n“થેટ્સ ધી સ્પિરિટ, અને હા ડૉન્ટ કોલ મી સર, કોલ મી માહિર, ઓકે”\n\n“યસ માહિર”\n\n“વાહ જલ્દી શીખી ગયી. ચાલ રેડી થાય જા આપણે થોડા ટાઈમમાં શૂટ સ્ટાર્ટ કરીયે, હું નિખિલને(ડિરેક્ટર ) જણાવું છું એ પણ રેડી થઈ જાય“ બહુ જ હળવાશથી માહિરે પ્રિયાને મનાવી લીઘી.\n\n\n\nબહાર જઈને માહિરે ડિરેક્ટરને બધી વાત કીધી અને આજના શૂટના થોડા હળવા સીન શૂટ કરવા કહ્યું. શૂટિંગ સ્ટાર્ટ થયું અને બીજો કોઈ નોર્મલ સીન કરવા માટે નિખિલે જણાવ્યું. જેમ તેમ કરીને આજનું શૂટ પૂરું થયુ. પ્રિયાને માહીરની વાત પરથી માહિર પર થોડો વિશ્વાશ આવવા લાગ્યો. પેક-અપ થયા બાદ માહિરે પ્રિયા પાસે આવીને પૂછ્યું\n\n\n\n“ક્યાં રહે છે પ્રિયા તું”\n\n“વર્સોવામાં ફ્લેટ રેન્ટ પર રાખીને રહું છું.”\n\n“વાહ સરસ, હું ત્યાંથી આગળ લોખંડવાલા કોમ્પ્લેક્સ પાસે જ રહું છું ચલ તને ડ્રોપ કરી દઉં”\n\n\n\nપ્રિયા થોડી અચકાની પણ વળી માહીરની મીઠી વાતોમાં આવી ગઈ અને માહિરે ડ્રાઈવરને ગાડી લઈને આવવા કહ્યું અને બન્ને ગાડીમાં બેસીને રવાના થઇ ગયા.\n\n“ડ્રાઈવર આજ વર્સોવા લિંક રોડ સે લેના”\n\n“જી સર”\n\n\n\nગાડીમાં માહિર પ્રિયાને વાત વાતમાં બધું જ પૂછવા લાગ્યો અને પ્રિયા પણ જવાબ આપતી ગઈ. વાત વાતમાં વર્સોવા પ્રિયાને જ્યાં ઉતરવાનું હતું તે આવી ગયું.\n\n“બસ અહીં જ રાખી દયો સામેથી લેફ્ટ જમાં જ મારુ ઘર છે.”\n\n“સ્યોર”\n\n“હા હા”\n\n“ડ્રાઈવર યહી સાઈડ મે રખ દો”\n\n\n\nપ્રિયા ગાડીમાંથી ઉતરી તેના રસ્તે ચાલવા લાગી.\n\n“બાય બાય પ્રિયા, સી યુ ટુમોરો”\n\nરોજનું આ શેડ્યૂલ થઇ ગયુ હતું શૂટ પછી માહિર પ્રિયાની ગાડીમાં જ જતી. જોત જોતામાં એકાદ અઠવાડિયામાં મુવીના નોર્મલ સીન પુરા થઇ ગયા હતા. અને હવે અતરંગ સીન કરવાના હતા. વળી પાછું એવું જ થયું પ્રિયાને થોડી મૂંઝવણ થયી. કેમ કે અમુક સીન જે સ્ક્રિપ્ટમાં લખ્યા ના હતા તેવા જ કરવા માંડ્યો માહિર અને જો પ્રિયા સીન કરવાની મનાઈ કરતી તો એને માહિર કઈ ને કઈ બહાનું આપી સમજાવી દેતો.\n\n\n\nથોડાક દિવસ આવું ચાલ્યું એટલે માહીરને લાગ્યું કે છોકરી થોડી જિદી છે એટલે તેના માટે કંઈક અલગ જ પ્લાન ઘડવો પડશે.\n\nએમાં મોકે જ તેનો જન્મદિવસ આવતો હતો અને માહિરે તેના પાલી હિલ વાળા ફાર્મ હોઉસ પર પાર્ટીનું આયોજન કરવાનું નક્કી કર્યું અને સેટ પર જણાવ્યું કે “ ફ્રેંડ્સ તમને ખબર જ છે મારો જન્મદિવસ આવે 21 ડિસેમ્બર એટલે મારા ન્યૂ પાલી હીલના ફાર્મ હોઉસ પર પાર્ટી થ્રો કરું છું અને બધાએ આવવાનું છે ”\n\n\n\nઆખરે 21 ડિસેમ્બર આવી ગયી, પ્રિયાએ સેટ પરની અને મુંબઈની તેની બેસ્ટ ફ્રેન્ડ રેણુને મેસેજ કરીને કહ્યું\n\n“યાર રેણુ મને થોડું ઓકવર્ડ લાગે છે”\n\n“અરે ડિયર હું છું ને, અને તું માહીરની પાર્ટીમાં નહિ આવે તો મીડિયાની નજરમાં ચડી જઈશ અને શરૂઆતમાં કે કેરિયર દાવ પર લાગી જશે, અને ત્યાં બધા હશે ને ચિંતા ન કર થોડો ડાન્સ અને ડ્રિન્ક, ચીલ એન્જોય કરવાનું”\n\n“ઠીક છે પણ તું મારી સાથે જ રહેજે હો”\n\n“ડોન્ટ વરી, તારી સાથે જ છું ને, ચાલ હવે તૈયાર થઇ જા, હું કેબ લઈને તારા ફ્લેટ પર કલાકમાં પહોંચું છું”\n\n\n\nકલાકમાં કેબ આવી અને બન્ને માહીરની પાર્ટીમાં પહોંચી ગયા. સ્ટાર લોકોની આવવાની શરૂઆત થઇ ગઈ હતી. ડી.જે. સોન્ગ અને દારૂની વચ્ચે પાર્ટી રંગે ચડી ગયી હતી. નેક્સટ મુવી પ્રિયા સાથે હતી એટલે પ્રિયા અને માહિર બંને સાથે સાથે જ રહેતા હતા.\n\n\n\nમાહિરે પ્રિયાને ડ્રિન્ક ઓફર કરી પણ પ્રિયા એ ના પડી કે હું નથી પીતી. એટલે તરત માહિરે જ્યુશનું કહ્યું અને કહ્યું કે ચીલ, મેક યોરસેલ્ફ કમ્ફર્ટેબલ. પાર્ટી રંગમાં હતી બધા દારૂ પીને નશામાં ચૂર હતા અને આમ તેમ મન ફાવે તેમ ડાન્સ કરતા હતા. પાર્ટીનો સમય પૂરો થવા પર હતો અને બધા પોતપોતાના ઘરે જવા નીકળતા હતા.\n\n\n\n“માહિર હવે હું પણ નીકળું”\n\n“વેઇટ વેઇટ, એક ડ્રિન્ક તો લેવું જ પડશે, ઇટ્સ માય બર્થડે યાર”\n\n“ઓકે”\n\n“માહિર બાર પર ગયો અને એક ડ્રિન્ક બનાવ્યું અને પ્રિયાને ખબર ના પડે તેમ ઘેનનો પાવડર મેળવી દીધો”\n\n\n\nરેણુ અને ડિરેક્ટર નિખિલ પણ ત્યાં જ હતા એટલે પ્રિયાને ડર ન હતો. પ્રિયાએ ડ્રિન્ક પીધું અને દસેક મિનિટમાં બબડતી બબડતી સુઈ ગયી અને દવાની અસર થવા માંડી. પ્રિયાને ઉઠાવીને માહિર તેના રૂમમાં લઇ ગયો અને બહાર આવીને રેણુને કીધું કે તને મારો ડ્રાઈવર ઘરે મૂકી જશે. પ્રિયા ભાનમાં ન હતી અને માહિર પ્રિયાના શરીરને લૂંટવા મંડ્યો, ચૂંથવા મંડ્યો એક નિર્દોષના શરીરને અને નિખિલ પણ આવ્યો અને તે પણ…\n\n\n\nસવાર થયું અને પ્રિયા એ પોતાને માહીરની બાહોમાં સુતેલી પડી જોયી અને અનુભવ્યું કે પોતાની સાથે શ્રુષ્ટિ વિરુદ્ધનું કામ થયું છે. ઉભી થઇને પોતાની જાતને સમી સરખી કરતી હતી અને ત્યાં જ માહીરના ફૉનમાં ટેક્સ્ટ આવ્યો કે “મારુ કામ મેં કરી દીધું ને” એ ટેક્સ્ટ રેણુનો હતો. આ વાંચીને આઘાત સાથે પોતાને સરખી કરીને ઘરે જ ચાલી ગઈ.\n\n\n\nબપોર થઇ અને માહિર ઉઠ્યો. જોયું તો પ્રિયા ન હતી, કોલ કર્યા પણ ન ઉઠાવ્યા છેવટે રેડી થઇને પ્રિયાના ઘર તરફ જવા નીકળ્યો. ઘરે પોંચ્યો લોક ખુલો હતો અને અંદર રૂમમાં જઈને જોયું તો લોહીના ખાબોચિયા, પ્રિયાએ પોતાના હાથની નસ કાપીને ઝીંદગીને કાપી નાખી હતી. અને બેડ પર સુસાઇડ લેટર પડ્યો હતો તેમાં લખ્યું હતું કે “મારા આ મોત માટે માત્ર હું અને મારુ હિરોઈન બનવાનું સપનું જ જવાબદાર છે”",
      "duration": "5 mins",
      "category": "Crime"
    },
    {
      "id": 14,
      "title": "જીવલી જીવી ગઈ !",
      "story_name": "ગામને પાદરે ધૂળ ડમરી ઉડાડતીઆવેલી પોલીસની ખખડતી જીપ ગાડી અટકી ત્યારે, ઠાસરા ગામને પાદરે બેઠેલા પંચાયતના પટેલો આ ધૂળના ગુલાલ લપેટમાં આવી ગયા. પોલીસ પટેલ એક પણ મિનિટ ગુમાવ્યા વીના ગાડીમાંથી  કૂદી પડ્યો. સાથે જ સમીર અને ડ્રાઇવિંગ સીટ પર રહેલો કોન્સ્ટેબલ પણ પાછળ કપડાં ખંખેરતો ઉતર્યો ત્યારે પચ્છમમાં...સૂરજ નમી રહ્યો હતો. આથમણા આકાશમાં કેસુડાનો રંગ કુદરતે ફેલાવ્યો હતો. ઢળતી વૈશાખી સાંજે પ્રકૃતિની રચનાનો સુંદર સમન્વ્ય ભાસતો હતો.\n\nથોડે દૂર આંગણે એક સફેદ વાન આવીને ઉભી છે. ગામના નાના બાળકો એ વાનના ફરતે ફરી રહ્યા હતા તે હવે જીપ ગાડી પાસે દોડ્યા. હજુ ઠાસરામાં વીજળીનો દિવડો ખાલી પાદરે આવેલી પોસ્ટ ઓફિસેજ હતો. અરે જગલા ક્યાં સે, હાલ ઝપાટો કર, સપાટે ઢોલિયો ઢાળ, જોતો નથી પોલીસ પટેલ આવ્યા છે. સરપંચ વશરામ એટલે ખરા અર્થમાં ગામને વશમાં રાખનાર, તેનો બોલ પત્થર લકીર, ગામમાં બધા રામ કહીને બોલાવતા. બીડીનો છેલ્લો કસ ખેચી જગલાએ ઢોલીયો  અને તકિયો બિછાવ્યો. પોલીસ પટેલ સવજીએ ઢોલીયા ઉપર બેસતા વેત બેચેન અવાજમાં ઠાસરા ગામને બે-આબરૂ કરનાર ખૂન વિગતથી રીત સરના લબડ-ધક્કે લેતા વશરામ સરપંચને ખખડાવ્યા, મુદ્દામાલ સાથે કોઈ છેડ-છાડ ન થવી જોઈએ, અને પૂછ્યું હા,તમારી તપાસમાં ખૂન કોનું, ક્યારે અને કોણે કર્યું છે તે જણાવો , મારે આજે રાત્રે જ હેડ ક્વાટર પાછા જવું પડે તેમ છે, જલ્દી કરો.\n\nઆમ બરાડતાં હવે સવજી પટેલે મૂછને તાવ દેતા ઢોલિયા ઉપર રીતસરનું લંબાવ્યું, ત્યારે જગલો ગરમા ગરમ ચાનો કપ લઈને આવી ગયો હતો, ડીતડા વગરના કપને જગલાના હાથમાં જોઈ રહેલા વશરામનો મુજારો , લવજી પટેલ પહેલી ચૂસકી પછી હળવાશથી દૂર થતાં જોઈ, હાસકારો લેતા...\n\nપટેલ, સન્ધુય બરાબર સે, ખૂન જીવલીનું થયું સે, જીવલી એ કરસન ટપાલીની દીકરી હતી, અને તેની ડોકી ચાકુથી વઢ્નારી તએની માં સંતોક, તેના ઘરેજ તમારી રાહ જોવે સે, અને તમે કીધું ઇમ મૂઇ જીવલીનું મડું આ તમે મોકલેલ દવાખાનાના ખટારે સડાવેલ સે. અને મુદ્દામાલમાં, ચાકુ તો હજુ સંતોકના હાથમાંજ સે, કોઈ તેને છ્બ્યુ નથી. લવજી પટેલ હવે વાસ્તવમાં હળવો થઇ ગયો હતો. એક તો આવતીકાલનો ડિસ્ટ્રીકમાં સી.એમના પ્રોગ્રામનો ચાંપતો બંદોબસ્ત ઝ્ફા અને તેમાં આ આવી પડેલી ફરિયાદથી મુજાયેલ હતો પણ કેસના બધાજ તાણા-વાણાં હાથવગા હોઇ, ખાલી પંચનામું કરવાનું હતું. વશરામ પટેલ મને ખાતરી હતી કે તમારા કામમાં જોવા પણું નહીં હોય, ચાલો ઘટના સ્થળે. પંચનામું ત્યાં કરશું.\n\nઠાસરા ગામની તમાકુ ખેતી ઉપજ સ્મૃદ્ધિ, ગામની સ્વચ્છ શેરીમાં ડોકાતી હતી. પારકી પંચાત એ મજાના હેતુ એ ભેગુ થયેલું ટોળું, પોલીસ પટેલ અને સરપંચ સવારી સાથે જોડાતા ભેગો થયેલો જમેલો વચલી ફળીમાં પહોચ્યો ત્યારે નભમાં તારલાઓ એ ટમ ટમવાનું શરૂ કરેલું હતું, બેટરીના તેજ લીશોટામાં જુલૂસ કરસન ટપાલીની ડેલીએ પહોચ્યુ, ત્યારે કોણી સુધી સુકાયેલ લોહીથી ખરડાયેલ સંતોકબા  ચાકુ સાથે ઉભકલા પગે ફળિયામાં બેઠા હતા. લવજી પટેલ અને વશરામ પટેલને જોતાં બીજા હાથથી સાડીને થોડી આગળ ખેચતાં વધુ સંકોરાયા.\n\nદિવસ આખા દોડધામથી લવજી પટેલનો પિત્તો સાતમા આસમાને હતો, સંતોક્બાને જોતાં વેત તડૂકયા, અરે ડોશીમા તમારા ધોળામાં ધૂળ પડી ! તમે આ શું કર્યું ? તમે માડી-જનેતા થઈને તમારી છોડી જીવલીનું ઢીમ ઢાળી દીધું ? તમને આ ઉપરવારાનો પણ ડર નહતો ? લવજી પટેલના ગુસ્સો હૈયા વરાળ  કાઢતા મંદ પડયો, અને સંતોક ઉમર જોતાં અવાજમાં નરમી સાથે બોલ્યા.ચાલો બહુ થયું, કાયદાના હાથ બહુ લાંબા છે, જીવલીના આત્માને શાંતિ થાય તેવી તમને સજા થાય તે જોઈશ !\n\n'ભલે વીરા, તું કરે તે ભલું, પણ મે જીવલીને કેમ ખપાવી તે નથી જાણવું ? સ્ંતોક્બા એ દુખથી દબાયેલ સ્વરમાં ખાંસી ખાતા મોટો ગળફો બાજુમાં ખંખેરતા, વેધક નજરે પગના નખ વડે જમીન ખોતરતા મગન, અને તેની પાસે નીચી મૂડી એ ઊભેલી તેની બાયડી સવલી જોતાં બોલ્યા.\n\n'અરે માડી, તમે કેળ વાઢો તેમ તમારી દીકરીનું માથું વાઢી નાખ્યું છે, તે એક હકીકત છે, તેમાં પછી શું સફાઈ ?, તમે ગુનો કરેલો છે, હત્યામાં વપરાયેલ મુદ્દામાલ તમારા હાથમાં જ હાજર છે અને ઉપરથી તમારો એકરાર. વધુ શું ?,પણ હાલો, ચાલુ થાવ, બોલો એવી શી આફત હતી કે આ જુવાન જોધ જીવલીને ધસી નાખી તમે ?\"\n\nવીરા,… વાત લાંબી નહીં રાખું, સાડીના છેડે મો લૂછતા બોલ્યા સાંભળ, 'આ સંતોક તો જનમ દુખીયારી, જનમતાં વેત માતાનું છતર છીનવાયેલ. લોક કાલમુખી નામથી બોલાવતા, સવારે મૂઇનું મો જોવાનું ટાળતાં, બીજી માના મેણાં ટોણાં, અને આસપાસના ડફણા ખાતાં, ઉમરલાયક થતાં બાપા ઘેરથી મૂઇને બલા સમજી આ ઠાસરાના ટપાલી કરહનને ન્યા વળાવી, મારો કરહનીઓ દારૂડિયો ખરો પણ મને હાથમાં રાખતો, ઊણે મૂઇના દિવહોમાં ઉજાહ આણ્યો ! સરકારી નોકરી અને ગામમાં મારી દહાડીથી અમારું ગાડું હુખે હાલતું, બીજા વરહે આ મગનીઓ આવ્યો, ન્યારે મૂઇ સાતમા આસમાએ હતી, પણ આ જીવલી જન્મી ન્યારે બેસુમાર વરહાડ હતો ઈમાં મારો કરહનીઓ ટપાલ વેચવા ગ્યોતો , ને   ઇ વરહાડી સેઢામાં તણાઇ મુઓ. જીવનમાં હારવું ઈના કરતાં દુખડા હામે લડીસ ! મારા કરહાનિયાના રતનોને પાટે છડીવ્શ ઈ વિસવાહ હૈયે હતો. કરહનના પેનહન અને મારી અને જીવલી દહાડીના સહારે મગનીયાને મોટો કરયો, ઇને મેટરિક બનાવ્યો અને સવલી હરે ફેરા ફરાવ્યા ન્યારે મૂઇને થયું ચાલો આ મારા જનમનો ફેરો હખે પૂરો થસે.\n\nમગનીયાને ઇના બાપની જગ્યાએ  નોકરી થઈ,  ઇનો પગાર અને કરહનના પેનહનથી ગાડું હખેથી હલતું. અમારી દહાડી બંધ હતી. મૂઇ રોજ મદિરે જતી, જીવલી ઘરકામ કરતી અને સવલીને માગનીયાને ગેલ કરતી જોઈ છાતીયું ગજ ગજ થતી. હું  જીવલીને વરાવાનું વિચારતી હતી, મારી જીવલી અદલ કરહન ઉપર ગયેલી ! હરો હાર મારા કામમાં પણ આવે, પણ ઉન સાલ વરહાડમાં મૂઇને દમ લાગુ થયો ! જોત જોતાંમાં નખાઈ ગયી અને ખાટલે ખાબકી. શરૂમાં હન્ધુય ઠીક હાળ્યું, પણ સવલી રોજ રાત પડતા મગનૈયાને કહે, આ જીવલીની  વેઠ મુ નૈ કરું, માને કહી દો દૂર લઈ જાય, ઇનો રોગ મારા પેટના પળી રહેલાને લાગસે.\n\nમારો મગનીઓ બૈરીનો થ્યો, રોજ ઉઠીને ઝગડો કરે, જીવલી પાસે પણ ના ફરકે, મૂઇ એકલી જીવલીનું સન્ધુય જોવે, ઈમાંને ઈમાં મારી છાતીયુંમાં પણ દમ ભરાઈ પડયો ને ખોબા ખોબા ગળફા ખબક્વા લાગ્યાની આ દનડુ મારૂનો હાડનો માળો થવા લાગ્યું. \"જગ થી જીતેલી પણ રોજના ખટરાગથી હારેલી\" મૂઇ જનમ અભાગીની ઊંધ હરામ થઈ, સરકારી વૈદ દવાયુંના ફાકડાથી ના મારી જીવલીને ચેન, મૂઇને , ઈમાં યે કાલે મારા ગળફામાં મૂઇ એ લોહી ભાર્યું અને ઊંહકારા લેતી જીવલીને ખાટલે જોતાં થયું કે મારી જીવલીનું કુણ, હું નૈ હવ તો કુણ જોસે ઇને ? મારે તો મરવાનું ઢુંક્ડુ જ છે. ઇમ મરૂ કે ફાંસીથી ! શું ફરક ? પણ જીવલીની  ફિકર વગર કેવી રીતે જવાય ? બસ મગજના પેથેલા એ કીડા યે આખીય રાત મુઝવી. આજે સવારે બાવળીયા દાતણ માટે વાઢવા ગઈ ન્યારે, મગજનો કીડો વકર્યો અને જીવલીનું માથું વધેર્યુ ન્યારે જ નિકર્યો. મૂઇને પછતાવો સે,  પણ હવે શું ? થવું થઈ ગ્યુ.\n\nએક સન્નાટો છવાઈ ગયો, લવજી પટેલ જેવો ભડવીર અને વશરામ સરપંચ હેબતાઈ  ગયા. સંતોકબા અત્યાર સુધી રોકી રાખેલ રુદનને છૂટો દોર આપતા બોલ્યા, \"પટેલ ચલ જલદી કર મારે મારી જીવલી પાહે વેળાસર પહોચવું સે, એ એકલી મને યાદ કરતી રોતી હશે, લઈને ફાંસીએ ચડાવ, પહ હા, જો જે, આ બૈરી ઘેલાને દૂર રાખજે મારી જીવલીના મડાથી અને આ લે મારૂ પાનેતર, મારી જીવલીને પેરાવજે ,મહાણ લઈ જાય ન્યારે, તારી કોરટની ગુનેગાર છું લઈ જા, ન્યા લઈ જવી હોય ન્યા પણ ઝપાટો કર.\n\nલવજી પટેલે, શંકર કોન્સ્ટેબલને ઈશારો કરતાં, શંકર હાથ કડી લઈ સંતોકબા તરફ ગયો, બોલ્યો હાથ લંબાવો માડી , પણ સંતોક બાના જોડાયેલ હાથ ઊંચા  જ ન થયા.  સાડી છેડા ઓથ પાછળ સંતોકની  ખુલ્લી ફાટી પડેલી આંખમાં હવે  કોઈ જીવન નહતું ,પણ તેમા જીવલી  જીવી ગઈ હતી !.\n\n",
      "duration": "5 mins",
      "category": "Crime"
    },
    {
      "id": 15,
      "title": "સ્વભાવગત",
      "story_name": "ડિસેમ્બર મહિનાની કડકડતી ઠંડી! આકાશમાંથી રૂના પુમડાં જેવો બરફ પડી રહ્યો હતો! પણ નેહાના હ્રદયમાં આગ લાગેલી હતી! ગુસ્સાથી એનો રૂપાળો ચહેરો લાલ થઈ ગયો હતો. શરીર ગુસ્સાથી ધ્રુજી રહ્યું હતું. બેડરૂમના બારણા બંધ કરી, એ ધડાધડ પોતાના તથા રોનકના કપડાં એક સુટકેસમાં ભરી રહી હતી ! આંખમાંથી અંગારાની જેમ આંસું વહી રહ્યાં હતાં ! એ માણસ એના મનમાં સમજતો શું હશે ! મારું આખું જીવન એને સમર્પણ કર્યુ ! એની કમી હતી છતાં એને સ્વિકાર્યો ! વિશ વરસ સુધી એની ગુલામી કરી ! એની ખુશીમાં ખુશ રહી ! એ કહે દિવસ તો દિવસ એ કહે રાત તો રાત. અને એણે મારી પીઠમાં છરી ભોંકી ? હું તો આંખે પાટા બાંધી ગાંધારીની જેમ એની પાછળ ચાલતી રહી અને એ પોતાની ચાલ રમતો રહ્ય! ના, હું આવું જીવન નહીં જીવી શકું. મારે આ ઘર છોડવું જ રહ્યું. નેહા રડતાં રડતાં પલંગ પર ફસકાઈ પડી. એની સામે એનું જીવન ચિત્રપટની જેમ પસાર થઈ ગયું!\n\nલગ્નમાં ચોથા વરસે એને ખબર પડી ગઈ હતી કે સુનિલ પિતા બની નહીં શકે અને એ સમયે સુનિલે એને કહેલું કે ઈશ્વરે મને આ કમી આપી છે તું તારે મને છોડીને જવું હોય તો જા. પણ એ સુનિલને વળગીને રડી પડી હતી અને કહ્યું હતું કે ના એ જીવનભર એનો સાથ નહીં છોડે. અને બસ એનું આખું જીવન સમર્પણ કરી દીધું. બન્ને એ ડોકટરની સલાહ લઈ આર્ટિફિશિયલ ઈન્સેબીનેશન કરાવી બીજાના સ્પર્મ નેહાના ગર્ભમાં મૂકી બાળક માટે કોશિશ કરી અને ભગવાને એમને ગોદમાં રોનક મૂકી દીધો. નેહા તો જાણે દીવાની બની ગઈ. બસ રોનકની આસપાસ એની દુનિયા ઘુમી રહી હતી. ગુલાબના ગોટા જેવો રોનક ખૂબ દેખાવડો અને મીઠો હતો. ધીરે ધીરે મોટો થવા લાગ્યો. નેહા આખો દિવસ રોનકની પાછળ હોય અને ઈન્ટરનેટનો જમાનો આવ્યો. કૉમ્પ્યુટર પર સોશિયલ મીડિયા ચાલુ થઈ ગયું. અને સુનિલ આખો દિવસ કૉમ્પ્યુટર બેસી રહેતો. નેહાને સપને પણ ખ્યાલ નહોતો કે એ અડધી રાત સુધી કૉમ્પ્યુટર પર શું કરે છે. એનો વિશ્વાસ કરતી હતી! પણ એને એટલો ખ્યાલ જરૂર આવ્યો હતો કે સુનિલનો વ્યવહાર એની સાથે રૂક્ષ થઈ ગયો હતો. એની કોઈ વાતમાં કે રોનકની કોઈ વાતમાં એને રસ રહ્યો ન હતો. પણ એ વિચારતી કે કદાચ રોનક એનું પોતાનું બાળક ન હતું. એટલે એક પિતા જેવો પ્રેમ ન આપી શકતો હોય પણ વાતમાં મહેણા મારવા અને એનાં પિયરિયા વિષે જેમ ફાવે એમ બોલવું! એનાં પિતાને ગાળો ભાંડવી. એનો રુક્ષ વહેવાર જોઈ એ ભાંગી પડતી પણ રોનક એના જીવનમાં ફરી નવી રોનક લઈ આવતો.\n\nઅને નવેમ્બર મહીનો આવ્યો. રોનક હજુ સાત વરસનો હતો. નાજુક લાગણી શીલ રોનક ! એને ક્યાં હકીકતની ખબર હતી એ જેને પિતા માનતો હતો એ ખરેખર એનો પિતા જ નથી. સુનિલને કોઇ કારણસર ભારત જવાનું થયું. નેહાના દિલમાં તો જરાપણ શંકા ના હતી! હા ચોક્કસ એના જવાનું દુઃખ હતું કે બે મહીના માટે જતો હતો અને એ રોનક સાથે એકલી પડી જવાની હતી પણ એ સુનિલ સાથે તૈયારી કરવા લાગી એની બેગ ભરી આપી એને જોઈતી બધી વસ્તુ ભરી આપી. લોકો માટે ગીફ્ટસ અને ચોકલેટ બદામ અને લવિંગ વગેરે. નેહા એના શુઝની પોલીશ કરી તૈયાર રાખ્યા હતા. જવાની તૈયારી થઈ ગઈ આજ ફ્લાઈટ હતી! અને એક મિત્ર રાકેશનો ફોન આવ્યો કે એ પણ એરપોર્ટ જવા માંગે છે અને એની પત્નિ હાઈવે પર ડ્રાઈવ નથી કરતી તો તમે રાઈડ આપશો ? નેહાનો સ્વભાવ પહેલેથી બીજાને મદદ કરવાનો એને કહ્યું હા શા માટે નહીં ? અમે ત્રણ વાગે નીકળવાના છીએ તમે અઢી વાગે આવી જજો પણ એ લોકો સાડા ત્રણ વાગે આવ્યા.\n\nસુનિલનો ગુસ્સો આસમાન પર પહોંચી ગયો. નેહા ગભરાતી ગભરાતી ઓફિસમાં આવી. ઇન્ટરનેટ પર અછડતી નજર ગઈ તો કોઈનો પત્ર હોય તેવું લાગ્યું. પણ સુનિલે તરત કૉમ્પ્યુટર બંધ કર્યુ. નેહાને સુનિલના વહેવારમાં બદલાવ લાગતો હતો. પણ આમ પણ એ ક્યારેય એના વર્તનને સમજી નહોતી શકતી. અંતે રાકેશ અને એની પત્નિ માધવી આવી ગયાં. અને બધાં એરપોર્ટ પર જવા નીકળ્યા. જેવા એરપોર્ટ પર આવ્યા અને એનાઉન્સમેન્ટ થયું કે કુવેત એરલાઇન્સની ફ્લાઈટ કેન્સલ થઈ ગઈ હતી. સુનિલ હવે ધુંઆપૂંઆ થઈ ગયો. એણે કાઉન્ટર પર જઈને કહેવા લાગ્યો કે મારે આજ ને આજ ભારત જવું જરૂરી છે. એરલાઇન્વાળાએ એને એરફ્રાન્સ એરલાઈનથી ભારતની ટીકીટ કરી આપી. સામાન અપાઈ ગયો. એકાંત મળતા સુનિલે નેહા ઉપર ગુસ્સો કાઢ્યો, \"તું રાકેશને રાઈડ આપી એટલે બધા પ્રોબલેમ થયા. આવીને તારો ફેંસલો કરૂ છું. નેહાના દિલમાં ધ્રાસકો પડ્યો. પોતાનો વાંક સમજાયો નહીં. ફ્લાઈટ ઉપડી ગઈ. આખા રસ્તે નેહા ઉદાસ હતી. માધવી એને સાંત્વાન આપવા કોશિશ કરતી હતી પણ કાંઇ અસર ન હતી. એ સુનિલને જાણતી હતી. એને કાંક શંકા જઈ રહી હતી કે કંઈક પ્રોબલેમ છે પણ સમજાતું નથી શું ?\n\nએ ઘરે આવી. જેવી માધવી ગઈ એ ઇન્ટરનેટ પર ગઈ. એ.ઓ.એલ.નો પાસવર્ડ ન હતો. એણે એ.ઓ.એલને કોલ કરી પાસવર્ડ લીધો. અને સુનિલની મેઇલમાં ગઈ. એમાંથી ૯૦ જેટલા પ્રેમપત્રો મળી આવ્યા. મોના નામની છોકરીના લખેલા પત્રોમાંથી નેહાને જાણવા મળ્યું કે સુનિલ ભારત જઈ મોનાને મળવાનો હતો અને નેહાને એના જીવનમાંથી તલાક આપવાનો હતો. નેહા ઉપર વીજળી પડી. આ પહેલો આઘાત હતો.આંખોમાંથી ચોધાર આંસુ પડી રહ્યા હતા. કોને કહું ? શું કહું? કેવી રીતે રોકું? વાળ વિખેરાઈ ગયા, આંખો સુઝી ગઈ કાંઈ સમજ પડતી ન હતી. લાગણીઓ છાતીમાં ઉકળતી હતી. કેવી બેવફાઈ એના માટે કેટલું સહન કર્યુ. આ પત્રોમાંથી મોનાનો ફોન નંબર મળ્યો. એણે મોનાને ફોન જોડ્યો. હૈદરાબાદમાં રહેતી મોનાએ ફોન ઉપાડ્યો. નેહાએ ડરતા ડરતા કહ્યુ કે એ સુનિલની પત્નિ છે. મોના અવાચક થઈ ગઈ! મોના બોલી, \"સુનિલે મને કહ્યું છે કે તમારો તલાક થઈ ગયો છે!\" નેહા રડી પડી અને કહ્યું કે ના અમારા તલાક થઈ નથી ગયા. અને નેહાએ એ પણ ઉમેર્યુ કે, \"તને ખબર છે કે એ બાપ બની શકે એમ નથી. અને અમારો દીકરો એ આર્ટિફિશિયલ ઈન્સેબીનેશનથી થયો છે! મોના અવાક થઈ ગઈ અને કહ્યું કે ના એ મને ખબર નથી !\n\nસુનિલ ભારત પહોંચી ગયો. મોનાને ફોન કર્યો! મોનાએ એને ખખડાવી નાખ્યો કે એક તો તું તારી પત્નિ સાથે બેવફાઈ કરે છે અને મને દગો આપવાની કોશિશ કરી રહ્યો છે. સુનિલ સમજી ગયો કે નેહાએ ફોન કર્યો છે. એણે નેહાને ફોન કરી ધમકી આપી, માફી માંગવાને બદલે! બે મહીના પછી એ પાછો ફર્યો. જાણે કશું બન્યું નથી. ફરી એક વાર બે અજાણ્યા માણસો સાથે રહેવા લાગ્યા. કોઈ જાતની મીઠાશ નહીં વાત વાતમાં ઝઘડા અને વાત વાતમાં નેહાને અપમાનીત રાખતો સુનીલ આખો દિવસ કૉમ્પ્યુટર પર બેસી રહેતો. હા બીજી મોનાની શોધમાં અને ફરી એક વાર નેહાએ એને પકડી પાડ્યો. એ લંડનની કોઈ ત્યક્તા સ્ત્રી હતી. સુનિલ પોતાની નબળાઈ કોઈને કહેતો નહીં. અને સ્ત્રીઓને જૂઠ બોલી બોલી ભોળવી લેતો.\n\nઆ વખતે નેહા ખૂબ ગુસ્સામાં આવી. એ ડિસેમ્બર મહીનો હતો! કડકડતી ઠંડી. બરફ પડી રહ્યો હતો. કપડા પેક કરી નેહાએ વેનની ચાવી લીધી પર્સ લીધું. અને બેગ લઈ રોનકનો હાથ પકડી બહાર જવા લાગી તો સુનિલે એને રોકી લીધી. અને કહ્યું કે આ વેન મારે નામે છે એની ચાવી મૂકતી જા અને બધાં ક્રેડીટકાર્ડઝ મૂકતી જા પછી તારે જ્યાં જવું હોય ત્યાં જા. નેહા ફસકી પડી ! અજાણી બેડીઓએ એના પગ બાંધી લીધા. આ નાજુક રોનકને લઈને ક્યાં જાઉં ? આ કડકડતી ઠંડી. અને રોનક પણ એના પગ પકડીને કહી રહ્યો હતો મમ્મી ક્યાંય નથી જવું. મોમ ડોન્ટ ગો, મોમ ડોન્ટ ગો! નેહા રોનકને છાતી સાથે લગાવી રડી પડી! મા પણ કેટલી મજબૂર હોય છે. એ નાના નાના હાથે એનાં રસ્તા રોકી લીધા.\n\nફરી જીવન ચાલવા લાગ્યું. ફરી એજ વાત વાતમાં મેણાં ટોણાં. ફરી એજ રફતાર. હા, એક વાત બદલાઈ હતી. રોનક મોટો થઈ ગયો હતો. એ ધીરે ધીરે પિતાથી દૂર થઈ રહ્યો હતો. કોલેજમાં ગયો ડોર્મમાં રહેવા લાગ્યો! નેહા અને સુનિલ મોટા ઘરમાં જુદાં જુદાં ઓરડામાં પ્રેમવિહિન જિંદગી પસાર કરી રહ્યા છે. હવે તો વોટ્સએપનો જમાનો પણ આવી ગયો હતો! સુનિલ હંમેશાં એનો ફોન છૂપાવતો ફરતો! ફેઈસબુકનો પાસવર્ડ ન આપતો. નેહાને આદત પડી ગઈ છે એને ખબર છે કે બીજાં ઓરડામાં શું ચાલી રહ્યું છે! ફરી કોઈ સ્ત્રીને ખોટી આશા આપી રહ્યો હશે. કે ખોટાં સપનાં બતાવી રહ્યો હશે ! કે પ્રેમનાં મેસેજ મોકલી રહ્યો હશે!! અને જ્યારે પકડાઈ જશે કે વાત લગ્ન સુધી પહોચશે કે નેહા એ સ્ત્રીને ફોન કરી સુનિલની નબળાઈ ના પોલ બહાર પાડશે ! ફરી સુનિલ બીજી સ્ત્રી શોધી કાઢશે. નેહા હંમેશાં ડિપ્રેશનમાં રહે છે. એ સાઇકિઆટ્રિસ્ટ પાસે પણ ગઈ હતી. એમણે કહ્યું હતું કે સુનિલ ૯૦ વરસનો થશે તોય આ ધંધા કરવાનો તારામાં સહન કરવાની તાકાત હોય તો રહે નહીંતર છૂટાછેડા લે. પણ રોનક માટે એણે છૂટાછેડા ના લીધા ! અને સુનિલ નેહા સાથે બેવફાઈ કરતો રહે છે. રોનક માટે કે પછી ખબર નહીં કેમ એકબીજા સાથે જોડાયેલા છે. સુનિલ કદી સુધરવાનો નથી એની એને ખબર છે!કૂતરાની પૂંછડી વાંકી તે વાંકી! એને જમીનમાં દાટો તોય સીધી ના થાય !\n\n",
      "duration": "6 mins",
      "category": "Crime"
    },
    {
      "id": 16,
      "title": "છોકરીની જાત",
      "story_name": "એક્ટીવા ઘરના જાંપા સાથે અથડાતા અથડાતા રહી ગયું....શોર્ટ બ્રેક મારી... બપોરનો ૧ વાગેલો. થોડા દિવસોથી ઠંડીનું જોર બરાબર જામેલું. માહ મહિનાનો ઠંડો પવન ફૂંકાઈ રહેલો. ખુલ્લા રાખેલા વાળ બધાજ વીંખાઈ ગયેલા. એના કપડા અને ચહેરો પરસેવાથી નીતરી રહેલા. શ્વાસ ચડી ગયો હોય એમ રીતસરની હાંફી રહેલી, આખુ શરીર ધ્રુજી રહેલું. હાંફળી ફાંફળી થતી એકટીવાને સાઈડ સ્ટેન્ડ પર લગાવી જાંપા ની સામેજ વચોવચ મૂકી જાંપો વાખ્યા વિનાજ પ્રિયાંશી ઝડપથી અંદર પ્રવેશી. આંગણામાં હિંચકા પર બેઠેલા તેના દાદી બોલતા રહ્યા “પીયુ ગાડી તો ઠેકાણે મુક. કેમ આજ આટલી વહેલી ! દરવાજોય ખુલ્લો ખટાક મુક્યો.” આ સાંભળી દેવિકાબેન બહાર આવ્યા “પીયુ !” કોઈનેય જવાબ આપ્યા વીના એ દોડતી પુરપાટ વેગે સીધી દાદરા ચઢી પોતાના રૂમમાં જતી રહી અને ધડામ કરતો રૂમનો દરવાજો જોરથી બંધ કર્યો.. \n\n“બા શું થયું આ છોકરીને કેમ આમ કંઈ બોલ્યા વીના ઉપર જતી રહી !” જમીને શાલ ઓઢી બપોરે તડકો ખાવા બેઠેલા બાને દેવીકાબેને આશ્ચર્ય સાથે પૂછ્યો “શી ખબર જોને બધું એમનું એમ મુકીને ચાલી ગઈ અંદર. આજે કાળા ચશ્માં નહોતા પહેર્યા ને મોંઢે ઓઢણી પણ નથી બાંધી.” દેવિકાબેન થોડા ચિંતાતુર ચહેરે ઉપર તરફ જોયું અને દાદરો ચઢવા લાગ્યા \n\n“પીયુ શું થયું બેટા, કાંઈક કહે તો ખરા. કેમ આજ વહેલી આવી ગઈ. તબિયત સારી નથી ?” દેવિકાબેન બંધ દરવાજાને ખખડાવતા પૂછી રહ્યા.પણ એમની વાત પ્રિયાંશીને સંભળાતી જ ન હતી, એ શૂન્ય મનસ્ક બની બેડ પાછળની દીવાલને ટેકે ટુંટીયુ વાળી બેઠેલી. થોડી વાર સુધી દેવિકાબેન બહારથી બોલતા રહ્યા પણ પ્રિયાંશીએ દરવાજો ના ખોલ્યો અને થાકીને તે પાછા નીચે આવ્યા. \n\n“બા જોવોને પીયુ બારણું નથી ખોલતી, શું થયું હશે ?” \n\n“અરે ઝઘડી હશે એની બહેનપણી જોડે બીજું શું થાય. તું જાણે જ છે ને એનો મિજાજ. નાકે નગર વસે છે મારી છોડીને. હમણાં થોડીવારમાં આવશે બહાર. તું તારે ચિંતા કર્યા વિના સુઇજા ઘડીક જા.” બાની વાતથી મન મનાવી દેવિકાબેન પણ રૂમમાં જઈ આડા પડ્યા.\n\nપ્રિયાંશી વળેલા પગે હાથને વીંટાળીને બેઠેલી એ હજી ધ્રુજી રહેલી એની ડઘાઈ ગયેલી આંખોમાં જાણે કંઈક ચાલી રહેલું હોય એમ વારંવાર એના હાવભાવ બદલાઈ જતા. એ કાંઈ જોવા ન માંગતી હોય એમ વારંવાર આંખોને જોરથી ભીંસી દેતી. બેડની સામે રહેલા વોર્ડરોબના કાચના દરવાજામાં પોતાનું પ્રતિબિંબ જોયું. પોતાની અને પ્રતિબિંબની આંખો એક થઈ અને પોતાનાથી જ જાણે ધ્રુણા થઈ. એને બાજુમાં પડેલા તકીયામાં પોતાનું મોં છુપાવી દીધું. તકિયા ઉપર મોંઢા નીચે રાખેલા હાથ પર પોતાના ગરમ શ્વાસ અથડાતા. પોતાનીજ ગંધથી તેને સુગ ચડવા લાગી. સફાળી ઉભી થઈ તે બાથરૂમમાં ગઈ. ફુવારો ચાલુ કરી પહેરે કપડે ભીંજાવા લાગી. ઉનાળામાં પણ હુંફાળા પાણીએ નાહવા ટેવાયેલી પ્રિયાંશી પર ઠંડીનું ટાઢુંબોળ પાણી વરસવા લાગ્યું, તોય એનું રૂવાડુંય ઉભું ના થયું. જમણીબાજુ લગાવેલા દર્પણ તરફ નજર ગઈ પોતાને જોઈ અને ફરી એકવાર એને શક્ય એટલા દબાણપૂર્વક આંખો ભીંસી દીધી. એને ઝડપભેર પોતાના વસ્ત્રો ઉતાર્યા અને ત્યાંજ ફુવારા નીચે બેઠી. સાબુદાનીની બાજુમાં લટકાવેલ વાયરનું ગૂંચળું હાથમાં લઇ જાણે કંઈક ભૂંસવાનો પ્રયત્ન કરતી હોય એમ પોતાના શરીર પર ભાર દઈને ઘસવા લાગી.\n\nદેવિકાબેનને પડખા ફેરવતા લગભગ અડધો કલાક નીકળી ગયો. મનને કળ નહોતી વળતી.. પ્રિયાંશીને શું થયું હશે એ વિચારોમાં મન ગૂંચવાયેલું હતું. બેડ પરથી ઉભા થઈ સાડીનો છેડો વ્યવસ્થિત કર્યો અને બહાર આવ્યા. બા આંગણામાંજ ખાટલા પર સુઈ ગયેલા. ડ્રોઈંગ રૂમમાં આવી અને ફોન જોઈ વિચાર આવ્યો કે તરત ડ્રોવરમાંથી ફોનની ડાયરી કાઢી અને શેફાલીનો નંબર શોધી એને ફોન લગાડ્યો.\n\n“હેલ્લો” \n\n“હેલ્લો શેફાલી બેટા, દેવિકા બોલું છું. પ્રિયાંશીની મમ્મી..”\n\n“હા આંટી, બોલો ને કેમ છો?” શેફાલીએ સામેના છેડે જવાબ આપ્યો..\n\n“બેટા કાંઈ થયું છે આજે ? તમે ઝગડ્યા છો ? શેફાલી ઘરે આવી ત્યારની રૂમમાં જઈને બેસી છે. કોઈ જોડે વાતજ નથી કરી. વહેલા પણ આવી ગઈ.” દેવિકાબેને અધીરા અવાજે એકી શ્વાસે મનમાં ચાલતા દરેક પ્રશ્નો પૂછી નાંખ્યા..\n\n“અરે ના ના આંટી આમાંનું કંઈજ થયું નથી. અમે બધા સાથેજ બેઠા હતા અને અચાનક એ ઉભી થઈ તરત ત્યાંથી નીકળી ગઈ અમે પૂછ્યું પણ ખરા કે શું થયું પણ જાણે એણે સાંભળ્યું જ નહી..”\n\n“એમ” દેવિકાબેન જાણે વિચારમાં પડ્યા\n\n“આંટી એની બેગ અને ફોન પણ આહિંયા કોલેજમાંજ મુકીને ગઈ છે. હું છુટીને સાંજે આપી જઇશ ઘરે.” \n\n“ભલે બેટા, સારું ત્યારે” કહી ફોન પુરો કર્યો અને અવનવા વિચારો શરુ થયા. દેવીકાની કોલેજમાં કાંઈ નથી થયું ના ઘરમાં કંઈ થયું છે, તો શું થયું હશે એને ?ક્યાંક રસ્તામાં તો કંઈ ! ના ના શેફાલીએ કહ્યું કે કોલેજમાંથી આમ નીકળી ગયેલી. .શું હશે ? હવે એનું મન ગભરાવા લાગેલું કંઈક કેટલીયે શક્યતાઓ દિમાગને ઘેરી વળેલી. ઘરમાં આમથી આમ આંટા મારતી તેમની આંખો વારંવાર ઉપર જોયા કરતી. આંચકો લાગ્યો હોય એમ ઠેસ સાથે એનો પગ રોકાયો. કહેવાય છે ને કે મનને ઉડવા ક્યાં પાંખોની જરૂર હોય છે એમ એને યાદ આવી ગયું. \n\nદસ વર્ષ પહેલાની વાત. પ્રિયાંશી આઠ વર્ષની હતી. થોડા સમયથી એનું વર્તન બદલાયેલું. એણે ખેંચ આવતીને થોડી વાર એ જમીન પરજ ફસડાઈ પડતી. બે દીકરા પર એક દીકરી અને સૌથી નાની એટલે ઘરમાં ખુબ વ્હાલી. એમાંય એના પપ્પાનો તો જીવ જ જાણે કે એ. ઘરમાં એને લાડથી પીયુ જ કહેતા. બધાજ ચિંતામાં આવી ગયેલા એણે ફેમીલી ડોક્ટર પાસે લઇ ગયા. એણે તપાસ કરી. અને કહ્યું કે આમ તો કંઈ તકલીફ નથી દેખાતી પણ પિયુને બહુજ પ્રશ્નો પૂછવાની આદત. નાની નાની વાતોમાં ખુબ ઊંડા ઉતરવાની જીજ્ઞાશા. અને પાછા એને સપનાઓ પણ બહુ આવતા. તો કદાચ માનસિક તકલીફ હોઈ શકે. આ સાંભળી એના પપ્પા ચિંતમાં પડી ગયેલા ને પીયુ સામે જોવા લાગેલા. એ સમયે પીયુને ક્યાં કંઈ સમજ પડતી પણ તોયે ડોક્ટરની વાત સમજવા મથતી હોય એમ એના પપ્પા સામે જોઈ રહેલી. ”ચિંતા ના કરો એમાં ગભરાવા જેવું કશું નથી પણ જો સમયસર ઇલાજના થાય તો તકલીફ વધી પણ શકે.”: તમે એકવાર પીયુ ને લઈને દેખાડી આવો.. અને સહેજ પણ વિલંબ વિના ડોક્ટરે કહેલા સરનામે મગજના ડોક્ટર પાસે પહોંચી ગયેલા. પીયુ જરૂરત કરતા વધારે વિચારશીલ છે જેના કારણે એ બરાબર સુઈ નથી શક્તિ અને માનસિક તાણ અનુભવે છે. જેથી એને ખેંચ આવવાની તકલીફ છે. એવું નિદાન આવતા એની ટ્રીટમેન્ટ શરુ થઈ. અઠવાડિયાના ત્રણ દિવસ એને દવાખાને લઇ જવી પડતી અને એક એક કલાક એને એ આછી આછી લાઈટવાળા ચિલ્ડ્રન ટ્રીટમેન્ટ રૂમમાં સારવાર અપાતી. એ સમયે બહાર બાંકડા પર બેઠેલા એના પપ્પા એક જ પ્રાર્થના કરતા કે બસ પીયુ જલ્દી સાજી થઈ જાય. દવાઓ પણ સાથે સાથે ચાલુ હતી. લગભગ પાંચ મહિના સુધી આ ચાલેલું અને પીયુ ઠીક થયેલી. ત્યારથી આજે ૧૮ વર્ષની થઈ કોલેજના પહેલા વર્ષમાં આવી ત્યાં સુધી આવી કોઈ તકલીફ નહોતી થઈ એને. પણ માનસિક બિમારી છે ભવિષ્યમાં પાછો ઉથલો મારી શકે એમ ડોક્ટરે એ વખતે કહેલું.\n\nદેવીકાને પરસેવો વળી ગયો સાડીના છેડાને કપાળ પર ફેરવતા એ વિચારવા લાગી મારી પિયુને પાછું એવું કાંઈ તો નહી થયું હોયને. નહીતો એ શું કામ કારણ વગર આમ વર્તન કરે. એના પગ ધ્રુજવા લાગ્યા. અને એ દોડતી પ્રિયાંશીના રૂમ પાસે ગઈ. દરવાજો હજી લોક હતો. એને યાદ આવ્યુ પીયુ નાનપણમાં દરવાજો વાખી દેતી ત્યારે એને ખોલવા લોકની એક ચાવી એ પોતાના કબાટમાં રાખતી જેથી બહારથી બારણું ખોલી શકાય. એ તરત દાદરા ઉતરી પોતાના કબાટમાં ચાવી શોધવા લાગી અને નીચેના ડ્રોઅરમાંથી તેને ચાવી મળી અને લઈ દોડી એણે બારણું ખોલ્યું.\n\nઅંદર પ્રવેશતાજ એની આંખો પહોળી થઈ ગઈ. “રૂમમાં બાથરૂમનો દરવાજો ખુલ્લો હતો, ટાંકીનું પાણી પૂરું થઈ ગયેલું ને ફુવારો એક એક ટીપે ટપકી રહેલો. પ્રિયાંશી બાથરૂમમાં એમની એમ બેઠેલી...હાથમાં એ વાયરનું ગૂંચળું હતું. એ ઘસી ઘસી ને શરીર પર ઉપસી આવેલા ઉજરડા અને ફૂટેલા લોહીના ટશિયા. ખુલ્લા નીતરતા વાળ. રડી રડીને લાલ થયેલી આંખો..દીકરીની હાલત જોઈ એ આખી હચમચી ગયા. એણે બાથરૂમમાં નજર ફેરવી પણ ટુવાલ ના દેખાયો. એણે પલંગ પર પાથરેલી ચાદર ખેંચી અને પ્રિયાંશીને વીંટાળી ઉભી કરી એણે બહાર લાવી પલંગ પર બેસાડી. શું થયું દીકરા. મને કહેજો. માનો હાથ અડતાજ માંના ખોળામાં માંથુ રાખી પ્રિયાંશી છુટ્ટા મોંઢે રડી પડી. દેવીકાની આંખોમાં પણ આંસુ હતા. તે દીકરીને હળવા હાથે પંપાળી રહી. થોડી વાર બાદ એણે માથું ઊંચું કર્યું અને બોલી.\n\n“મમ્મી જ્યારથી કોલેજમાં આવ્યા ત્યારથી ફીઝીકલ રીલેશન, ઇન્ટીમસી અને સેક્સ જેવા શબ્દો વાતે વાતે સાંભળવા મળતા. મુવીમાં આવતા કિસિંગ સીન જોયેલા ક્યારેક એટલે એ ખબર હતી કે છોકરા છોકરી વચ્ચે આવું કંઈ હોય પણ આગળ કંઈ ખબર નહી એટલે જીજ્ઞાશવશ અમે સાત બહેનપણીઓ એ એક પોર્ન મુવી જોવાનું નક્કી કરેલું. દેવિકા અચરજ સાથે એને સાંભળતી રહી. પ્રિયાંશી નજર મિલાવી વાત કહી રહેલી. આજે સલોની એના મોબાઈલમાં એક ક્લીપ લઇ આવેલી. અમે બપોર પછી જોવાનું નક્કી કરેલું પણ આતુરતા એટલી હતી કે બીજો લેક્ચર બંક મારી અમે કોલેજ કમ્પાઉન્ડમાં છેલ્લા ખૂણાના બાંકડે ટોળું વળી બેસી ગયા. ક્લીપ શરુ થઈ બધા જોઈ રહેલા. પણ હું આખી ના જોઈ શકી. જાણે છે કેમ ? કારણકે મને એમાં કશુંય નવું ના લાગ્યું. જે જાણવા હું આટલી અધીરાઈથી રાહ જોઈ રહેલી. એ તો મારી સાથે દસ વર્ષ પહેલા બંધ ટ્રીટમેન્ટ રૂમમાં કેટલીયેવાર થઈ ગયેલું.” \n\nદેવિકાના પગ તળીયેથી જમીન સરકી ગઈ. આંખો ફાટી પડી. મનમાં એક ઊંડો ધ્રાસકો પડ્યો. એને પ્રિયાંશીના મોં પર હાથ રાખ્યો ને તરતજ એને છાતી સરસી વળગાળી દીધી. હવે બંનેની આંખો લાલ હતી.\n\nવારંવાર વીંખાતી , પળે પળે પીંખાતી,\n\nછોકરીની જાત જાણે આને માટે જ સર્જાતી, \n\nબની પત્થરની મૂર્તિ, દેવી રૂપે મંદિરોમાં પૂજાતી,\n\nજાણતા-અજાણતા, મને-કમને,\n\nજીવનમાં કેટલીયેવાર એ પાપીઓથી અભડાતી.\n\n(આજ કાલ વધતા જતા શારીરિક છેડછાડ અને બળાત્કારના કેસમાં ભોગ બનનાર પીડીતામાં મોટાભાગે નાની ઉંમરની દીકરીઓ વધુ નોંધયેલ છે. સમાજમાં દુષણ એટલી હદે વધી રહ્યું છે કે દુષ્કર્મોના ભોગ બનનારમાં છોકરાઓ પણ બાકાત નથી એમની ઉમંર એટલી નથી હોતી કે બધું સમજી સમજી શકે. બધું જાણીને બને કે ડરી પણ જાય. પરંતુ સારો સ્પર્શ અને ખરાબ સ્પર્શ શું છે. કોઈનું તમારી સાથે કેવું વર્તન ખરાબ કહેવાય એની સમજ દરેક માં-બાપે તેના સંતાનને આપવી જરૂરી છે જેથી એ અંદાજ મેળવી શકે અને તમને જણાવી શકે કારણકે માસુમ બાળકોને ખબરજ નથી પડતી કે એની સાથે શું થઈ રહ્યું છે.",
      "duration": "7 mins",
      "category": "Crime"
    },
    {
      "id": 17,
      "title": "પાંખ વિનાનું પંખી",
      "story_name": "દિવ્યાએ ધીરેકથી ધરતી પર પગ મૂક્યો. આગળથી થોડો અવાજ આવ્યો એટલે કાન સ્થિર કર્યા, પણ પછી છોડી દીધું. નિર્દોષ હાસ્ય સાથે. 'શું વાત થતી હતી ?' એ પળોજણમાં પડ્યાં વગર. આમતેમ ડોક મરડીને એકલી જ આગળ વધી, વિરુદ્ધ દિશામાં. કાર્તિક ઉતાવળો દોડી આવ્યો દિવ્યા પાસે. લાલ સાડી થોડી પગ નીચે વીંટાઈ ગઈ કે શું ? આજ પહેલીવાર જ પહેરી હતી ને ! કદાચ એટલે જ. જોકે દિવ્યા પડતાં પડતાં માંડ બચી. કાર્તિક કહેવા જતો હતો:\"સંભાળજે ! \" વળી પાછું કોને ખબર શું થયું ! તે ચૂપ જ રહ્યો. ગાડી સડસડાટ ચાલી ગઈ. ઘૂળ હવામાં ઉડાડતી. ગોટેગોટા ઊઠ્યાં એની પાછળ. બન્નેના શ્વાસમાં પણ અટવાઈ ગઈ એ સૂકી ઘૂળ. દિવ્યા સમજી ગઈ, જોયા વિના જ. મનોમન હરખાઈ પણ ખરી:'અમને આંગણે ઊતારીને ડ્રાઇવર ચાલ્યો ગયો હશે. ગાડી પાર્ક કરવા.'\n\nટેક્સી એકાએક રફુચક્કર થઈ ગઈ. કાર્તિકે કાંઈક સલાહ પણ આપેલી પેલા ગાડી ચલાવનારને. તે ઇરાદાપૂર્વક મરક મરક મોં કરતો જતો રહ્યો. અનાયાસે દિવ્યાએ હાથ સેંથા પર ફેરવી જોયો. લાગણીભર્યો. સૂકા પાંદડા પગે કચડાયાં. અને તેણે પાછી અટકળ બાંધી: 'બગીચાનાં પાંદડાં ઘર સુધી ચાલ્યાં આવ્યાં હશે. આંગણું કોઈએ સાફ કર્યું નથી લાગતું !'\n\nબે વૃક્ષો મકાન પર ઢળી પડેલાં. એમ જ કહો, સંકોચથી લચી પડેલાં. બહાર ઊભા ઊભા કોને જોવાનું બધું ? એમને જ તો. આમેય આવું દૃશ્ય કેટલીયવાર જોયું જ હતું ને ! એટલે જ ઘર પર, નહીં... નહીં... મકાન પર નમી પડેલાં.\n\nકાર્તિકે પ્રેમથી હાથ ઝાલ્યો. હા, પ્રેમથી જ તો. દિવ્યાનાં મુખ પર ભપકદાર તેજ ઝલકયું, ને કાર્તિકના મોં પર હાસ્ય. તે મંત્રમુગ્ધ બન્યો. આજે દિવ્યા લાગતી જ હતી એવી. જાણે ઇંદ્રની કોઈ અપ્સરા દુલ્હન બની ન હોય. ચાલતાં તે દિવ્યાને તાકતો જ રહ્યો. તે દિવ્યા જોઈ ન શકી. તે ચાલતી જ રહી. જાણે ડગલાં ગણી ગણીને માંડતી ન હોય એમ.\n\nઘરનો દરવાજો ખુલ્લો જ હતો એવું લાગ્યું એને. ખુલવાનો અવાજ નહોતો આવ્યો. વ્યર્થ જ વિચારી જોયું: 'નોકરને અગાવથી ખબર પડી ગઈ હશે કે, વહુ આવે છે. એટલે કદાચ પહેલેથી...'\n\nપ્રથમ પગલું ઘરમાં માંડ્યું. ઉમળકાભેર. સપના... અરમાનો... મુરાદ.. હવે પુરા થશે. કાર્તિક હજી જોતો હતો દિવ્યાને. એકીટશે. સતત. અને ફરી ક્ષણિક હાસ્ય તેના મોં પર ફરક્યું. પહેલાં જેવું જ.\n\n\"હવે મારી વર્ષોની એકલતા તૂટશે દિવ્યા. \" કહેતા, કાર્તિકે નવવધૂને ઊંચકી લીધી. ઉમંગમાં, જોશમાં, આવેશમાં.\n\n\"ચાલ તને બંગલામાં ફેરવી દઉં\" કાર્તિક દિવ્યાને પરાણે તાણી ગયો. પરંતુ હળવે હળવે.\n\n\"જો, આ રૂમ મહેમાનો માટે છે.\" દિવ્યાની ડોકી ઊંચી થઈ. પાછું થોડુંક ચાલ્યા, ધીમેથી. બીજા બે ચાર આંટા લીધા. દરવાજે પહોંચ્યા. \"જો, આ મોટો ખંડ છે\"\n\nદિવ્યાનાં પગ થાકી ગયાં. કાંડુ પણ. ત્યાં વળી પાછો કાર્તિક એક તરફ ઢસડી ગયો. \"આ આખાય બંગલાનું આ રહ્યું રસોડું. ને એની બાજુમાં સ્ટોરરૂમ.\"\n\nદિવ્યા સ્વમાનભેર હસી. તેને જોઈ કાર્તિક પણ.\n\n\"બધા રૂમમાં લાદી એક સરખી જ નાખી લાગેશ ?\" દિવ્યાએ અમસ્તો સવાલ કર્યો.\n\nકાર્તિકે એકદમ પાછળ જોયું. રસોડામાં એક પુરુષ કાંઈક કામ કરતો હતો કદાચ. તે ઉત્તરમાં સાંકેતિક હસ્યો, એટલે તે પણ હસતાં બોલ્યો : \"હા ! એક સરખી જ છે '!\"\n\n\"લાદી, બધી જ બહુ ઠંડી છે !\" સરકતી સાડી દિવ્યાએ સરખી કરી, હાથ છોડાવીને.\n\nસૂરજ ધીરેધીરે ઢળી રહ્યો હતો રાત માથે. અંધારું હવે બધે ફરી વળશે. અજવાળું દટાઈ જશે એની નીચે. અને એ જ મધરાતે નજીકમાં ક્યાંક ઘુવડ ગર્જ્યો. દિવ્યા ચોંકી. ને કાર્તિકની આંખો ચમકી. ત્યાં, એ મકાનની દીવાલ પરથી સરકતી એક ગરોળી ચપળતાપૂર્વક બેધ્યાન માખી પર ઝપટી. અને એ મગરૂર ગરોળીએ પળમાં મીઠો ઓડકાર લઈ લીધો.\n\nચીમળાયેલ પથારી દિવ્યા ભણી તાકી રહેલી સવારે. કેટલીય વાર સુધી. કોને ખબર કેમ !\n\nરાતે જ એને પ્રશ્ન થયેલો. બેસતાંવેંત. એકલીએ મનમાં મમળાવ્યુંય ખરું :'પલંગની જગ્યાએ આ નાનો ખાટલો કેમ હશે ? આવડા મોટા બંગલામાં પલંગ તો કેવો મસ્ત હોય !'\n\nકાર્તિકે પણ રાતે વાત ફેરવી નાખેલી. \"મને પલંગ પર ફાવતું નથી.\"\n\nસવારે ઊઠી ત્યારે ચપ્પલ ન જડ્યાં. ખાટલા નીચે. આમતેમ પગ હલાવી ફાંફાં માળ્યાં. 'ખૂબ અંદર પેસી ગયા હશે' એવું માની લીધું. બેસી રહી એમને એમ. ડાબી તરફથી આવતો કોઈ ઝાંખો અવાજ કાને પડ્યો. કાન સરવાં કર્યા. કદાચ કોઈ વાત થતી હતી. તે નિર્દોષતાથી હસી:'હશે કોઈ ! બાજુના રૂમમાં.'\n\n\"લો, મેડમજી ચા. \" એક પગરવ પાસે આવ્યો. ચાનો કપ હાથમાં પકડાવ્યો. અવાજનો રણકો તો યુવાન લાગ્યો. રૂપાળો ચહેરો ત્યાં ઊભેલો. દિવ્યાની સામે.\n\n\"ક્યારથી કામ કરે છે ?\" દિવ્યા ગર્વથી પૂછી રહી.\n\n\"જી.... સાહેબે મને...\" વાક્ય અટવાતું હતું ત્યાં કાર્તિક સફાળો વચ્ચે કુદી પડ્યો. પેલા પુરુષ સાથે આંખ મેળવી. ફરી પાછું એ જ હાસ્ય. તરત કહ્યું.\n\n\"આજે રામુકાકા નથી આવ્યા એટલે બદલામાં દીકરાને મોકલ્યો છે એમણે.\"\n\n\"ઓહ ! એમ છે એમને.\" મહારાણીની અદામાં એ હળવું ટહુકી. પછી વધારે પડતું લાગ્યું હોય એમ મોંની રેખા ઢીલી કરી ગઈ.\n\nભોજન પણ બિલકુલ હોટલ જેવું સ્વાદિષ્ટ લાગ્યું. તે થોડુંક જમેલી સવારે. એકલી એકલી પાછી ગર્વથી વધારે ફુલાતી. પેલો નોકર બધું જ લાવી આપતો. તરત. તે પાણી માટે પણ માત્ર હાકલ દેતી, અને હાજર.\n\n\"નોકરી પર જાઉં છું\" કહીને કાર્તિક તો નીકળી ગયેલો, દૂર રાખેલી પોતાની મોટરસાઇકલ લઈને. ધૂળિયું વાતાવરણ પાછળ છોડી, સીધા જ શહેરના લીસા રસ્તે. ઉતાવળે પોતાની કોલેજ તરફ. આજે મોડું થઈ ગયું છે એવો ડર તો હતો જ મનમાં. અને એ સિવાય એક અગોચર ડર દિલના દરવાજે ટકોરા દઈ રહેલો. ટક ! ટક ! ટક !\n\nચાલુ રસ્તે ઓચિંતા ફોન પણ કરી જોયો ઘરે. પેલા નોકરે વાત કરેલી. દિવ્યા વિશે થોડી પૂછપરછ કરી જોઈ. પછી કોણ જાણે કાનમાં શું ફૂંક મારી, તે પછી નોકર પણ ક્યાંક નીકળી ગયેલો. બપોર સુધી.\n\nદિવ્યા એકલી વિચારે ચઢી:'બિચારા ! મારા સાસુ-સસરા હોત તો હું પણ એની સેવા કરત... !' એ અટકી, પેલો વિચાર પણ એ સાથે જ અટકી ગયો. સમજો, હૈયામાં ધરબાઈ ગયો. અને એક ભારે નિસાસો બહાર નીકળ્યો:'ભગવાનનો પણ શું વાંક કાઢું હવે ? ઘણાં એવાં જીવ છે જ ને ધરતી પર ! ખાલી હું એકલી... ' શ્વાસ થોડો હળવો કર્યો.\n\n'આટલાં મોટા ઘરનો દીકરો. મારા જેવી ગરીબ, અનાથની અને એમાંય પાછી.... !' ક્ષણભર ગળું ઝલાયું. 'અરે ! નાનકડા ગામડાની દીકરીને પરણે એ પણ કુદરતની જ કરામતને !' ખાટલા પરથી ઊભી થઈ તેણે આસપાસ આંટો માર્યો. એ જ ઠંડી ઠંડી લાદી હતી. અને પાછો એ જ ખાટલો પકડી લીધો. માંડ માંડ. અંદાજે. બેસતાં સ્વગત ગણગણી: 'કાર્તિકની રીતસરની રહેમ કે'વાય મારા ઉપર.'\n\nપણ ! હમણાં દિવ્યાની હાકલથી કોઈ જવાબ કેમ નહોતું દેતું ? તે મૂંઝાઈ. જાણે રૂમમાં ઘેરી સ્તબ્ધતા ફરી વળેલી. ફરી તેણે ત્રણ-ચાર બૂમ મારી. પણ પરિણામ શૂન્ય !\n\nત્યાં બપોરે દરવાજો ખખડ્યો. ઊઘડ્યો. પેટમાં ફાળ પડી. અને બીજી જ પળે પ્રેમના ઊભરાયેલાં ઘડામાંથી નીકળ્યો હોય એવો કાર્તિકનો અવાજ રણક્યો : \"દિવ્યા ? કેમ છે ?\"\n\nહાશકારો થયો દિવ્યાને. તે એકાએક ઊભી થઈ ગઈ જગ્યા પર. ચાલી આવી કાર્તિકના સ્વર તરફ. કદાચ ઘણુંબધું પૂછવું હતું... ત્યાં કાર્તિક સામે દોડી આવ્યો, બાથમાં જકડી લીધી. અને તે ખોવાઈ ગઈ અનંત પ્રેમના આગોશમાં. ઊભો થયેલો ઊભરો પાછો બેસી ગયો.. પેલો નોકર એક તરફ સરકી ગયો. કાર્તિકે એ તરફ જોયું પણ. હમણાં એકસાથે જ બંને આવેલાં. એક જ મોટરસાઇકલ પર.\n\nસાંજ પડવા આવી હતી હવે. ધોળો દિવસ પૂરો થયો. ફરી એ જ અંધકાર પ્રકાશને વીંધી જશે. આસ્તે રહીને... હમણાં એ તેજસ્વી અજવાળું પોતાનું અસ્તિત્વ ગુમાવી દેશે. અને જોતજોતામાં પાછો પેલો કાળો અંધકાર ગઈ કાલ જેમ જ હાવી થઈ જશે. તૂટી પડશે !\n\nકાર્તિક સાથે પેલો નોકર પણ હવે જાણે આતુરતાથી રાહ જોતો હતો, રાતની. તે અકળાતો: 'ક્યારે સૂર્ય આથમે ? ક્યારે અંધારું થાય ? ક્યારે 'એનો' સમય આવે !' તે રસોડાની દિવાલેથી દિવ્યા અને કાર્તિકની જોડીને જોઈ રહેલો, માણી રહેલો. એકાદવાર તો કાર્તિકની નજર પણ તેના તરફ પડી ગઈ હતી. પણ માત્ર ફિક્કું, નહિ ખંધુ હાસ્ય. પેલો આડું જોઈ ગયેલો.\n\n\"કાર્તિક ! તમને હું જ કેમ ગમી લગન માટે ? તમને ખબર હતી કે હું... મારી બંને... \" દિવ્યાનાં હોઠ પર કાર્તિકની આંગળી ચંપાઈ ગઈ.\n\n\"બસ ! એ માટે જ !\" કાર્તિક ઊભો થઈ ગયો છે, દિવ્યાને એ અનુભૂતિ થઈ. તેના ચહેરા પર ઊપસેલા ભાવ તે નીરખી ન શકી. અંધારું ફરી વળેલું.\n\n\"હવે પહેલા જેવું નથી. સમય બદલી ગયો છે, દિવ્યા !\" અવાજ થોડો દૂરથી આવ્યો. દિવ્યાને ક્ષણિક વ્યંગાર્થ જેવું લાગ્યું આ વાક્ય. પણ, તે ચૂપ રહી...\n\nદરવાજો 'ફટાક' કરતા બંધ થયો. દિવ્યાનું દિલ ધડક્યું. ક્ષણભરમાં એક ઓળો નજીક આવ્યાનો તેને ભાસ થયો. મકાન પર લચી પડેલાં પેલાં બે વૃક્ષો આંખો બંધ કરી ગયાં. અને પછી રજનીનો રંગ ધીરેધીરે ઊતરતો ગયો.\n\nદિવ્યાને એકાદવાર લાગ્યું પણ હતું:'કાર્તિકનું શરીર એક જ દિ'માં એટલું પડી કેમ ગયું હશે ? હજી ગઈ રાતે તો....!' તેણે કમકમાટીભર્યા વહેમને આંચકા સાથે ધક્કો દઈ દીધો :'નહિ... નહિ... એવું થોડું હોય ! મારો પતિ જ છે... '\n\nજોકે, અવાજ પણ નહોતો નીકળી શક્યો. અને તે સહન કરતી જ ગઈ... કાર્તિક પણ ક્યાં કંઈ બોલતો હતો ! એકાદ પળ તો થયું :'ધક્કો થઈ દઉં..'\n\nત્યાં, આંશિક પગરવનો આભાસ થયેલો. બસ ! તે ફફડી હતી. એ જ ઘડીએ કાર્તિક છેક કાનમાં બોલેલો:\" ઓહ ! દિવ્યા.. \" અને, પછી તે સમાતી ગઈ... પીગળતી ગઈ... લૂંટાતી ગઈ... કાળા સૂમ અંધારાંમાં, અંદરના અને બહારના. એના જ માનેલા મોટા બંગલામાં.\n\nસુરજનાં કિરણો જંગલનાં સૂમ મારી ગયેલાં વૃક્ષો પર પડ્યાં ત્યારે માંડ જરાક અજવાળું ફૂટ્યું. રાતે વીંઝાયેલાં ફૂંકારથી ખળભળી ઊઠેલાં કેટલાંય પાંદડા જાતે ખરી પડેલાં. તે પોતાને જાણે હવે ખુશકિસ્મત માની રહેલાં.\n\nસવાર આવી. પણ, ઝંખવાતી ઝંખવાતી. કાર્તિક તો ચાલ્યો ગયો'તો. દરવાજો બંધ કરીને, વહેલી સવારે જ પેલા સાથે. મકાન, વૃક્ષો, અને હવા એકદમ શાંત, મૌન છે બધાં. દિવ્યાને પણ એવું જ લાગ્યું. પણ કોણ જાણે કેમ ? એ કેટલીયવાર સુધી ન સમજાયું. બહાર સૂર્ય ચમકારે ચડ્યો ને છતાંય એને તો અંધારું ! એ જ ઘોર અંધકાર.\n\nહાથ લાંબો કરી હાકલ કરી જોઈ: \" કાર્તિક ? કાર્તિક ?\"\n\nએકાદ બે ડગલાં ચાલી. ઘણો વખત વીત્યો પણ પત્યુત્તર ન જ આવ્યો. મકાનમાં ભેંકાર મૌન =ને દિવ્યનાં દેહમાં અજંપો. દરવાજો ન જડ્યો... ન ખુલ્યો.. બસ ! પળોપળ અંધારું વધતું જ ગયું. ...વધતું જ ગયું.\n\nહાકલ હવે ચીસ બની, ને અંતે ગમખ્વારી ચિત્કારમાં ફેરવાઈ. પણ ફરી દરવાજો ન જ ખુલ્યો. મકાન પર લચી પડેલા પેલાં બે વૃક્ષ કાળજું કઠણ કરી ગયાં.. દર વખતની જેમ.",
      "duration": "7 mins",
      "category": "Crime"
    },
    {
      "id": 18,
      "title": "પ્રેમ 'ને પેલે પાર",
      "story_name": "અને ધબ્બ કરતી બારી અથડાઈ, થોડો તોફાની બનેલો પવન એ દિવસે થોડો ખુશમિજાજમાં લાગતો હતો. પવનના સથવારે સાંજ શમણાઓ સેવતી આળસ મરોડતી હતી અને ઘરમાં સાંજ શ્વાસ સાથે મથામણ કરતી હતી. બહાર પવનની લહેરકી સંગ આછું અંધારું થતું હતું અને અંદર સાંજની આંખે અંધારા આવતા હતા. બહાર ઠંડક વેરતો પવન મુક્ત મને વાતો હતો અને અંદર પવન લોહીના રંગે રાતો હતો.\n\n\n\nલવમેરેજ હતા બંનેના, છતાં હર્યા ભર્યા કુટુંબમાં સહુ સાથે મળીને રહેતા હતા. પણ, એ દિવસે નજીકના લગ્ન પ્રસંગ અર્થે પવન-સાંજ સિવાયના સહુ વતનમાં સૌરાષ્ટ્ર રવાના થઇ ગયા હતા. યુગલને મોકલાશ મળી રહે એવું સહુ ઈચ્છતા હતા કદાચ. બસ, તકનો લાભ ઉઠાવ્યો, અને છેલ્લા ચાર મહિનાથી ગૂંગળાયેલો પવન તોફાની થઈને ફૂંકાયો.\n\n\n\n“હું છેલ્લા ચાર મહિનાથી જોઉં છું તારો મારા પ્રત્યેનો અભિપ્રાય અને મારા પ્રત્યેનું વર્તન બદલાવવા લાગ્યું છે.”\n\n“અરે, તું નાહકનો મારા પ્રત્યે આવી ગેરસમજ રાખે છે, એવું કઈ નથી.”\n\n“એવું જ છે, અધરાત-મધરાત તારા મોબાઈલમાં મેસેજ આવવા, ઓફિસમાં પણ તારો ફોન સતત બીઝી આવવો, વરસાદમાં એક છત્રી નીચે બે જણે આવવું, ઓફિસનું બહાનું લઇ ઘરે મોડા આવવું. આ બધું ચોક્કસ દિશા તરફ આંગળી કરે છે.”\n\n“તારા મગજમાં આવું નાખે છે કોણ ? અને તને કેમ નથી સમજાતું કે હું તારી પત્ની છું અને ફક્ત તારી છું. અને છેલ્લા એટલા મહિનાઓથી આ બધું ઓબ્સર્વ કરે છે ?” \n\n“યસ, તું મરી પત્ની તો છે પણ મને લાગે છે કે પત્નીના અઢી અક્ષરમાં હવે પ્રેમના અઢી અક્ષર રહ્યા નથી.”\n\n“યુ..બસ હવે બંધ કર આવી વાતો..”\n\n\n\nસાંજને ખ્યાલ આવી ગયો કે પવન કઈ દિશામાં ફૂંકાય રહ્યો છે. સાંજ સાથેની ચર્ચામાં ધીરે ધીરે સાંજ ઢાળવા લાગી હતી તો બીજી તરફ વરસાદી વાતાવરણમાં પવન બેખોફ થઈને ફૂંકાતો જતો હતો. આકાશે વીજળીના ચમકારા શરુ થઇ ચુક્યા હતા. વાદળોનું અથડાવવું, કાળા વાદળોનું ઘેરાવવું, મોટા ગાજવીજ થતા અવાજો, વૃક્ષ પર પાંદડાઓનો ભયાનક ખખડાટ. તોફાની વરસાદના એંધાણ હતા. સ્ત્રી સહજ વૃત્તિને લઈને સાંજની આંખમાંથી આંસુઓની સેર વહેવા લાગી. ચર્ચાનો માહોલ જામતો જતો હતો અને બંને છેડેથી કોઈ કોઈ પણ કોઈ વાત છોડવા માંગતું ન હતું.\n\n\n\nઆમેય દામ્પત્ય જીવન જ એક એવી અદાલત છે જ્યાં પતિ-પત્ની બંને વકીલ, સમય ન્યાયાધીશ અને દંપતી જ ફરિયાદી અને ગુનેગાર. અને અહીતો આખી સાંજ, રાત અને પંદર દિવસની મોકળાશ હતી. એટલે ન્યાયાધીશને કોઈ બાધ ન હતો. પવનના આરોપો સામે સાંજનો બચાવ બંનેને ભૂતકાળની વાતો સુધી દોરી ગયો. અને જયારે પતિ-પત્ની એકબીજાનો ભૂતકાળ વાગોળવા લાગે ત્યારે સમજવું કે હવે વાગોળવા જેવું કઈ બાકી રહ્યું નથી. આરોપ-પ્રત્યારોપ એ હદે વધી ગયા કે ગુસ્સો-આક્રોશ વિનય-વિવેકના બારણે ટકોરા કરવા લાગ્યા. ત્યાં જોરમાં વાદળ ગાજ્યું અને પવને સાંજના ગાલે એક તમાચો ચોડી દીધો. વીજળીના ચમકારે સાંજે પણ પવનનો કોલર પકડી લીધો. ગુસ્સો શિક્ષિત અને સમજુ માણસને પણ અભણ અને ઝનૂની બનાવી દેતો હોય છે. બંને જણ કાંઠા તોડીને વહેવા લાગ્યા. આત્મ સન્માન અને આત્મ અભિમાન વચ્ચે યુધ્ધ જમવા લાગ્યું. પવને એક જ ધક્કે સાંજને સામેની દીવાલ સાથે પટકાવી તો બુકરેક આખું નીચે, સાંજે પણ પવનનો જવાબ આપવા હિંમત કરીને છૂટતું ફ્લાવરવાઝ ફેંક્યું તો દીવાલ પરની ફોટા ફ્રેમ નીચે.\n\n\n\nપછી તો કાચની ત્રીપોઈ, સોફાના પિલો, બારીના પરદા ને આવું તો ઘણું. હવે વરસાદ પડું પડું થતો હતો પણ પડતો નહોતો. ઘર આખું વેર વિખેર થઇ ગયું હતું. અચાનક સાંજ એક છેડેથી ધસમસતી આવી અને પવનના હાથે ત્રીપાઈનો કાચ લાગ્યો. પોતાને સાચા સાબિત કરવાના ચક્કરમાં ગુસ્સામાં પાગલ થયેલા બંને જણનો આ છેલ્લો દાવ હતો. કારણ પવનના હાથમાંનો કાચ સામે સાંજની ખુલ્લી, પરસેવાથી રેબઝેબ ગળાના ભાગની ચામડી હતી. એક જ ઘા અને લોહીની ધાર, ગોરા વાન પર લોહીનો રંગ રેલાતો જતો હતો. ચાર મહિના પહેલા થોડી મોકળાશ શોધતા પ્રેમી પંખીડામાંથી એક, બીજાના હાથે પીંખાય ગયું હતું. સાંજ ભાન ભૂલીને, ગળું પકડીને ધબ્બ કરતી- ચીસ પાડતી જમીન સાથે પટકાયી અને ત્યાં જ વરસાદી પવનથી બારી અથડાયી. સાંજ લોહીની ભીનાશ સાથે સોંસરવી વિલીન થઇ ગઈ. પવન અવાક થઇ ગયો અને પછી મનનો ડૂમો ગૂંગળાયો ત્યાં સુધી પવન લહેરકી બનીને સાંજને પકડી રહ્યો. પછી, બંધ તોડીને પાણી વહે એમ ચોધાર આંસુ એ એ રડી પડ્યો. પણ હવે શું?    \n\n\n\nઅચાનક ત્યાં જ એક શ્વેત પ્રકાશ પ્રગટ થયો. ન આકાર, ન છાયા તોય ઓછાયો હોય તેવો પ્રકાશ.\n\n“પવન તે શું કર્યું ? તે..તે..આ શું કર્યું ? તે તો સાંજને જ ?”\n\nહજી આ અવાજ આવતો જ હતો ત્યાં તો અચાનક કાળી છાયા પ્રગટ થઇ ગઈ.\n\n“પવને કંઈ ખોટું નથી કર્યું. એને શંકા હતી કે સાંજ હવે એની સાંજ નથી રહી. અને એટલે જ એણે સાંજ સાથે આ બાબતે વાતચીત પણ કરી પણ સાંજ ...”\n\n“અરે, એણે માત્ર વાતચીત કરી હોય તો સારું, પણ એણે તો સાંજ પર હાથ પણ ઉઠાવ્યો હતો એનું શું ?”\n\n“તો, સાંજે પણ તો સામે જવાબ આપ્યો હતો કે નહીં ?”\n\n“અરે પવન એને ધક્કો મારે તો એ શું ચૂપ બેસી રહે ?”\n\n“ચાલો માન્યું ભૂલ થઇ પવનથી, પણ છુટ્ટું ફ્લાવરવાઝ કોને માર્યું હતું ?”\n\n“એતો માત્ર બચાવ પુરતું...”\n\n“ખોટું.. એટલે સાંજ જે કઈ કરે એ સવા વીસ અને પવન કરે એ ગુનો ?”\n\n“લાગણીઓનો ત્રિવેણી સંગમ નિરાકાર થઇને તોફાન સર્જાતો હતો. ક્રોધની કાળી છાયા મુલાયમ શ્વેત પ્રકાશને ચીરતી હતી. આ બંનેની દલીલબાજીમાં મુંઝાતો, ઘૂઘવતો અને અટવાતો પવન અકળાયો અને જોરથી ચીસ પડી ઉઠયો,\n\n“નહીં.., સાંજ ઉઠ..ઉઠ..સાંજ.. મારી ભૂલ થઇ ગઈ.. ઉઠ.. સાંજ ઉઠને..તને મારા સમ છે..ઉઠને..”\n\nપવનની પાછળથી અવાજ આવ્યો,\n\n“મારા સમ ?”\n\nપવન હરખાયો. આછી પાતળી અદ્રશ્ય તોય અનુભવાય એવી સાંજ પવન સામે આવીને ઉભી રહી ગઈ.\n\n“સાંજ તું ?”\n\n“શલાકા..તે જ મારું નામ સાંજ છોડી શલાકા પડ્યું હતુંને ? અને એ માત્ર તું અને હું જાણતા.”\n\n“હા, તું મારી અને હું તારો છું, હતો સોરી મારી ભૂલ થઇ ગઈ.”\n\nમંદ મંદ વરસતો વરસાદ અને શુષ્ક ધરાને વર્ષો બાદ જયારે એકબીજાને મળ્યા હોય એમ એ બંને નજીક આવ્યા,\n\n“પવન તે ખોટું કર્યું, તે મારા પર હાથ ઉઠાવ્યો ? તારી શલાકા પર ?”\n\n\n\nસાંજે પવનની ભૂલો દર્શાવતી વાતો શરુ કરી, અને એ પણ એ રીતે કે પવન એની બધી વાત સ્વીકારી જ લે. સાંજ સાથેની વાતોમાં પવનનો ગુસ્સો, અભિમાન અને પુરુષત્વનું ગુમાન ઓગળતા જતા હતા. જ્યારે સાંજને ખ્યાલ આવ્યો કે પવન સંપૂર્ણ રીતે પીગળી ચુક્યો છે ત્યારે એ મક્કમતાથી બોલી કે,\n\n“મારી નાખ, મારી નાખ તારી અંદરના એ ગુસ્સાને, એ દ્વેષને, એ અભિમાનને, એ દંભી પુરુષને, જેણે તને મારી વિરુધ્ધ ઉશ્કેર્યો છે, મારી નાખ, જો આપણે એક થવું હશે તો એનું અસ્તિત્વ ખતમ કરવું જ પડશે. એણે મરવું જ પડશે, મારી નાખ.”\n\n\n\nકાળી છાયાને પોતાના અસ્તિત્વ પર પૂર્ણવિરામ દેખાતું લાગ્યું,\n\n“નહીં..નહીં..નહીં.. પવન તું આ સ્ત્રીની વાતમાં નહિ આવ. આ શ્વેત છાયા અને આ લુચ્ચી સ્ત્રીની આ ચાલ છે. એ તારી અંદરના પુરુષને ખતમ કરી રહ્યા છે, નહીં.”\n\n“જોયું..જો આ તારી અંદરનો દંભ જ તને મારી વિરુધ્ધ કરી રહ્યો છે. આપણને એક ક્યારેય નહીં થવા દે.”\n\n“હા, તું સાચું કહે છે શલાકા, આપણે સાથે રહેવું છે અને એટલે...”\n\n\n\nઆટલું બોલતાની સાથે જ પવને બાજુએ કરીને શ્વેતછાયા અને શાલાકાએ કાળીછાયા પર તરાપ મારી અને એને ઘેરી વળી. એ બાદ પવન અચાનક કાળી છાયા પર ત્રાટક્યો અને ઘણી ઝપાઝપી બાદ કાળીછાયાનું કાળું પ્રવાહી રેલાય ગયું અને પવન નિ:સ્વાર્થ, નિર્લેપ, નિ:સ્તેજ અને શાંત થઇ ગયો હતો. શલાકા ધીરે રહીને બોલી.\n\n\n\n“પવન, તારી અંદરનો અહંકાર અને કાળાશ તો પતી ગઈ, પણ શું તું ખરેખર સ્વચ્છ થઇ ગયો છે ? સ્વસ્થ છે ? સજ્જન છે ? સારો થઇ ગયો છે ? તું શું ખરેખર એ જ પવન છે જે શાળાકાને પ્રેમ કરતો હતો ? પવન.. એ ગુસ્સાને, એ દંભને, એ આડંબરને, એ પુરુષના ગુમાનને કોણે ખતમ કર્યુ ? તારી આ શ્વેતછાયાએ ? તારી આ સજ્જનતાએ, તો હવે એને પણ ત્યજવી પડશે કે નહીં ? શ્વેતછાયા બોલી ઉઠી...\n\n\n\n'એ છોકરી શું બોલે છે ? એ પવન હું તો તારી શ્વેતછાયા છું. સારી છબી છું. તું..તું..જે હતો એ સાચે જ હું છું. જો..પવન..મારી વાત સંભાળ..”\n\n“જેણે એ દંભને માર્યો એ મને પણ તો મારી જ શકે છે. એ કોઈને પણ મારી શકે ? તને મને અલગ પણ કરી શકે છે ? તો આવી સજ્જનતા શું કામની ?”\n\n“નહીં.. કોઈ કામનું નહીં.., આવું સજ્જન રૂપ શું કામનું?”\n\nપવનની આંખ પહોળી થઇ અને એણે સીધી તરાપ મારી શ્વેતછાયા પર, ઘડીભરમાં તો શ્વેત પ્રવાહીથી તળાવ ભરાય ગયું. પવન હવે અધીરો થયો અને બોલી ઉઠ્યો,\n\n“શલાકા, હવે તો આપણે એક થઇ શકીશુંને ?”\n\n\n\nશલાકા બે ઘડી વિચારી રહી અને પછી જોરથી હસી પડી,\n\n“એ પવન, હવે નથી તું ખરો કે નથી ખોટો, નથી સજ્જન કે નથી દુર્જન, નથી અહમ કે નથી સાદગી, ખાલીખમ છે તું હવે, લાગણીઓથી અને વેદના-સંવેદનાઓથી. તો હવે તું શું મારા કામનો ? તું તારા શું કામનાઓ અને તારું અસ્તિત્વ શું ?”\n\n“એટલે”\n\n“એટલે એમ કે તું જ કહે, હવે મને જોઇને તને કઈ થાય છે ? કઈ લાગણી પ્રેમની કે પછી દ્વેષની ? એ લાગણીઓના આધારે તારા ધબકારની વધઘટ થાય છે ? આ હું તને સ્પર્શી તો તને કઈ થયું ?”\n\n“મને કેમ કઈ થતું નથી ? કેમ કઈ અનુભવાતું નથી ?”\n\n“એ હવે તું જાણે, તું જ શોધ તારા સવાલોના જવાબ. હવે તું મારા કોઈ કામનો નથી. નથી કોઈ કામનો.”\n\n“એ એવું નહિ બોલ, તારા માટે જ મેં આ બંને જણને માર્યા છે, હવે તું જ આમ કરે એમ કેમ ચાલે ? આપને એક થવું હતું એટલે જ તો..”\n\n“આપણે ? આ કાચ હજુ મારા શરીરમાં છે. આમ એક થવું હતું તારે ? શંકાઓ કરીને એક થવું હતું તારે ?”\n\n“એ શલાકા...”\n\n“હું આ ચાલી, અભેદ દીવાલને ઓળંગીને, શ્વાસના ઉપકાર અને ધબકારનો ભાર ન હોય, જ્યાં તારી શંકાઓનો સાથ ન હોય એવી સૃષ્ટિમાં, બાય..”\n\n“તો હવે હું શું કરું ?”\n\n“મારા શરીરમાં તે ઘા કર્યો એવો જ કાચ સામે હજુ એક કાચ પડ્યો છે, જો. દેખાય છે ? એને પૂછ હવે શું કરું ? જવાબ માંગ તારા સવાલોના જ.. પૂછ..પૂછ એને.. બાય”\n\n\n\nપવન સાવ એકલો થઇ ગયો હતો, અને એની સામે હતા કાળી છાયા, શ્વેતછાયા, અને શલાકાની આછી પાતળી છાયા, સવાલોનો ઢગલો, ઘેરાતી રાત અને વરસતો ગાજવીજ સાથેનો વરસાદ. એ એકલો એકલો બબડવા લાગ્યો પણ કઈ જ સમજાતું નહોતું. એ એક ખૂણામાં બેસી ગયો. થોડી વાર પછી આખા ઘરમાં ફરી આવ્યો. કેમ ખબર નહીં. ત્યાંજ અચાનક પેલો કાચનો ટુકડો લીધો અને ઘા કર્યો હવામાં. ખબર નહીં કોને મારતો હતો ? અને એ જ કાચથી એણે પોતાના શરીર પર ઘા કર્યા, થાય ત્યાં સુધી ઘા કરતો ગયો અને અંતે હાથમાંથી કાચ પકડ ગુમાવી બેઠો. અસંખ્ય ચીરા અને લોહીની ટશરથી પવન ભાન ભૂલતો જતો હતો. પણ એ માર્યો નહીં, બે કલાક સુધી એ તડપતો રહ્યો, લોહી વહેતું રહ્યું અને શ્વાસ ઘટતા ગયા. અંતે એના ધબકાર પતિ ગયા. પણ આ બે કાલાકમાં એને શું અનુભવ્યું એ ખબર ન પડી. એ પછી વરસાદ બંધ થઇ ગયો હતો.\n\n\n\nઆડોશ પાડોશમાં ગંધ ફેલાય ગઈ ત્યારે ત્રણ દિવસે એ ઘરનો દરવાજો બહારથી ખુલ્યો. અંદર થીજી ગયેલી લાગણીઓ અને શમી ગયેલા શ્વાસનું શાંત રમખાણ હતું. કોઈ કાળું કે શ્વેત પ્રવાહી જેવું કઈ ન હતું. એ દિવસ જેવો વરસાદ ક્યારેય પડ્યો નથી અને સાંજના સાડા સાતથી રાતના દોઢ વાગ્યા સુધીના એ અવાજો ક્યારેય સાંભળવા મળ્યા નથી. \n\n",
      "duration": "8 mins",
      "category": "Crime"
    },
    {
      "id": 19,
      "title": "મગરનાં આંસુ સારવા",
      "story_name": "'મિલ્કત માટે સગાં મા-બાપની ક્રુર હત્યા કરી નાંખે, એ દિકરો રાક્ષસ કહેવાય રાક્ષસ ! એનેં તો નર્કમાં પણ જગ્યા નહીં મળે. હળાહળ કળીયુગ આવી ગયો છે. એણેં તો દેવાયત પંડીતે ભાખેલી વાણીને સાકાર કરી બતાવી.'\n\nદરેક જગ્યાએ બસ આવી જ વાતો સંભળાઈ રહી હતી. જેટલા મોઢાં એટલી વાતું. લોકોનાં મોંઢે કંઈ ગરણું થોડું બંધાય ? વાત જાણે એમ હતી કે, શહેરનાં છેવાડે આવેલાં વૃધ્ધાશ્રમમાં એક વૃધ્ધ દંપતીની, કોઈએ છરીનાં ઘા મારીને ઘાતકી હત્યા કરી નાંખી હતી.સવારમાં વોચમેન બધે ફરી રહ્યો હતો, ત્યારે એક રુમમાં તેણે વૃધ્ધ દંપતીને લોહી લુહાણ હાલતમાં, ફર્શ ઉપર પડેલાં જોયાં હતાં. હાંફળા ફાંફળા થઈને એણે વૃદ્ધાશ્રમનાં મેનેજરને તે અંગે જાણ કરી, તો મેનેજર દોડીને એ રુમમાં ગયો. ત્યાં વૃધ્ધ દંપતીને મૃત હાલતમાં જોતાં એણે તરત જ પોલીસસ્ટેશનમાં જાણ કરી દીધી.\n\nમેનેજરે, એ વૃધ્ધ દંપતીનાં દિકરા અભિષેકને પણ જાણ કરી તો અભિષેક, તેનીં પત્ની અમીને સાથે લઈનેં તાબડતોબ એ વૃધ્ધાશ્રમમાં પહોંચી ગયો.જોકે એ પહોંચે એ પહેલાં તો ઈન્સ્પેકટર રાજન સ્થળ ઉપર પહોંચી ગયાં હતાં. તેમજ એફ.એસ.એલ. અધિકારીઓ, ઝીણવટપૂર્વક નિરીક્ષણ કરી રહ્યા હતાં. પોતાનાં માં બાપને મૃત હાલતમાં જોઇનેં અભિષેક પોક મૂકીને રડવા લાગ્યો.\n\nઘણાં સમયથી મા-બાપને વૃધ્ધાશ્રમ પહોંચાડનાર અભિષેકને રડતો જોઇ, ઈન્સ્પેકટર તેને શંકાની નજરે જોઈ રહ્યાં. એનાં આંસુ તેમને મગરનાં આંસુ લાગી રહ્યા હતા. જયારે મેનેજરે જણાવ્યું કે આ અભિષેકભાઈ હજુ ગઈ કાલે જ અહીં તેમનાં માં બાપને મળવાં આવ્યાં હતા. ત્યારે ઈન્સ્પેકટરનોં શક વધુ પ્રગાઢ બન્યો. \n\nલાશનું પંચનામું અનેં પોસ્ટમોર્ટમ કર્યા પછી એમણેં તપાસનો દોર હાથમાં લીધો, તેમાં સીધું તીર અભિષેક ઉપર જઈ રહ્યું હતું. બનાવનાં મૂળમાં લાખ્ખોની મિલ્કત કારણભૂત હોય એવું સ્પષ્ટપણે વર્તાઈ રહ્યું હતું.\n\nએ મિલ્કતનાં ઝગડામાં જ, અભિષેકનાં મા-બાપ વૃધ્ધાશ્રમમાં જઈનેં રહેતાં હતા.વૃધ્ધદંપતીનાં મોતનોં સીધો ફાયદો અભિષેકને જ થવાનો હોય એવું ચોખ્ખે ચોખ્ખું, દિવા જેવુ વર્તાઈ રહ્યું હતું. આજુબાજુમાં રહેતા દરેક લોકો એમનાં ઝઘડાથી માહિતગાર હતાં. એટલે તો સૌ કાનફુસીયા કરી, અભિષેક ઉપર ફિટકાર વરસાવી રહ્યા હતાં.  ઘણાં તો એવું પણ કહેતાં હતાં કે \n\n\"'હે ભગવાન ! આવો દિકરો દુશ્મનને પણ ના દેતાં !!\"\n\nવૃધ્ધ દંપતી ઉપર, ઉપરા ઉપરી છરીનાં એવાં ઘા વાગેલા હતાં કે એ જોઈને ઈન્સ્પેકટર પોતે હચમચી ગયાં હતાં. એ અકળાઈ રહ્યા હતાં. પ્રથમ નજરે તો અભિષેક જ ખૂની હોય એવું લાગતું હતું, પણ કોણ જાણે કેમ એમનું મન જુદી જ પ્રકારનો અજંપો અનુભવી રહ્યું હતું. એ સમગ્ર કેસનીં તેઓ બહુ ઉંડાણપૂર્વક તપાસ કરવા માંગતા હતાં.પણ એ મૃત દંપતીની અંતિમ ક્રીયા તેમજ લૌકીક ક્રીયા પુરી થવાની રાહ જોઈ રહ્યા હતાં.\n\nજોકે પોસ્ટ મોર્ટમ રિપોર્ટ અને એફ.એસ.એલ રીપોર્ટ પણ આવવાની થોડીવાર હતી. અનેં જયારે બધા રીપોર્ટ હાથમાં આવ્યાં ત્યારે તેઓ આશ્ચર્યચકીત થઈ ગયાં. \n\nએફ.એસ.એલ વાળાનેં બનાવનાં સ્થળ ઉપરથી એક બ્રિસ્ટોલનું ઠુંઠૂ હાથમાં આવ્યું હતું. જેનીં ઉપર લાલ લીપસ્ટીકનાં નિશાન જણાઈ આવ્યાં હતાં.જેની ઊપરથી સામાન્યપણે એવો ખ્યાલ આવતો હતો કે ખૂનની ઘટનામાં બ્રિસ્ટોલ પીતી હોય એવી કોઈ સ્રી સામેલ હોઈ શકે, અથવા કોઈ સ્રીએ જ ખૂન કર્યું હોય એવું પણ બની શકે.\n\nએક જ દિશામાં તપાસ કરવાને બદલે એમણે દરેક પાસાનેં ધ્યાનમાં લઈને બધાં ચક્રો ગતિમાન કર્યા. જ્યાં વૃધ્ધ દંપતીની હત્યા થઈ હતી, એ વૃધ્ધાશ્રમમાં તેઓ ગયાં. એ વૃધ્ધાશ્રમમાં આશરે ૨૦૦ જેટલા માવતરો પોતાની પાછોતરી જીંદગીની ટાઢક લઈ રહ્યાં હતાં. તપાસનાં અર્થે ઈન્સ્પેક્ટરે તેમને જાતજાતના પ્રશ્ર્નો કરતાં એક વૃધ્ધે કહ્યું \"સાહેબ, અંહી લાગણીઓ વ્હેંચાય છે. વેચાતી નથી \" \n\nજોકે વધુ તપાસ કરતાં દરેકનાં મોંઢે એક જ વાત જાણવા મળી કે બનાવનાં આગળનાં દિવસે, અભિષેક તેનાં મા-બાપને મળવાં આવ્યો હતો, તેમજ એમની વચ્ચે ઉગ્ર બોલાચાલી પણ થઈ હતી.અભિષેકનીં સાથે તેની પત્ની અમી પણ હતી. એતો ઉલ્લી ઉલ્લીને બોલી રહીં હતી. હવે અભિષેકની સાથે તેની પત્ની અમી પણ ઈન્સ્પેકટરનાં રડારમાં આવી ગઈ. એમણે એટલું જાણવાનું હતું કે અમી કોઈ દિવસ બ્રિસ્ટોલ પીવે છે કે નહીં.?\n\nખૂન અભિષેક અને અમીએ સાથે મળીને કર્યું છે કે પછી અમીએ એકલાં હાથે કામ પાર પાડ્યું છે એ તપાસનો વિષય બની ગયો હતો. એમણે જાતે તો તપાસ ચાલું કરી સાથે સાથે એમનાં ખબરીઓને પણ કામે લગાડ્યાં. ઘણી બધી મથામણ કરી પણ સરવાળે શૂન્ય. અમી બ્રિસ્ટોલ પીતી હોય એ વાત તો દૂર, એ એનાં ધૂમાડાથી પણ ત્રણ ગાઉ દૂર ભાગતી હતી. બીજું એ પણ જાણવા મળ્યું કે બન્ને પતિ-પત્ની એ રાત્રે ઘરની બહાર નીકળ્યા જ નથી.  કેસ બહું પેચીદો બની ગયો એટલે ઇન્સ્પેક્ટર માથું ખંજવાળવા લાગ્યાં અને માથું ખંજવાળતા ખંજવાળતા એમને યાદ આવ્યું કે સમગ્ર ઘટનાનાં સી.સી.ટી.વી.ફૂટેજ તો એમણે હજું બરાબર નિહાળ્યા જ નથી.\n\nપોતાની ટીમને મોક્લી એમણે વૃદ્ધાશ્રમનાં સી.સી.ટી.વી.ફૂટેજ મંગાવ્યા તો જાણવાં મળ્યું કે એ વૃદ્ધાશ્રમનાં મુખ્ય દરવાજા સિવાય બીજે ક્યાંય કોઈ કેમેરા હતાં \u200Cજ નહી. મુખ્ય દરવાજા ઉપરનાં સી.સી.ટી.વી.માં એમણે જોયું તો, કોઈ સ્રી લપાતી છૂપાતી, હાથમાં છરી લઈને, પેલાં વૃધ્ધ દંપતીનાં રુમ તરફ જઈ રહી હોય એવું સ્પષ્ટપણે વર્તાઈ રહ્યું હતું. એ સ્રી કોણ છે એ જોવાં માટે એમણે કેમેરો ઝુમ કર્યો, પણ અંધારું હોવાથી તેમજ રીઝલ્ટ ક્રેક થતું હોવાથી, એ સ્ત્રીનોં ચહેરો સ્પષ્ટપણે દેખાતો ન હતોં. એમણે એ સ્ત્રીને વારંવાર જોવાની કોશીષ કરી એમાં એક વસ્તુની નોંધ લીધી કે એ દેખાય છે તો સ્રી, પણ એની ચાલવાની રીત પુરુષ જેવી છે.વિજળીની ગતીએ એમનાં મગજમાં વિચાર ઝબક્યો. આ કોઈ કિન્નર તો નથી ને ? કિન્નરનેં વળી આ દંપતી જોડે શું દુશ્મનાવટ હશે. ?\n\nવૃધ્ધાશ્રમમાં કોઇ કિન્નરની અવર જવર હતી કે નહીં એ મુદ્દાને ધ્યાનમાં લઈને ફરીથી તપાસ ચાલુ કરી.પણ કોઈ મગનું નામ મરી પાડવા તૈયાર ન હતું. શહેરમાં જેટલાં પણ કિન્નરો હતાં એ દરેકની ઉલટ તપાસ કરી. એમાંથી કેટલાં કિન્નરો બ્રિસ્ટોલ પીવે છે,એ પણ જોઈ લીધું, પરંતુ ક્યાંય કોઈ સુરાગ મળતો ન હતોં. કોઈ બ્રિસ્ટોલ પીતું હોય તો હોઠ ઉપર લીપસ્ટીક ના લગાવતુ હોય અને લીપસ્ટીક લગાવતુ હોય તો એ બ્રિસ્ટોલ ના પીતું હોય. ઈન્સ્પેકટરનેં તો મગજનો અઠ્ઠો થઈ ગયો.\n\nમુખ્ય દરવાજા ઉપરનાં કેમેરામાં એ કિન્નરનો ચહેરો સ્પષ્ટ દેખાતો નથી પણ બહારની બાજુએ આવેલી દુકાનોનાં કેમેરામાં કદાચ દેખાઈ આવે, તો કામ થઈ જાય. એવું વિચારી એમણે ત્યાંની દરેક દુકાનોમાં લગાવેલાં સીસીટીવી ચેક કરી જોયાં.પણ એક પણ દુકાનનાં કેમેરામાં, એ સમયમાં કોઈ કિન્નર કે કોઈ સ્રી વૃધ્ધાશ્રમમાં જતું હોય, એવું દેખાયું જ નહીં.\n\nસાલું આવું કંઈ રીતે બની શકે ? અંદરના કેમેરામાં દેખાય છે પણ બહારનાં કેમેરામાં કોઈ દેખાતું નથી. તો પછી એ કિન્નર અંદર આવ્યો ક્યાંથી ? બહું ગડમથલ પછી એમણે ત્યાંના મેનેજરનો ઊધડો લીધો. મેનેજરે વોચમેનને બોલાવ્યો તો વોચમેને કહ્યું ' હું તો ગેટ ઉપર જ હતોં એ રાતે બ્હારથી તો કોઈ અંદર આવ્યું જ નથી.' \n\nવોચમેનની વાત સાંભળી ઈન્સ્પેક્ટરે વિચાર્યું, કદાચ એવું પણ બની શકે કે વૃદ્ધાશ્રમની અંદરનું જ કોઈ હોય ! પણ અંદર એવું કોણ છે જે કિન્નર હોય ? તેઓ વળી વળીનેં પેલો કેમેરો ચેક કરવા લાગ્યાં. પણ અંદરની લોબીમાં અંધારું હોવાથી કાંઈ સ્પષ્ટપણે દેખાતું ન હતું. એમણે હાથની મુઠ્ઠી વાળી. પછી એ મુઠ્ઠીનેં પગ ઉપર પછાડતા પછાડતાં બબડ્યાં. \"આ કિન્નર છે કોણ ? \"\n\nસાહેબનેં અકળાયેલા જોઇને બાજુમાં ઊભેલાં કોન્સ્ટેબલે કહ્યું \"સર એવું બની શકે, કે કોઈ પુરુષ જ સ્ત્રીનાં કપડાં પહેરીને આવ્યો હોય ? \"  કોન્સ્ટેબલની વાત સાંભળી ઇન્સ્પેક્ટરનાં મગજમાં ટ્યુબ લાઈટની જેમ ઝબકારો થયો. એમણે કહ્યું \"યસ..યસ..સો ટકા બની શકે.\"\n\nઈન્સ્પેક્ટરનાં મગજમાં બે બાબત સ્પષ્ટ થઈ ગઈ. એક, કે ખૂની બહારથી નથી આવ્યો અને બીજું કે એ કોઈ કિન્નર નહીં પણ પુરુષ જ છે, અનેં કેસને અવળાં માર્ગે લઈ જવા માટે, સ્ત્રીનાં કપડાં પહેરી એનું કામ પાર પાડ્યું છે. આટલું જાણ્યા પછી હવે એમનેં કેસ સરળ બની ગયો હોય એવું લાગ્યું. પણ જ્યાં સુધી ખૂની પકડાય નહીં, ત્યાં સુધી એ જંપીને બેસે એવાં ન હતાં. વૃધાશ્રમમાં રહેતાં કેટલાં લોકો બીડી પીવે છે, કેટલાં સીગારેટ પીવે છે, એ તમામ માહિતી એકત્ર કરી. દરેક જણનેં વ્યક્તિગત પુછી જોયું. પણ વ્યર્થ.એવું કોઈ નાં મળ્યું જે બ્રિસ્ટોલ પીતું હોય.\n\nઆખરે નિરાશ થઈ તેમની જીપ લઈને તેઓ વૃદ્ધાશ્રમની બહાર નીકળ્યાં.પણ સંજોગો એવાં થયાં કે એક કોન્સ્ટેબલ તેનોં મોબાઈલ મેનેજરની ઓફીસમાં ભૂલી ગયો. એણે વૃદ્ધાશ્રમનાં દરવાજા પાસે જીપ ઊભી રખાવી. ઈન્સ્પેક્ટરે જીપ ઊભી રાખી એટલે એ કોન્સ્ટેબલ, મેનેજરનીં ઓફિસમાં પાછો ગયો. ઓફિસમાં વોચમેન અને મેનેજર બન્ને બેઠાં હતાં. કોન્સ્ટેબલનેં થોડી વાર લાગી એટલે ઈન્સ્પેક્ટર જીપમાંથી નીચે ઉતરી, તેની રાહ જોઈનેં ઉભાં રહ્યાં. એવામાં એમની નજર વૃદ્ધાશ્રમનાં દરવાજા પાછળ ગઈ, તો જોઇનેં ચોંકી ઉઠયાં. કારણકે એ દરવાજા પાછળ અસંખ્ય બ્રિસ્ટોલનાં ઠૂંઠા પડ્યા હતા. બાજુમાં વોચમેનનેં બેસવાનું સ્ટુલ પણ પડ્યું હતું. એમનાં મગજમાં ઝબકારો થયો. વૃધાશ્રમમાં બધાંને સીગારેટ વિશે પૂછ્યું, પણ આ વોચમેનનેં તો કાંઈ પૂછ્યું જ નહીં. એમનેં યાદ આવ્યું કે મેનેજરનેં ખૂન થયાની જાણ પણ સૌ પ્રથમ આ વોચમેને જ આપી હતી. ઈન્સ્પેક્ટરને આખું ચીત્ર હવે સ્પષ્ટ થઈ ગયું હતું.\n\nપણ એ વોચમેન શા માટે આવું કરે ? એ વાતની ખબર તો એની લેફરાઈટ લઈશ, પછી જ ખબર પડશે. એવું વિચારી, તેમણે વૃધ્ધાશ્રમની ઓફિસમાં જઈ ત્યાં બેઠેલાં વોચમેનની પૂછપરછ ચાલું કરી. શરુઆતમાં તો એણે ગલ્લા તલ્લા કર્યા. પણ પછી પોલીસ સ્ટેશન લઈ જઈનેં એની બરાબર ખાતરદારી કરતાં, એ પેંપુડા પાડવા લાગ્યો. અંતે એણે એનોં ગુન્હો કબુલ કર્યો.\n\nકોઈ જોઈ જાય તો પકડાઈ ના જવાય, એટલે લોકોનેં ગેરમાર્ગે દોરવાં, એણે સ્ત્રીનાં કપડાં પહેરીને એ વૃધ્ધ દંપતીની ઘાતકી હત્યા કરી હતી. આવું કૃત્ય શા માટે કરવું પડ્યું ? એ પ્રશ્નનોં જવાબ સાંભળી ઈન્સ્પેક્ટરનાં પગ તળેથી જમીન સરકી ગઈ. એ વાચમેને કહ્યું \"આ વૃધ્ધ દંપતી પાસે લાખો રુપિયાની સંપત્તિ હતી. પણ સાથે કંઈ લેવા રહ્યા નહીં. હવે એ બધું કોનાં કામનું ? એમનો છોકરો જ બધું વાપરશે ને ? એની કરતાં એમણે સમાધાન કરી, એનેં થોડું ઘણું આપ્યું હોત, તો આ પ્રશ્ન ઉભો થાત ? આખરે તો એમનો જ છોકરો હતો ને ? એમણે એમનાં ઈગોમાં છેક સુધી પકડી રાખ્યું, અને અંતે મરવાનો વારો આવ્યો.\"\n\nવોચમેનનીં ડહાપણ ભરી વાતોથી ઈન્સ્પેક્ટર ગુસ્સે ભરાયાં અનેં કહ્યું \"એ પ્રશ્ન એમનો છે, એમાં તારે શું ? તેં એમનું ખૂન કેમ કર્યું એ કહેને ?\"\n\nવોચમેને કહ્યું \"સાહેબ, હું એજ વાત કરું છું. મારે તો આમાં \u200Cકશુ જ નથી. મને તો પૈસા મળતાં હતાં, એટલે લાલચમાં આવીને મેં આ કામ કર્યું છે. બાકી અસલી ગુનેગાર તો એ દંપતીનો દિકરો અભિષેક છે. એણેજ મને આ કામ સોંપ્યું હતું. જોકે મનેં એની ઉપર દાઝ તો ચડી જ હતી. જે મા-બાપ દિકરાને લાડકોડથી ઉછરીને મોટો કરે, એ દિકરો ઝગડો કરી, એમનેં વૃધ્ધાશ્રમમાં મોકલે, ત્યારે એ મા-બાપ ની મનોવ્યથા કેવી હોય ? બહું કરુણ કહેવાય સાહેબ ! દિકરાઓએ સમજવું જોઈએ, પણ અભિષેક સમજ્યો નહીં. એનેં તો બસ રુપિયા જ દેખાયા. અનેં રુપિયા માટે પોતાનાં સગાં મા-બાપને મારી નંખાવવા તૈયાર થયો. એતો રાક્ષસ બન્યો, સાથે પૈસાની લાલચમાં હું પણ એનાંથી ડબલ રાક્ષસ બન્યો.\" \n\nવોચમેનની સમગ્ર વાત સાંભળી ઈન્સ્પેક્ટર તાબડતોબ જીપ તૈયાર કરી, અભિષેકની ધરપકડ કરવા પહોંચી ગયાં.વોચમેન પકડાઈ ગયો છે, એ વાત અભિષેકનાં કાને પડી હતી.એ બધું બકી નાંખશે એવો ડર પણ હતો. એટલે કાંઈપણ આનાકાની વગર, એણે પણ એનો\u200Dં ગુન્હો કબુલ કરી લીધો. જીપમાં બેસી એ પસ્તાવાનાં આંસુ સારી રહ્યો હતોં, ત્યારે આજુબાજુમાંથી એકઠાં થયેલાં લોકો, એ આંસુને મગરનાં આંસુ સમજી તેની ઉપર ફિટકાર વરસાવી રહ્યાં હતાં.\n\n",
      "duration": "8 mins",
      "category": "Crime"
    },
    {
      "id": 20,
      "title": "અધૂરી જિંદગી",
      "story_name": "અહમદાબાદ શહેરના સારા વિસ્તારમાં રહેતો એક અતિ ધનાઢ્ય પરિવાર પોતાના વિશાળ કુટુંબને કારણે ઘર બદલી અહમદાબાદમાં મોટા બંગલામાંથી એક મહેલ જેવડા ઘરમાં રહેવા માટે જાય છે. વિસ્તાર નવો હોવાથી અને આઘો હોવાથી જૂના એક પણ નોકર ત્યાં આવવા તૈયાર થતા નથી. બધાજ નોકરના પાડે છે પરંતુ એક ઘરડો નોકર કહે છે, \"સાહેબ મને ઓરડી દેજો બાર એક ચાલશે. હું તમારી લોકો જોડેં જ આવીશ. \" કહી ઘરના વડીલ ચંદુભાઈના પગે પડી જાય છે. આ દૃષ્ય જોઈ ઘરના બધાજ આશ્ચર્યમાં ગરકાવ થઈ જાયછે અને ચંદુભાઈ કહે છે ભલે મગન તો તું ચાલ અમારી જોડે કહી એ જૂના નોકરને પોતાની જોડે લે છે અને બધાજ નવા મહેલ સમાન નવા ઘરમા રેહવાં માટે જાય છે.\n\nનવું ઘર ખુબજ મોટી અને વિશાળ જગ્યામાં હોય છે ત્રણેય ભાઈ અને બે ભાઈના પત્ની તેમજ મોટા ભાઈના બે બાળકો ખુબજ આનંદમાં દિવસો ગાળે છે. ત્રણમાંથી સૌથીનાના ભાઈની વ્હીલચેરમાં જ રેહવું પડે એવી પરિસ્થિતિમાં હોવાને કારણે અપરણિત હોયછે અને વચલા ભાઈને સંતાન ઈશ્વરે નથી આપ્યું હોતું જેને કારણે એ મોટા ભાઈના બે દીકરાને જ પોતાના સંતાન તરીખે જોવે છે.\n\nઆનંદથી દિવસો સરસ પસાર થતા હોય છે. મોટા બગીચામાં બાળકો દાદા ચંદુભાઈ જોડે રમે છે અને બંને ભાભી હળી ભળી અને ગૃહસ્થી ચલાવતી હોય છે અને બંને ભાઈ ધંધો સંભાળી ઘર સરસ ચલાવે છે અને ધંધો દિવસ રાત પ્રગતિના સિખર સર કરે છે. નેનાનો ભાઈ ભલે વિહલચેરમાં પણ આનંદથી કુટુંબી જોડે જિંદગીના દિવસો ગાળે છે. અને નવા ઘરમાં પણ હવે પેલા ઘરની જેમ નોકરોની કતાર લાગી ગઈ છે,બધા ખુબજ ખુશ હોય છે.\n\nએક દિવસ મોટા અજયભાઈનો દીકરો દીપક દોડતો દોડતો અગાસી પર જાયછે. એક કલાક બે કલાક પાછો આવતો નથી બધા વિચારે છે રમતો હશે ચાર કલાક રાત પડવા આવે છે પરંતુ દીપક આવતો નથી બધા ખુબજ ચિંતામાં ગરકાવ થઈ જાયછે. એવામાં જૂનો નોકર ચંદુભાઈ પાસે આવે છે અને કહે છે સાહેબ !!!!બાર આવ્યું છે કોઇ ચાલોને !બધા કહે છે તો એમને અંદર બોલાવો કાકા ! પાપા સુકરવા આવે બહાર !તો એ નોકર કહે છે નાના સાહેબ ચાલે તો જ થશે બાકી ખુબજ ગજબ થઈ જશે ! \n\nબધાજ દોડતા જાય છે. આશ્ચર્ય ભરેલ નજરે દોડીને ઘરની બહાર જાય છે. એકનાનો છોકરો ઊભો હોય છે દીપકનો મિત્ર બધા કહે છે કાકા અમાં શું એવડું હતું કે અમને બધાને દોડાવ્યા !કહી બધા પાછા વળવાજ લાગે છે એવામાં એ નાનો છોકરો બોલે છે. ચાલો ઝડપથી, દીપક દીપક કહી અટકી જાય છે, બધાજ કહે છે દીપક અગાસી પર છે તું તો બારથી અવ્યો છે ક્યાં આવી એ અમે ! દીપક ! શું દીપક અમારો દીપક અગાસી એ છે બેટા તારી કૈક ગેર સમજણ થઈ છે.\n\nએનાનો છોકરો બોલે છેનાના કાકા ચાલો મારી જોડે દીપક દીપક વળી એમ કહી બોલતો ઊભો રહી જાયછે, અને દોડવા લાગે છે બધાને ઘરની પાછળ આવેલા ગાર્ડનમાં લઇ જાયછે. કહે છે દીપક દીપક પાછો ગભરાતો ગભરાતો અટકી જાયછે બોલો બેટા બધા કહે છે બોલો બેટા તો એ બાળક જમીન દેખાડે છે કે કાકા દીપક કાકા દીપક! બધાના સ્વાસ અધ્ધર અટકી જાયછે. ચંદુભાઈની લાકડી હાથમાંથી પડી જાયછે કહે છે તું એમ કે છે કે મારો કુલ દીપક મારો દીપક આમાં છે! કહી રડતા. ગુસ્સાથી એને પૂછે છે. મોટો દીકરો અને વહુ એ છોકરાને ખેચીને પૂછે છે બોલ ક્યાં છે દીપક બોલ કૈક તો બોલ !\n\nએ બાળક કહે છે દીપક એમાં છે કાકા કહી દાદાને ભેટી જાય છે ડરથી. બધા બેસી પડે છે અને કઈજ સુજતું નથી બે મિનિટ માટે પછી તરત જ બધાજ દોડે છે અને જે વસ્તુ હાથમાં આવે ખોદવામાંડે છે જમીનને જમીન ખોદી જોવે છે તો દીપક નો નશ્વર દેહ જોવા મળે છે. જેની આંગળી. પગ બધુજ અલગ અલગ કાપીને ફેકેલ હોય છે. હાથ. મોઢું એકનાનકડા શરીરના અંદાજે પચાસ ઉપર ટુકડા જોવા મળે છે.\n\nજોતાની સાથે દીપકની માતા અને પિતા ભાંગી પડે છે અને કઈજ કોઈ પણને સૂજતું નથી અને તુરંત દીપકને જોઈ જોઈ રડવામાંડે છે,આક્રંદ કરવા લાગે છે. ચંદુભાઈ પોલીસને ફોન કરે છે જગ્યા પર પોલીસ આવે છે દીપક નો નશ્વર દેહના ટુકડા પોલીસ પોતાના હસ્તગત કરે છે અને બધાને ઘરે જવા કહે છે બધુજ વિગત વાર જાણવા પોતે પણ ઘરે આવે છે. ઘરે આવતા છરના વડીલ ચંદુભાઈ બધીજ વાત કરે છે કે સવારે રમતો હતો રોજની માફક અમારી જોડે બહાર. પછી સાંજે ૪વાગે એ અગાસી પર રમવા ગયો પછી અવ્યોજ નથીનીચે એ વાતને ઘણા કલાક થઈ ગયા પછી અમારો વફાદાર નોકર છે એ આવ્યા કહ્યું બહાર એવો તમને બોલાવે છે કોઇ નઈ આવો તો ગજબ થઈ જશે કહી એમને બહાર લઈ ગયા બહારનાનો બાળક અમારા દીપક નોજ મિત્ર એમને મળ્યો એ એમને પાછળના અમારા ઘરના ગાર્ડનમાં લઇ ગયો અને દેખાડ્યો દીપક ખડામાં ડાત્યો હતો એ,કહી ચંદુભાઈ રડવા લાગ્યા.\n\nપોલીસ તરતજ જૂના વિશ્વાસુ નોકરને બોલવા કહે છે એ ઘરડા કાકા આવે છે પોલીસ  એમને થોડી પૂછપરછ કરે છે પછી કહે છે અમે આ બાબત કઈ પણ હશે તમારો સંપર્ક કરશું કહી જાયછે. પોલીસ તો જાયછે પરંતુ બધાજ કાકાની સામે જોવે છે કાકાનીચું મોઢું કરી રસોડા તરફ જવા લાગે છે. એક દિવસ બે દિવસ કઈજ ખ્યાલ નથી આવતો પોલીસને કઈજ સાબિતી નથી મળતી દીપક બાબતમાં કોણે કર્યું છે એટલું ખરાબ કૃત્ર્ય એ બાબત,એકદિવસ વફાદાર જૂનો નોકર રસોડામાં બેસી કામ કરતો હોય છે એવામાં એ બાળક આવે છે કાકા મને પૈસા આપોને તો પેલા કાકા એને કહે છે શેના પૈસા!?\n\nવચલા વહુ બધુજ સાંભળી રહ્યા હોય છે. કાકા કહે છે શેના પૈસા તો બાળક પેલો કહે છે કાકા આપો પૈસા બીજું કઈજ બોલતો નથી. અને કાકા સામે ડરથી જોવે છે. તરત જ વચલા વહુ દોડીને રસોડું બંધ કરી બહાર જતા રહે છે. ખ્યાલ આવી જાય છે કે દીપકના મૃત્યુ પાછળ કોનો હાથ હતો તો ધુજવા લાગે છે અને ચંદુભાઈ પાસે દોડી જાયછે. કહે છે પાપા આ કાકા એ માર્યો છે આપના દીપકને કહી ડરથી જોવે છે કે આવતા નથીને કાકા !\n\nએવામાં મોટા ભાઈ બધુજ સાંભળી લે છે તો દોડીને કાકાને રસોડામાંથી મારતા મારતા બહાર લઈ આવે છે અને મોટા દીવાન ખંડમાં પછાડે છે અને ફેકે છે. કાકા પગે પડે છે ભાઈ મે કઈજ કર્યું નથી. બધાજ કહે છે કઈજ સાંભળવું નથી અમારે પોલીસ જાણે હવે તમને પોલીસ સજા દેશે કહી પોલીસને બોલાવે છે. પોલીસ આવે છે તો કાકા કહે છે સાહેબ આ લોકો કહે છે મે માર્યો છે દીપકને. પૈસા તો સાહેબ એ હું બાળક છે તો મારી પાસે દીપક લે એમજ એના પિતાજીના પાડે તો મારી પાસે આવી માગે છે વસ્તુ લેવા માટે !કહી રડવા લાગે છે..પોલીસ બોલે છે ખબર તેજ આપી તિ. તું અને એ છોકરો જ હતા ખબર આપવામાં અને અમારી બનાવટ કરે છે!કહી ઘસડી લઈ જવામાંડે છે. એવામાં દીપકના અપંગ કાકા આવે છે. કહે છે પોલીસને સર મારી વાત કહું!મને મોકો આપશો કેહવાનો? \n\nપોલીસ કહે છે તમે અત્યાર સુધી ક્યાં હતા. તો એ બોલ્યો સાહેબ મારા ભત્રીજાને કાકા એ નહિ મારા ભાભી એ મારીનાખ્યો છે !કહીનીચું મોઢું કરે છે !બધાના લાગનીચેથી જમીન સરકી જાયછે !પોલીસ કહે છે તમને કોણે કહ્યું !તો કહે છે તમને વાત કરું સાહેબ હું કે શું બન્યું હતું.\n\nસાહેબ હું અપંગ છું ચાલી શકતો નથી હું મારા બગીચામાંનીચે બેઠો હતો. દીપક ઉપર રમવા ગયો તરત જ મારા વચલા ભાભી જેમને દીપક પેલેથીજ આંખમાં કના જેમ ખૂચતો રહ્યો છે. એ ભાભી ઉપર અગાસી એ ગયા મને ત્યારેજ શંકા પડી મે બાભીને ફોન કર્યો કહ્યું ભાભી ક્યાં છો મને સાંજનું પેપર જોઈએ છે. તો મે જોયુ કે ઉપર છે તેમ છતાં મને ભાભી બોલ્યા ભાઈ રસોડામાં છું હું મને ત્યાજ શંકા પડી મે એના મિત્રને કહ્યું બેટા આવને ઘરે એવામાં ભાભી મોટો થેલો લઈનેનીચે આવ્યા. મે કહ્યુ શું છે ભાભી એમાં કહે જૂના કપડાં છે. કહી બહાર બગીચા પાસે ચાલવા લાગ્યા. મે ઊભા રાખ્યા કહ્યું ભાભી બગીચામાં કેમ લઈ જાવ છો કોથળો જૂના કપડાં લેવા આવે તો એ બેન તો ઘરમાંજ આવશે જે તમે ઘરમાં રાખો તો જ સચવાયને!\n\nભાભી એ મને ગ્લલા તલ્લા કરી સમજાવ્યો. મને પાક્કું થયું કૈક ગડબડ છે મે પેલા છોકરાને કહ્યું બેટા તું રમવા જા બારથી ધીરેથી પાળીમાંથી જોજે અંધારું હતું, રસ્તો સુમસાન હતો ભલે પરંતુ એ છોકરો જરા પણ ડર્યા વગર બધુજ જોઈ અવ્યો અને મને કહ્યું કે uncle એ કોથળામાંથી કાકી એ દીપકના ટુકડા કાઢ્યા !હું કાપી ગયો પછી થયું હું જો કહીશ ઘરમાં તો મારો કોઈ વિશ્વાસ કરશે નહિ અને જવા વલો ચાલ્યો ગયો છે માટે મે રસ્તો લાગ્યો ઠીક એ અપનાવ્યું. કે છોકરા જોડે કેહવડવ્યું હું અજાણ રહ્યો.\n\nસાંભળી વચલા ભાઈ એ આવીનેનાના ભાઈને માર્યું. પોલીસ બોલ્યા બોલો બેન તમારે શું કેહવુ છે. વચલા વહુ ગુસ્સામાં બોલ્યા હા મે માર્યો છે એ નડતર દીપકને!કહી ગુસમાં બધુજ બોલી ગયા મે એને માર્યો હા મે માર્યો છે અને કાપીને દફન પણ કરી દીધો,કહી ગુસ્સાથી આંખ લાલ કરી બોલ્યા. મને લાગ જ જોતો હતો કે જ્યારે હું મારીનાખીશ એને અને મલી ગયો લાગ તો લઈ લીધો કહી ખરાબ કરવા લાગી,અને બોલી ઉપર રમતોતો હું ગઈ ઉપર એને બોલાવ્યો કહ્યું તને wafer ખાવી છેને બેટા!તો અવ્યો મે કહ્યુ મારા ખોળા માતો બેસ બેઠો એટલે મોઢામાં હાથ રાખી ગળું દબાવી મારીનાખ્યો,હાહા હા કહી ભયંકર હાસ્ય કરી કહ્યું. પછી મે એના ટુકડા કર્યા પૂરા ૬૦ અને થેલીમાંનાખી દફન કરી દિધો કહી ગુસ્સો ઉતર્યો હોય એવા ભાવ વ્યક્ત કર્યા, પછી મારી તોનાખ્યો અને લાગ મળ્યો આજે તો થયું મારો ગુનોનાખી દઉં આ નોકર પર પણ હું અસફળ ગઈ કહી હસી લીધું ખુંધુ!મોટી વહુ એ આવીને ખુબજ મારવા લાગી કહે મે તને બેનની જેમ રાખી તે મારા દીકરાને !કહી આક્રંદ કરવા લાગી.  \n\nતો વળતા જવાબમાં એ બોલી અરે બેન માનો અને હોવામાં ફરક તારી બેનને સંતાન ન હોય તો તું એને તારું સંતાન આપે કે ખાલી કહે કે એને રમાડ!હે બોલ!તારી બેનની જિંદગી અધૂરી હોય તો તું એને પૂરી કરે કે ન કરે બોલ,ગુસ્સો ખુબજ હતો એટલો કે એ ત્યાં હજાર બધાજ નું ખૂન. કરીનાખશે પરંતુ પછી બોલી કે ઈશ્વરે તને બે બે દીકરા આપ્યા મને સંતાન સુખ નઈ!હું કપાઈ કપાઈ જીવી તે આનંદમાં માતા બનવા નું સૌભાગ્ય પણ પ્રાપ્ત કર્યું!એટલે જ મે તારા દીપકને બુઝાવી દીધો અને મારા રદયના કટકા થયા એમ મે તારા દીપકના કટકા કર્યા અને મારીમાં બનવાની ઇચ્છા મે દફનાવી હતી એમ તારા દીપકને દફન કર્યો કહી હસવા લાગી પોલીસ એને પકડી ગઈ યોગ્ય સજા પણ એને પ્રાપ્ત થઈ પરંતુ એક માએ એનો દીકરો ગુમાવ્યો.\n\n",
      "duration": "8 mins",
      "category": "Crime"
    },
    {
      "id": 21,
      "title": "છેલ્લો પ્રહાર",
      "story_name": "ફ્લાય ઓવરની નીચે ચાર રસ્તા ભેગા થાય પણ ત્યાં ભીડ ભાગ્યેજ જોવા મળે. એ દિવસે હજુ તો માંડ કૂકડો બોલ્યો હશે ત્યાં માણસોની ભીડ જામવા લાગી. રસ્તા ભીના ભીના હતા અને દુર્ગંધથી મગજ ફાટી જતા હતા. પણ કુતુહલને તેડું થોડું જ હોય છે? થોડીવારમાં સાયરન વાગ્યું અને પોલીસની ગાડી આવી. બે કોન્સ્ટેબલ જેવા માણસો આવ્યા અને ભીડને ખસેડીને અંદર ગયા. દુર્ગંધના લીધે તેમણે મોઢા પર રૂમાલ ઢાંકી દીધા. ખૂણા પર કોઈ લાશ પડી હોય તેવું લાગતું હતું. લાશ પાણી પીય ગઈ હતી. પણ તે અહીં આવી કેવી રીતે?\n\nકોન્સ્ટેબલે સાહેબ ને ફોન પર વિગત આપી અને ગાડી લઈને એક માણસ પાછો નીકળી ગયો. આસ પાસથી માણસોને દૂર ખસેડાયા. કોન્સ્ટેબલ કિરીટસિંહને દ્વિધા એ વાતની હતી કે જો ઉનાળો છે તો રસ્તા પર પૂર આવ્યું હોય એટલું પાણી કેમ છે? સાહેબ બીચારા નાહ્યા વિનાના જ આવી ગયા. રખેને તેમની પહેલા મીડિયાવાળા પહોંચી જાય!\n\nબે ત્રણ સવાલ ઉદ્ભવ્યા તે હતા, \"લાશ કોની છે અને અહીં કેવી રીતે આવી? રાત્રે વરસાદ નથી પડ્યો તો પણ આટલું બધું પાણી કેમ છે? અને જો લાશ અહીં રસ્તા પર જ પડી છે તો કોઈ એ રિપોર્ટ કેમ ન કર્યો?\"\n\nછેલ્લા સવાલનો જવાબ સામે પાટિયા પર જ હતો. \"અંધ વિકાસ મંડળ\" આ જગ્યાનું સરનામું જ એ હતું. અહીં માણસોની અવરજવર ભાગ્યેજ રહેતી કારણકે ડબલ ફ્લાયઓવરના લીધે ચાર રસ્તા પર ટ્રાફિક નહોતો થતો. અને જે કોઈ અહીંથી પસાર થતા તેમાંથી અંધ વધારે રહેતા. આઝાદી પહેલા બનેલી આ સંસ્થામાં લગભગ પંદરસો અંધ માણસો રહેતા. પરિવારજનો તેમને કામ શીખવવા અહીં મૂકી જતા. અને પછી સરકારી નોકરી મળી જતી. હવે તો સંસ્થાને કરોડો રૂપિયા દાન માં મળતા એટલે વ્યવસ્થા પણ સુધરી હતી. સાત વર્ષ પહેલા અહીં એક ખુન થયું હતું, પછી આટલા વરસોમાં આ પહેલી ઘટના હતી. ગંધના લીધે ઇન્સ્પેક્ટરનું માથું ભમી રહ્યું હતું પણ તપાસ પણ એટલી જ જરૂરી હતી. તે લાશની નજીક ગયો. કોન્સ્ટેબલને રૂમાલ લઈને તેને સીધી કરવા કહ્યું અને એકદમ યાદ આવ્યું કે ફોટા પાડવાના બાકી છે એટલે તે અટકી ગયો. માનવ મહેરામણ વધી રહ્યું હતું.\n\nતપાસમાં ખબર પડી કે આ માણસ દિપક અગ્રવાલ હતો. તેના ત્રણ પેટ્રોલ પમ્પ હતા. તેને સમાજ સેવામાં રસ હતો અને તેના બધાજ પમ્પ પર માત્ર છોકરીઓ જ કામ કરતી. તેના પમ્પ પર કામ કરતી છોકરીઓનાં તે લગન પણ કરાવી આપતો. તેની ઉમર હશે ઓગણ ચાલીસની પણ તેના છેડા ખૂબ ઉપર સુધી અડેલા હતા. જેવું તેનું નામ ખબર પડી કે ઉપરથી ફોન પણ આવવા લાગ્યા. વધારે પડતા પાણીના લીધે કૂતરાને પગેરું શોધવામાં નિષ્ફળતા મળી. આ ચાર રસ્તા પર કેમેરા હજુ લાગ્યા ન હતા. હવે એક માત્ર સહારો હતો તે અંધ વિકાશ મંડળ જ ગણાય. ઇન્સ્પેક્ટરને ઉતાવળ હતી કારણકે કોઈ નવો ફોન આવે તે પહેલા તેને માહિતી મેળવવી જરૂરી હતી. તેણે દરવાજા આગળ પડેલું રજીસ્ટર ચેક કર્યું પણ તેમાં દિપકનું નામ મળ્યું નહિ. તેણે ચોકીદારને પૂછ્યું પણ તે તો કાંઈ જાણતો જ ન હતો. વળી તે રહેતો હતો પણ કેમ્પસમાં એટલે ચાર રસ્તા સુધી તે ગયો પણ ન હતો. અચાનક તેની નજર દરવાજા પર લાગેલા કેમેરા પર ગઈ. તે ઓફિસ તરફ ગયો. એક સિત્તેરેક વરસના ભાઈ જાણે જીવનની છેલ્લી ચા પીતા હોય તેવી રીતે ચા પીતા હતા. સાહેબને જોઈ ને તે ઊભા થઈ ગયા. આખી વાત સાંભળીને તેમણે દુઃખ પ્રગટ કર્યું અને જ્યારે કેમેરાનો ડેટા આપવાની વાત થઇ ત્યારે બબડ્યા. \"જેમની આંખ નથી તેમને કેમેરાની આંખમાં તમે થોડા જોઈ શકશો. સાહેબને શરમ આવી પણ ફરજના ભાગ રૂપે તેમને ડેટા લેવો જરૂરી હતો. એક ફોન આવ્યો અને તેમણે કડકાઈ ચાલુ કરી.\n\nથોડીજવારમાં મેનેજર વેદેશભાઈ ભાંગી પડ્યા. \"સાહેબ, દિપક શેઠ અહીં ઘણી મદદ કરતા પણ તેમની ઈચ્છા નહોતી કે કોઈને ખબર પડે એટલે તેમને કોઈ સહી વગર જ અહીં આવવાની છૂટ રહેતી. વળી, એ આવે ત્યારે કેમેરા પણ હું જ બંધ કરી દેતો. દરેક વખતે તેમની સાથે અલગ અલગ છોકરી રહેતી. પણ તે ચારિત્રના ખરાબ ન હતા. પેલી બેન તો ઓફિસમાં અમારી સાથે રહેતી. એ અને જે તે દાનવીરો છોકરાવના ભજન સાંભળતા અને બધાને કાંઈને કાંઈ આપીને જતા. આ મારા કપડાં પણ એ જ લાવ્યા હતા. ટૂંકા પગારમાં પૂરું ન થાય એટલે આવા દાનવીરોને સાચવી લેવા પડે. સાહેબ અમારો તો આધાર ભાંગી ગયો.\" વેદેશભાઈ પોક મૂકીને રડી પડ્યા.\n\nવળી પાછો ફોન આવ્યો એટલે સાહેબ ઊભા થઈને બહાર ગયા. તેમની બીજી ટીમ પેટ્રોલ પમ્પ પર તપાસ કરી રહી હતી. ત્યાંથી મળેલી માહિતી પ્રમાણે સોહની નામની છોકરી છેલ્લા ચાર વખતથી શેઠ સાથે જતી હતી અને પરમ દિવસે તે રજા પર હતી. શેઠ વારંવાર તેને નોકરી પર આવી જવા આગ્રહ કરતા હતા. એક પમ્પમાં રેશ્મા રજપૂત નામની છોકરી અઠવાડિયા પહેલા નોકરી છોડીને જતી રહી હતી તેના લીધે પણ ઘણી ગરમાગરમી થઈ હતી. પોસ્ટમોર્ટમમાં માહિતી મળી કે માથાના પાછળના ભાગે કોઈ બોથડ પદાર્થ મારવાથી મૃત્યુ થયું હતું.\n\nરેશ્મા અને સોહનીના સ્ટેટમેન્ટ સ્ફોટક હતા. દિપક તેને ત્યાં રાખેલી છોકરીઓને મોટા માણસોને ત્યાં મનોરંજન માટે મોકલતો. અને તેની સામે જે તે છોકરીને મનગમતા છોકરા સાથે ધામધૂમથી પરણાવી દેતો. પણ હા, તે પોતે ક્યારેય કોઈની સાથે જબદસ્તી કરતો નહિ. અને અનિચ્છાએ કોઈને મોકલતો પણ નહિ. મંડળમાં તે છોકરીઓને શું કામ લઈ જતો તે કોઈને સમજાતું નહિ. એ દિવસે પણ રાત્રે તેનો મંડળમાં જવાનો પ્લાન હતો. પણ તેનાથી આગળ કોઈ જ માહિતી મળતી ન હતી. દિપકના ફોનનો ડેટા તપાસતા ઘણા બધા નંબર મળ્યા. જેમાંથી બે નંબર જોઈને પોલીસ ચોંકી ગઈ. જો કે તેમને ગણકાર્યા વિનાજ તપાસ થાય તે જરૂરી હતું. જે ત્રણ નંબર સાથે પેલા દિવસે સહુથી વધારે વાત થઈ હતી તેમનો સંપર્ક કરાયો. એક માણસ તો સાવ સામાન્ય ટેમ્પાવાળો હતો જે દિપકનો સામાન પહોંચાડવામાં કાયમ મદદ કરતો. તે સામાન લઈને પહોંચ્યો ત્યારે રસ્તા પર ખૂબ પાણી હતું. તેણે બહુ ફોન કર્યાં પણ દીપકે ફોન ઉપાડ્યો ન હતો. એટલે તે સામાન લઈને પાછળના ગેટ પર ગયો હતો અને સામાન ઉતારીને નીકળી ગયો હતો. તેની વાત સાચી હતી કારણકે તેણે દીપકને આ વાતનો મેસેજ કર્યો હતો.\n\nબાકીના બેમાંથી એક તો મંડળનો જ નંબર હતો અને એક તેના મિત્રનો નંબર હતો જે કાયમ કોઈ પણ કાર્યમાં તેની સાથે રહેતો. રાહુલ છ ફૂટ ઊંચો ગોરો કસાયેલો યુવાન હતો. તેની પાસેથી માહિતી મળી તે પણ અધૂરી હતી. રાહુલ અને દિપક એ રાત્રે મંડળ જવાના હતા. પણ કોઈ કારણસર દિપક એકલોજ નીકળી ગયો. મંડળની દીવાલને અડીને જ એક મોટી પાણીની ટાંકી હતી તે પડું પડું થતી હતી દિપકને તેની ચિંતા પણ હતી. તે ફાટી ગઈ હતી. રાહુલને થોડી ધોલધપાટ કરતા તે ભાંગી પડ્યો.\n\n\"સાહેબ, દિપકના લીધે મારું ઘર ચાલતું. તેમને લગ્નમાં રસ ન હતો. મને ખૂબ મદદ કરી એટલે હું એમની જરૂરિયાત સંતોષતો. અમે મંડળમાં જઈને ઓફિસમાં એક છોકરીને વાતો કરવા બેસાડી દેતા. છોકરાઓને ભજન ગાવા બેસાડી દેતા. અને અમે એમની રૂમમાં..\" તેની આંખો શરમથી ઝૂકી ગઈ કારણકે સામે તેની નાની દીકરી ઊભી હતી. \"પણ સાહેબ એ રાત્રે અમે ભેગા ન હતા. હું એને મનાવવા ત્યાં પહોંચ્યો ત્યારે ટાંકી ફાટી હતી અને રસ્તા પર પાણી ખૂબ હતું. મેં એને ખૂબ ફોન કર્યાં પણ ફોન લાગતા ન હતા. મેં મેનેજરને ફોન કર્યો પણ એ પણ ફોન ઉપાડતા ન હતા. અંતે હું અંદર ગયો ત્યારે મેનેજર મારા પર ગુસ્સે થઈ ગયા અને બોલ્યા કે જોતા નથી આ તબાહી મચી છે? ખબરદાર જો ફરી અહીં આવ્યા છો તો.\"\n\nમેનેજરને મારવાની જરૂર ન પડી. તેની વાર્તાનો નવો અધ્યાય શરુ થઈ ગયો. \"સાહેબ રાહુલ અને દિપક અહીં શું કામ આવતા તે મને ખબર હતી. સંસ્થાની એક રૂમ વાપરવામાં જો સંસ્થાને મોટા ફાયદા મળતા હોય તો આ ઉંમરે એ શીખવા જવાનું ન હોય. અમારે ત્યાં થોડા એવા પણ વિદ્યાર્થીઓ છે જેને આંશિક દ્રષ્ટિ છે. એક દિવસ એમાંથી એક છોકરો આ બંનેને જોઈ ગયો. આ વાત દિપકના ધ્યાન પર લાવતા દીપકે એને મળવાનો આગ્રહ રાખેલો. સાત વરસ પહેલા જે ઓળખાયા વિનાની લાશ મળી હતી તે એની હતી. ન્યાય ન મળતા એના સગાને દુઃખ થયેલું. ત્યારબાદ આવું ફરી ન થાય એટલે હું બધાને ભજન કરવા ભેગા કરી દેતો. થોડા દિવસ પહેલા એક રૂપાળો છોકરો અહીં આવ્યો છે. દિપક એને મળવા માંગતો હતો. એ દિવસે એના વારંવાર ફોન આવતા હતા. હું સમજાવવામાં નિષ્ફળ રહ્યો કારણકે તેની વગ મોટી હતી. મેં દિપકને પતાવી દેવાનો નિર્ણય કર્યો. સાહેબ, આ છોકરાવ મારી જવાબદારી છે. દિપક કાયમની જેમ આવ્યો. બધા ભજન ગાતા હતા, કેમેરા બંધ હતો. વાત થયા મુજબ હું પેલાને લઈને નીચે આવ્યો. દિપક એને લઈને બાજુના વર્કશોપમાં ગયો. હું પાછળ જાઉં એ પહેલા તો દિપકની રાડ સંભળાઈ. પેલો છોકરો લોહી નીતરતો હથોડો લઈને બહાર આવ્યો, ત્યાંજ ટાંકી ફાટી. લાશ એની મેળે જ બહાર જતી રહી. કુદરતને પણ આ અંધ છોકરાંવની દયા આવી હશે.\"\n\n\"પેલો છોકરો કોણ હતો?\"\n\n\"સાહેબ એના વતી મને પકડી લ્યો. મેં એને ઘરે મોકલી દીધો છે. આમ તો હું જ આ કામ કરવાનો હતો.\" ખૂબ આગ્રહ કરતા અને કોઈ એક્સન નહિ લેવાની ખાતરી આપતા ખબર પડી કે સાત વર્ષ પહેલા જે છોકરો મરી ગયો હતો તેનો નાનો ભાઈ અંધ હોવાનું નાટક કરીને અહીં આવ્યો હતો. તે પણ રૂપાળો હોવાથી દિપકનું મન લલચાયું અને…\" ઈન્સ્પેક્ટરે \"અકસ્માત મૃત્યુ\" લખીને ફાઈલ બંધ કરી દીધી.\n\n",
      "duration": "7 mins",
      "category": "Crime"
    },
    {
      "id": 22,
      "title": "પ્રિસ્ક્રીપ્શન",
      "story_name": "‘સુનંદાબેન, જાણવા મળ્યું છે કે તમારા પતિ લાપતા છે ?’ ગોરેગામ પોલીસ સ્ટેશનના ઈન્સ્પેક્ટર રાઠોડે સવાલ કર્યો.\n\n‘હા, જી. બે દિવસ થયા તેમનો પત્તો નથી એટલે હું આજે જ પોલીસ સ્ટેશને આવીને તેમના ગુમ થયાની ફરિયાદ નોંધાવાની હતી. તમને તેની કોઈ જાણકારી મળી છે ?’\n\n‘અમને એક લાશ મળી છે. તેને જોઈને જણાવશો કે તે લાશ તમારા પતિની છે કે કેમ.’\n\nસુનંદા ઈન્સ્પે. સાથે હોસ્પિટલ પહોંચી જ્યાં એક લાશ પોસ્ટમોર્ટમ માટે લવાઈ હતી. લાશ જોઈને સુનંદાએ ના તો કહી પણ તેના હાવભાવ કશુંક જુદું જ જણાવતું હતું જે ઈ. રાઠોડની નજર બહાર ન હતું.\n\nઆગલે દિવસે સવારે ગોરેગામ પોલીસ સ્ટેશને ફોન દ્વારા કોઈએ જણાવ્યું કે આરે કોલોનીના અવાવરૂ સ્થળે એક લાશ પડી છે એટલે કોઈ આવીને તપાસ કરશે ?\n\nથોડીવારે ઈ. રાઠોડ તેના સાથીદારો સાથે જે જગ્યાની માહિતી આપેલી ત્યાં પહોંચ્યા. તેમની નજર એક ૪૫-૪૭ વર્ષની ઉંમરના પુરુષની લાશ દેખાઈ. વધુ તપાસ કરતા જણાયું કે તેના શરીર પર ઘણા ઘાના નિશાન છે એટલે સમજાઈ ગયું કે આ કોઈ અદાવતને કારણે ખૂનનો મામલો છે. પણ કોઈ નિશાની વગર લાશની ઓળખાણ કેવી રીતે કરી શકાય ? જો કે મૃતકના દેહ પર લાલ અને સોનેરી રંગના ડાઘ જોવા મળ્યા. આવા ડાઘ સામન્ય રીતે મોતીકામ કરનાર ઉપર લાગેલા હોય છે તે પરથી ઈ. રાઠોડે અનુમાન કર્યું કે તે કોઈ મોતીકામની રિફાઈનરીમાં કામ કરતો હશે. ઈ. રાઠોડે આ વિષે વિચારતા પોતાની ટીમના બે જણને આ દ્રષ્ટિકોણથી તપાસ કરવા મોકલ્યા.\n\nવધુ તપાસ કરતાં જ તેની નજર મૃતકના ખમીસના ખિસ્સામાં કોઈ એક કાગળ પર નજર પડી. કાગળ બહાર કાઢીને જોયું તો તે કોઈ ડોક્ટરનુ પ્રિસ્ક્રીપ્શન હતું. પણ તે અડધું ફાટેલું હતું જેના ઉપરના ભાગમાં કોણ ડોક્ટર છે તેનું નામ અને સરનામું દેખાતું હતું.\n\nઈ. રાઠોડ આપેલા સરનામે ડોક્ટરને મળ્યા.\n\n‘બોલો સાહેબ, શું કામ પડ્યું ?’ દર્દીઓમાં વ્યસ્ત ડોકટરે પૂછ્યું.\n\nઈ. રાઠોડે તેમને તે ફાટેલું પ્રિસ્ક્રીપ્શન દેખાડ્યું અને પૂછ્યું કે આપને યાદ છે આ કોના માટે લખ્યું હતું ?\n\nડોકટરે કહ્યું કે હા, આ તેમનુ જ પ્રિસ્ક્રીપ્શન પેપર છે પણ કોને લખી આપ્યું હતું તે યાદ નથી. નિરાશ થઈ ઈ. રાઠોડ જવાના હતાં ત્યાં જ બહાર બેઠેલી એક મહિલાએ જેણે આ વાત સાંભળી હતી તેણે કહ્યું કે તેના મહોલ્લામાં એક મહિલા તેના ગુમ થયેલા પતિની શોધમાં છે.\n\n‘મને તે મહિલાની માહિતી આપશો ?’\n\nનામ અને ઠેકાણું મેળવી ઈ. રાઠોડ આપેલા ઠેકાણે ગયા જ્યાં તેમનો ભેટો સુનંદા સાથે થયો.\n\nxxxx.\n\nઈ. રાઠોડને સુનંદાએ લાશને ઓળખવાની ના પાડી હતી તો પણ ઈ. રાઠોડને લાગ્યું કે તે સાચું નથી કહી રહી કારણ તેના હાવભાવ પરથી લાગ્યું હતું કે તે કશુંક છુપાવી રહી છે. એટલે તેની જાણ બહાર તેના પુત્રને પોલીસ સ્ટેશને બોલાવ્યો.\n\n‘શું નામ તારૂં ?’\n\n‘જી, રાઘવ. મને કેમ બોલાવ્યો છે ?’\n\n‘તારી માનું નામ સુનંદા છે ?’\n\n‘હા, કેમ ?’\n\n‘મને જાણવા મળ્યું છે કે તારા પિતાના ગુમ થયા બાબત તે ચિંતામાં છે. તારૂં આ વિષે શું માનવું છે ? તમારામાંથી કોઈએ હજી સુધી તેના ગુમ થયાની ફરિયાદ પણ નથી કરી તો બાબત શું છે ?’\n\n‘મારી માએ મને કહ્યું હતું કે તે ફરિયાદ કરવાની છે એટલે હું તેની રાહ જોતો હતો.’\n\n‘અમને એક લાશ મળી છે જેની કોઈ ઓળખાણ થઈ શકી નથી. તે તારા પિતાની છે કે કેમ તે ઓળખ માટે તારી જરૂર છે.’\n\nસુનંદાએ લાશ જોઈને તે તેના પતિની નથી એમ કહ્યું હતું તે વાત રાઘવને ન જણાવતા ઈ. રાઠોડ તેને શબઘરમાં લઈ ગયા.\n\nશબઘરમાં લાશને જોઈને રાઘવ ભાંગી પડયો અને કહ્યું કે હા, આ મારા પિતા મહાદેવ જ છે. તેણે કહ્યું કે લાશના મોં પર જે જુના ઘાના નિશાન છે અને તેમણે જે માદળિયું પહેર્યું છે તે પરથી હું તેમને ઓળખી શકયો છું.\n\nમારી ધારણા સાચી હતી કે સુનંદાએ જાણીજોઈને લાશની ઓળખાણ છુપાવી છે એમ વિચારી ઈ. રાઠોડે રાઘવ પાસે તેના પિતાની બધી વિગતો મેળવી જેવી કે તેની ઉંમર, તે ક્યાં કામ કરતા હતાં, કુટુંબની અન્ય વ્યક્તિઓ વગેરે.\n\nરાઘવે જણાવ્યું કે તેના પિતા એક ઝવેરીને ત્યાં મોતીકામ કરતાં હતાં. ત્યારબાદ તે ઝવેરીનું નામ અને સરનામું આપ્યું.\n\nઈ. રાઠોડે આપેલા સરનામે પોતાના બે હવાલદારને જવા કહ્યું અને ત્યાં જઈ મહાદેવને લગતી બને તેટલી માહિતી મેળવવા કહ્યું. ત્યાર પછી તે અન્ય કામમાં વ્યસ્ત હતાં ત્યાં જ પોલીસ સ્ટેશનના એક હવાલદારે આવીને કહ્યું કે કોઈ કેશવ નામની વ્યક્તિ તેમને એક ખૂન કેસ બાબત વાત કરવા માંગે છે. કયો કેસ એમ પૂછતા હવાલદારે કહ્યું કે તેની તેણે કોઈ વિગત નથી આપી.\n\n‘ઠીક છે, બોલાવ તેને.’\n\nઆવેલા ઈસમને બેસવાનું કહી ઈ. રાઠોડે એક બે ફાઈલ ઉથલાવી સમય પસાર કર્યો સાથે સાથે આવેલાનો આડી નજરે ક્યાસ કાઢવા પ્રયત્ન કર્યો કે તે ક્યા પ્રકારનો ઈસમ લાગે છે. પહેલી નજરે તેને તે સીધા પ્રકારનો ન લાગ્યો પણ જે હશે તે જણાશે માની પૂછ્યું, ‘બોલો, કઈ બાબતમાં વાત કરવી છે ?;\n\n‘જી, મારૂં નામ કેશવ શિંદે છે. તમે કાલે આરે કોલોનીમાંથી મળેલી એક લાશની તપાસ કરી રહ્યા છો તેમ જાણ્યું એટલે તે બાબત થોડીક જાણકારી આપવી છે.’\n\n‘જે જાણતા હો તે બધું વિગતવાર જણાવો. જો અમને તે માહિતી કામમાં આવશે તો તમે પોલીસને મદદ કરી તે બદલ આભાર માની લઉં છું.’\n\n‘હું બે દિવસ પર આરે કોલોનીમાંથી પસાર થઈ રહ્યો હતો ત્યારે મેં ત્રણ જણને કોઈ વ્યક્તિને મારતા જોયું હતું.’\n\n‘તો તમે તેની મદદે ન ગયા ?’\n\n‘સાહેબ, પેલા ત્રણ આગળ હું એકલો શું કરવાનો ? આજુબાજુ અન્ય કોઈ પણ દેખાયું નહીં કારણ તે એક અવાવરૂ જગ્યા હતી એટલે હું ગુપચુપ ત્યાંથી જતો રહ્યો.’\n\n‘તમને શા પરથી લાગ્યું કે તમે જોયેલી મારપીટને અને આ ખૂનને સંબંધ છે ?’\n\n‘સાહેબ, અખબારમાં વાંચ્યું કે આરે કોલોનીમાં એક અજાણી વ્યક્તિની લાશ મળી છે અને પોલીસ તેની ઓળખ કરી નથી શકતી. મને બહુ વિગતોની જાણ નથી તેમ છતાં લાગ્યું કે કદાચ મેં જે જોયું છે તેને અને આ લાશને કોઈ સંબંધ તો નથી ? એટલે હું તમને મળવા આવ્યો.’\n\n‘તમેં જે જોયું તેની વિગતો આપશો ? જેના પર હુમલો થયો હતો તેને તમે ઓળખો છો ?’\n\n‘ના સાહેબ, મને તે કોણ છે તેની જાણ નથી.’\n\n‘સારૂં, આગળ જણાવો.’\n\n‘હું ત્યાં બહુ વાર નહોતો રોકાયો પણ બે એક મિનિટમાં મેં જોયું તે પ્રમાણે પેલી ત્રણ વ્યક્તિઓ કોઈ ઈસમને લાકડીથી મારતા હતાં. સાથે સાથે ગડદાપાટુ પણ કરતા હતાં. બસ, ત્યાર પછી હું ત્યાંથી નીકળી ગયો.’\n\n‘તમને તે ત્રણનાં ચહેરા યાદ છે ?\n\n‘થોડું ઘણું.’\n\n‘સરસ.’ કહી હવાલદારને બોલાવી કેશવને સ્કેચ બનાવવા આર્ટીસ્ટ પાસે લઈ જવાં કહ્યું.\n\nઆ બાજુ ઈ. રાઠોડની એક ટીમ આગળ તપાસ કરી રહી હતી ત્યારે તેમને મહાદેવનો મોબાઈલ હાથમાં આવ્યો. તેમાંના છેલ્લા કેટલાક દિવસના કોલની વિગતો જોતા તેમને ત્રણ નંબર જોવા મળ્યા જેના પર ઘટના પહેલાના છેલ્લા ચાર પાંચ દિવસમાં તે નંબર પર અવારનવાર વાત થઈ હતી. ફોન કંપનીમાં તે ત્રણ નંબરની તપાસ કરતા જાણવા મળ્યું કે તે ત્રણ વ્યક્તિઓના નામ હતા રાજેશ પાટીલ, મુકુન્દ સોનાવણે અને કેશવ શિંદે. આ વિગતો ઈ. રાઠોડને આપતા તે ચમક્યા. શું મળવા આવેલ કેશવ શિંદે અને ફોનમાં મળેલી વિગતોવાળી વ્યક્તિ એક જ છે ? આ માટે તેને બોલાવવો જરૂરી છે માની તેણે કેશવને ફોન કર્યો.\n\n‘કેશવ, મને ફરી એકવાર તે જોયેલ ઘટનાની વિગતો કહેશે ?’\n\nથોડુક અચકાઈને કેશવે કઈ રીતે પેલા લોકોએ ઈસમને માર્યો હતો તે જણાવ્યું. આ વખતે તેના બયાનમાં આગલા બયાનથી વિપરીત વાત હતી. વળી તેણે કહેલી વિગતો પોસ્ટમોર્ટમનાં રિપોર્ટથી જુદી જ હતી. તે રિપોર્ટ મુજબ મહાદેવને પહેલા ગડદાપાટુ કર્યા બાદ કોઈ અણીદાર વસ્તુથી ફટકાર્યો હતો અને છેલ્લે કેબલ વાયર વડે ગળે ફાંસો દીધો હતો જેને કારણે મહાદેવનું મૃત્યુ નીપજ્યું હતું. જ્યારે કેશવે આવા કોઈ હથિયારનો કે વાયરનો ઉલ્લેખ કર્યો ન હતો. \n\nઈ. રાઠોડે ફરી એકવાર બધી વિગતો ઊંડાણથી તપાસી અને પછી ટીમને કેશવ સિવાયના અન્ય બે નંબરવાળી વ્યક્તિઓ, રાજેશ પાટિલ અને મુકુન્દ સોનાવણેની તપાસ કરવા કહ્યું.\n\nફોન કંપની પાસેથી મળેળા સરનામે તપાસ કરતાં જાણ્યું કે તે બંને ત્રણેક દિવસથી દેખાયા નથી. તેઓ ક્યા કામ કરે છે તેનું નામ અને સરનામું આજુબાજુના લોકો પાસેથી મેળવી તે માહિતી ઈન્સ્પે.ને આપી.\n\nકેશવને વધુ પૂછતાછ કરવી જરૂરી છે માની ફરીવાર તેને પોલીસ સ્ટેશને બોલાવ્યો.\n\n‘તું ક્યાં કામ કરે છે ?’\n\nજે જવાબ અપાયો તે નામ અને ઠેકાણું રાજેશ પાટીલ અને મુકુંદ સોનાવણે કામ કરતાં હતાં તે જ હતું.\n\n‘તો તો તું રાજેશ પાટીલ અને મુકુંદ સોનાવણેને ઓળખાતો હશે ?’\n\nઆ બે નામ સાંભળી કેશવ ચમક્યો.\n\n‘કોણ રાજેશ પાટીલ અને મુકુંદ સોનાવણે ?’\n\n‘તે બંને પણ તું જ્યાં કામ કરે છે ત્યાં જ કામ કરે છે. અમને બધી માહિતી મળી છે અને એ પણ જાણવા મળ્યું છે કે મરનારનું નામ મહાદેવ પાતી છે અને એ પણ તમારી સાથે કામ કરતો હતો. એક કામ કરીએ. આપણે ત્યાં જઈએ અને રાજેશ પાટીલ અને મુકુંદ સોનાવણેને મળીએ. તેમની પાસેથી મહાદેવ વિષે જરૂર કોઈ વિગત મળશે.’\n\nજ્યારે કેશવના કાર્યસ્થળે ગયા ત્યારે તેના માલિક પાસેથી જાણવા મળ્યું કે ન કેવળ મહાદેવ પણ રાજેશ પાટીલ અને મુકુંદ સોનાવણે પણ છેલ્લા ત્રણેક દિવસથી કામ પર નથી આવ્યા. જ્યારે માલિકને મહાદેવની હત્યા થઈ છે એમ જણાવ્યું ત્યારે તેને નવાઈ લાગી કારણ મહાદેવ બહુ સીધો હતો અને કોઈ સાથે અદાવત ન હતી. હકીકતમાં તે કેશવ શિંદે, રાજેશ પાટીલ અને મુકુંદ સોનાવણે સાથે સારા સંબંધ ધરાવતો હતો.\n\n‘સાહેબ, કોણ કેવો છે તેની જાણ જ્યારે હકીકત બહાર આવે ત્યારે જ ખબર પડે કે તેનું વ્યક્તિત્વ કેવું છે.’ આટલું કહી ઈન્સ્પે. રાઠોડ કેશવને લઈ પોલીસ સ્ટેશને લઈ પાછા ગયા.\n\n‘બોલ કેશવ, તું તો કહેતો હતો કે તને રાજેશ પાટીલ અને મુકુંદ સોનાવણે કે મરનારની ઓળખ નથી અને તે બધા તો તારી સાથે કામે કરતાં હતાં. તેનો અર્થ એ થયો કે તું કોઈ વાત છુપાવે છે અને અત્યાર સુધી મને જે વાત કરી તે ગેરમાર્ગે દોરનાર છે. હવે તું બધું સાચેસાચું કહે છે કે મારી રીતે વાત કઢાવું ? એ ભૂલતો નહીં કે લાશ પરથી મેળવેલ આંગળીના નિશાન જો તારી આંગળીના નિશાન સાથે મળશે તો તારી પાસે કોઈ રસ્તો નથી. તેમ કરવા કરતાં તું જ કહી નાખ એટલે વાતનો નિવેડો આવે.\n\nકેશવને સમજાઈ ગયું કે આમને વાતની ગંધ આવી ગઈ છે. કબૂલ કરાવવા કોઈ પણ પ્રકારના તે પગલાં લઈ શકે છે અને હવે ખુલાસો કરવો રહ્યો માની તેણે વાત શરૂ કરી.\n\n‘હા, અમે ત્રણેય મળીને આ હત્યા કરી છે અને આ હત્યામાં હું પણ ન છુટકે સંડોવાયેલો છું. અમે બધા સાથે કામ કરતાં હતાં. અમારી વચ્ચે દોસ્તી થઈ હતી અને તેને કારણે અમે મહાદેવને ઘરે પણ જતાં. ખબર નહીં ક્યારે પણ રાજેશ મહાદેવની પત્નીની નજીક આવી ગયો. આ વાતની મહાદેવને જાણ થઈ અને એક દિવસ બોલાચાલીમાં મહાદેવે રાજેશને એક લાફો મારી દીધો.\n\n‘આ વાતે રાજેશને કેટલાક વખતથી ખુન્નસ હતું એટલે તે તેનો બદલો લેવાનો વિચાર કરતો હતો. તેમાં મુકુંદે પણ તેને ચઢાવ્યો. અમને ઘણીવાર સાથે બેસી દારૂ પીવાની ટેવ એટલે તે દિવસે મહાદેવને આરે કોલોનીમાં દારૂ પીવાના બહાને બોલાવ્યો. જેમ જેમ પેગ ચઢાવ્યા તેમ તેમ રાજેશ અને મહાદેવ વચ્ચે બોલાચાલી વધતી ગઈ અને તેઓ બંને હાથાપાઈ પર આવી ગયા. રાજેશને છોડાવવા હું અને મુકુંદ વચ્ચે પડ્યા પણ મહાદેવની પકડ મજબૂત હોવાથી રાજેશે બાજુમાં પડેલ પાઈપથી તેને મારતો ગયો. તેને કોઈ ભાન ન હતું કે તે શું કરી રહ્યો છે.’\n\n‘પણ અમને તો કોઈ પાઈપ તે જગ્યાએ મળી ન હતી.’\n\n‘જ્યારે અમને સમજાયું કે મહાદેવનો જીવ જતો રહ્યો છે ત્યારે અમે ગભરાઈ ગયા અને તેને ત્યાં જ મૂકી પાઈપ સાથે ભાગી ગયા. પછી કેટલેક દૂર જઈ તે ફેંકી દીધી.’\n\n‘ક્યા ફેંકી છે તે તું બતાવી શકીશ ?’\n\n‘હા, જરૂર, કારણ મને તે જગ્યા બરાબર યાદ છે.’\n\n‘તો તું અત્યાર સુધી પોલીસને ખોટી માહિતી આપી ગુમરાહ કરી રહ્યો હતો, કેમ ?’\n\n‘કારણ તેથી મારા મિત્રોને તેમના ગામ ભાગી જવાનો સમય મળે.’\n\n‘હવે તેઓ કયા ગામે છે તે જણાવશે કે અમે અમારી રીતે તેમને શોધી લઈએ.’\n\n‘હવે તો મારે સાથ આપવો રહ્યો. તેઓ જલગાંવ ભાગી ગયા છે.’\n\n‘તેમનું સરનામું છે ? તેમના ફોન નંબર પણ આપ.’\n\nજોઈતી વિગતો મેળવી ઈ. રાઠોડે તેમના ગામ જઈ તે બંનેની ધરપકડ કરી. સાથે સાથે સુનંદાને પણ ગિરફ્તાર કરી પોલીસને ગેરમાર્ગે દોરવા.",
      "duration": "9 mins",
      "category": "Crime"
    },
    {
      "id": 23,
      "title": "બદલો",
      "story_name": "દ્વારકાદાસભાઈને પોતાના સદગત ભાઈ ભાભીના પુત્રને સ્કુલમાં દાખલ કરતી વખતે તેના પિતા તરીકે પોતાનું નામ લખાવતી વેળાએ, પ્રસન્નતા જ પ્રસન્નતાનો અનુભવ થયો. એક ક્ષણાર્ધ માટે પણ કોઈ બીજો વિચાર આવ્યોજ નહિ. કોઈને પૂછવાનો કે કોઈની સલાહ લેવાનો ખ્યાલ સુદ્ધા ન આવ્યો. પિતા તરીકે પોતાનું નામ તેમણે એકદમ સહજ-સ્વાભવિક સ્વરૂપે જ લખાવી દીધું. ‘રમેશચંદ્ર. દ્વારકાદાસ સરવૈયા.’ ન પત્નીને પૂછ્યું, ન બીજા ભાઈભાભીઓને પૂછ્યું, કે ન પોતાનાં પુત્રો કે પુત્રીઓને, ભલે એ નાના હતા છતાંય. મનથી તો તે પોતાને ઘેર આવ્યો ત્યારથી જ તે નાના બટુકને-તેનું નામ તો રમેશ હતું; પણ ઘરમાં બધા તેને બટુક જ કહેવા લાગી ગયા હતા, કારણકે અગિયાર મહિનામાં તે તેમના ઘેર આવ્યો ત્યારથી ડગુ -ડગુ ચાલતો, કાલુકાલુ બોલતો, હસતો-રમતો, બધાને રાજી રાજી રાખતો થઇ ગયેલો. દેખાવમાં થોડો બટકો લાગતો હતો, એટલે તેનું નામ બટુક પાડી દીધું.\n\nબટુકની માતા, મુંબઈની ચાલમાં. તે જમાનામાં બહુ વપરાશમાં આવતા -રહેતા પ્રાઈમસ- સ્ટવમાં તે એકાએક સળગતા જ ને ફાટતાજ બળવા માંડી હતી અને તરત હોસ્પિટલ લઇ જવા છતાં ય બચી ન શકી હતી. તેની બે મોટી બહેનો હતી અને પિતા તો તે સમયની અસાધ્ય બીમારી, ટી.બીમાં, તે પછી થોડા ટાઈમમાં જ ગુજરી ગયા. મોટી બહેન અને નાનકડા બટુકને દ્વારકાદાસભાઈ, મોટાભાઈ તરીકે પોતાને ત્યાં લઇ આવ્યા. નાની બહેનની જવાબદારી એક બીજા ભાઈએ સંભાળી લીધી.\n\nઆ બધું બન્યું તેના થોડા સમય પહેલા જ એક મોટી દુર્ઘટના દ્વારકાદાસભાઈને પોતાને ત્યાં થયેલી, તે તો તેમના તેમ જ તેમના પત્ની કમળાબહેનને માટે અસહ્યમાં અસહ્ય હતી. તેમનો મોટો પુત્ર બાબુ, ટાઇફોઇડમાં અને તે પછી ન્યુમોનિયામાં આઠ-દસ દિવસમાં જ જોતજોતામાં ગુજરી ગયેલો. તેનું અસલી નામ નલિન હતું; પણ જન્મથી જ તેનું હુલામણું નામ બાબુ પડી ગયું હતું. આ બાબુનું મૃત્યુ માતા-પિતા માટે વજ્રપાત સમાન હતું. તેમાંય દ્વારકાદાસભાઈને તો એટલો જબરો અને કારમો આઘાત લાગ્યો કે તે સ્મશાનમાં બેભાન થઇ ગયા અને તેમને તુરંત, ભાઈ જેવા પાડોશીને ઘેર લઈ જવામાં આવ્યા. તાબડતોબ ડોક્ટરને બોલાવવામાં આવ્યા. દ્વારાકાદાસ ભાનમાં તો આવી ગયા પણ આઘાતમાં અવાચક થઇ ગયા અને પાડોશીના પુત્રની સ્લેટ મંગાવી તેમાં ગરબડિયા અક્ષરે લખ્યું “મારે હવે જીવવું જ નથી. બાબુ વગર હું જીવી જ નહિ શકું.” ડોકટરે તેમને કામ્પોઝ્નું ઇન્જેક્શન આપી સૂવડાવી દીધા. પાણી પણ પીવાની તેમણે રોતા-રોતા, ડોકું ધુણાવી ના જ પાડી.\n\nસ્મશાનથી સહુ આવી ગયા હોવા, છતાં ય પતિને ઘેર ન આવેલા જોઈ તેમના પત્ની કમળાબેન, તેઓ પાડોશીને ઘેર છે જાણી, સ્મશાનમાં બેભાન પણ થઇ ગયેલા તેમ સાંભળી અને ડોક્ટરને પણ બોલાવવા પડેલા અને ડોકટરે ઘેનનું ઇન્જેક્શન આપ્યું છે, તે બધી વિસ્તારથી માહિતી મળતા જ પાડોશીને, ત્યાં હાંફળા-ફાંફળા પહોંચ્યા અને ત્યાં સુધીમાં ભાનમાં આવી ગયેલા અને સુનમુન બેઠેલા પતિને સમજાવીને કે “જો તમે જ હિંમત હારી જશો તો અમે અને બીજા નાનાભાઈ -બહેનો કેવી રીતે આ બાબુ ગયાનું દુખ સહન કરી શકીશું ? ચાલો ઘરે; અને હિંમત હાર્યે કાંઈ જ વળવાનું નથી. રામ રાખે તેમ રહેવાનું જ આપણા હાથમાં છે.” કહી તે જુના જમાનામાં પણ, હાથ પકડીને ચાલવાનો રિવાજ નહોતો તોય, પતિને હાથ પકડી, પાડોશીની સાથે પોતાના ઘેર લઇ ગયા. પાડોશીની પત્નીએ પોતાને ઘેર ખીચડી- કઢી રાંધી,તેમને ત્યાં લઇ જઈ, સહુને જેમ તેમ બેચાર કોળિયા જમાડી, તેમને ત્યાં જ સૂઈ- રોકાઈ, તેમને સાંત્વના આપતા રહી, લગભગ રડતા-રડતા જ, પરાણે, નહિ જેવું સૂઈ રાત કાઢી.\n\nબીજે દિવસે તો સગાવહાલા બહારગામથી આવી પહોંચ્યા. દ્વારકાદાસભાઈ તો આંખ બંધ કરી મનોમન રડતા રડતા ચુપચાપ, અવાચક જેવા બની માથું પકડી બેસી રહ્યા અને તેમને એટલો ઊંડો આઘાત લાગ્યો કે તે બાદ લગભગ છ મહિના, તેઓ પોતાની તે જમાનાની ઘણી સારી કહેવાય તેવી નેવું રૂપિયાની નોકરી, પર ગયા જ નહિ અને તેમની નોકરી ગઈ. મિત્રો અને પાડોશીઓએ સમજાવ્યા કે “બેસી રહેવાથી બાબુ પાછો થોડો જ આવવાનો છે ? કાંઈ કામ-ધંધો શરૂ કરો. છેવટે છ જ રૂપિયાના ભાડાની નાની દુકાન લઇ, તેમાં પોતે પહેલા જે પ્રકારની ડાઈઝની કમ્પનીમાં કામ કરતા હતા, તેના અનુભવના આધારે ડાયઝના ડબ્બા ખરીદી વેપાર શરૂ કર્યો. સાથે એક મિત્રે કાગળ અને નોટબુકો પણ વેચવાનું કામ શીખવાડી દીધું.\n\nતેમના મનનો મણ-મણનો બોજ કૈંક અંશે ઓછો કરવા માટે જ, માનો ભગવાને તેમને ત્યાં ભાઈ-ભાભી ગુજરી જતા,તેમનો નાનકડો અગિયાર જ મહિનાનો બટુક તેમને ઘેર કાયમ માટે તેની મોટીબહેન તારા સાથે આવી ગયો.\n\nતે બટુકમાં તેમને અને તેમની પત્નીને તો ઠીક; પણ સહુ નાના મોટા ભાઈ-બહેનોને પણ બાબુ જ નાના નવા સ્વરૂપે આવી ગયો હોય તેમ લાગવા માંડ્યું. જોગાનુજોગે, તે જ અરસામાં બીજું વિશ્વયુદ્ધ ફાટી નીકળ્યું અને શરૂ કરેલ અને ધીરે ધીરે વધારતા ગયેલ રંગ અને કાગળ તેમ જ નોટબુકોના ધંધામાં તેઓ સારું કમાવા લાગ્યા. બટુકના પનોતા પગલે નેવું રૂપિયાની નોકરીને ઠેકાણે તેઓ હવે પોતાના સ્વતંત્ર વેપારમાં ધૂમ કમાવા લાગ્યા. બટુકને બાબુ કહેવાનું મન તો બહુ થયા કરતું ; પણ બાબુને તો પ્રયત્નપૂર્વક ભૂલવાનો જ હતો તેથી તેને બટુકના નામેજ લાડ-પ્યારથી બોલાવતા- રમાડતા.\n\nજયારે તે પાંચ વર્ષનો થયો ત્યારે ત્યારે તેને સમાજની સ્કુલમાં પિતા તરીકે પોતાનું નામ આપી, હમણાજ શરૂ થયેલી,નાનકડી પ્રાથમિક સ્કુલમાં દાખલ કરી, સહુ બાળકોને હોંસે -હોંસે પેંડા પણ વહેંચ્યા. તેમના બે મોટા પુત્રો પ્રાથમિક શિક્ષણ પૂરું કરી હાઇસ્કુલમાં જતા થઇ ગયા હતા. મોટી પુત્રીએ ભણવાનું છોડી ઘરમાં માતાને મદદ રૂપ થવાનું શરૂ કરી દીધું હતું. બટુકની મોટી બહેન અને તેમની પોતાની નાની દીકરી બીજી ગર્લ્સ સ્કુલમાં ભણવા જતી રહેતી અને એક-બે વર્ષ જ ભણવામાં આગળ-પાછળ હતી. પહેલા, બાબુને અતિ સાદગી અને કરકસર વચ્ચે જ ઉછેરેલો તે યાદ આવ્યા જ કરતું, ભૂલાતું જ નહિ; તેથી હવે બટુકને પૂરા લાડ-પ્યારથી અને સાથે બીજા બધા બાળકોને પણ સારું- સારું ખવડાવવા-પહેરાવવાનું શરૂ કરી દીધું.\n\nઘરમાં કોઈ કરતા કોઈને પળ- ભર માટે ય ભૂલથી પણ એવો વિચાર ન આવતો કે બટુક પરાયો છે. તેનું તો લાલનપાલન વિશેષ લાડ-પ્રેમથી થતું. દ્વારકાદાસભાઈના મોટા પુત્ર જીતેન્દ્રે હાઇસ્કુલમાં એક વાર નાપાસ થતા નિરાશ થઇ, ભણવાનું છોડી, મુંબઈ જઈ પોતાના મામા પાસે ડાઈઝ અને કેમિકલનો વેપાર શીખવાનું શરૂ કર્યું. તેના નસીબ સારા હતે કે મામાની વડગાદીનો વેપાર તેને ફાવી ગયો અને આગળ જતા મામાની ઓફિસ તેમજ વેપાર તેના હાથમાં આવી ગયા. તે ખૂબ કમાયો. તેનાથી નાનો દિનેશ ભણવામાં હોંશિયાર હોવાથી અને હરહમેશ પહેલો-બીજો રેન્ક લાવતો હોવાથી, એન્જીનીયર કે ડોક્ટર થાય તેમ લાગતું હતું. પરંતુ તે અરસામાં જ પિતાની તબિયત બગડતા તે તેમની દુકાન સંભાળતો થઇ ગયો અને જેમ તેમ બી.કોમ સુધી ભણી લીધું અને સી.એ.નો કોર્સ પણ થોડો સમય કરી તરત છોડી દેવો પડ્યો.\n\nપિતાના ધંધાવેપારમાં તે પૈસો અને નામ બન્ને કમાવા લાગ્યો.\n\nનાનો બટુક, બી.કોમ.સુધી ભણી મોટાભાઈની સાથે મુંબઈમાં ચાલતા વેપારમાં જોડાઈ ગયો. ત્યાં મોટાભાઈએ તેને એકદમ સરસ ટ્રેઇન કરી દીધો અને દેશ-વિદેશની મોટી-મોટી કંપનીઓની એજન્સીઓ મેળવી લઇ, નવી બની રહેલી, 'તારદેવ એરકન્ડીશંડ માર્કેટ'માં, મોટી ઓફિસ પણ ખરીદી લઇ,વેપાર બહુ જ મોટા પાયે, એક્સપોર્ટ-ઈમ્પોર્ટનું લાયસન્સ મેળવી, ધમધોકાર શરૂ કરી દીધો. સિકન્દરાબાદમા રહેનાર ભાઈ દિનેશે, માતા-પિતાની દિલોજાનથી સેવા કરતા-કરતા, દુકાન પણ સરસ જોરદાર ચલાવી, ધૂમ એવી કમાણી તો કરી જ કરી; પણ સાથે-સાથે ભાવના અને શોખ હોવાથી સમાજસેવાના પણસ હોંસથી અનેકાનેક કાર્યો કર્યા. મોકો અને તક મળતા એક કેમિકલ ફેક્ટરી પણ શરૂ કરી જેમાં બનતી વસ્તુઓ એવી ડિમાંડમાં હતી કે ખરીદનાર ગ્રાહકો, એક એક લાખ રૂપિયા ડિપોઝિટ આપી પોતાના ઓર્ડરો તેને મોકલવા લાગ્યા.\n\nમુંબઈમાં અને સિકન્દરાબાદમાં બેઉ શહેરોમાં એટલી બધી કમાણી થવા લાગી કે મુંબઈમાં બે ફ્લેટો ખરીદાયા, સિકંદરાબાદમાં પણ રહેતા હતા તે અને તે ઉપરાંત એક પ્લોટ ખરીદી, તેના પર બંગલો બનાવ્યો. સસ્તી હતી એટલે જમીનના ટુકડાઓ પણ ઘણા ખરીદ્યા. મોટી બહેનના લગ્ન ધામધૂમથી થયા.મોટાભાઈના લગ્ન પણ જોરદાર થયા. નાની બહેનને પણ સરસ ઘર-વર મળી ગયા. તે પછી પહેલા દિનેશ અને પછી બટુકના લગ્ન થયા. બટુકના લગ્ન સમયે આ સુખી પરિવાર પાસે એટલી બધી છૂટ હતી કે પાણીની જેમ પૈસો વાપરી બહુ મોટા પાયે લગ્ન અને રિસેપ્શન યોજ્યા. હવે માતા-પિતા મુંબઈ આવી, પોતાનો સગો દીકરો ન હોવા છતાં ય વધારે વહાલો લાગતા બટુકને મોટો ફ્લેટ આપી, તેની સાથે જ રહેવા લાગ્યા. બટુકની પત્ની સાધારણ ઘરની અને થોડું ઓછું ભણેલી હતી, તેથી વધારે ભણેલી વહુઓ કરતા આની સાથે રહેવાનું માબાપને વધારે ફાવી ગયું. મોટો ભાઈ ચાલાક હતો અને તે ઉપરની આવક વ્યાજે ફેરવતો થઇ ગયો, જેની કોઈને ખબર પણ ન પડી. બટુક પણ ઓર્ડરો લેવામાં લાંચ આપવી પડે છે, કહી મોટી રકમો દેવાતી-અપાતી બતાવી, અસલમાં તેમાંથી, પુષ્કળ બચાવી લેવાતી રકમો, પોતાની પાસે ભેગો કરતો ગયો. તેની મોટી બહેન તો બહુ પહેલા જ, કોઈ સાથે આર્યસમાજી પદ્ધતિથી પરણી, ઘરમાંથી ભાગી ગઈ હતી,જેની સાથે આખા પરિવારે સંબંધ કાપી નાખ્યો હતો. તેની નાની બહેનના પણ, જે કાકા પાસે રહેતી હતી તેમણે, તેના લગ્ન પણ ઠીક-ઠીક કહેવાય એવા વર-ઘર સાથે કરાવી દીધા.\n\nપરંતુ બહુ લાડ-પ્યારમાં ઉછરેલો બટુક હવે ધીમે-ધીમે, મોકો શોધી વામનમાંથી વિરાટ સ્વરૂપ ધારણ કરવા લાગ્યો. તે પોતે બધાજ બિઝ્નેસમાં એક-સરખો ભાગીદાર તો હતો જ; પણ તે ઉપરાંત સ્વાર્થી બની, પોતાનો ફ્લેટ પોતાના નામે કરાવી લીધો. મુંબઈ આવી વસવા માંગતા ભાઈ દિનેશને નવો ફ્લેટ લેવો પડ્યો. મોટાભાઈએ પણ નજીકમાંજ એક બહુ મોટો ફ્લેટ ખરીદી લીધો. પણ તે એકાએક મેસીવ હાર્ટ-એટેકથી ગુજરી ગયો અને પહેલેથી બટુક મુંબઈના ધંધા-વેપારની આંટી-ઘૂંટી જાણતો હતો અને ઓફિસની રૂપાળી સિંધી સેક્રેટરી સાથે તેનો આડો સંબંધ તો લાંબા સમયથી ચાલતો હતો અને તે પોતાની પત્નીથી લગભગ વિમુખ જેવો થઇ ગયો હતો. એટલે તે સિંધી સેક્રેટરીને, પોતે એક ફ્લેટ અપાવી તેની સાથે હરતો-ફરતો અને રહેતો થઇ ગયો હતો.\n\nતેને પહેલી પત્નીથી બે પુત્રો હતા; પણ તેને હવે પત્ની કે બાળકોમાં નામનો ય રસ ન રહ્યો. માતા-પિતાને બીજા ભાઈને ત્યાં મોકલી, પોતાનો મોટો સજાવેલો ફ્લેટ, જે વર્ષો પહેલા થોડાક લાખોમાં લીધો હતો, તે હવે કરોડોમાં વેચાયો. કોઈને જાણ પણ ન થવા દીધી. પત્ની અને પુત્રોને પિયર મોકલાવી દીધા. ઉનાળાના વેકેશનના બહાને, તે પેલી જાણીતી કહેવતને સાર્થક કરતો હોય તેમ, જેટલો બહાર હતો એટલો ભોંયમાં નીકળ્યો.\n\nબધે ફોન કરી અને ઇમેલ લખી, પોતે જ કમ્પનીનો, મોટાભાઈ પછી માલિક છે તેમ જણાવી, હવે પોતાની નવી ઓફિસ ખોલી, બધો વેપાર-ધંધો સ્વતંત્ર રીતે, પોતાના નામે જ કરવા લાગી ગયો. પિતાની તબિયત પુત્રના મૃત્યુ પછી કથળતી જઈ, સાવ લાશ થઇ ગઈ અને જેને પોતે પોતાના સગા પુત્ર કરતા પણ લાડ-કોડથી,માયા-મમતાથી મોટો કર્યો, તેના નવા કારસ્તાનો સાંભળી, તેમને હવે બાબુ મરી ગયેલો, ત્યારે જે કે જેવો આઘાત લાગેલો, તેના કરતા ય અનેક-અનેક ગણો વિશેષ કારમો આઘાત લાગ્યો. તેઓ ફરી એક વાર અવાચક બની ગયા અને મૂંગા-મૂંગા જ પક્ષાઘાતના અટેકમાં પ્રાણ ગુમાવી બેઠા. તેમના પુત્ર-પુત્રવધૂ માટે તો ભાઈ પછી, પિતા ગુમાવ્યાનો બીજો જબરો શોક લાગ્યો. ભાભીના બાળકો હજી નાના હતા અને હાથમાંથી જોતજોતામાં ધંધો-વેપાર ચાલી ગયેલો જોઈ, તેઓ તો બટુકનું વિકૃત વિરાટ સ્વરૂપ જોઈ-જાણી, પારાવાર દુખી થયા.\n\nનસીબે સિકંદરાબાદની દુકાન અને ફેકટરીમાં કમાણી સારી હતી અને તેમાં લાંબુ વિચારી દિનેશે તે પોતાના નામે જ રાખેલી અને ત્યાં બે મકાનો પણ હતા એટલે આર્થિક સ્થિતિ ઠીક જ હતી. મુંબઈમાં નવી ઓફિસ કરી ભાભીના દીકરાઓને અને પોતાના દીકરાઓને સરખી રીતે ટ્રેઈન કરી હોંશિયાર બનાવ્યા અને નવેસરથી વેપાર-ધંધો જમાવ્યો.\n\nનસીબની યારી કે જેમાં હાથ નાખ્યો, તેમાં કમાતા જ ગયા. પરંતુ યંગ બ્લડ સાહસ કરવા તત્પર હતું અને મુંબઈ મા જ એક પ્રાયવેટ લિમિટેડ ફેક્ટરી શરૂ કરી અને સારી ચાલી, એટલે પબ્લિક લિમિટેડમાં તેનું મોટું પરિવર્તન કર્યું. સરસ ચાલવા લાગી. શેર ઉપરને ઉપર જઈ રહ્યા હતા. પરંતુ આગળ જતા, બટુકે ચાલાકી કરી શેર ખરીદ-વેચ કરી શેર ગગડાવી દીધા. સ્ટાફને પોતે શરૂ કરેલ ફેકટરીમાં ખેંચી લીધા અને સાચા-ખોટા કેસો કરી સમસ્ત પરિવારને કોર્ટના દરવાજા દેખાડ્યા.\n\nઆ બધું જોઈ-જાણી બિચારા માતા કમળાબહેન પણ એક રાતે ઊંઘમાં ને ઊંઘમાં જ ગુજરી ગયા. સ્વાર્થી બટુક આવ્યો સુદ્ધા નહિ અને તેની પિયરમાં જ રહેતી પત્ની પણ બ્લડ કેન્સરથી મૃત્યુ પામી. તેના બન્ને પુત્રો ભણવામાં હોંશિયાર હોવાથી અને મોકો મળતા અમેરિકા ચાલ્યા ગયા અને ત્યાજ સેટલ થઇ ગયા. બટુકની સિંધી રખાત પોતાના નામનો ફ્લેટ વેચી, પૈસા રોકડા કરી, કોઈ બીજા સાથે ભાગી ગઈ. બટુકનો વેપાર પણ જેના પર સો ટકા વિશ્વાસ રાખી, પોતાનું બધું જ જેના નામે કરી દીધું હતું, તે સિંધી પ્રેમિકા ભાગી જવાથી, તે ડીપ્રેશનનો ભોગ બની ગયો, થોડો ગાંડા જેવો થઇ ગયો. સ્ટાફના લોકો પણ તેને છેતરી, બધું ઓહિયા કરી ભાગી ગયા. ન ઘર, ન ઘરવાળી, કે ન ધંધો-વેપાર. તે દિનેશ પાસે આવી નતમસ્તક માફી માંગતો, રહેવા-ખાવા પુરતી, કાંઇક મદદ માંગવા આવ્યો. આંખ મેળવી, વાત પણ કરી શકવાની, તેનામાં હામ નહોતી રહી.\n\n“બદલો તો એવો લઈશું કે જનમ -જનમ સુધી યાદ રાખશે” તેમ, સહુ ફરી વેપાર-ધંધામાં બાહોશ અને સફળ થઇ ગયેલા, જુવાનજોધ પોતાના અને ભાભીના પુત્રોકહેવા લાગ્યા. “હાશ,મોકો મળ્યો. હવે બરાબર બદલો લઈશું. ભીખ માંગતો કરી દઈશું. તેના પોતાના અમેરિકાસ્થિત દીકરાઓ, પણ ત્યાં જ પરણી, પાછા પણ આવવા તૈયાર ન હતા, કે ન તો સ્વાર્થી પિતાને અમેરિકા બોલાવવા પણ તૈયાર હતા.\n\n“હવે જુઓ આ બટુકજીનાં શા હાલ-હવાલ થાય છે. તેને તો કેસ કરી, જેલમાં ના-ખી દેવા જેવું છે કે વૃદ્ધાશ્રમમાં મોકલી દેવા જેવું છે.” સહુ પુત્રો અને ભત્રીજાઓ કહેવા લાગ્યા. પરંતુ દિનેશની ખાનદાનીની બોલી ઊઠી:”બદલો તો લઈશું, પણ તેને સાથે રાખીને, સાથે જમાડી-જુઠાડીને, ઘરમાંજ સાથે સંગાથે, રાખી-સુવડાવીને અને તેનો સરખો બરાબર મેડિકલ ઈલાજ કરી- કરાવીને. તેણે બાબુભાઈનું સ્થાન લઈને, આપણા માબાપને ‘ત્યારે’ જે સુખ-શાંતિ’ આપેલા,તેનો બદલો તો ‘અત્યારે’ વાળવાનો જ છે !\n\n",
      "duration": "9 mins",
      "category": "Crime"
    },
    {
      "id": 24,
      "title": "રહસ્યમય તાવીજ",
      "story_name": "“મારા સાથી મિત્રો, મેં તમને બધાને આજે એટલા માટે તાત્કાલિક મીટીંગ માટે બોલાવ્યા છે, કારણ કે આપણા શહેરમાં છેલ્લા એકાદ અઠવાડિયાથી, અલગ- અલગ જગ્યાએથી ચોરીઓના બનાવ ખુબજ વધી ગયાં છે, આ બધી ચોરીઓ પણ કોઈ સામાન્ય વ્યક્તિના ઘરે નથી થઈ, પરંતુ આપણાં શહેરનાં નામાંકિત કે જેને વી.આઈ.પી કહી શકાય એ લોકોના ઘરે કે ઓફિસેથી થયેલ છે.” - કમિશ્નર સત્યપ્રતાપસિંહ બોલ્યા.\n\n\n\n“સાહેબ ! અમે આપણાં શહેરમાં રાત્રી દરમ્યાન સખત પેટ્રોલીંગ કરીએ છીએ, આ ચોર અમારા હાથમાં નથી આવતો..” - પ્રદીપસિંહ એસ.આઈ બોલ્યા.\n\n\n\n“એટલે જ, મેં અત્યારે આ તાત્કાલિક મિટિંગ બોલાવી છે, અને આ બધી ચોરીઓ વી.આઈ.પીને ત્યાં થઈ હોવાથી, હાલમાં આપણાં ડિપાર્ટમેન્ટ પર પોલિટિકલ પ્રેશર પણ વધુ છે, માટે આ કેસ હું એ.સી.પી. દિગ્વિજયસિંહ પરમારને સોંપી રહ્યો છું, અને તમારે બધાએ તેમની સાથે રહીને, જેટલો શક્ય હોય તેટલો વહેલો આ કેસ સોલ્વ કરવાનો છે.” - સત્યપ્રતાપસિંહ થોડા ચિંતાતુર અવાજમાં બોલ્યાં.\n\n\n\n“જી ! સાહેબ ! તમે મારા પર વિશ્વાસ રાખીને મને આ કેસની કાર્યવાહી સોંપવા બદલ, હું તમારો આભારી છું, હું આ કેસને સોલ્વ કરવા માટે મારાથી બનતા બધાંજ પ્રયત્નો કરી છૂટીશ.” - દિગ્વિજયસિંહે કમિશનરશ્રીનો આભાર માનતાં કહ્યું.\n\n\n\n“મિ. દિગ્વિજય મને તમારી કાબેલિયત અને બહાદુરી પર પૂરેપૂરો વિશ્વાસ છે, અને આ અગાવ પણ આવા કેટલાય કેસ તમે ઓલરેડી સોલ્વ કરી ચૂક્યા છો, માટે જ મેં આ કેસ સોલ્વ કરવા માટે તમારી પસંદગી કરી છે.”\n\n\n\n“થેન્ક યુ વેરી મચ..! સર..” \n\n\n\nઆટલું બોલી સત્યપ્રતાપસિંહ પોતાની ખુરશી પરથી ઉભા થયાં, અને બધાએ “જયહિન્દ” એવું કહી તેમને સલામી ભરી, સત્યપ્રતાપસિંહે પણ સામી સલામી ભરી, ત્યારબાદ પોતાની ઓફીસ તરફ પોતાના ડગલાં માંડ્યા, અને બધાં પોલીસકર્મીઓ પોતાનાં સ્ટેશન પર જવા રવાના થવાં માંડ્યા.\n\n\n\n***\n\n\n\nસાતેક મહિના પહેલાં,\n\nએકદિવસ સવારે દિગ્વિજયસિંહ પોતાની અગાસીની બાલ્કનીમાં ઊભાં-ઊભાં ગોલ્ડફ્લેકનાં દમ મારી રહ્યાં હતાં એવામાં એક 30 વર્ષની આસપાસની ઉંમરનો યુવક ભંગારની રેંકડી લઈને આવ્યો, દિગ્વિજયસિંહની સાહજિક નજર તે યુવાન પર પડી, એ યુવાનનો ચહેરો થોડોક ડારામણો લાગતો હતો, કારણ કે તેનાં ચહેરા પર ઘાના મોટા- મોટાં નિશાન હતાં, અને તેનો એક પગ થોડોક લંગડાતો હતો, અને તેની આંખો અમુક અમુક સમયનાં અંતરે કંઇક અલગ રીતે જ પલાકાવતો હતો. આ બધી બાબતો તેને અન્ય લોકો કરતાં અલગ કરતી હોવાથી દિગ્વિજયસિંહને પેલો યુવક સારી રીતે યાદ રહી ગયો.\n\n\n\n“હેતલ ! પેલા ભંગારની રેંકડીવાળા ભાઈ આવ્યાં છે, તારે જૂની પસ્તી અને ભંગાર આપવાના છે ને ?” - દિગ્વિજયસિંહે બાલ્કનીમાંથી બુમ લગાવી.\n\n“હા ! અમને ઉભા રાખો, હું ભંગાર અને પસ્તી લઈને નીચે જાવ જ છું.” - હેતલ ભંગાર અને પસ્તી પોતાના હાથમાં લેતાં-લેતાં બોલી.\n\n“ઓકે ! હું એમને આપણાં ઘરની નીચે ઉભા રહેવા માટે કહું છું.” \n\n\n\nત્યારબાદ દિગ્વિજયસિંહે પેલા ભંગારવાળા યુવકને પોતાના ઘરની નીચે ઉભા રહેવા માટે કહ્યું, થોડીવારમાં હેતલ પસ્તી અને ભંગાર આપીને પોતાના ઘરમાં આવી ગઈ.\n\n\n\n“સાહેબ ! હવે તમારી સિગારેટ પુરી થઈ હોય તો નાસ્તો કરી લઈએ આપણે ?” - હેતલ ટોન્ટ મારતાં-મારતાં બોલી.\n\n“હા ! ચોક્કસ હેતુ…” - દિગ્વિજયસિંહ સિગારેટ બુઝાવતાં-બુઝાવતાં બોલ્યો, ત્યારબાદ બનેવ નાસ્તો કરવાં માટે ડાઇનિંગ ટેબલ પર બેઠા, અને નાસ્તો કરવા લાગ્યાં\n\n\n\n***\n\nકમિશ્નર સાથેની મિટિંગના ચોથાજ દિવસે\n\nસમય - સાંજના 6:30 કલાક દિગ્વિજયસિંહ પોતાની ઓફિસેથી ઘરે જવા માટે નીકળી જ રહ્યાં હતાં, એવામાં તેનો ફોન રણક્યો.\n\n“જયહિન્દ સર ! હું એસ.આઈ પ્રદીપસિંહ વાત કરી રહ્યો છું.” - થોડાક ગભરાતા અવાજમાં પ્રદીપસિંહ બોલ્યાં.\n\n“હા ! બોલો..” \n\n“સાહેબ ! થોડીવાર પહેલાજ આપણાં શહેરની નામાંકિત સિટીબેન્કમાં ચોરી થઈ છે, અને આ ચોરી પણ પેલાજ ચોરે કરેલી હોય એવું લાગી રહ્યું છે.”\n\n“તમે ! હાલ ક્યાં છો…”\n\n“સાહેબ હું હાલ એ બેન્કમાંજ છું.” \n\n“ઓકે ! હું થોડીકવારમાંજ ત્યાં પહોંચું છું.” - આટલું બોલી દિગ્વિજયસિંહે કોલ ડિસ્કનેક્ટ કર્યો, અને ઘટના સ્થળે પહોંચી ગયાં.\n\n\n\nબેંકમાં દિગ્વિજયસિંહે અને તેની ટીમને તપાસને અંતે અને બધાંજ સી.સી.ટી.વી કેમેરા ચેક કરતાં માલુમ પડ્યું કે આ ચોરી કરવાં પાછળ પોતાનીજ બેંકના સિક્યુરિટી ગાર્ડનોજ હાથ છે, બેંકના એ.ટી.એમ મશીનમાં જમાં કરવાનાં રૂપિયા તે કોઈ અજાણ્યાં વ્યક્તિની કારની ડેકીમાં મુકતો માલુમ પડેલ હતો, અને ત્યારબાદ સિક્યુરિટી ગાર્ડને પોલીસ રિમાન્ડ પર લેવામાં આવ્યો. તેણે જણાવ્યું કે \n\n\n\n“સાહેબ ! આ ચોરીમાં મારો કંઈ હાથ નથી, મેં આ ચોરી નહીં કરી, મને છોડી દો, સાહેબ, મારી સાથે શું થયુ ? એ મનેજ યાદ નથી, મને છેલ્લું એટલુ યાદ છે કે સાંજે બેન્ક બંધ કરવાની હતી, અને અમારી બેંકના કર્મચારીઓ જ્યારે એ.ટી.એમમાં રૂપિયા મૂકવા માટે જઈ રહ્યાં હતાં, એવામાં અમારી બેંકનાં દરવાજા સામે એક હાઇફાઈ લકઝરીયસ કાર આવી, મને એમ થયું કે એ જરૂર અમારી બેંકના કોઈ મોટા ગ્રાહક હશે, આથી હું તેની પાસે ગયો, તે સાહેબે મને પોતાના ગળામાં પહેરેલ તાવીઝ બતાવ્યું, અને થોડીક જ વારમાં મારું માથું ભારે-ભારે થઈ ગયું, ત્યારબાદ મેં એક ઝટકા જેવું અનુભવ્યું, પછી સાહેબ શું થયું એ મને કંઈ યાદ નથી” - આટલું બોલી પેલો સિક્યુરિટી ગાર્ડ રડવા લાગ્યો.\n\n\n\n“તો ! તમે આ ચોરી નથી કરી એમ…” - દિગ્વિજયસિંહે ગુસ્સાપૂર્વક પૂછ્યું.\n\n“હા ! સાહેબ, મેં ખરેખર આ ચોરી નથી કરી, હું ભગવાનના સોગંધ ખાઈને કહું છું…”\n\n“ઓકે ! તો તને પેલા તાવીઝવાળા વ્યક્તિનો ચહેરો યાદ હશે ને ?” \n\n“હા ! સાહેબ, મને એનો ચહેરો બરાબર યાદ છે..” - સિક્યુરિટી ગાર્ડ પોતાના આંસુ લૂછતાં-લૂછતાં બોલ્યો.\n\n\n\nત્યારબાદ સિક્યુરિટીગાર્ડની બાતમીના આધારે સ્કેચ આર્ટિસ્ટની મદદ દ્વારા પેલા તાવીઝવાળા વ્યક્તિનો સ્કેચ તૈયાર કરવામાં આવ્યો, સ્કેચ જોઈને દિગ્વિજયસિંહ એક્દમથી ડઘાઈ ગયાં, અને બોલ્યાં..\n\n“શું ! ખરેખર, તમે આ જ વ્યક્તિની કારમાં રૂપિયા મુકેલાં હતાં.” \n\n“હા ! સાહેબ, મને પાક્કું યાદ છે.” \n\n“પણ ! તમે આ વ્યક્તિને ઓળખો છો ? આ વ્યક્તિ આપણાં શહેરના ખુબજ ધનવાન વ્યક્તિ છે, જેનું નામ છે - અભય રોય. એ થોડી આ ચોરી કરે ? એને ચોરી કરવાની શું જરૂર પડે ?”\n\n“સાહેબ ! હું સાચું બોલું છું, મારા પર વિશ્વાસ કરો, તમને મારા પર વિશ્વાસ ના આવતો હોય તો હું તમને એની કારનો નંબર પણ લખાવું, જે મને યાદ છે…”\n\n\n\nત્યારબાદ, પેલો સિક્યુરિટી ગાર્ડે, દિગ્વિજયસિંહને કારનો નંબર લખાવ્યો, જેની આર.ટી. ઓની મદદથી ખાત્રી થઈ ગઈ કે પેલો સિક્યુરિટી ગાર્ડ સાચું બોલી રહ્યો હતો, પરંતુ અભય રોય ગુનેગાર છે, એવું સાબિત કરવા માટેના અપૂરતા સબુતોને લીધે, તેને કસ્ટડીમાં પણ લઈ શકાય તેમ ન હતું, અને પેલા સિક્યુરિટી ગાર્ડ પર જ્યાં સુધી કેસ ચાલુ છે, ત્યાં સુધી તેને પણ પાકા પુરાવા વગર બેકસુર સાબિત કરી શકાય તેમ ન હતું, આથી સિક્યુરિટી ગાર્ડને જેલમાં રાખવામાં આવ્યો.\n\n\n\nત્યારબાદ શહેરમાં ધીમે-ધીમે ચોરીના કેસ ઘટવાને બદલે ઉલ્ટાના વધવા લાગ્યાં, બેંક પછી, હોસ્પિટલ, ફેકટરી, મોલ, કંપની વગેરે જગ્યાએ ચોરીઓ થવાં લાગી, અને બધાં જ દોષિત કે ગુનેગાર પેલા સિક્યુરિટી ગાર્ડની માફકજ પોતાનું નિવેદન આપી રહ્યાં હતાં.\n\n\n\nશહેરમાં ચોરીઓના બનાવ ખુબજ વધવા લાગ્યાં, દિગ્વિજયસિંહે આ ચોરને પકડવા માટે દિવસ- રાત એક કરી દીધાં, તેમછતાં પણ દિગ્વિજયસિંહના હાથમાં એકપણ પુરાવો લાગેલ હતો નહીં જે અભય રોયને દોષી સાબીત કરી શકે, દિગ્વિજયસિંહ પણ મનમાં ખુબજ મુંઝવણ અનુભવતો હતો, કારણ કે આ તેમના માટે કદાચ આ પહેલો કેસ હશે, જેમાં પોતે આટલી મૂંઝવણ અને લાચારી અનુભવી રહ્યો હતો.  આથી દિગ્વિજયસિંહે આ બધી ઘટનાઓ સાથે સંબંધિત સી.સી.ટી.વી.કેમેરાના ફૂટેજ એક પેનડ્રાઈવમાં કોપી કરી લીધાં.\n\n\n\n***\n\n20 દિવસ બાદ…\n\nસ્થળ : દિગ્વિજયસિંહની ઓફીસ\n\nસમય : સવારનાં 11 કલાક\n\nદિગ્વિજયસિંહ જ્યારે આ ચોરીના કેસ સોલ્વ કરવા માટે પ્રયત્નો કરી રહ્યાં હતાં, એવામાં એના મોબાઈલમાં એક અજાણ્યા નંબર માંથી ફોન આવ્યો.\n\n“હેલો ! દિગ્વિજય… હું આદર્શની મમ્મી રમાબેન બોલી રહી છું”\n\n“હા ! આન્ટી બોલો, કેમ આજે અચાનક તમે મને ફોન કર્યો ? બધું બરાબર તો છે ને ?”\n\n“શું કહું બેટા તને ?” - આટલું બોલી રમાબેન ધ્રુસકે-ધ્રુસકે રડવા લાગ્યાં.\n\n“આન્ટી ! તમે રડો નહીં….શું થયું એ મને જણાવો…!” - દિગ્વિજય સાંત્વના આપતો બોલ્યો.\n\n“બેટા ! આદર્શ છેલ્લા બે વર્ષથી એક ફાર્માસ્યુટિકલ કંપનીમાં એ.આર મેનેજર તરીકે ફરજ બજાવતો હતો, પરંતુ….”\n\n“પરંતુ શું ...આન્ટી ?” - દિગ્વિજયસિંહ ગભરાયેલા અવાજમાં બોલ્યો.\n\n“પરંતુ ગઈકાલે આદર્શની કંપનીના માલિકે આદર્શ વિરુદ્ધ ચોરી કર્યાની એફ.આઈ.આર દાખલ કરેલ છે, અને પોલીસે તેને જેલમાં કેદ કરી લીધો છે, બેટા એક લાચાર મા પાસે કોઈ જ આધાર ન હોવાથી તેને ફોન કર્યો છે, મને મારા આપેલા સંસ્કારો પર પુરેપુરો વિશ્વાસ છે, અને આદર્શ તો તારો બેસ્ટ ફ્રેન્ડ હતો, તમે એકદિવસની 24 કલાકમાંથી 22 કલાક તો સાથેજ રહેતા હતાં, તને લાગે છે, કે આદર્શ આવું કરી શકે ?” \n\n\n\nઆ સાંભળી દિગ્વિજયસિંહના શરીરમાંથી જાણે એક કરંટ પસાર થયો હોય તેવું લાગ્યું, એક બાજુ પોતાનો જીવથી પણ વધુ વ્હાલો મિત્ર આદર્શ અને બીજી બાજુ એક લાચાર મા કે જે દિગ્વિજયસિંહને પોતાના પુત્રજ ગણતી હતી, જેને એક એવી આશા હતી કે દિગ્વિજયસિંહ પોતાના દીકરાને નિર્દોષ સાબિત કરવામાં મદદ કરશે ! જાણે એકા-એક હજારો વિચારોનું વંટોળ તેનાં મનમાં ઉદ્દભવ્યું હોય તેવું લાગી રહ્યું હતું.\n\n\n\n“અત્યારે તમે કયાં છો, આન્ટી ?”\n\n“હું ! અત્યારે આનંદનગર પોલીસસ્ટેશને છું..”\n\n“ઓકે ! તમે ત્યાં જ રહો, હું માત્ર દસ જ મિનિટમાં ત્યાં આવું છું..”\n\n\n\nઆટલું બોલી દિગ્વિજયસિંહે ફોન ડિસ્કનેક્ટ કર્યો, અને પોતાની કાર આનંદનગર પોલીસસ્ટેશન તરફ ભગાવી, જેવો દિગ્વિજયસિંહ પોલીસસ્ટેશનમાં પહોંચ્યો કે તરતજ રમાબેન રડતાં-રડતાં આવ્યાં, અને દિગ્વિજયસિંહને બધી માહિતી આપી, ત્યારબાદ તેને આશ્વાસન આપી, પોતે પોલીસસ્ટેશનમાં પ્રવેશ્યા, તેને જોઈ બધાંજ પોલીસકર્મીઓએ તેને સલામી ભરી, ત્યારબાદ પોતે આખા કેસની માહિતી લીધી, અને કમિશ્નર સાહેબ સાથે વાત કરી, આ કેસને ઇન્વેસ્ટિગેટ કરવાં માટે સંમતિ લીધી, અને આ કેસ પોતાના ચાર્જમાં લઈ લીધો, બહાર આવીને દિગ્વિજયસિંહે રમાબેનને આશ્વાસન કહ્યું.\n\n\n\n“આન્ટી ! તમે ચિંતા ના કરો, આપણો આદર્શ નિર્દોષ છે, અને તેને નિર્દોષ સાબિત કરવા માટે હું દિવસ-રાત એક કરી દઈશ…”\n\n“બેટા ! તું પણ મારા દીકરા જેવો જ છો, તો તું સમજી શકે છો, કે પોતાનાં સંતાન સાથે આવું બને, તેના માતા-પિતા પર શું વિતતી હોય છે….” - રમાબેન આંખોમાં આંસુ સાથે હાથ જોડતા બોલ્યા.\n\n“આન્ટી ! હું છું ને ? તમે શાંતથી ઘરે જાવ...આદર્શને હું કંઈ નહીં થવાં દઈશ..!” \n\n\n\nત્યારબાદ રમાબેન પોતાના આંસુ લૂછતાં-લૂછતાં પોતાનાં ઘરે જવા રવાના થયાં, આ બાજુ દિગ્વિજયસિંહે આદર્શની પૂછતાછ કરવાનું ચાલુ કર્યું, પણ આદર્શની વાત સાંભળીને દિગ્વિજયસિંહના આશ્ચર્યનો કોઈ પાર ના રહ્યો, કારણ કે આદર્શએ પણ પેલા બધાં ગુનેગારોની માફકજ નિવેદન આપ્યું. જ્યાં-સુધી બીજા બધાં આ નિવેદન આપતાં હતાં, ત્યાં-સુધી તો દિગ્વિજયસિંહને વિશ્વાસ નહોતો આવી રહ્યો, પરંતુ જ્યારે બેસ્ટ ફ્રેન્ડે આવું નિવેદન આપ્યું, ત્યારે દિગ્વિજયસિંહ પાસે આના પર વિશ્વાસ કરવા સિવાય કંઈ રસ્તો નહોતો દેખાઈ રહ્યો.\n\n***\n\n એજ દિવસે રાતે\n\nદિગ્વિજયસિંહ રાત્રિનાં દસ વાગ્યે, સુવા માટે પથારી પર લાંબા થયાં, જેવી પોતાની આંખો બંધ કરી કે તરતજ તેને એક લાચાર માં એવા રમાબેન અને પોતાનો ખાસ મિત્ર આદર્શનો ચહેરો દેખાવા લાગ્યો, આથી દિગ્વિજયસિંહ ઝબકીને પોતાની પથારીમાંથી બેઠા થઈ ગયાં, અને પોતાના બેડની બાજુમાં રાખેલ પાણીના જગમાંથી પાણી પીધું, અને સિગારેટના પાકિટમાંથી એક સિગારેટ અને લાઈટર લઈને પોતાના રૂમની ગલેરીમાં જઈ, સિગારેટના એક-પછી એક દમ મારવા લાગ્યો, પોતાને શું કરવું એ કઈ સમજાઈ રહ્યું ન હતું. એવામાં અચાનક દિગ્વિજયસિંહના મનમાં એક ઝબકારો થયો હોય તેમ એકાએક અડધી સિગારેટ પોતાના પગ દ્વારા ઓલવીને પોતાના રૂમમાં ગયાં અને કોમ્પ્યુટરમાં પેનડ્રાઈવ લગાવી, અને આદર્શ દ્વારા જે ચોરી કરવામાં આવી, તેનો સી.સી.ટી.વી. ફૂટેજ ચેક કરવાં લાગ્યો, ચેક કરતી વખતે તેને આદર્શની ચાલવાની, આંખો પટ્ટ-પટ્ટાવવાની ઢબ, આ બધું કંઈક અલગ લાગ્યું, કારણ કે દિગ્વિજયસિંહે તો આદર્શને ખુબ સારી રીતે ઓળખતા હતાં, તેને એક સેકન્ડ માટે એવુંજ લાગ્યું કે ફુટેજમાં આદર્શ છે જ નહીં, ચાલવાની અને આંખોની પટ્ટાપટાવવાની આવી ઢબ તેણે ક્યાંયક તો જોઈ જ છે. પણ ક્યાં એક બરાબર યાદ આવી રહ્યું ન હતું. આથી તેણે જેટલી ચોરી થઈ તે બધી જ ચોરીનાં સી.સી.ટી.વી. ફૂટેજ ચેક કર્યા, આ જોઈ દિગ્વિજયસિંહની આંખો આશ્ચર્યથી પહોળી થઇ ગઇ, કારણ કે ચોરી કરનાર બધાં અલગ-અલગ હતાં પરંતુ તે બધાંની ચાલવાની અને આંખો પટ્ટાપટાવવાની ઢબ સરખી જ હતી, જાણે કોઈ અજાણી શક્તિએ એ બધાં લોકોને પોતાના વશમાં કરીને આ કામ કરાવી રહ્યું હોય તેવું લાગ્યુ.\n\n\n\nએવામાં દિગ્વિજયસિંહને પાણીની તરસ લાગતાં તે પાણી પીવા માટે રસોડામાં રહેલ ફ્રીઝ પાસે ગયાં, અને પાણીની બોટલ કાઢી, પાણી પીવા લાગ્યાં, પરંતુ તેના મનમાં તો હજી પેલા અજાણ વ્યક્તિ કે શક્તિ વિશે જ ગડમથલ ચાલી રહી હતી, એવામાં દિગ્વિજયસિંહનું ધ્યાન રસોડામાં રહેલા તેલનાં ખાલી ડબ્બા પર પડી. અને તેના મનમાં કંઈક ઝબકારો થયો હોય તેમ, જાણે એક જ પળમાં આ કોમ્પ્લિકેટેડ લાગતો કેસ સોલ્વ થઈ ગયો હોય તેવા આનંદની રેખાઓ તેના ચહેરા પર ઉપસી આવી. જેનું કારણ હતું કે આ બધાની ચાલવાની અને આંખો પટ્ટપટ્ટાવવાની ઢબ, સાતેક મહિના પહેલા પોતાના ઘર પાસે જે વ્યક્તિ ભંગાર લેવા માટે આવ્યો હતો, તેની આબેહૂબ હતી, આથી દિગ્વિજયસિંહને ખ્યાલ આવ્યો કે પેલા ભંગારવાળાનો આ કેસ સાથે જરૂર કોઈ તો કનેક્શન છે….”\n\n***\n\nત્રણેક મહિના પહેલાં\n\nસ્થળ : આઝાદ ભંગારનો ડેલો\n\nસમય - સવારના 11 કલાક.\n\n\n\nઇકબાલભાઈ પોતાનાં ડેલા પર પોતાના રાબેતા મુજબ સવારનાં 9 વાગ્યાથી આવી ગયાં હતાં, અને કાઉન્ટર સંભાળી લીધું હતું, અને રેકડીવાળા પાસેથી ભંગાર લઈ તેને રૂપિયા આપી રહ્યાં હતાં, તેવામાં એકાએક એક આલીશાન કાર, પોતાના ડેલા સામે આવીને ઉભી રહી, ઇકબાલભાઈએ તે તરફ નજર કરી, તો કારમાંથી એક વ્યક્તિ બહાર આવ્યો, જેણે હાઇફાઈ સૂટ પહેરેલ હતું, હાથમાં કિંમતી ઘડિયાળ, સોનાની વિટીઓ અને ગળામાં સોનાનો હાર, અને રેબનના ગોગલ્સ પહેરેલા હતાં, આ વ્યક્તિ ઇકબાલભાઈ તરફ આવી રહ્યો હતો, આથી ઈકબાલભાઈ પોતાની ખુરશી પરથી ઊભાં થઈ ગયાં, અને પોતાનાં ટેબલ સામે એક ખુરશી મુકાવી...અને ઇકબાલભાઈ બોલ્યાં.\n\n“આવો ! સાહેબ…”\n\n“સાહેબ….” - આટલું બોલી પેલો અમીર વ્યક્તિ જોર-જોરથી હસવા લાગ્યો.\n\n“ઇકબાલચાચા ! તમે પણ થાપ ખાય ગયાં ને…?”\n\n“હ..મમ…” - ઈકબાલભાઈ પાસે જવાબ આપવા માટે શબ્દો ન હતાં.\n\n“અરે ! હું તમારો ભીમો….”\n\n“અરે..! મારો...ભીમો...શું છે આ બધું ?” - ઇકબાલભાઈએ આશ્ચર્ય સાથે ભીમને પૂછ્યું.\n\n“કાંઈ નહિ, બસ માની લો કે મને રાતોરાત લોટરી લાગી ગઈ, હું આજે જે કંઈપણ છું, એ આ ભંગાર અને તમારેજ લીધે છું.” - આટલું બોલી ભીમાએ પોતાનાં ખિસ્સામાંથી એકલાખ રૂપિયાનું બંડલ કાઢ્યું અને ઇકબાલભાઈને આપતાં બોલ્યો.\n\n\n\n“ઈકબાલચાચા ! મારા પર તમારો ખુબજ ઉપકાર છે, માટે હું તમને આ એક લાખ રૂપિયા આપું છું, જેથી મારું મન હળવું થઈ જશે..”\n\n“પણ ! તે તો તારો આખો ચહેરો જ બદલી નાખ્યો…?”\n\n“ચહેરો જ નહીં પરંતુ મેં મારું નામ પણ બદલી નાખ્યું છે….”\n\n“ઓહ..એવું ? તો તે તારું નામ બદલાવીને શું રાખ્યું…?” - આશ્ચર્ય સાથે ઇકબાલભાઈએ પૂછ્યું.\n\n“હવેથી મારું નવું નામ છે….અભય રોય !” - આટલું બોલી ભીમો એટલે કે અભય રોય ચાલતાં થયાં.\n\n\n\nઈકબાલભાઈના મનમાં ઘણાં પ્રશ્નો થયાં, પરંતુ તેનો કોઈ જવાબ ન મળ્યાં, અને પોતાને પણ એમજ એક લાખ રૂપિયા મળતાં હોવાથી વધુ ઊંડું માથું મારવું યોગ્ય સમજ્યું નહીં, અને મનમાં વિચાર્યું કે આ ભીમો એકદમ બદલાય ગયો, પરંતુ તેની ચાલવાની, અને આંખો પટ્ટાપટાવવાની ટેવ ના બદલાય.”\n\nત્યારબાદ, અભય રોયની કાર ધુવાડા ઉડાવતાં-ઉડાવતાં, એ જ ધુમાડામાં ધીમે-ધીમે દેખાતી બંધ થઈ ગઈ…!\n\n***\n\nબીજે દિવસે \n\nદિગ્વિજયસિંહને આખી રાત ઊંઘ આવીજ નહીં, પોતે જાણે આ કેસ સોલ્વ કરવામાં માત્ર થોડોકજ દૂર હોય, તેવું લાગી રહ્યું હતું, આ સમગ્ર કેસમાં એક જ ખૂટતી કડી ઘટતી હતી, જો એ કડી મળી જાય તો આ કેસ સોલ્વ થઈ જાય તેમ હતો, આથી દિગ્વિજયસિંહે પોતાની ટીમને પોતાના ઘરેજ બોલાવી લીધી, અને પેલા ભંગારવાળાની પૂછપરછ કરવાના કામે લગાડી દીધાં, પોતાના ઘરની આસપાસ જેટલાં પણ ભંગારના ડેલા હતાં એ બધી જ જગ્યાએ પૂછપરછ કરી, પરંતુ કઈ હાથમાં ના આવ્યું.\n\n\n\nત્યારબાદ આખી ટિમ લગભગ સવારનાં 11:30 કલાકની આસપાસ ઈકબાલભાઈના ડેલે પહોંચ્યા, ઇકબાલભાઈએ દિગ્વિજયસિંહને માહિતી આપતાં થોડાક અચકાતા હતાં, આથી દિગ્વિજયસિંહે કડાકાઇથી પૂછપરછ કરતાં ઇકબાલભાઈએ બધીજ હકીકત જણાવી દીધી. હવે દિગ્વિજયસિંહના મગજમાં આખો કેસ સોલ્વ થઈ રહ્યો હતો, એટલું તો નક્કી થઈજ ગયું કે આ બધી ચોરીઓ પાછળ અભય રોય એટલે કે ભીમનો હાથ છે. પણ એ કેવી રીતે આ બધી ચોરીઓને અંજામ આપે છે ? આ પ્રશ્નનો હજુસુધી દિગ્વિજયસિંહને જવાબ મળ્યો ના હતો.\n\n“શું ! તમે હાલમાં અભય રોયને એટલે કે તમારા ભીમને ઓળખી શકો.” - દિગ્વિજયસિંહે ઇકબાલભાઈને પૂછ્યું.\n\n“હા ! સાહેબ ! એ જ્યારે છેલ્લીવાર મારા ડેલા પર કાર લઈને આવ્યો હતો, ત્યારે યાદગીર રૂપે મેં એક સેલ્ફી લીધી હતી..” - ઈકબાલભાઈ પોતાના મોબાઈલમાં સેલ્ફી બતાવતાં- બતાવતાં બોલ્યાં.\n\n“આ ! સેલ્ફીમાં રહેલો અભય રોય, અને પેલી ચોરીઓમાં પકડાયેલા બધા આરોપીએ આપેલ બાતમીના આધારે તૈયાર કરેલો અભય રોયનો સ્કેચ એકદમ મેચ થઈ રહ્યાં હતાં.” \n\n\n\nહવે, કેસ લગભગ સોલ્વ થવા આવ્યો હતો, આથી દિગ્વિજયસિંહે ઇકબાલભાઈને સાક્ષી તરીકે પોતાના પોલીસસ્ટેશન લઈ ગયાં, અને આખી ટિમ અભય રોયની ધરપકડ કરવા માટે ગઈ, અને મહા જહેમતને અંતે આખરે અભય રોય પોલીસના હાથમાં આવી જ ગયો. પોલીસ કસ્ટડીમાં દિગ્વિજયસિંહે અભયની ખુબજ કડક પૂછપરછ કરતાં જે જાણવા મળ્યું તે સાંભળી અંધશ્રદ્ધા અને કાળજાદુ પર વિશ્વાસ ન કરનાર દિગ્વિજયસિંહ આ બધી બાબતો પર વિશ્વાસ કરવા લાગ્યો.\n\n\n\nકારણ કે અભય રોયે જણાવ્યું કે, “આજથી પાંચ મહિના પહેલા હું એકવાર આપણાં શહેરનાં એક જુના મકાનમાંથી નીકળેલા કાટમાળનો ભંગાર લેવા માટે ગયો હતો, એ કાટમાળની સાથે-સાથે આ મકાનની અમુક જૂની વસ્તુઓ પણ મને મળી હતી, તેમાં એક જૂનો અને તૂટેલો કબાટ પણ હતો, આ કબાટ તો તૂટેલો હતો, પરંતુ આ જ કબાટે મારી લાઈફ ચેન્જ કરી નાખી કારણ કે એ કબાટ તૂટેલો હોવાથી કોઈએ તપાસ્યા વગરજ મને એ કબાટ ભંગારમાં આપી દીધો. જ્યારે એ કબાટની મેં તપાસ કરી તો તે કબાટનાં લોકરમાં એક જૂની લાકડાની પેટી હતી, આથી મેં આશ્ચર્ય સાથે એ પેટી ખોલી, તો તેમાં એક તાવીઝ હતું, આથી મને વધારે જિજ્ઞાસા થતાં, મેં એ પેટી ફંફોળી. તો તેમાં એક તાંબાનો નાનો ટુકડો નીકળ્યો, જેમાં ઉપર લખેલ હતું. વશીકરણ મંત્ર, આથી મને એ ખ્યાલ આવી ગયો કે આ તાવીઝ કોઈ સામાન્ય તાવીઝ નથી, આ જરૂર કોઈ જાદુઈ તાવીઝ હતું. જેના દ્વારા કોઈપણ વ્યક્તિને આપણાં વશમાં કરીને આપણે જે ધારીએ તે કામ કરાવી શકીએ. આથી મેં તે મંત્ર મોઢે કરી લીધો, અને જે વ્યક્તિ પાસે મારે કામ કરાવવું હોય, તેની આંખો સામે આ તાવીઝ રાખીને વશીકરણ મંત્ર બોલું એટલે એ વ્યક્તિ સંપૂર્ણપણે મારા વશમાં થઇ જતો હતો. ત્યારબાદ આ તાવીઝનો ઉપયોગ કરીને મેં આ શહેરમાં અલગ - અલગ જગ્યાએ ચોરીઓ કરી.” - આ સાંભળી બધા પોલીસકર્મીઓ ઓ તો ઠીક પણ ખુદ દિગ્વિજયસિંહ પણ નવાઈ પામ્યાં.મનમાં પ્રશ્ન થયો, કે આવું ખરેખર બનતું હશે ?\n\n“તું ! જાણે છો ? અભય તને આ બધાં ગુનાહો માટે સખત સજા થાશે, કદાચ તારે તારી આખી લાઈફ હવે જેલમાં જ વિતાવાની થાશે.”\n\n“સાહેબ ! મને કોઈ વાંધો નથી, હું એ ખુબજ સારી રીતે જાણું છું, કે મને આકરામાં આકરી સજા ફટકારવામાં આવશે, પણ સાહેબ એક વાત કહું. તમે મને નિષ્ઠાવાન અને સાચા હૃદયવાળા ઓફિસર લાગ્યાં, એટલે મેં તમને બધી વાસ્તવિકતા જણાવી દિધી, કદાચ તમે મને કાનૂનના હવાલે કરશો તો તમને 15 ઓગસ્ટના દિવસે બહાદુરીનો એવોર્ડ આપશે, અને કદાચ પ્રમોશન પણ આપશે. પણ મને….મને...તો મારો એવોર્ડ મળી ગયો છે !” - આટલું બોલી અભય રોય ખડખડાટ હસવા લાગ્યો.\n\n\n\nઅભય રોયને આવી પરિસ્થિતિમાં હસતાં જોઈ, હાજર બધાં જ પોલીસ અધિકારીઓ સ્તબ્ધ થઈ ગયાં, કોઈ વ્યક્તિ આવી પરિસ્થિતિમાં આટલો ખુશ કેમ થઈ શકે ? .બધાના મનમાં આ એક જ પ્રશ્ન હતો, આથી દિગ્વિજયસિંહે અભયનાં ખભે હાથ મુકતા પૂછ્યું કે…\n\n“તારો...એવોર્ડ… તને મળી ગયો, તું કહેવા શું માંગે છો..?”\n\n“સાહેબ ! હું ખરેખર અમીર આદમી બન્યો એ સાચી વાત છે, પરંતુ આજસુધી મેં કોઈપણ ગરીબ માણસને ત્યાં આ તાવીઝની મદદથી ક્યારેય ચોરી નથી કરી, હું અમીર બન્યો છું, અમીર લોકોને લૂંટીને અને એ પણ એવાં અમીર લોકો કે જે ગરીબ લોકોનું લોહી ચૂસી-ચૂસીને અમીર બન્યાં. મેં જેટલી જગ્યાએ ચોરી કરી, એ બધાં જ લોકો આ સમાજની નજરમાં તો અમીર હતાં, પરંતુ મારી નજરમાં તે બધાં હેવાન હતાં. જેણે પોતાના રૂપિયા ખોટા રસ્તા દ્વારા બનાવ્યા હતાં, એ બધાંને જ મેં લૂંટયા છે. શહેરના બધાં જ અમીરલોકોને નહીં. અને આ બધાં રૂપિયા મે શાળાઓ, કોલેજો, લાઈબ્રેરીઓ, હોસ્પિટલો બનાવવામાંજ વાપરી કાઢ્યાં છે, જેથી કરીને આપણાં આ શિક્ષિત સમાજમાં ગલીએ ગલીઓમાં ભંગાર માંગતો ભીમો ના જોવા મળે. એ આવી કાળી મજૂરી કે બાળમજૂરી કરવાને બદલે સારું શિક્ષણ, સારી તબીબી સેવાઓ, સારું જ્ઞાન મેળવે એટલે બધો જ રૂપિયો મારી જેવાં અસંખ્ય ભીમાનું જીવન સુધારવાના કામે ખર્ચી નાંખ્યા છે.અને એ બધાની દુવાજ મારા માટે સાચો એવોર્ડ છે.” - આટલું બોલી પહાડ જેવું હૃદય ધરાવતો અભય એટલે કે ભીમો ધ્રુસકે -ધુસ્કે રડવા લાગ્યો.\n\n\n\nઅભયની વાતો સાંભળી બધાની આંખોમાં આંસુ આવી ગયાં, અને દિગ્વિજયસિંહની આંખોના ખૂણા પણ ભીના થઈ ગયાં, પરંતુ તે પોતાની ફરજ અને કાનૂનને વફાદાર હોવાને લીધે પોતે ઇચ્છતા ન હોવા છતાંપણ કેદ કરી લીધાં. ત્યારબાદ આ ચોરીમાં પકડાયેલા તમામ આરોપીને નિર્દોશ જાહેર કરીને છોડી મુકવામાં આવ્યા, જેમાં આદર્શને પણ છોડવામાં આવ્યો. એકબાજુ પોતાના મિત્ર આદર્શને નિર્દોષ જાહેર કરતાં, અને પોતે આ કેસ સોલ્વ કરવામાં સફળ રહ્યો તેનો આનંદ હતો, પરંતુ એના કરતાં પણ દુઃખ એ વાતનું હતું કે અભયે ભલે ચોરીઓ કરી પરંતુ આ ચોરીઓ કરાવવા પાછળ તેનો કોઈ બદ ઈરાદો ન હતો, જો કે તેનો રસ્તો ખોટો હતો !”\n\n \n\nત્યારબાદ દિગ્વિજયસિંહ સાંજે પોતાના ઘરે જવા માટે રવાના થયાં, પરંતુ તેના મનમાં તો હજુપણ અભય દ્વારા બોલાયેલા એક-એક શબ્દો ઘૂમી રહ્યાં હતાં, એવામાં દિગ્વિજયસિંહના મોબાઈલમાં મેસેજ આવ્યો, આથી પોતાના ખિસ્સામાંથી મોબાઈલ બહાર કાઢ્યો, બરાબર આજ વખતે દિગ્વિજયસિંહના ખિસ્સામાંથી પેલું તાવીઝ બહાર પડ્યું, આથી દિગ્વિજયસિંહે એ તાવીઝ પોતાનાં હાથમાં લઈ વિચાર્યું કે તે ભીમાને અભય બનાવીને ખુબ સારું કર્યું, તેની પાસે સારા એવા કાર્યો પણ કરાવડાવ્યા, પણ તેણે જે રસ્તો અપનાવ્યો તે ખોટો હતો. હવે આ સોસાયટીમાં કોઈ આવો રસ્તો ન અપનાવે એ જ સારું છે, માટે આ તાવીઝની કંઈ જરૂર નથી, ત્યારબાદ દિગ્વિજયસિંહે આ તાવીઝ પોતે જે પુલ પર જઈ રહ્યો હતો, તે નદીમાં ફેંકી દીધું.અને પોતાના ઘરે પહોંચી ગયો.\n\n\n\nઘરે પહોંચીને તેણે આ આખીવાત સત્યપ્રતાપસિંહને વિગતવાર જણાવી, અને અભય રોય એટલે કે ભીમાને જેટલી શક્ય હોય તેટલી ઓછામાં ઓછી સજા થાય તેવી, કમિશ્નરશ્રીને રિકવેસ્ટ કરી. આ બધી રજૂઆતોને ધ્યાને લઈને કોર્ટે અભય રોયને 10 વર્ષની કેદની સજાને બદલે 7 વર્ષની જેલની સજા ફટકારવામાં આવી.\n\n\n\nમિત્રો, આપણી સોસાયટીમાં પણ જો શ્રધ્ધાનું અસ્તિત્વ હોય તો અંધશ્રદ્ધાનું પણ અસ્તિત્વ હોયજ છે, શું ખરેખર દિગ્વિજયસિંહ આ કેસ સોલ્વ કરવામાં સાચા અર્થમાં સફળ રહયા ? શું આપણી સોસાયટીમાં આવા અભય રોય જેવા વ્યક્તિ હોવા જોઈએ કે નહીં ? શું આ સમાજનો અમીર વ્યક્તિ માત્ર એક જ ભીમા જેવાં છોકરાને મદદ કરવાનું વિચારે કે હિંમત કરે તો ક્યારેય ભીમો અભય બને તેવી પરિસ્થિતિ કદાચ નિર્માણ ન પામે. શું અભય સાચો હતો ? શું તેણે આ સમાજનાં હરામી કહી શકાય તેવા કે જે ગરીબ લોકોનું લોહી ચૂસી-ચૂસીને અમીર બન્યાં તેઓને ત્યાં ચોરી કરીને સારું કર્યું કે નહીં ?\n\n",
      "duration": "16 mins",
      "category": "Crime"
    },
    {
      "id": 25,
      "title": "રાગ દીપક",
      "story_name": "મલ્હાર રાગમાં સ્વરબદ્ધ થયેલું ગીત શાસ્ત્રીય ગાયિકના કંઠમાંથી ઘૂંટાઈને ચોતરફ પ્રસરી રહ્યું હતું. આંખમાં આંસુડાની ધાર સાથે જ્યોતિએ બાજુમાંથી માગીને લાવેલા મોબાઈલમાં ધ્રુજતાં હાથે માંડ - માંડ દસ આંકડા દબાવ્યા.\n\nસામે છેડેથી મલ્હારભાઈ એ જ્યોતિ કઈ બોલે તે પહેલાં લાચાર સ્વરે, ત્રુટક અવાજમાં કહી દીધું, \"બેટા મને માફ કરજે પણ હવે તને આપવા માટે મારી પાસે કંઈ વધ્યું...\"\n\nફોન કટ થઈ ગયો. સંગીત એક માત્ર સહારો હતું જ્યોતિની પીડા શમવાવા માટે. બધાં બહાર જતા રહે પછી ચોરી છૂપે સાંભળતી.\n\nજો કે આજ તો એ પણ શાતા આપતું નહોતું. ઉનાળાની બળબળતી બપોરેના બાર વાગ્યા હતા. માથે વળી ગયેલાં પરસેવાનાં ટીપાં જ્યોતિએ સાડલાના પાલવથી લૂછયાં. સીડીમાં ગીતો બદલી રહ્યાં હતાં પણ તેનું ધ્યાન ત્યાં નહોતું.\n\nઆજે આઠમો દિવસ હતો. જ્યોતિને તેના પતિ મનોજ તથા તેના સાસુ, સસરાએ ધમકી આપીને કહેલું, \"આઠ દિવસની અંદર જો સ્કુટરના પૈસા નથી આવ્યાં તો ગયા વખતે શું થયું હતું તે યાદ છે ને?\"\n\nજ્યોતિને ઢોરમાર યાદ આવતા જ તે ધ્રુજી ગઈ. આંખમાં આંસુનો પ્રવાહ વધ્યો. રસોડામાં ગઈ...\n\nસીડીપ્લેયરમાં રાગ દીપક શરૂ થઈ ચૂક્યો હતો. બાજુવાળા મેઘાબેન તેનો મોબાઈલ લેવા જ્યોતિના ઘરે આવ્યા તેની રાડ ફાટી ગઈ. આખું ઘર ભડકે...",
      "duration": "1 mins",
      "category": "Crime"
    },
    {
      "id": 26,
      "title": "રેડ એન્ડ પર્પલ",
      "story_name": "\"વાઉ અનુષ્કા વોટ અ પેઈન્ટીંગ ફેન્ટાસ્ટીક” સપનાએ અનુષ્કાની પેઈન્ટીંગ વખાણતા કહ્યું.\n\n\"યાર તું તો જબ્બર છે ફક્ત બે કલરનાં લાઈટ ડાર્ક કોમ્બિનેશનથી શું જબરદસ્ત પેઇન્ટિંગ બનાવ્યું છે”. પેઇન્ટિંગને નિહાળતા સપના ફરી બોલી.\n\n \" ટેલ મી વન થિંગ આ બે કલર્સ તારા ફેવરીટ તો નથી ને?” સપનાએ પ્રશ્ન કર્યો.\n\nઅનુષ્કા એ જવાબમાં ફક્ત એક સ્માઈલ આપી.\n\n \"યાર શું કાતીલ સ્માઈલ આપી, પણ હું તારો વર નથી કે આટલી મસ્ત સ્માઈલ આપે છે ઓકે” કહી આંખ મીચકારતાં ફરી સપના બોલી , “ ઓ મેડમ મેં તમારી સુંદર દંતપંક્તિ જોવા નથી માંગી મને કે ને યાર આ કલર્સ તારા ફેવરીટ છે ને… તું મોટા ભાગે આ જ કલર કોમ્બિનેશનથી ડિફરન્ટ પેઇન્ટિંગ બનાવે છે ”સપના એ થોડું અકળાઈને પૂછ્યું.\n\n \"કેમ આ બે કલર્સ થી મારૂં પેઇન્ટિંગ સારૂં નથી લાગતું કે નથી બનતું ?” અનુષ્કા એ પૂછ્યું.\n\n \"ના મારી માં….. હું તો આશ્ચર્યચકિત થઈ જાવ છું કે ફક્ત બે કલર્સનાં કોમ્બિનેશનથી તું આટલું સરસ પેઇન્ટિંગ કઈ રીતે બનાવે છે? યુ આર અમેઝીંગ. અરે, લોકો તો બધા શેડ્સનો યુઝ કરીને પણ આવું સરસ પેઇન્ટિંગ ન બનાવી શકે અને તું….માય ગોડ….આ કેનવાસ પર કોઈ મેજીક પણ કરે છે કે શું?” ફરી આંખ મીચકારતાં સપના બોલી.\n\n\"તું પણ ને સપના.. હવે બટરપોલીશ કરે છે” અનુષ્કા બોલી.\n\n \"પણ હજી મારો પ્રશ્ન એ જ સ્થાને છે “ સપના એ ફરી સવાલ કર્યો.\n\n\"છોડ એ બધી વાત ચલ બંને કોફી પીએ” કહી બંને ડ્રોઈંગરૂમમાં આવી.\n\nઅનુષ્કાએ જે રીતે વાત ઉડાવી તે જોઈને સપનાને થોડું વિચિત્ર લાગ્યું; પણ તે કંઈ બોલી નહીં. કોફી પીને તે પોતાને કામ છે એમ કહી નીકળી ગઈ.\n\n\"માય ફેવરીટ કલર્સ…. સપના તને હું શું કહું કે આ કલર્સ તો મારી લાઈફ સાથે વણાઈ ચૂક્યા છે”. મનોમન અનુષ્કા બોલી.\n\nએક સુખી સંપન્ન પરિવાર માં પરણેલી અનુષ્કાનો પતિ વિરેન બિઝનેસ મેન હતો, એક પુત્રની માતા હોવા છતાં અનુષ્કા ખાસી યંગ લાગતી હતી.\n\n દીકરો દહેરાદૂન બોર્ડિંગ સ્કૂલમાં અભ્યાસ કરતો હતો, તેથી પોતાની એકલતા દૂર કરવા તે પેઇન્ટિંગ, રીડીંગ કરી લેતી. પતિ વિરેનને તેના પેઇન્ટિંગથી ચીડ હતી તેથી તે પતિની ગેરહાજરીમાં જ પોતાનો શોખ પૂરો કરતી.\n\n સપના તેની પડોશી તેમજ મિત્ર પણ હતી. તે ઘણીવાર અનુષ્કને મળવા આવતી તેમજ તેના પેઇન્ટિંગ પણ સપનાને ખૂબ ગમતાં હોવાથી સપના અનુષ્કાના વખાણ પણ કરતી. \n\nએકવાર રાત્રે સપના એ અનુષ્કાના પતિ વિરેનને મોટેથી ચીસો પાડતો સાંભળ્યો, તેને થોડું અજુગતું લાગ્યું પણ તે પોતાના રૂમમાં ઉંઘવા જતી રહી.\n\n વિરેનની ચીસો તેના બેડરૂમ સુધી આવતી હતી; બાજુમાં સૂતેલો તેનો પતિ ઘસઘસાટ ઊંઘતો હતો તેથી તેને ન જગાડતા સપના ચૂપચાપ પડખાં ઘસતી પડી રહી.\n\n સવારે અગિયાર વાગ્યાની આસપાસ તે અનુષ્કાના ઘરે પહોંચી, જઈને જોયું તો અનુષ્કાની આંખો સૂઝેલી હતી. તેણે નખશિખ અનુષ્કાને નિહાળી.\n\n ક્યાંક આંગળાનાં લાલ નિશાનો તો હાથ પર પર્પલ ચકામા…તે કશું બોલ્યા વિના અનુષ્કાને ભેટી પડી.\n\nઆંખોમાં અશ્રુ સાથે અનુષ્કાની હળવી ચીસ પણ પડી, ડરીને સપના દૂર ખસી…. પછી તેને અનુષ્કાની પીઠ જોઈ.\n\nકેનવાસ પર રેલાતા અનુષ્કાના ફેવરીટ રેડ એન્ડ પર્પલ કલર જ જોઈ લો !",
      "duration": "2 mins",
      "category": "Crime"
    },
    {
      "id": 27,
      "title": "ગહરી ચાલ",
      "story_name": "રાશી ભોગીભાઈ શેઠ ની એક ની એક દીકરી હતી. ખુબજ લાડકોડથી ભોગીભાઈ એ રાશીનો ઉછેર કર્યો હતો. રાશીની મમ્મી રાશી છ વર્ષની હતી ત્યારે કેન્સર જેવી ભયંકર બિમારીને કારણે રાશીનો હાથ ભોગીભાઈ ના હાથમાં સોપી મૃત્યુ પામ્યા હતા. રાશીનો ઉછેર તેના ફૈબાના હાથમાં થયો હતો. રાશીના ફૈબા બાળવિધવા હતાં તેથી ભોગીભાઈ ને ત્યાં જ રહેતા હતા. ફૈબા એ રાશીને ક્યારેય માની ખોટ સાલવા નહોતી દીધી. ભોગીભાઈ પૈસેટકે સુખી હતા. ખુબ મોટો બંગલો હતો. અન પોતાની એક મોટી ફાર્મ હતી. જે વર્ષો જુના મુનીમ હતાં તે સંભાળતા હતા.\n\n          ભોગીભાઈ ના બંગલાને અડીનેજ બીજો બંગલો કિરીટભાઈ નો હતો. કિરીટભાઈ ને સંતાન માં એક પુત્રજ હતો જેનું નામ મંથન હતું અને કિરીટભાઈ ના પત્નીનુ નામ મીનાબેન હતું. કિરીટભાઈની નામના એક ધનાઢ્ય વ્યક્તિમાં થતી. આ એક બંગલો તો હતોજ, બીજા બે ફાર્મ હાઉસ પણ હતા અને બે ફેક્ટરી ના માલિક હતા. આટલો પૈસો હોવા છતા કોઈ આડંબર નહીં, અભિમાન નહીં, નોકરોને પણ ક્યારેય તુકારે નહોતા બોલાવતા. બંગલાની પાછળજ નોકરોને રહેવા માટે ક્વાર્ટર બનાવી દીધા હતાં. તેમાં જ તેઓ રહેતા હતા. તેમના છોકરાઓ ને ભણાવવા નો તમામ ખર્ચો પોતે ઉઠાવતા. રામુકાકાની ત્રીજી પેઢી પણ શેઠને ત્યાં કામ કરતી હતી એટલા જુના હતા.\n\n             મંથન અને રાશીની ઉમર લગભગ એક સરખી હતી. આથી બંનેને એકબીજા સાથે ખુબ ભળતું. બંને લગભગ આખો દિવસ સાથે ને સાથે રહેતા કોઈક વાર રાશી મંથનને ત્યાં રમવા જતી કોઈક વાર મંથન રાશીને ત્યાં રમવા જતો. આમનેઆમ સાથે હસતાં રમતા ભણતા બંને જુવાનીના ઊંબરે ક્યારે પહોંચી ગયાં તેનું ભાનજ ન રહ્યું. બંનેને જવાનીની હવા લાગી ચૂકી હતી. બંનેની દોસ્તી એ પ્રેમનું સ્વરૂપ પકડી લીધું હતું. રાશી અને મંથન ના ઘરના સૌ આ વાત જાણતા હતા. પણ લગ્ન માટે બંનેની ઉમર બહું નાની હતી. અને રાશીની ઈચ્છા નાનપણથી વકીલ બનવાની હતી. કોર્ટમાં કાળો કોટ પહેરી જજ ની સામે વકીલો જે રજૂઆત કરતાં હોય તેવું બનવાની હોશ હતી. મંથન ને તો ભણવામાં બહું રસ નહોતો. ગ્રેજ્યુએશન માંડ પુરી કરી શક્યો પણ તે બિઝનેસમાં માસ્ટરી ધરાવતો હતો. રાશી એ વકીલાતનું ભણવાનું પુરુ કર્યું ત્યાં સુધીમાં તો મંથન પણ બિઝનેસમાં ખુબ આગળ વધી ગયો હતો. બંને હવે પોતપોતાની મનગમતા વિષયો માં બરાબર સેટ થઈ ગયા હતા. ખુબ નાની ઉમરમાં રાશીએ ઘણા કેશ સિફતપૂર્વક સોલ્વ કર્યા અને વકીલાત ની દુનિયામાં સારું એવું નામ કમાવી લીધું હતું.\n\n            મંથન અને રાશીની સહમતી લઈ ભોગીભાઈ અને કિરીટભાઈ એ મળીને બંનેના લગ્નની તારીખ નક્કી કરી લીધી. અને ખુબ જ ધામધૂમથી પ્રસંગ પતાવ્યો. રાશી અને મંથન હનીમૂન માટે નીકળી ગયા. એક મહિનો તો જોતજોતાંમાં ક્યારે પસાર થઈ ગયો ખબર જ ન પડી. ફરીને આવીને બંને પાછા પોતપોતાના કામમાં બીઝી થઈ ગયાં. રાશિના હાથમાં એક બહુજ ગંભીર કેસ આવ્યો હતો. આરોપી આંતકવાદી હતો. તેના વિરુદ્ધ પુરાવા એકઠા કરવાના હતા. આ કામ કપરું પણ હતું અને જોખમી પણ હતું. જોકે રાશી ને ચેલેન્જ એક્સેપટ કરવાની મજા આવતી. તેણે તપાસ શરૂ કરી દીધી. આરોપી નું નામ યુસુફ હતું. તેણે સ્કૂલમાં બોમ્બ ગોઠવ્યો હતો. સ્કૂલમાં બોમ્બ મુકી લપાતો છૂપાતો બહાર નીકળતો હતો ત્યાં ચોકીદાર નું ધ્યાન ગયું તેણે ઝડપથી ગેટ બંધ કરી દીધો અને બેલ દાબી ને પ્રિન્સિપાલ ને સતેજ કરી દીધા અને તેને પકડવા તેની માથે ઝપટ મારી. યુસુફ છુટવા ફાફા માર્યા પણ છુટી ન શક્યો. એટલે ચોકીદાર નું ખુન કરી નાખ્યું અને ભાગવા લાગ્યો ત્યાં તો બધા ભેગા થઈ ગયા અને પોલીસ પણ આવી ગઈ અને પકડાઈ ગયો. પોલીસ ની ગાડીમાં બેસતાં જ પોતાની ઘડિયાળમાંથી એક બટન દબાવ્યું. અને એક મોટા ધડાકા સાથે સ્કૂલ નો પાછળ નો ભાગ જમીનદોસ્ત થઇ ગયો. મરણતોલ ચીસો અને ચીચીયારી થી વાતાવરણ ધ્રુજી ઉઠ્યું. આખું મેદાન બાળકો ના અવશેષો થી અને લોહી થી લથપથ થઈ ગયું હતું. રાશી એ સ્ટાફ ના બધા અને પ્રિન્સિપાલ એ બધાએ જેમણે આ કરુણ દ્રશ્ય પોતાની નજરે નિહાળ્યું હોય તે બધા બયાન અને બધા પુરાવા ઓ પ્રુફ સાથે ભેગા કર્યા. કેસ ચાલુ થયો ત્યારથી રાશીને ધમકીભર્યાં ફોન આવવાની શરૂઆત થઈ ગઈ હતી. મંથને તનો મિત્ર રાજન જે ક્રાઈમ બ્રાન્ચમાં હતો તેને બોલાવી બધી માહિતી આપી અને ઘર તથા રાશી ની સિક્યુરિટી ગોઠવવા ની વાત કરી. રાજને તરતજ પોતાના માણસો ને ઘર ની તથા રાશી ની સિક્યુરિટી માટે ગોઠવી દીધા. અને રાશીને કહ્યું તમે નિશ્ચિત પણે કેસ લડો તમને કોઈ આંગળી પણ નહીં અડાડી શકે.\n\n                રાશીની પાકા પુરાવા સાથેની જોરદાર દલીલો ને કારણે જજને યસુફ વિરુદ્ધ ચુકાદો આપવાની ફરજ પડી. અને જજે યુસુફ ને ફાંસીની સજા ફટકારી. રાશિના જીવન ની આ મોટામાં મોટી જીત હતી. સાંજે બંને ઘરના તથા થોડા નજીકના મિત્રો પાર્ટી ની ઉજવણી કરતાં ત્યાં એક પથ્થર કાચની બારી તોડી અંદર આવ્યો તેની સાથે એક ચીઠ્ઠી વીટાળેલી હતી . મંથને તે ખોલીને વાંચી તો તેમાં લખ્યું હતું તમે જે કર્યું છે તે સારું નથી કર્યું તમારે તેનું પરિણામ ભોગવવુ પડશે એ માટે તૈયાર રહેજો. મંથને આ ચીઠ્ઠી રાજનને આપી રાજને વાચીને ચુપચાપ તેના ખિસ્સામાં મુકી દીધી મંથન અને રાશી સિવાય કોઈ નહોતું જાણતું કે રાજન ક્રાઇમ બ્રાન્ચ માં છે.\n\n          આ વાત ને બે વર્ષ થઈ ગયા તે દરમ્યાન રાશીએ એક સુંદર બાળકીને જન્મ આપ્યો તેનું નામ મંશી રાખ્યું. બે ઘર વચ્ચે મંશી ખુબજ લાડકોડથી ઉછરી રહી હતી. બધાની ખુબજ લાડકવાયી હતી રાશીનુ મન ભરાતું જ નહીં તેને રમાડવા માં જ તેનો સમય પસાર થઇ જતો રાશીએ પોતાના હાથ નીચે બે જુનીયર વકીલ છોકરાઓ ને તૈયાર કર્યાં એટલે મોટા ભાગના કેસ તેઓજ હેન્ડલ કરતાં હતા. રાશી એ ઘરમાં જ ઑફિસ ખોલી નાખી હતી. કોઈ મોટા કેશ હોય તોજ તે કોર્ટ જતી.\n\n          મીનાબેન ના ભાઈની દિકરી ના લગ્ન હતા. આથી એક અઠવાડિયા પહેલાં બધાં આવી જાવ એવો મીનાબેન ના ભાઈનો ખાસ આગ્રહ હતો. બધા લગ્ન માં જવાની તૈયારીમાં લાગી ગયાં. ત્યાં રાશીને એક ખુબજ અટપટો કેસ સોલ્વ કરવાનો આવ્યો. આથી રાશી એ કહ્યું તમે બધા જાવ મારા પપ્પાને અને ફોઈને પણ સાથે લેતાં જાવ અને મંશી માને તો તેને પણ લેતાં જાવ હું બે દિવસ માં કેસ સોલ્વ કરીને પહોંચી જઈશ. બધા અમદાવાદ થી સુરત જવા રવાના થઈ ગયા અને રાશી પોતાના કામે લાગી ગઈ. લગભગ દોઢ કલાક જેવું થયું હશે ત્યાં ઘરના ફોન ની રીંગ વાગી નંબર અજાણ્યા હતા છતાં તેણે ફોન રીસીવ કર્યો. ત્યાજ સામેથી અટ્ટહાસ્ય કરતો અવાજ આવ્યો, હું મારો બદલો ભુલ્યો નથી, તારા કુટુંબ પાસે ફક્ત દસજ મિનિટ છે બચાવી શકે તો બચાવી લે નહીં તો જેવી ભગવાન ની મરજી. કહી ફોન કપાઈ ગયો . રાશી ને તો પરસેવો વળી ગયો હાફળી ફાફળી થઈ ગઈ મગજ શુન્ન થઈ ગયું . માંડ કરી ને પોતાની જાતને કાબૂમાં કરી અને રાજનને ફોન કર્યો અને બધી વાત કરી. રાજને કહ્યું કે હમણા ને હમણાં તે લોકોનું લોકેશન જાણીને મને જલ્દીથી મારા મોબાઈલ માં મોકલ. કહી તે મંથન ના ઘરે આવવા નીકળી ગયો. રાશીએ તરતજ મીનાબેન ને ફોન લગાડ્યો. મીનાબેને ફોન ઉપાડ્યો તેથી રાશી ને થોડી રાહત થઈ. રાશીએ પુછ્યું બધા મજામાં તો છોને પપ્પા શું કરે છે. મંશી હેરાન તો નથી કરતી ને,મનના ફફડાટ ને છૂપાવી ને મીનાબેન ને વારાફરતી બધા કેમ છે?શું કરે છે? વાત ચાલુ હતી ને ત્યાં જ મીનાબેને જોરથી ચીસ પાડી રાશી ચીસ સાંભળીને ધ્રુજી ગઈ. ત્યાં તો એક મોટો ધડાકો સંભળાયો. રાશિ એકદમ ચીસ પાડીને બેભાન થઈ ગઈ. રાશીની ચીસ સાંભળી રામુકાકા બહાર દોડતા આવ્યાં. રાશીની હાલત જોઈને રામુકાકાએ એમની પત્નીને અને દિકરાની વહુને બુમ પાડીને બહાર બોલાવ્યા. રાશીને ભાનમાં લાવવાની કોશિશ કરી જોઈ રાશી ની હાલત જોઈ ગભરાઈ ગયા અને બહાર ની તરફ દોડ્યાં બહાર નીકળતા જ સામે ગૌરવ મળ્યો, રામુકાકાએ રોતાં રોતા ગૌરવ ને કહ્યું ભાઈ જલદી અંદર ચાલોને મારી દિકરી રાશીને કંઈક થઈ ગયું છે. ગૌરવ તરત જ અંદર આવ્યો અને ઝડપથી 108 ને બોલાવી અને રાશીને હૉસ્પિટલમાં દાખલ કરી દીધી. એટલી વારમાં રાજન પણ હૉસ્પિટલમાં પહોંચી ગયો. રાજનને મંથન ના ફેમિલી ના એક્સિડન્ટ ના સમાચાર મળી ગયાં હતાં. સુરત પહોંચવાને અડધી કલાક નીજ વાર હતી એ પહેલાં એક સડસડાટ ધસી આવતાં ટ્રકે મોટરનો કુચો બોલાવી દીધો હતો. સાથે એ ટ્રક ડ્રાઈવર નુ પણ ઘટનાસ્થળે મૃત્યુ થઈ ગયું હતું અને ટ્રક ના નંબર પણ ખોટા હતા. અત્યારે તો રાજન માટે રાશી ઝડપથી સ્વસ્થ થાય તે મહત્વનું હતું. રાશી ત્રણ દિવસે ભાનમાં આવી.\n\nગૌરવે ત્રણ દિવસ સુધી દિવસ રાત જોયા વગર રાશીની સેવા કરી. રાશી ભાનમાં આવી પછી રાજને ધીમે ધીમે રાશી ને એક્સિડન્ટની વાત કરી. તેના પર પડેલા વ્રજધાત રાશી માટે જીરવવો બહુ અઘરો હતો. તે દોડીને બારી પાસે ગઈ અને બારીમાંથી કુદકો મારવા જતી હતી ત્યાં રાજને અને ગૌરવે પકડી લીધી. તેના આક્રંન્દે આખી હોસ્પિટલને રોવડાવી દીધી.\n\nરાશી ને એકલી હૉસ્પિટલમાં રાખવી હિતાવહ નહોતી તેથી રાજને હૉસ્પિટલમાંથી ડિસ્ચાર્જ લેવડાવી રાશી ને ઘરે શિફ્ટ કરી અને સાથે એક નર્સ ચોવીસ કલાક તેની સાથે રહે તેવી વ્યવસ્થા કરી. સાથે સાથે તેને એમ હતું કે કદાચ રાશી પર પણ હુમલો થશે તેથી બંગલા ની ફરતે છુપી પોલીસ ગોઠવી દીધી અને એકને બગીચાના માળી તરીકે બંગલામાં ગોઠવી દીધો. જેથી બંગલાની અંદર ની હિલચાલ પર પણ ધ્યાન રહે. રાજન અથવા ગૌરવ રાશીનું ધ્યાન રાખવા સતત તેની સાથે રહે તેવી ગોઠવણ કરી. રાશીને ઘેનનુ ઈન્જેકશન આપ્યુ હોવાથી રાશી ઘસઘસાટ ઊંઘી રહી હતી. તે દરમ્યાન રાજને ગૌરવ વિશે જાણી લીધું. ગૌરવ અઠવાડિયા પહેલાં જ રાજકોટ થી અમદાવાદ નોકરીનું ઈન્ટરવ્યૂ આપવા આવ્યો હતો. તેના મામા ના સાળાનો બંગલો ખાલી હોવાથી તે તેમાં ઊતર્યો હતો. પાંચ છ બંગલા છોડીને જ તેનો બંગલો હતો. રાશી સાથે આ બનાવ બન્યો ત્યારે તે ઈન્ટરવ્યૂ દેવા જ જઈ રહ્યો હતો. રાજનને ગૌરવ પર વિશ્વાસ બેસી ગયો તેથી હવે તે થોડો નિશ્ચિંત બની ગયો હતો કારણ રાજનનુ ઘર રાશી ના ઘરથી ઘણું દુર હતું. અચાનક દોડીને આવવામાં સ્હેજે કલાક નીકળી જાય બાજુમાં ગૌરવ હતો તો તરત પહોંચી તો શકે. રાશીની સંભાળ રાખવાવાળા તો ઘણા હતા પણ પોતાના કહી શકાય તેવી એકપણ વ્યક્તિ બચી નહોતી. રાશી નું ધ્યાન રાખવાનું રામુકાકા અને ગૌતમ ને સોંપી રાજન પાંચ દિવસે પોતાના ઘેર જતો હતો. પોતાના ઘેર પહોંચી ફ્રેશ થઈને પહેલું કામ તેમણે સુરત પોલીસ સ્ટેશનને ફોન કરવાનું કર્યું અને પોલીસ સ્ટેશનની માહિતી મુજબ એક અકસ્માત તરીકે કેસ દર્જ થયો હતો પરંતુ તે જાણતો હતો કે આ અકસ્માત નહોતો પણ હાથે કરીને કરેલુ કોઈ બેરહીમીથી કરેલું કોઈ કૃત્ય હતું ટ્રક ડ્રાઈવર તો મૃત્યુ પામ્યો હતો તેથી તેનો પત્તો લગાવવા અઘરો હતો પણ જો કદાચ ટ્રક કોનો હતો તેનો માલિક કોણ હતો એ ખબર પડે તો ખુનીનો પત્તો લગાવી શકાય. તેણે ટ્રકના માલિક ની તપાસ કરી પણ આ ટ્રક તો ચોરાયેલો હતો અને એની કંપનીના માલિકે અઠવાડિયા પહેલા લખાવેલી હતી. રાજન મૂંઝવણમાં તો એક પણ કડી હાથ નહોતી લાગતી.\n\n            તે પાછો અમદાવાદ આવી ગયો આવીને સીધો રાશિ ને મળવા ગયો. રાશી ની હાલત હજુ પણ નાજુક હતી તે ઊંઘમાં પણ ચીસો નાખી નાખીને રડી રહી હતી ડોક્ટરનું કહેવું એમ હતું કે જો આમ નામ રહેશે તો આ પાગલ થઈ જશે. ગૌરવ અને રાજન સતત તેની સેવામાં હતા આ બનાવને અઠવાડિયું થઇ ગયું હતું પણ રાશિમાં કોઈ ફેર પડતો ન હતો ડોક્ટરે કહ્યું જ્યાં સુધી તેના મનમાંથી વાત બારે નહીં નીકળે ત્યાં સુધી આમ જ રહેશે રાજને એક ઉપાય શોધ્યો રાશિ રડી રહી હતી ત્યારે રાજને રાશી નેએક જોરથી તમાચો માર્યો રાશિ હતપ્રભ બનીને રાજન સામે જોવા લાગી અને પછી રાજનને વળગી ને ખુબ રડી રાજન ને કોઈ બહેન ન હતી આથી રક્ષાબંધન ને દિવસે હંમેશાં રાશી પાસે રાખડી બંધાવવા આવતો. રાજન ની આખો પણ આસું ઓને રોકી ન શકી. રાજને પણ પોતાનો જીગરજાન મિત્ર ખોયો હતો. આટલા દિવસથી રોકી રાખેલા આંસુઓને રાજને વહેવા દીધાં. થોડીવાર પછી બંને શાંત થયા. અને સ્વસ્થ થયા. રામુકાકા બંને માટે પાણી લઈ આવ્યા તેની આંખમાંથી પણ આંસુ સુકાતા ન હતા બંનેને શાંતવના આપી અને કહ્યું કે જે થવાનું હતું તે થઈ ગયું હવે થોડા સ્વસ્થ થઈને તેની પાછળની ક્રિયાઓ પર ધ્યાન આપો જેથી તેઓ ના આત્મા ને શાંતિ મળે રાજન અને ગૌરવ બંને દ્વારકા બધાના અસ્થિ પધરાવા ગયા અને રામુકાકાને કડક સુચના આપીને ગયાં કે કોઈ પણ અજાણ્યા ને આવવા નહીં દેતાં અને રાશી નુ બરાબર ધ્યાન રાખજો. બંને દ્વારકા પહોંચી ને અસ્થિ પધરાવવા નીકળતા હતા ત્યાં ગૌરવ ને એકદમ પેટ માં દુખાવો શરૂ થઈ ગયો તે તો બેવડો ચોવડો વળી જતો હતો રાજને એક હોટેલ માં રૂમ બુક કરાવી હોટલ વાળા પાસેથી ડૉક્ટર નો નંબર લઈ ડૉકટર ને ફોન કરી બોલાવ્યા ડૉકટરે દુખાવાનું એક ઈન્જેકશન આપ્યું અને કહ્યું કદાચ ગેસ એસીડીટી નો પ્રોબ્લેમ હોઈ શકે. ગૌરવ ને હોટલમાં જ સુવડાવી રાખી રાજન એકલોજ અસ્થિ પધરાવવા ગયો અને મંદિરમાં દર્શન કરી હોટલેથી ગૌરવ ને લઈ પાછા અમદાવાદ આવવા નીકળી ગયા. રાજનને રાશી ની ચિંતા હતી વારે વારે ફોન કરી ને સમાચાર પુછતો રેતો.\n\n        રાશી ધીમે ધીમે હવે સ્વસ્થ થવા લાગી હતી. રાજને તેને ગૌરવ વિશે જણાવી દીધું હતું. તેને ગૌરવ પર ખુબ જ માન થઈ આવ્યું કોઈ પણ જાતની ઓળખાણ કે સબંધ વગર તેણે રાશીની ઊભા પગે સેવા કરી પોતાની નોકરી નું ઈન્ટરવ્યૂ જતુ કર્યું એતો ખરેખર મહાનતા કહેવાય. તેણે વિચાર્યુ કે ગૌતમ ને મારી ફેક્ટરી માં જ નોકરી આપી દઉ તો તેના ઉપકારમાંથી થોડી મુક્ત થઈ જાઉં. સાંજે ગૌરવ આવ્યો ત્યારે તેણે વાત કરી જોઈ. ગૌરવ એ કહ્યું ભલે હું પણ આમ એ નોકરીની તલાશમાં છું જો નોકરી મળી જાય તો હું અહીંયા રહી જાવ નહિતર પાછો ચાલ્યો જાઉં. રાશિ એ કહ્યું ભલે કાલથી તમે જોઈન થઇ જાવ હું મેનેજર સાથે વાત કરી લઈશ તે તમને બધું સમજાવી દેશે તમારે રોજ રાતે આવીને મને રિપોર્ટ દઈ જાવો. તમે તો હવે ઘરના જેવા જ છો તેથી જો તમે સંભાળી લેતા હો તો મારે ફેક્ટરી ની ચિંતા નહીં.\n\n          બીજા દિવસ થી ગૌરવે ફેક્ટરી એ જવાનું શરૂ કરી દીધું. સવારે ફેક્ટરી એ જતાં પહેલાં રાશી ને મળી ને જાય અને પાછો આવે ત્યારે પણ મળવા આવતો. રાશી પણ ધીમે ધીમે પોતાની રૂટિન લાઈફ માં આવવાની કોશિશ કરવા લાગી તેણે ઘરમાં પાછી ઑફિસ ચાલુ કરી દીધી. આથી તેનુ મન પ્રવૃત્તિ માં રહે. એકદિવસ ગૌરવ સવારે આવ્યો ત્યારે થોડો ઉદાસ દેખાતો હતો. રાશી એ તેની ઉદાસી નુ કારણ પુછ્યું તો ગૌરવે જણાવ્યું કે તે જે બંગલા માં રહેતો હતો તે બંગલો વેચાય ગયો છે જેથી મારે તે બંગલો ખાલી કરી દેવો પડશે. અને બીજે મકાન ક્યાંક ભાડે રાખવુ પડશે. રાશી એ તરત કહ્યું બીજે ક્યાંય જવાની શું જરૂર છે મારો આવડો મોટો બંગલો છે અને તું પણ ક્યાં અજાણ્યો છે અહીં જ રહેવા આવી જા. ગૌરવે થોડી આનાકાની કરી પછી રહેવા આવી ગયો. ફેક્ટરી નું કામ પણ બરાબર ચાલતુ હતું રાશી પણ કોર્ટ ના કામમાં રસ લેવા લાગી હતી. રાજન પણ અવારનવાર આવીને તપાસ કરી જાતો. ગૌરવ ના બંગલામાં રહેવા આવી ગયાં પછી રાશી અને ગૌરવ વચ્ચે નિકટતા વધવા લાગી. રાશી ના જીવનમાં જે કરુણ બનાવ બન્યો હતો તેને એક વર્ષ થવા આવ્યું હતું રાશી પોતાના જીવન માં સાવ એકલી પડી ગઈ હતી . બધું હતું છતાં પોતાનું કોઈ નહોતું તેને કોઈ ના સહારા ની જરૂર હતી. ગૌરવ આવતા તે તેના તરફ ઢળવા લાગી હતી. ગૌરવ ને પણ રાશી પ્રત્યે કુણી લાગણી હતી. એકવાર રાજનને બોલાવી તેણે પોતાના વિચાર જણાવ્યા અને સલાહ માંગી. રાજનને આમાં ના પાડવા જેવું કંઈ લાગ્યું નહીં તેથી તેણે ગૌતમ ને બોલાવી તેનો શું વિચાર છે તે પુછી જોયું અને બંને ની સંમતિ થી કોર્ટમેરેજ કરી દીધા.\n\n              બે ત્રણ મહિના હસીખુશીથી પસાર કરી બંને પાછા પોતાનાં કામમાં વ્યસ્ત થઇ ગયા. હવે તો ફેક્ટરીની બધી જવાબદારી ગૌરવે સંભાળી લીધી હતી રાશી ફેક્ટરી ની બાબત માં નિશ્ચિત બની ગઈ હતી. બે મહિના પછી ગૌરવ ને મળવા કોઈ બે અજાણ્યા શખ્સો આવ્યા હતા ગૌરવ તેની હા માં હા મિલાવતો હતો. તે લોકો બંગલા ની અંદર નહોતા ગયાં બહાર ઊભા ઊભા વાત કરતાં હતા. બગીચા ના માળીને અડધું પડધુ સમજાતું હતુ છેલ્લે જતાં જતાં મોટેથી બોલાયેલા શબ્દો તેમણે બરાબર સાંભળ્યા હતા. તેણે તરતજ રાજનને ફોન લગાડ્યો રાજનને બધી વાત થી વાકેફ કર્યો. રાજને તરત જ રાશી ને ફોન લગાડ્યો અને પુછ્યું તું ક્યાં છો રાશી એ કહ્યું હું કેસના હીયરીંગ માટે કોર્ટમાં આવી છું. રાજને કહ્યું સારું તું બારે છો. તું મને હમણાં ને હમણાં મળ પણ કોઈને ખબર ન પડવી જોઈએ કે તું મને મળવા આવી છે બાકી બધું તું આવીશ પછી બધું કહીશ. રાશી વકીલ હતી તે સમજી ગઈ નક્કી કોઈ ગંભીર વાત હશે. તેથી બુરખો પેરી ને રાજનને મળવા ગઈ.\n\n           રાજને રાશી ને કહ્યું કે આપણે કોઈ મોટી સાઝીસ ના શિકાર બન્યા છીએ. હું સ્યોર નથી પણ ગૌરવ વિરુદ્ધ એક એવીડન્સ મળ્યું છે તેના પરથી એમ લાગે છે કે જો હું વિચારુ છું તે જો સાચું હોય તો તારા પર પણ મોટું જોખમ છે. પછી રાજને ગૌરવ ને બે માણસો મળવા આવ્યા હતા અને જતાં જતાં કહેતાં ગયાં હતા કે અભી જો ભી કરના હૈં વો જલ્દી કરલે, તેરે પ્લાન કો અબ અંજામ દે દે. હમારે પાસ જ્યાદા વક્ત નહીં હૈ. માટે હવે ગૌરવ થી થોડી સાવચેતી રાખજે. બીજી બધી તપાસ હું મારી રીતે કરીશ. અને ગૌરવ ફ્રોડ હશે તો આ એક્સિડન્ટ માં તેનો પણ હાથ હોવો જોઈએ. માટે આપણે આ કેસ ખુબજ સાવધાની અને હિંમત થી સોલ્વ કરવો પડશે રાશી ની આંખમાં પાણી આવી ગયા. રાજને તેના માથે હાથ ફેરવી હિમત રાખવાનું કહ્યું અને બંને છુટા પડ્યા રાશી રિક્ષામાં આવી હતી. તે પાછી કોર્ટમાં ગઈ બુરખો ઉતારી પછી કાર લઈ પોતાના ઘરે ગઈ.\n\n             ઘરે પહોંચી ને ફ્રેશ થઈ ગૌરવ ની રાહ જોવા લાગી\n\n  બેઠી બેઠી વિચારતી હતી શું ગૌરવ સાચેજ ફ્રોડ હશે. તે કોણ છે શું છે તે તો તેણે કીધું હતું એજ અમે માન્યું હતું કોર્ટ મેરેજ કર્યા ત્યારે તેના મા બાપને બોલાવવાનું કહ્યું ત્યારે જવાબ આપ્યો હતો કે મારા પપ્પાની તબિયત સારી નથી તેથી તેઓ આવી શકે તેમ નથી એમણે મેરેજ ની રજા આપી દીધી છે. તેથી આપણે મેરેજ પછી તેમને મળી આવશું. અને હજુ સુધી તેણે તેના મમ્મી પપ્પા ને મળાવ્યા નથી. ગૌરવ ના અહેસાન નીચે એટલા દબાઈ ગયા હતા કે તેના વિશે ડિટેઈલમા માહિતી મેળવવા નો વિચાર જ ન આવ્યો. પણ હવે તેને પુરેપુરો સમજવો પડશે. એ વિચારતી બેઠી હતી ત્યાં ગૌરવ આવી ગયો અને પુછવા લાગ્યો કે આજતો મેડમ કંઈક ઊંડા વિચારમાં ખોવાયેલા બેઠા છે. શું વાત છે હું આવી ગયો તે પણ તારું ધ્યાન નથી . રાશિ એ કહ્યું બસ એમ જ હું મારા કેસ વિશે વિચારતી હતી . તુ બોલ કેવો ગયો તારો આજનો દિવસ. ગૌરવે કહ્યું એમ ને એમ અમારે બીજું નવું શું હોય. પછી બંને જમવા અંદર ગયાં. જમીને ગાર્ડનમાં થોડી વાર બેઠા પછી રાશી એ ગૌરવ ને કહ્યું કે ગૌરવ મને એમ થાય છે કે રવિવારે આપણી પ્રોપર્ટી નું કામ જે વર્ષો થી સંભાળે છે તે સુભાષ અંકલ ને બોલાવીએ અને મારે વીલ માં થોડો ફેરફાર કરાવવો છે. ગૌરવ ના કાન ચમક્યા અને આખમા ચમક આવી તેણે રાશી ને કહ્યું એમાં ફેરફાર શું કરવાનો હોય આપણે બેજ તો છીએ. બીજું કોઈ તો છે નહીં. રાશી એ કહ્યું એમ વાત નથી. પણ જ્યારે હું એકલી હતી અને જીવન જીવવાની કોઈ ઈચ્છા નહોતી ત્યારે સુભાષ અંકલ ને બોલાવી એક વીલ તૈયાર કરાવડાવ્યુ હતું એમાં અમારી અને મારા પપ્પાની મિલ્કત મળી ને જેટલી પણ મિલ્કત થાય એ બધી મિલ્કત જો હું મૃત્યુ પામુ તો જુદી જુદી સંસ્થા ઓના નામ મે સુચવ્યા હતા તે બધાં માં વહેચી દેવી. હવે તો તું છે તો શા માટે તારું નામ વીલ માં એડ ન કરાવું આથી સુભાષ અંકલ ને બોલાવી લઈએ. ગૌરવ ના મોઢા પર તેજ પથરાય ગયું ચાલાક રાશી ની નજર માં આવી ગયું. ગૌરવ ને તો ભાવતું તુ ને વૈદે કીધું. ભલે જેવી તારી ઈચ્છા કહી ફોન લઈને અંદર ગયો. હવે રાશી અઠવાડિયા સુધી સેફ હતી. અને ગૌરવ વિરુદ્ધ પુરાવા એકઠા કરવા નો ટાઈમ પણ મળી ગયો. રાજને મેસેજ કે ફોન કરવાની ના પાડી હતી. ગાર્ડનનો માલી છે તે મારો જ માણસ છે તેના દ્વારા મને બધી માહિતી મળતી રહેશે. જેથી ગૌરવ ને જરા સરખી પણ ગંધ ન આવે.\n\n        રાજને તપાસ શરૂ કરી દીધી સૌથી પહેલાં તો ગૌરવ ની ફેક્ટરી એ ગૌરવ ને મળવા ના બહાને પહોંચી ગયો. ગૌરવ ને તો રાજનને જોઈને આશ્ચર્ય થયું પણ રાજને કહ્યું કે અહીં થી પસાર થતો હતો તો થયું કે તને મળતો જાવ આમેય કેટલાય દિવસ થી આપણે મળ્યાં નહોતા રાશી મજામાં છેને. યાર તે તો ફેક્ટરીની શકલ ફેરવી નાખી છે. મંથન હતો ત્યારે તેને મળવા અવારનવાર આવતો. ઘણા ચેન્જીસ કરી નાખ્યાં છે. એમ કહેતાં ફરતો જતો તો અને છૂપા કેમેરાથી ફોટા પાડતો જતો હતો. ચાલને આપણે આખી ફેક્ટરીમાં એક આટો મારીએ મને એમ થાશે કે હું મંથન સાથે ફરી રહ્યો છું. ગૌરવ ને નાછૂટકે રાજનને ફેક્ટરીમાં આંટો મરાવવા નીકળવું પડ્યું. રાજને ફેક્ટરી ના ખુણે ખુણાના ફોટા લઈ લીધા. ગૌરવ સાથે થોડી આડા અવળી વાતો કરીને ત્યાં થી રાજન જ્યાં સર્વિસ કરતો હતો ત્યાં ગયો કારણ તેને ખબર હતી મારી પાછળ તપાસ કરવા માણસ મોકલશે. રાજનને ઑફિસમાં દાખલ થતો જોઈ ગૌરવ ને નિરાંત થઈ. રાજન ઑફિસમાં સર્વિસ કરતો હતો તે સાવ દેખાવ પૂરતું હતું. કારણ તેની સાચી ઓળખાણ છૂપી રહે.\n\n           ફેક્ટરી ના બધાં ફોટા ઝીણવટથી જોયા માલ ભરેલા બોક્સ હતા તેમાં એક બોક્સ ખુલ્લું હતું અને તેમાં રિવોલ્વર હતી છરા હતા. આ જોઈને રાજન વિચારવા લાગ્યો કે ધારીએ છીએ તેના કરતાં પણ આ વધારે ખતરનાક છે. તેના મનમાં એકદમ ઝબકારો થયો. તેને મંથને દીધેલી ચિઠ્ઠી યાદ આવી. મહામહેનતે તે ચિઠ્ઠી ગોતી. ચિઠ્ઠી ના અક્ષર અને ગૌરવ ના ટેબલ પર પડેલા એક કાગળ ના અક્ષર લગભગ સરખા હતા. તેણે તરતજ રાશી ની ઑફિસમાં રહેલા છોકરાને ફોન કર્યો. અને રાશી ને ફોન દેવા કહ્યું. રાશી ને બધી વાત જણાવી અને કહ્યું કે ગૌરવ ના અક્ષર થી લખેલો કોઈ પણ એક કાગળ મને છોકરા દ્વારા પહોચાડી દે. રાશી એ તરતજ કાગળ શોધી ને છોકરા સાથે મોકલી દીધો. રાજને તરતજ તે કાગળ અને ચિઠ્ઠી લેબોરેટરી માં તપાસ માટે મોકલી દીધા. તે દરમિયાન તેના માણસો ને યુસુફ જેને ફાંસીની સજા થઈ હતી. તેના વિશે ડિટેઈલમા માહિતી એકઠી કરવા મોકલી દીધા અને કહ્યું ધ્યાન રહે કે તમે પકડાઈ જાવ.\n\n                લેબોરેટરીમાંથી રિપોર્ટ આવી ગયો. એ તો કન્ફર્મ થઇ ગયું કે બંને રાઇટીંગ મેચ થતી હતી. તેમણે પોલીસ સ્ટેશન માં જઈને યુસુફ ની ફાઈલ ચેક કરી એમાં એક ફોટા માં તેની સાથે એક છોકરો ઊભો હતો. ધ્યાન થી જોતાં તે ગૌરવ જેવો જ દેખાતો હતો. તેણે યુસુફ ની તપાસ કરવા જે માણસના કહેવા પ્રમાણે તો સાબિત થઈ જતું હતું કે ગૌરવ યસુફ નોજ દિકરો હતો અને એનું નામ હસન હતું. અત્યારે તે આંતકવાદીઓ સાથે જોડાયેલો છે અને આંતકવાદીઓએ તેને હાથો બનાવ્યો છે. યુસુફ ને ફાંસી થઈ એનો આઘાત હસનને લાગ્યો અને એનો ફાયદો આંતકવાદીઓએ ઉઠાવ્યો ગૌરવ બન્ને ફેકટરીના વર્કરોની બદલી કરી નાખી એમાં પોતાના માણસો ગોઠવી દીધા અને ફેક્ટરીને હથિયારો અને આરડીએક્સ ના જથ્થા નુ ગોડાઉન બનાવી નાખ્યું રાશી અને રાજન ની આંખ તો ઊઘડી પણ બહુ મોડી ઉઘડી. જોકે રાશી ને કંઈ થાય એ પહેલા ભગવાને ચેતવી દીધા. રાજનની રાશિને સમાચાર પહોંચાડી દીધા કે ગૌરવ યુસુફ નો દીકરો હસન છે અને આંતકવાદીઓ સાથે ભળેલો છે તારી બન્ને ફેક્ટરીઓ હથિયારો અને આરડીએકસના જથ્થાને રાખવાનું ગોડાઉન બની ગયું છે.\n\n          શુક્રવાર નો દિવસ હતો ત્યારે રાશી એ ગૌરવને કહ્યું કે ચાલને આપણે થોડી ખરીદી કરી આવીએ ગૌરવ તરત જ તૈયાર થઈ ગયો તેને થયું હવે આમ પણ બેજ દિવસ રાશી જીવવાની છે ભલે થોડી મોજ કરીલે. બંને શોપિંગ મોલમાં થોડી ખરીદી કરવા ગયા. ખરીદી કરીને પાછા ફરી રહ્યા હતા. ત્યાં મોલની બારે સ્ટેપ્સ ઊતરતાં રાશી નો પગ સ્લીપ થઈ ગયો અને રાશી ગબડતી ગબડતી છેક નીચે પટકાઈ ગઈ. ડ્રાઈવર તરત જ રાશી તરફ દોડ્યો ગૌરવ પણ ઝડપથી રાશી પાસે પહોંચી ગયો. રાશી બેભાન બની ગઈ હતી અને માથામાં થી લોહી વહી રહ્યું હતું. બંને એ મળીને રાશી ને કારમાં સુવડાવી અને ડ્રાઈવરે હૉસ્પિટલ તરફ કાર ભગાવી ગૌરવે રસ્તામાં થીજ રાજનને ફોન કરી ને જણાવી દીધું હતું આથી રાજન સીધો હૉસ્પિટલે પહોંચી ગયો હતો. રાશી ને તરતજ સ્ટ્રેચરમાં લઈ લીધી અને ટ્રીટમેન્ટ શરૂ કરી દીધી. થોડી વાર પછી ડૉક્ટર બહાર આવ્યા અને કહ્યું તેને માથામાં વાગ્યું છે અને હાથ પગમાં થોડું છોલાઈ ગયું છે માથા નો ઘા થોડો ઊંડો છે અત્યારે તો હજુ ભાનમાં નથી આવી ભાનમાં આવે પછી ખબર પડે કે મગજ ને અસર પહોંચી છે કે નહીં. ગૌરવ તો રવિવાર ની રાહ જોઈને બેઠો તો તેને તો તેના બારે વહાણ ડુબતા નજર આવ્યાં. તેણે મનમાં વિચાર્યું હજી તો બે દિવસ બાકી છે ને ત્યાં સુધી માં સારી થઈ જશે. રાજને પુછ્યું ગૌરવ શું વિચાર માં પડી ગયો ચિંતા ન કર રાશી જોજેને બે દિવસ માં ઓલરાઇટ થઈ જશે. તું ઘરે જા ફ્રેશ થઈ ને સાંજે આવજે પછી હું ઘરે જઈશ. આમ પણ અત્યારે રાશી ને ઘેનનુ ઇન્જેક્શન આપ્યું હોવાથી બે ત્રણ કલાક ભાન માં આવવાની જ નથી એટલે તું આવ ત્યારે કદાચ ભાનમાં આવી જાય? ગૌરવ ઘરે જવા તૈયાર થઈ ગયો. જેવી ગૌરવ ની ગાડી રવાના થઈ તેવો તરત રાજન રાશી ના રૂમ માં ગયો અને ડ્રાઈવર અને ડૉક્ટર ને સર્તક રહેવા કહ્યું કોઈ પણ અજાણી વ્યક્તિ ને અંદર આવવા નહીં દેતાં. અંદર જઈને રાશી ને પુછ્યું કેમ લાગે છે રાશી એ કહ્યું પડતી વખતે માથા નીચે હાથ તો રાખ્યો હતો તો પણ જરા લાગી ગયું હતું સારું કર્યું ડ્રાઇવરે ઝડપથી આવીને લોહી ની શીશી મારા માથામાં રેડી દીધી. હવે આગળનો પ્લાન શું છે રાજને કહ્યું એ બધું મારી પર છોડી દે તારે હું કહું નહી ત્યાં સુધી કોમામાં જ રહેવાનું છે. મે ડૉકટર ને સમજાવી દીધું છે. ગૌરવ ઘરે પહોંચ્યો ત્યાં તેના સાગરીતો રાહ જોઈને બેઠા હતા ગૌરવ ને આવતો જોઈ બંને ઊભા થઈ ગયા અને કહેવા લાગ્યા સલામાલેકુમ હસન ભાઈ કલ બોસ આપકો મીલને આ રહે હૈ કલ દસ બજે ફેક્ટરી મે પહોંચ જાયેંગે આપ દસ બજે ફેક્ટરી મેં હાજર રહના . એટલો સંદેશો આપી બંને નિકળી ગયાં. રાજને રાશીને એક છુપો કેમેરો આપ્યો હતો જે રાશી એ ડ્રોઈંગ રૂમમાં ફ્લાવર વચ્ચે સંતાળેલો હતો અને રાજનના મોબાઈલ સાથે કનેક્ટેડ હતો આથી રાજને તેઓની બધી વાત સાંભળી લીધી અને ડીએસપી ને ફોરવર્ડ કરી દીધી ડીએસપી સાથે હસન વિશે બધી ચર્ચા કરી લીધેલી હતી આથી ડીએસપીને બધી વાતની માહિતી હતી એટલે તેણે પોલીસ ફોર્સ આખી ભેગી કરી બીજે દિવસે સવારે 10:00 વાગ્યે ફેક્ટરીની ચોતરફ છૂટી પોલીસ અને ગોઠવી દીધી હતી જેવો આંતકવાદી નો બોસ ફેકટરી માં દાખલ થયો એટલે તરત જ દસ મિનિટ પછી પોલીસોએ હુમલો કરીને બધાને પકડી લીધા અચાનક હુમલો થવાથી બધા પોલીસના હાથમાં ઝડપાઈ ગયા આંતકવાદી નો બોસ અને હસન એક કેબીન માં બેઠા હતા તે કેબીન સાઉન્ડપ્રુફ હતી આથી બહાર શું થઈ રહ્યું છે તેની તેની માહિતી ન હતી તે બંને કેબીનમાંથી બહાર નિકળ્યા તેવા પોલીસે તેને ઝડપી લીધા પણ આંતકવાદી ના બોસ પાસે રિવોલ્વર હતી તેનાથી તેણે બે પોલીસોને ઘાયલ કરે દીધા અને બંને એ પોલીસ ના હાથમાં થી છુટી ને ભાગવાની કોશિશ કરી ત્યારે ડીએસપી એ બંનેને ગોળી થી વિંધી નાખ્યા\n\n             ફેક્ટરી માંથી કેટલાય હથિયારોના બોક્ષ પોલીસે કબ્જે કર્યા આર ડી એક્સ નો મોટા પ્રમાણમાં જથ્થો મળ્યો અને ગૌરવ ની કેબીનમાથી અમદાવાદનો મેપ નિકળ્યો એમાં પાંચ ઠેકાણે રાઉન્ડ કરેલા હતા અને બધાં સેન્સીટીવ એરીયા હતા. ડીએસપી એ રાજનનો આભાર માન્યો રાજને કહ્યું તમારી મદદથી અમે આ લોકોની ગહેરી ચાલ ના શિકાર બન્યા હતા તેમાંથી માંડ છુટકારો મળ્યો રાશી એ પણ ડીએસપી સાહેબનો આભાર માન્યો.\n\n            રાશી ને હવે સંસાર પરથી મોહ ઊડી ગયો હતો તેને મનમાં થઈ આવ્યું કે આ પૈસો જ આ બધા ની જડ છે તેમણે સુભાષ અંકલ ને બોલાવી પોતાની બધી સંપત્તિ દાન માં દઈ દીધી ફકત એક બંગલો હરદ્વાર માં બંધાવી પોતાના જીવન નિર્વાહ પુરતા પૈસા રાખ્યાં અને પ્રભુભક્તિમાં જીવન પુરુ કરવાનો નિર્ણય લીધો.",
      "duration": "20 mins",
      "category": "Crime"
    },
    {
      "id": 28,
      "title": "મોકળાશ",
      "story_name": "બારી પાસે ઉભીને સિગારેટનાં કસ લઇ રહેલી સોનમની આસપાસ કોલાહલ પથરાયેલો હતો. હોલમાં ટીવી પર કોઇ રોમેન્ટિક ફિલ્મ જોઇ રહેલી છોકરીઓ ની ઠઠ્ઠા -મશ્કરીના અવાજ, બહાર ઓટલા પર ઉભેલી છોકરીઓ મોટે મોટેથી ઘરાક સાથે ભાવતાલ કરતી હતી, તેના અવાજ, બાજુની ખોલીમાં કંઇક ઝઘડો ચાલતો હતો તે અવાજ. સારું હતું સોનમ આ કોલાહલમાંજ ડૂબેલી હતી એટલે એની અંદર ચાલતો કોલાહલ એને સંભળાતો જ નહોતો. ત્યાંજ કોઠાની મૌસીનો અવાજ ઘસી આવ્યો.\n\n\"સોનમ...બહાર આજા તેરે લીએ કોઇ આયા હૈ.\"હોઠ પર લિપસ્ટિક ફેરવી, પહેરેલા કમીઝનું ઉપલું બટન ખોલી, બારીની ફ્રેમમાં જડાય ગયેલી લાગતી. દૂર રહેલી ગંગા નદી પર નજર નાંખતા, એ ખોલીની બહાર નીકળી.\n\nઆમ તો આ ગંગા કિનારે આવેલ જાત્રાની જગ્યા હતી. લોકો ઉપવાસ કરી - પવિત્ર થઇ મંદિરમાં જતાં. ને પછી બધાં પાપોથી મુક્તિ મેળવી, પવિત્રતા એ મંદિરનાં કાંગરે ટીંગાડી, બહાર નીકળતાં. ઓર તરસ્યાં ને ભૂખ્યાં થઇ ! એમાં બધાજ પ્રકારની ભૂખ આવી જતી. ને એટલેજ આ કોઠો ધમધોકાર ચાલતો. સોનમ તો આ કોઠાની સૌથી ખૂબસૂરત છોકરી હતી એટલે સાત વર્ષમાં તો એને ચાહનારાની લાઇન લાગતી. હા ! સાત વર્ષ પહેલા ચૌદ વરસની વયે-અહીં લવાયેલી અનાથ એવી સોનમ, અનેક આદતો-મોજશોખને અય્યાશીનાં પડળોથી ઘેરાતાં-ઘેરાતાં આજે એકવીસ વરસની થઇ હતી. હવે આ કોઠાની જીંદગી એને કોઠે પડી ગઇ હતી.\n\nએમ તો એકાદશી - નવરાત્રી જેવા વ્રતના દિવસે ઘરાકી ન હોય તો આ છોકરીઓ બહાર પણ નીકળતી. ગંગાકિનારે કે મંદિર દર્શને પણ જતી. પણ સોનમ તો ફકત કોઇ ખરીદી કે ચાટ ખાવાજ નીકળતી. ગંગાનદી તો એને પોતાની બારીની ફ્રેમમાં જડાયેલીજ જોવી ગમતી. ને મંદિરનું નામ પડતાંજ એને-- નાની, સાત-આઠ વરસની 'મા'નો હાથ પકડી દૂરનાં ગામનાં નાનાં મંદિરનાં પગથિયાં ચડતી નાની સોનમ યાદ આવતી. સાથે જ સંભળાતા' મા'ના શબ્દો...\" બેટા, મંદિરમાં તો નાહી-ધોઇને પવિત્ર શરીરેજ જવાય.\" ને એ કદીયે અંદર ન જતી.\n\nહમણાં બે-ચાર દિવસથી ધરાકી ઓછી હતી તે બધી છોકરીઓ ગપ્પાં મારતી બેઠી હતી. થોડું ઘણું ભણેલી પાયલ છાપામાં નજર નાંખતા બોલી 'એંઇ ! યે તો બોલતે હૈં કી કોઈ નયા' કોવીડ 'નામકા રોગ ફૈલા હૈ. શાયદ ઇસ લીએ ઘરાકી નહીં હૈ...\"\n\nત્યાં કોઇ બટકબોલી બોલી \"અરે ! પહેલે ભી તો મલેરિયા -ડેન્ગૂ ફૈલા હૈ...પર મચ્છર જો ખૂન ચૂસતે હૈં વો કમી પૂરી કરને, યે મર્દ લોગ સાલે હમારા ખૂન ચૂસને આ જાતે હૈં ----જયાદા હી આતે હૈં....\"\n\nપણ આ વખતે કંઇક જુદું જ થઇ રહ્યું હતું. આ કોવીડ-કોરોના મહામારી તો ફેલાતી જ ગઇ. કોઇને અડવાથી પણ એ ફેલાતી હતી ને માણસો મરતાં હતાં. એવામાં કોઠા પર તો કોણ આવે ? મ્યુનિસિપાલિટી એ પણ મના કરી હતી. આઠ-દસ -વીસ દિવસ વીતી ગયાં ને હજુ તો આમજ મહીનાઓ નીકળશે એવું લાગતું હતું. આ છોકરીઓ ગ્રાહક અને પૈસાના અભાવે અકળાતી પણ છૂટકોજ નહોતો તે નવી -સાદી જીંદગી જીવવા કોશિષ કરતી.\n\nશહેરમાં કરફ્યુ થોડો હળવો થતાં આજે ચાર-પાંચ છોકરીઓ બહાર નીકળી. શહેરની ગલીઓ શાંત હતી. ચાલતાં -ચાલતાં ગંગાકિનારે આવ્યાં.\n\nઆજે પહેલી વાર સોનમને આ વહેતી ગંગા ગમી. થોડીવાર એ એનાં પાણીને તાકતી ઉભી રહી ને પછી મંત્રમુગ્ધ શી એનાં વહેતાં પાણીમાં ઉતરી. હાથ-પગ ને આખાએ શરીર પર પાણી એ છાલક મારી. એનાં મનમાં કોઇ અજાણ્યાજ ભાવ ઊભરાયાં. પોતાના હાથ ને, પગ ને, તાકતાં....એણે જાણે રોમાંચ અનુભવ્યો. ઓહ ! આ મારું શરીર છે. ફક્ત મારુંજ. એના પર મારી મારી એકલીની મરજી પણ ચાલી શકે છે !\n\nગંગાના વહેતાં જળમાં એ અંગો ઝબોળી-ઝબોળીને નાહી. બહાર નીકળી ન જાણે કેમ એને મંદિરમાં જવાની ઇચ્છા થઇ ! મંદિર તો બંધ હતું. પણ એને ઓટલે માથું ટેકવતાં એને લાગ્યું જાણે એણે માના ખોળે માથું ટેકવ્યું ! ઉભી થઇ ત્યારે જાણે એણે એના બાળપણની મોકળાશ અનુભવી ! સામે પથરાયેલા ખુલ્લાં -સુંદર રસ્તા પર હાથ પસારતાં મુક્ત મને એ દોડી પડી !\n\nસોનમને તો ખબર જ નથી કે આ રસ્તો એને હંમેશની મોકળાશ ને માર્ગે લઇ જશે ? કે પછી ફક્ત થોડી પળોની મોકળાશના અહેસાસ તરફ ?......તમને ખબર છે ?\n\n",
      "duration": "3 mins",
      "category": "Crime"
    },
    {
      "id": 29,
      "title": "સમજણ",
      "story_name": "પ્રિન્સિપાલ સાહેબની ઓફિસમાં પીટી ઇન્સ્ટ્રક્ટર હાજર હતા. તેઓ પટાવાળી બાઈ વિરુદ્ધ ફરિયાદ કરી રહયા હતા અને સાથે ધમકી પણ આપી રહ્યા હતા કે મારે કઈ આવી જગ્યા એ નોકરી નથી કરવી. પ્રિન્સિપાલ તેમને શાંત પાડવાનો પ્રયત્ન કરતાં હતાં: તમે શાંતિથી વાત તો કરો કે શું થયું?\n\n‘શું શું? મેં કહ્યું કે પાણી આપી જાવ મારી ચેમ્બરમાં. તો બાઈએ ના પાડી.’\n\n‘જુઓ, આપણે ત્યાં એ સિસ્ટમ નથી. એટલે ના પાડી હશે. છતાં બાઈને બોલાવી પૂછી લઈએ.’\n\n‘પૂછી લઈએ? એટલે સાહેબ, તમને મારામાં વિશ્વાસ નથી? હું ખોટું બોલું છું એમ?’\n\n‘અરે ના પણ તેને બોલાવવી તો પડશે ને?\n\nથોડા દિવસ પહેલાં ખાસ યોગ શીખવવા માટે ટ્રસ્ટીની ભલામણથી આ પીટી ઇન્સ્ટ્રક્ટરને લેવામાં આવ્યો હતો. ટ્રસ્ટી સાહેબનો કઈક સગો હતો એટલે તેની સાથે શાંતિથી કામ લેવું પડશે એટલી સમજણ તો આ ખાનગી શાળાના પ્રિન્સિપાલ સાહેબને હતી જ.\n\nબાઈને બોલાવી. ‘બોલો સાહેબને પાણી આપવાની કેમ ના પાડી?’\n\n‘ના ના સાહેબ એવું નથી પણ મને સાહેબની કેબિનમાં જતાં બીક લાગે.’ તે બીતાં બીતાં બોલી.\n\n‘એટલે તું મારા ચારિત્ર્ય પર શંકા કરે છે?’\n\nબાઈ એ કઈ જવાબ ન આપ્યો. તેને ખબર હતી કે આ પ્રશ્નનો જવાબ 'હા' હોય તો પણ 'હા'માં ન અપાય.\n\n‘તારાથી એક સજ્જન માણસ વિષે આવું કેમ વિચારાય?’ તેને ધમકાવવાનો વારો હવે પ્રિન્સિપાલનો હતો.\n\nબાઈને બંને એ સારી પેઠે ખખડાવી. આખરે તેની પાસે માફી માંગવી. રડમસ ચહેરે બાઈએ માફી માંગી લીધી. નોકરી ચાલુ રાખવી હોય તો પોતે સાચી હોવા છતાં માફી માંગી લેવી એવી સમજણ તેને પાંચ વર્ષની નોકરીના અનુભવથી આવી ગઈ હતી.\n\n",
      "duration": "2 mins",
      "category": "Crime"
    },
    {
      "id": 30,
      "title": "ખૂન વિશ્વાસનું",
      "story_name": " અમદાવાદના વેપારીનો પુત્ર અર્જુન એક મિલમાં સામાન્ય કારીગરની નોકરી કરતો હતો. મોજીલો સ્વભાવ. કોઈને પણ મદદ કરવા તૈયાર. મિલમાંજ એનો બીજો મિત્ર કરણ ખાસ મિત્ર. બંને શાળા જીવનથી એક જ પાટલી પર બેસી ભણતા લંગોટીયા મિત્રો એકબીજાના સુખ દુઃખ શેર કરતા રહેતા.\n\n\n\nએક દિવસ અચાનક અર્જુન ગુમ થઈ જાય છે. પરિવારમાં સોપો પડી જાય છે. આખા દિવસની શોધખોળના અંતે પત્ની નરોડા પોલીસ સ્ટેશનમાં ફરિયાદ નોંધાવે છે. રાત્રીના સાડા દસ વાગે નરોડા પોલીસ સ્ટેશનથી ચાલતી ચાલતી ચિંતાગ્રસ્ત ચહેરે ચાલતી હતી અને ઓચિંતી જ એને ઠોકર વાગે છે. એ પડી જાય છે. જોયું તો એને લાશની ઠોકર વાગી હતી. એ કંઈ વિચારે એ પહેલા ઉભી થઈને જોયું તો એની આંખે અંધારા આવી ગયા. એની સામે અર્જુનની લાશ પડી હતી. અને એણે જોરથી ચીસ પાડી, આક્રંદ કરવા લાગી અને આખું ગામ ભેગું થઈ ગયું. \n\n\n\nકોઈએ પોલીસને બોલાવી. પોલીસ આવી. પંચકેસ કરી લાશને પોસ્ટમોર્ટમ માટે મોકલી આપી. અને એવું ફલિત થયું કે એને ગળે ફાંસો આપીને કોઈએ મારી નાખ્યો છે. પોલીસે મોબાઈલ કોલની વિગત મંગાવી અને જોયું તો છે છેલ્લા સાત કોલ એના ખાસ મિત્ર કરણના જ હતા તાત્કાલિક કરણને પકડી લાવવામાં આવ્યો.\n\nપહેલા તો કબૂલ જ ના થયો પણ મોબાઈલ લોકેશન ટ્રેસ આઉટ કરાતા પુરવાર થયું કે મરનાર અર્જુનની સાથે છેલ્લે કરણ જ હતો. નજીકની દુકાનના સીસી ટીવી કેમેરામાં પણ એ સ્પષ્ટ દેખાતો હતો.\n\n\n\nકડક પૂછપરછથી એ થાકી ગયો અને ભાંગી પડ્યો અને ગુનો કબૂલ કરી લીધો. અને પોપટની જેમ ફટાફટ બોલવા લાગ્યો 'હા સાહેબ, મેંજ મારા અંગત મિત્ર કરણનું ખૂન કર્યું છે. મારે મારી બેન પ્રિયલના લગ્ન માટે, દહેજ માટે 25 હજાર રૂપિયાની જરૂર હતી. મેં અર્જુન પાસે એ માંગ્યા પણ એણે આ વાત મજાકમાં ઉડાવી દીધી. મેં એને કહ્યું કે, \"તારી પાસે પચાસ હજાર રૂપિયા આવ્યા છે. મને આપ\" એ નહિ માન્યો. મને હસતા હસતા કહે કે, \"હું નહીં આપું તો તું શું કરી લેશે?\" મેં કહ્યું એ મજાક નહીં કર મને પૈસાની સખત જરૂર છે. મને ખબર છે કે અત્યારે તારા ખીસ્સામાં પચાસ હજાર રૂપિયા છે. મને આપ હું ખૂબ કરગર્યો એને. એ નહીં માન્યો. મને હસતા હસતા બોલ્યો, \"જા નહીં જ આપું શું કરી લેશે ?\" અને મને ખૂબ ગુસ્સો ચડ્યો મેં નજીકમાં દોરડા રમતી એક છોકરીના હાથમાંથી દોરડી લઈ લીધી.\n\n\n\n હું ગુસ્સામાં તેની તરફ ધસી ગયો. એ મારી મજાક કરવા લાગ્યો,\"જા જા સાલા બાયલા, છોકરીની જેમ દોરડા કૂદ. હવે તો તને નહીં જ આપું જા\". એમ કહી ખડખડાટ હસવા લાગ્યો મારાથી રહેવાયું નહીં મેં દોરડાને એના ગળે નાખી દીધું અને દોરી જોરથી ખેંચી.. પળવારમાં જ એનું મૃત્યુ થઈ ગયું. અને એનું ખીસું ફંફોસ્યું તો બે કવર મળ્યા એક કવર પર મારી બેનનું નામ લખ્યું હતું \"મારી પ્રિય બહેનને...\"\n\n\n\nકવર ખોલી અને જોયું તો સાહેબ પુરા પચીસ હજાર રૂપિયા હતા. અને સાથે એક ચિઠ્ઠી પણ હતી ચિઠ્ઠી ખોલી વાંચી \"પ્રિય મિત્ર કરણ, આ સાથે તને મારા તરફથી રૂપિયા 25000 આપું છું. મને 50000 રૂપિયા વી સી માંથી મળ્યા છે. તેમાંથી અડધા રૂપિયા તને આપું છું. મારે કોઈ બેન નથી તારી બેન એ જ મારી બહેન છે. આ રૂપિયાથી તું તારી બેનના લગ્ન કરાવજે. અને હા એક ખાસ વાત આ રૂપિયા તારે પરત કરવાના નથી. હું જ એનો માસિક હપ્તો ભરીશ\". આ વાંચીને સાહેબ હું ધ્રૂસકે ધ્રૂસકે રડી પડ્યો ચિઠ્ઠી પકડીને હું પોક મૂકીને રડવા લાગ્યો. \"સાહેબ મેં જ મારા અંગત મિત્ર નું ખૂન કર્યું છે... વિશ્વાસનું ખૂન કર્યું છે.. મને ફાંસીની સજા આપો..\" અને કરણ ફસડાઈ પડ્યો ગુનો કરણે કર્યો પણ એની સજા અર્જુનના પરિવારે ભોગવવી પડી.\n\n\n\nઅર્જુનના પરિવારની જિંદગી દોઝખ બની ગઈ. એની પત્ની સાવ અચાનક ટેકા વગરની થઈ ગઈ. દીકરીના માથેથી બાપ નામનો છાંયડો દૂર થઈ ગયો. અર્જુન તો ચાલ્યો ગયો પણ એની યાદ ચપ્પુની અણીની જેમ એની પત્નીને સતત ભોંકાતી રહી. અતિ વિશ્વાસ કદી મિત્રતાને પણ ખાઈ જાય છે.\n\n",
      "duration": "3 mins",
      "category": "Crime"
    },
    {
      "id": 31,
      "title": "દગો",
      "story_name": "સાકરથી સીંચી હોય, એવી અરજણના ખેતરની શેરડી અને અરજણ-મુંજાની દોસ્તી આખાય પંથકમાં પ્રખ્યાત. અરજણના માવતરે અનાથ મુંજાને દસ વર્ષની ઉંમરથી જ પાંખમાં લઈ લીધેલો. અરજણને પોતાના કરતાં પણ વધારે મુંજા પર ભરોસો. સરપંચે એકવાર ચેતવેલો કે, 'પારકું લોહી છે, ક્યારે દગો દે ખબર નૈ પડે.' મુંજા વિરુદ્ધ લોકો ગમે તેટલું કહે, પણ અરજણના કાન પર જૂ પણ નહોતી રેંગતી. \n\nસંધ્યા ટાણે મહાદેવના મંદિરે શંખનાદ ગૂંજ્યો. આથમણે કેસર ખર્યું, ઉગમણે પુનમનો ચાંદ સોળે કળાએ ખીલી રહ્યો. અરજણ-મુંજો વાળુ કરી ખેતરે જવા નીકળ્યા. ઘણીવાર બંને ખેતરે જઈ છાપરી નીચે ખાટલા ઢાળી સૂઈ જતાં. અષાઢયો ગોરંભાયો હતો. વીજળી અચાનક ચમકીને જાણે સાવચેત કરી રહી હતી.\n\n\"લ્યા, મુંજા આજ આમ કાં ?\"\n\n\"હું કાં ? કાંય હમજાય એમ બોલ.\"\n\n\"લ્યા, આ વાદળાં આજ કંઈ નોખી રીતે જ ગરજે સે.\"\n\n\"ના, ના. એવું કાંય નથ. અમથો ભેં નો રખાય.\"\n\n\"ના, મુંજા. કુદરત ઈશારો તો કરે જ, કોકવાર ઇ આપણને નો હમજાય.\"\n\n\"ડરી ગ્યો ? હું સું ને ! તને ઊની આંચ નો આવવા દઉં. હાલ્ય, ફીકર નૈ.\"\n\nબંને ખાટલામાં આડા પડ્યા. કોણ જાણે કેમ પણ આજે અરજણનું મન અશાંત થવા લાગ્યું. તેણે નજર કરી તો બાજુમાં મુંજો તો ટેસથી ઊંઘી ગ્યો. અરજણે કટાર પર હાથ મૂકી ખાતરી કરી, સુવાનો પ્રયત્ન કર્યો. \n\nથોડી વારે કંઈ સળવળાટ ને અવાજ સંભળાતાં અરજણ સાવધ થયો. સૂતાં સૂતાં જ કટાર પર હાથ મજબૂત કર્યો. તેણે મુંજાને હલાવી ધીમા અવાજે ફુસ્ફુસાવ્યું.\n\n\"મુંજા, મુંજા. સાવધ.\"\n\nમુંજો પણ સમય વર્તે સાવધાન થયો, ખાટલા નીચે રાખેલા ભાલાને તેણે મુઠ્ઠીમાં ઝાલ્યો. \n\n\"હું લાગ સ ? ડાકુ કે સાવજ ?\"\n\n\"જે હશે, જોયું જશે.\"\n\nહજી કંઈ વિચારે ત્યાં જ અરજણના ગળા પર ચાકુની અણી ભોંકાય. \n\n\"જાળવીને, હોશિયારી કરી તો ચાકુ ગળા બારે નીકળી જાહે. હાલો, માલમત્તા જે હોય ઇ આપી દયો. ને, એય કમા...ભીખા... બેય આ શેરડીના કાતરાં ઉપાડીને નાંખો ગાડામાં.\"\n\nબીજા બે જણ મુંજાને તલવારની ધારે ઘેરી રહ્યાં.\n\n\"એ ભાઈ ! તમારે જે જોઈએ ઇ લઈ લ્યો. પણ, પહેલાં આ ચાકુ હટાવી લ્યો.\"\n\n\"અરજણ, ગાંડો થા મા. આ આપણી મહેનતનું સે. બધું આલી દેય તો આખું વરહ ફાંકા થઈ જાહે.\"\n\n\"મુંજા, જાવા દયે. જીવ રેહે તો બીજું કાંઈ કરી લેહુ.\"\n\nપણ, આ તો મુંજો. એમ અરજણનું નુકસાન કેમ થવા દે. એણે તો આખે આખો ખાટલો અરજણ બાજુ ઉલાળ્યો ને, પોતે પેલા બેયને બાજુએ ફેંકી દીધા. અરજણે પણ પલટવાર કર્યો. કટાર ડાકુની છાતીને ચીરતી નીકળી ગઈ. પાંચ ડાકુઓ પર બંને એક સાથે તેજીલા તોખારની જેમ તૂટી પડ્યા. અરજણને બચાવવા મુંજો બને તેટલા વાર પોતાના પર લેતાં લેતાં ખૂબ જ ઘાયલ થઈ ગયો. બધાંને મૃત સમજી લઈ અરજણ મુંજાને સહારો આપી રહ્યો, ત્યાં એકે રહી સહી હિંમત ભેગી કરી બાજુમાં પડેલી કટારનો ઘા કર્યો. બરાબર એ જ સમયે મુંજાએ અરજણને ધક્કો મારી, કટાર સીધી તેની છાતીએ ઝીલી. કટાર હૃદય સોંસરવી ઉતરી ગઈ. અરજણ ડાકુને ઉપરાઉપરી પાંચ-છ ઘા મારી મોતને ઘાટ ઉતારી મુંજા પાસે પહોંચ્યો, પરંતુ મુંજાનો જીવ નીકળી ગયો હતો. વિસ્ફારીત થયેલી આંખો જાણે કહી રહી કે, તેણે અરજણને બચાવી જીવનભરના ઉપકારનો બદલો વાળ્યો. \n\nભળું ભાંખળુ થતાં ગામલોકો દોડી આવ્યા. લોહીથી લથબથ મુંજાના મૃત શરીર સાથે બાથ ભરીને બેઠેલો અરજણ સરપંચ સામે બડબડયો.\n\n\"મુંજો, મને દગો દઈ છોડી ગ્યો.\"",
      "duration": "3 mins",
      "category": "Crime"
    },
    {
      "id": 32,
      "title": "પીડિતા",
      "story_name": "કોર્ટરૂમમાં નીરવ શાંતિ પથરાઈ ગઈ. ન્યાયાધીશે પોતાની જગ્યા લીધી અને ત્યારબાદ સૌ પોતાની જગ્યાએ બેસી ગયા. આજે બહુચર્ચિત મિસ્ટ્રી મર્ડર કેસની કથિત આરોપી વૈશાલીને કોર્ટમાં હાજર કરવાના હતા. વૈશાલી કોર્ટમાં શું કહે છે એ સાંભળવા માટે લોકો તલપાપડ હતા. \"કેસ નમ્બર 110/12ના આરોપી વૈશાલી મજમુદાર હાજર થાય.\" છડીદારની બૂમ સાંભળીને ઇન્સ્પેક્ટરની બાજુમાં ઉભેલી વૈશાલી આરોપીના કઠેડામાં આવીને ઉભી થઈ ગઈ. વૈશાલીને ગીતા ઉપર હાથ રાખીને સત્ય બોલવાના શપથ લેવડાવવામાં આવ્યા.\n\n\"મિસ વૈશાલી, શું તમે આ ચાર ખૂન કર્યા છે ?\" વકીલે પહેલો પ્રશ્ન કર્યો.\n\nમાનનીય જજસાહેબ, હું કબૂલ કરું છું કે આ ચારેય ખૂન મેં મારા સંપૂર્ણ હોશોહવાસમાં, મારા આ હાથે જ કર્યા છે. વૈશાલીનો જવાબ સાંભળીને કોર્ટરૂમમાં હાજર સૌકોઈ સ્તબ્ધ થઈ ગયા.\n\n\"મિસ વૈશાલી, તમે શું કહી રહ્યા છો એનો તમને ખ્યાલ છે ને. તમારી આ કબૂલાત તમને આરોપી પૂરવાર કરી શકે છે.\"\n\nજજસાહેબે વૈશાલીને પરિસ્થિતિથી માહિતગાર કરવા કહ્યું.\n\n\"માનનીય જજસાહેબ, મને ખબર છે હું શું કહી રહી છું. આજે હું એ પણ કહીશ કે આ ચાર ખૂન મેં શા માટે કર્યા છે.\"કોર્ટરૂમમાં વૈશાલીને સાંભળવા સૌ કોઈ આતુર હતા.\n\n\"શું સુંદર હોવું એ કોઈ ગુનો છે ? મારી સુંદરતા જ મારા માટે અભિશાપ બની ગઈ હતી. હું નાની હતી ત્યારે મારા ઓરમાન પિતા મને બહુ વ્હાલ કરતા હતા. સમજણી થઈ ત્યારે એમની આંખોના ભાવ અને વ્હાલનો અર્થ હું સમજતી થઈ. હું બને ત્યાં સુધી એમનાથી દૂર જ રહેતી. એ જ્યારે ઘરમાં આવતા ત્યારે હું મારા રૂમમાં ભરાઈ જતી. હું પંદર વર્ષની હતી ત્યારે એમણે મારી ઉપર પહેલી વાર \"બળાત્કાર\" કર્યો. ત્યારબાદ આ રોજનું થઈ ગયું.\" આટલું કહીને વૈશાલીએ શ્વાસ લેવા પૂરતો પોતાની વાણીને વિરામ આપ્યો.\n\n\"આવું સતત 3 વર્ષ સુધી ચાલ્યું. હું રોજ મરવાના વાંકે જીવતી રહી. મારા પિતા જેમને પિતા કહેતા પણ શરમ આવે છે, એ કોઈ કામધંધો કરતા નહોતા. એમને દારૂની લત હતી જેને પૂરી કરવા એમણે એમના કહેવાતા મિત્ર સાથે સોદો કર્યો. રોજનો દારૂ પૂરો કરવાની શરતે એમના મિત્રે મારું શરીર માગ્યું. મારા પિતાએ એમની શરત મંજૂર રાખી અને મારી યાતનામાં વધુ ઉમેરો થયો. રોજેરોજ દારૂની બોટલ સાથે એ ઘરે આવતા. બંને ખૂબ પીતા અને ત્યારબાદ મારી ઉપર શારીરિક જુલમ કરતા. આ ત્રાસથી કંટાળીને હું ઘરેથી ભાગી ગઈ. મહિલા વિકાસગૃહમાં આશરો લીધો. પણ એ મારા માટે \"ઊલમાંથી ચૂલમાં પડવા\" જેવું થયું. ગૃહના સંચાલિકા બહેન પૈસા ભૂખ્યાં વરુઓ સાથે ગૃહની છોકરીઓના શરીરને વેચી રહ્યા હતા. જે એમની વાત ના માનતું એમને વિવિધ પીડાઓ આપવામાં આવતી. એ \"વિકાસગૃહ\"ને બદલે \"પીડિતગૃહ\" લાગતું હતું. ત્યાં બધી મારા જેવી \"પીડિતાઓ\"જ રહેતી હતી. ત્યાં બહુ જ ચોકીપહેરો રહેતો હતો છતાંય એક દિવસ મોકો જોઈને હું ત્યાંથી ભાગી છૂટી.\"\n\nક્ષણના વિરામ બાદ વૈશાલીએ પોતાની આપવીતી ફરી ચાલુ કરી. \"ત્યાંથી ભાગીને મેં એક નોકરી શોધી લીધી અને પીજી તરીકે રહેવા લાગી. જીવનમાં સુખની આશા હવે રહી નહોતી એટલે જે યાતનાનો ભોગ હું બની એજ યાતના થકી બીજી કોઈ \"પીડિતા\"નો જન્મ ના થાય એ માટે મેં એમના ખૂન કરવાનું નક્કી કર્યું. વિકાસગૃહમાં કેવી રીતે પ્રવેશવું એનો મને ખ્યાલ હતો. એક રાત્રે લાગ જોઈને વિકાસગૃહમાં પ્રવેશીને મેં સંચાલિકાનું ખૂન કરી નાખ્યું અને ત્યાંથી ચૂપચાપ નીકળી ગઈ. મારા પિતાની રોજ રાત્રે દારૂ પીવાની ટેવને લીધે એમનું ખૂન કરવાનું મારા માટે સરળ થઈ ગયું. મોડી રાત્રે હું મારા ઘરે પહોંચી ત્યારે મારા પિતા એમના મિત્ર સાથે દારૂના નશામાં ધૂત પડ્યા હતા. એ બંનેનું ખૂન કરવામાં મને કોઈ તકલીફ ના પડી.\"\n\n\"મિસ વૈશાલી, તો શું તમારી માતાએ તમને ખૂન કરતા જોઈ લીધા એટલે તમે એમનું પણ ખૂન કરી નાખ્યું ?\"\n\nવકીલનો પ્રશ્ન સાંબળીને વૈશાલી હસવા લાગી. એનું આ વર્તન સૌ માટે નવાઈ ઉપજાવનારું હતું.\n\n\"વકીલ સાહેબ, મને પકડાઈ જવાનો ડર હોત તો હું સામેથી પોલીસ સ્ટેશને આવીને મારી જાતને સરેન્ડર ના કરત.\"\n\n\"તો પછી તમે શા માટે તમારી માતાનું ખૂન કર્યું?\" આખરે જજસાહેબે વૈશાલીને સવાલ કર્યો.\n\n\"માનનીય જજસાહેબ, હું આપને એક પ્રશ્ન પૂછું છું જેમાં આપના સવાલનો જવાબ આવી જશે. મારો આપને પ્રશ્ન છે કે ત્રણ વર્ષ સુધી હું મારા ઘરમાંજ \"પીડાતી\" રહી તો શું મારી માતા એ વિશે કાંઈ જાણતી નહીં હોય ?\"\n\nવૈશાલીના આ પ્રશ્ને કોર્ટરૂમમાં સૌકોઈને અચંબિત કરી દીધા.\n\n\"જી હા જજસાહેબ, આ જે કાંઈપણ થયું એ બધું જ મારી માંની સંમતિથીજ થયું હતું. મને \"પીડિતા\" બનાવવા માટે સૌથી વધુ જવાબદાર મારી માં જ હતી. જ્યારે પહેલી વાર મારા બાપે મારી ઉપર નજર બગાડી એ દિવસે જો એને રોકી દેવામાં આવ્યો હોત તો મારા જેવી \"પીડિતા\"નો જન્મ ના થયો હોત. માનનીય જજસાહેબ, આ મારી આપવીતી સાંભળ્યા પછી હવે આપે નક્કી કરવાનું છે કે ખરેખર \"અપરાધી કોણ\" છે ?\"\n\nવૈશાલીનો આ પ્રશ્ન સૌકોઈ માટે મૂંઝવણભર્યો બની ગયો. આ કેસનો ચુકાદો બીજા દિવસે આપવામાં આવશે એવું કહીને જજસાહેબ કોર્ટરૂમ છોડી ગયા.\n\n",
      "duration": "4 mins",
      "category": "Crime"
    },
    {
      "id": 33,
      "title": "ઓળખ",
      "story_name": "ડિસેમ્બર , ૧૯૯૨ , મુંબઈ\nઘરના અન્ય સભ્યો લગ્ન સમારંભમાં ગયા હતા . એ ઘર પર જ રોકાઈ હતી . તબિયત ઠીક ન હોવાનું બહાનું ધરી દીધું હતું . પૂર્વનિશ્ચિત યોજના ધીરે ધીરે આગળ વધી રહી હતી . બધુજ નિશ્ચિત ક્રમમાં પાર પડી રહ્યું હતું . છતાં ખુબજ સાવચેતીથી દરેક ડગલું ભરવાનું હતું . એક નાનકડી ભૂલ માટે પણ કોઈ અવકાશની શક્યતા ન હતી .\n\nઝડપથી શરીર ઉપર એણે બુરખો ચઢાવ્યો. હાથમાંની કાળી બુકાનીથી ચ્હેરાને ઢાંકી લીધો . અરીસામાં એક ઉતાવળભરી દ્રષ્ટિ ફેરવી . ફક્ત બે સુંદર આંખો સિવાય કશુંજ દ્રશ્યમાન ન હતું .\n\nસામેના ટેબલ ઉપર ગોઠવાયેલો ફોન રણકી ઉઠ્યો. એ રણકારથી એની શ્વાસો બમણી થઇ ઉઠી . પુરજોશમાં ધડકી ઉઠ્યું . ફોન ઉઠાવવા આગળ વધેલો હાથ થર થર ધ્રુજી રહ્યો . ઘરના કોઈ સભ્યએ તો.....હાથમાંની કાંડા ઘડિયાળ અને દીવાલ ઉપર લટકી રહેલી ઘડિયાળ બન્ને સાથે સમયની ચકાસણી થઇ રહી . આજ સમય તો નક્કી થયો હતો. આ એનોજ કોલ હશે અને એનોજ હોવો જોઈએ. હિમ્મત ભેગી કરી એણે ત્વરાથી રીસીવર હાથમાં લઇ લીધું .\n\nએક તીણો ડરભર્યો અવાજ કંઠમાંથી દબાયેલા સ્વરે નીકળી આવ્યો .\n\n\" હેલો ....\"\n\n\" સાંભળ, આજે નહીં ....\"\n\n\" શું ? આજે નહીં તો કદી નહીં ....\"\n\n\" અરે પણ બહાર પરિસ્થિતિ ઠીક નથી .\"\n\n\" આ એક જ તક છે , જો એ હાથમાંથી નીકળી ગઈ તો ...મારે કોઈ રિસ્ક નથી લેવું .\"\n\n\" પણ શહેરના હાલાત વણસી રહ્યા છે ....\"\n\n\" તો ઠીક છે. હું ઘરે જ રહું છું અને આવતા અઠવાડિયે કોઈ અન્ય પુરુષની પત્ની બની જઈશ. આનાથી વધુ હાલાત વણસી શકે ?\"\n\n\" સાંભળ.ઠીક છે. ચિંતા ન કર . તું નીકળ . હું પણ નીકળું છું . પણ સંભાળીને . તારો ખ્યાલ રાખજે . મુખ્ય બસ -સ્ટેશન પર મળીશું . \"\n\n\" અલ્લાહાફિઝ .....\"\n\n\" જય શ્રીકૃષ્ણ .....\"\n\nપોતાની બુકાનીને ચુસ્ત આખરી સ્પર્શ આપી એના ડગલાં ઘરમાંથી બહાર નીકળી પડ્યા . અંદરનો ભય અને બહારની પરિસ્થિતિનો ભય. બન્ને ભયના ગુણાકાર મનને પીગળાવી રહ્યા હતા . બુકાનીમાંથી બહાર તકાયેલી આંખોમાં એક પછી એક ભયંકર દ્રશ્યો ઉપસી રહ્યા હતા. ચારે તરફ લાગેલી આગ બધુજ ભસ્મ કરવાની જીદ જોડે વિફરી હતી. એ પછી વસ્તુ , વાહનો, દુકાનો હોય કે જીવતો જાગતો મનુષ્ય . લપાતીછૂપાતી એ ભયંકર વિનાશની સાક્ષી બનતી એ મુખ્ય બસ સ્ટેશન તરફ શ્વાસ લીધા વિનાજ દોડી રહી હતી. બુકાની પાછળ છુપાયેલો ચ્હેરો પરસેવે રેબઝેબ હતો . બુકાનીમાંથી દ્રશ્યમાન બે આંખો ડરના કુવામાં ડૂબી રહી હતી . અફરાતફરી અને માનવ ચીખો વચ્ચેથી માર્ગ કાઢતી જેટલી ઝડપે થઇ શકે એને મુખ્ય બસ સ્ટેશન પહોંચવું હતું. એ પણ પહોંચતો જ હશે.\n\nઅચાનક બુરખાની ધાર એની મોજડીમાં ભેરવાઈ અને એક પછડાટ સાથે એનું શરીર જમીન પર પછડાયું . બન્ને કોણીની ચામડી જમીન સાથે ઘર્ષણ કરતી થોડી લોહીમાં રંગાઈ રહી . પોતાના શરીરને બુરખા સાથે સંકેલવાનો સંઘર્ષ યથાવત હતો . અચાનક નજર ઉપર ઉઠી . થોડા ડગલાને અંતરે આવી ઉભેલું એક માનવ ટોળું તિરસ્કાર જોડે એને નિહાળી રહ્યું હતું. એ દરેક નજર એને સ્પષ્ટ કહી રહી હતી કે કેટલી ઘૃણા છે એમને એનાથી અને એના આ પોશાકથી . બુકાની કાઢી ટોળાને એ કઈ સંબોધવા ઇચ્છતી હતી . પણ એ કઈ કહી શકે એ પહેલાજ કેરોસીનનો ડબ્બો ઊંધો વળ્યો અને નામનીજ ક્ષણોમાં ન એનું અસ્તિત્વ રહ્યું , ન એના પોશાકનું.\n\nમુખ્ય બસસ્ટેશન તરફ ઉતાવળે પહોંચી રહેલા એક પુરુષના ડગલાં બરાબર એજ સમયે શોકથી થંભી ગયા . સુંદર સફેદ ધોતી , ગળામાં રુદ્રાક્ષ , કપાળે લાલ ટીકો અને છાતી ને લપેટેલી મનમોહક શૉલ. કેટલું આહલાદ્ક યુવાન વ્યક્તિત્વ ! પણ સામે ઉભા માનવ ટોળાને એમાં કશું આહલાદ્ક અનુભવાઈ રહ્યું ન હતું . એ દરેક નજર તિરસ્કાર અને ઘૃણા જોડે એના પોશાકના દરેક અંશને ઘૂરકી રહી હતી . ભારોભાર નફરત હતી એમને એનાથી પણ અને એના આ પોશાકથી પણ. એ સંદેશો યુવાન દ્રષ્ટિ કળી ચુકી. ટોળાને સંબોધવાની એની ઈચ્છા પણ એના મનમાંજ ઘૂંટી દેવામાં આવી. બીજીજ ક્ષણે એ આહલાદ્ક યુવાન વ્યક્તિત્વ નિઃષ્પ્રાણ શહેરના રસ્તા ઉપર ઢળી પડ્યું .\n\nએક દિવસ પહેલા .......\n\nમરીન ડ્રાઇવ , મુંબઈ .\n\n\" તું ચિંતા ન કર, સંધ્યા. બધી વ્યવસ્થા થઇ ગઈ છે. કાલે સાંજે તું મારી જોડે હોઈશ. આ સમયે તો આપણા લગ્ન પણ થઇ ગયા હશે.\"\n\n\" આ શું છે જાવેદ?\"\n\n\" આ મારી કઝીન નાઝીમાનો બુરખો છે. હવે ધ્યાનથી સાંભળ. ઘરેથી નીકળવા પહેલા આ બુરખો પહેરી લેજે. એનાથી કોઈ ને કઈ શંકા ન થશે. \"\n\n\" અને આ ?\"\n\n\" મારો એક મિત્ર નાટકમંડળીમાં કાર્ય કરે છે . એના પાસેથી આ પોશાક મળ્યો છે . હું આ પહેરીને જ આવીશ. \"\n\n\" પણ જાવેદ , આર યુ શ્યોર ? આપણી ઓળખ આ પોશાકથી છુપાઈ રહેશે ?\"\n\n\" ચોક્કસ માનવીની ઓળખ સદા એનાં પોશાકથીજ થતી આવી છે. જો વિચારો, લાગણીઓ, ભાવનાઓ દ્વારા થતી હોત તો કદી કોઈ સંધ્યા અને જાવેદને......\"",
      "duration": "4 mins",
      "category": "Crime"
    },
    {
      "id": 34,
      "title": "કાલ ક્ષેપમ",
      "story_name": " ' હેલો..  હું સમીર.... ગઈ કાલે ફોન કર્યો હતો.... ? તમે આજે ફરી ફોન કરવાનું કહ્યું હતું ને ? બહેન મેં તમને કીધું એમ મારો પ્રોજેક્ટ અટકી.....'\n\n  \" પ્લીઝ તમે લાંબી વાત ના કરો. નરૂલ્લા હોટેલના રૂમ નંબર 504માં પહોંચી જજો તમારા પૈસા મળી જશે. હવે ફોન કરવની જરૂર નથી.\n\n ' બહેન તમે મારી વાત સમજો....'\n\n ફોન કટ થઈ ગયો. સમીર ના ચહેરા પર બંધ થઈ ગયેલા ફોનને જોતા શિકારની દયા ખાતાં શિકારી જેવું સ્મિત આવી ગયું.\n\n લગભગ એવા જ સ્મિત સાથે એણે રૂમ નંબર 504 ના દરવાજે આજુબાજુ સાવચેતીથી નજર નાખી દરવાજા પર ધીમા ટકોરા માર્યા. બહેન ને કહેવા માટે સમીરે શબ્દો ગોઠવી રાખ્યા હતા પણ બારણું ખુલતા એમાંનું કશું જ બોલી શકાયું નહીં. કેમ કે બારણું ખોલનાર કોઈ ઊંચા પગારની નોકરી કરતો હોય એવો પુરુષ હતો. અને બહુ સાહજિકતાથી પૂછ્યું સમીરભાઈ ને તમે ? પ્લીઝ કમ. સહેજ પણ ખચકાવાની જરૂર નથી. બી કમફોરટેબલ.\n\n          આગંતુકે કોઈ પણ પ્રકારનો ઉચાટ કે આશંકા ના રહે એવી રીતે સમીરને આવકાર આપી, બારણું બંધ કરી, સોફામાં બેસાડી ને એની લગોલગ ખુરશીમાં બેઠો.\n\n   સમીરની નજર રૂમમાં ચારે બાજુ ઘૂમતી હતી એ તેના ધ્યાન બહાર નહોતું. પણ તેણે એમ કરવા દીધું. સમીરને કશી ગરબડ નથી એવી લાગણી થાય તેટલા માટે એ જરૂરી હતું.\n\n  ફરતી ફરતી સમીરની નજર અંતે એમની વચ્ચે રહેલી ટીપોઇ પર પડેલા પેકેટ પર સ્થિર થઈ ત્યારે એણે સહજતાથી પૂછ્યું.\n\n  \" ચા તો પીશો ને ?\" જવાની ઉતાવળ હોય એમ સમીરે ડોકું ધૂણાવી કહ્યું \"ના ના કશી જરૂર નથી.\" \n\n  \" મેં મંગાવી છે હમણા જ આવી જશે. હવે તો ગ્રીન ટી નો જમાનો છે. બે ત્રણ કપ થઈ જાય તો પણ એસિડિટીની ચિંતા નહીં. થોડીક ક્ષણો પછી એણે પેકેટ ઉપાડી ને સમીરને આપતા કહ્યું ; \" આ તમારું કવર.જેટલા કહેલા એટલા જ છે. ગણવા હોય તો...........સમીરે સંકોચ સાથે કહ્યું ; \"એની કઈ જરૂર નથી.\"\n\n  બંને પક્ષે એકબીજા ને પૂછવું હોય પણ શું અને કેવી રીતે પૂછાય એની ગડમથલ થતી હોય એવી ગર્ભિત ચૂપકીદી એમની વચ્ચે હતી ત્યાં જ બારણે ટકોરા પડ્યા. \" લો ; ચા આવી ગઈ. કહેતા એ ઊભો થયો.\n\n  આ વખતે બારણું ખુલતા સમીર માટે આશ્ચર્ય હતું. ગમે ત્યાં આવનજાવન કરવા ટેવાયેલી હોય એવી ફેશનેબલ વસ્ત્રોમાં સજ્જ એક આધુનિક યુવતી મારક્ણા સ્મિત સાથે પૂછી રહી હતી ; 'સમીરભાઈ ?' \n\n  આગંતુકે યુવતી સામે જોયા પછી સમીર સામે જોયું ત્યારે સમીર પેકેટ સાથે પોતાની જગ્યા પર સડાક દઈ ને ઊભો થઈ ગયેલો ને આગંતુકે માથું ધુણાવી સમીર સામે આંગળી ચીંધી ને યુવતી ને અંદર આવવા માટે જગ્યા આપી. યુવતી નિ:સંકોચ અંદર આવી ને આગંતુકે હળવેથી બહાર સરકીને બારણું બંધ કર્યું.\n\n  સમીર કઈ સમજે કે બોલે એ પહેલા ક્ષણ માત્રમાં બધું ગોઠવાયેલું હોય એમ સિફતથી બની ગયું અને 504 નંબર ના બંધ રૂમમાં મોહક સ્મિત સાથે યુવતી અને જાત બચાવવાનો માર્ગ શોધતો સમીર રહી ગયા.\n\n  ' આ...આ બધું શું છે ? મને ફસાવવો છે ?'\n\n  સમીરનો ગુસ્સો સાતમે આસમાને પહોંચી ગયો.એનો અવાજ જેટલો ઊંચો હતો એટલો જ યુવતીનો નીચો હતો. ' પણ તમે જ તો મને બોલાવી છે.' \n\n  ' મેં...મેં...' સમીર ગુસ્સા ને કારણે આગળ બોલી ના શક્યો. હજી એ કોઈ પગલું વિચારે એ પહેલા તો યુવતી એની પર્સ પલંગ પર ફેંકી ને સમીરને વળગી પડી. આમ આલિંગન આપવાનો એનો અનુભવ દેખીતો હતો. એક હાથમા પેકેટ હોવાને લીધે અને અચાનક હુમલાથી ડઘાઈ ગયો હોવાથી સમીરને પ્રતિકાર કરી પોતાની જાત ને અળગી કરે એટલી વાર માં તો યુવતીએ થઈ શકે એટલા ચુંબનો સમીરને છોડી દીધા.\n\n  સમીર પેલી યુવતીનાં બાહુપાશમાંથી છૂટી ને સીધો બારણા તરફ ભાગ્યો ત્યાં બારણે ટકોરા પડ્યા. હાફ્ળાફાફળા સમીરે બારણું ખોલ્યું ત્યારે સામે સસ્મિત વદને વેઇટર બે જણ માટે ગ્રીન ટીની ટ્રે સાથે હાજર હતો.ને અંદર નજર નાંખતા ટેવવશ પૂછ્યું કે ; ' મેં આઈ કમ ઈન ?'\n\n   સમીરે પણ બહાર નીકળતા અંદર તો નજર નાંખી હતી કપડાં ઠીકઠાક કરતી યુવતીને એણે પણ જોઈ હતી. હવે એક ક્ષણ પણ વધુ રોકાવું જોખમી લાગતા એ ફાયર એક્ઝિટ ના દાદરા ઊતરી ગયો. કોટટાય અને ચોટાડેલા સ્મિત સાથે કાઉન્ટર સાચવતા રિસેપ્શનિસ્ટે લીફ્ટની જગ્યા એ ઝડપથી દાદરો ઉતરતા સમીરને સહજ રીતે જ પૂછ્યું. \" એનીથિંગ રોંગ સર ?\"\n\n  સમીરે માથું હલાવી ને એની પાસે પણ ન ઊભો રહ્યો. જોકે એણે જોનારો વેઇટર પછીનો આ બીજો સાક્ષી પણ ઊભો થઈ ગયો હતો.\n\n  બની ગયેલી અણધારી ઘટનાઓના આઘાત પ્રત્યાઘાતો વાગોળતો સમીર એના ઘરના પલંગમાં પડ્યો હતો ત્યાંજ મોબાઈલમાં એસએમએસ ફ્લેશ થયો જે કંઈક આવો હતો.\n\n  \" મારી વિડીઓ ક્લીપીંગ મેળવીને તું મને બ્લેક મેલ કરતો હતો. હવે તારી વિડીઓ ક્લિપિંગ્સ મેળવી ને હું તને બ્લેકમેલ કરી શકું છું. બહેતર છે આ વ્યવહાર બંધ થાય.\"\n\n  મોકલનારનો નંબર સમીર માટે પરિચિત જ હતો.",
      "duration": "4 mins",
      "category": "Crime"
    },
    {
      "id": 35,
      "title": "મોતનું રહસ્ય",
      "story_name": "મનોજભાઈનાં ઘર પાસે લોકોનું ટોળું જામી ગયું હતું. મોનાભાભીને પોલિસ પકડવા આવી હતી. એમનાં નામનું વોરંટ હતું. પતિની હત્યા માટે ગિરફતાર કરવામાં આવ્યા. મોનાભાભી છેલ્લા બે વર્ષથી ઘરમાં વીશી ચલાવતા હતા. જ્યારે ફેમિલીડોક્ટરે કહ્યું, 'મનોજભાઈને ડ્રગરેસિસ્ન્ટટ ટી.બી થયો છે !’ ત્યારે મોનાભાભી ખૂબજ હતાશ થઈ ગયા. પણ અજુબાજુવાળાએ હિંમત આપી કે ચિંતા ન કરશો અમે બધા તમને મદદ કરશું પણ આ તો રાજરોગ કહેવાય! એમને સંતાન તો હતા નહિ. મુખ્ય વ્યક્તિ જ કામ ન કરી શકે ત્યારે શું થાય? વળી મોનાભાભી ખાસ ભણેલા પણ નહિ. ધીરે ધીરે મનોજભાઇ ખાટલાવશ થઈ ગયા. પડોશીઓએ સલાહ આપી કે મોનાભાભી ‘તમે સરસ રસોઈ બનાવો છો હં, તમારા ઘરમાંથી જે સુગંધ આવે છે અમારા મોંમાં પાણી આવી જાય છે તમે લોકોને જમાડવાનું ચાલુ કરો તમારું ઘરનું ગાડું એમાંથી સરસ ચાલશે!’ અને બસ બંને માણસને આ વાત ગમી ગઈ. અને ભગવાનની કૃપાથી એમની વીશી બહુજ સરસ ચાલતી હતી.\n\nમોનાભાભી અવારનવાર ડોકટરને બોલાવતા તેથી મનોજભાઈનાં મૃત્યુ વખતે તેમણે સર્ટીફીકેટ આનાકાની વગર આપી દીધું હતું. પરંતુ તેજ વખતે એક પડોશીએ પોલિસસ્ટેશનમાં ફોન કરીને કંપલેન્ટ કરી કે અમને ડાઉટ છે, મનોજભાઇ કોઈ મેલી રમતનો શિકાર બન્યા છે. પોલિસ તરત જ સચેત થઈ ગઈ. તેથી એમનું બોડી પોસ્ટમોર્ટમ માટે મોકલવામાં આવ્યું. મોનાભાભીનું દીલ એક ધડકન ચૂકી ગયું, અંદરથી એ ધ્રુજી ઉઠ્યાં. અને - રિપોર્ટમાં ખબર પડી કે મનોજભાઈનું મૃત્યુ કુદરતી નથી! લોકોમાં ચળભળાત શરૂ થઈ ગયો. મોનભાભીનાં ચહેરાનો રંગ ઊડી ગયો ! જાહેર કરવામાં આવ્યું કે એમનું મૃત્યુ ગળું દબાવવાથી થયું છે.\n\nપડોશીઓને ખબર હતી કે મોનાની વીશીમાં રોજ પરેશ નામનો માણસ જમવા આવતો હતો. જે એવી રીતે મોનાભાભીને ટીકી ટીકીને જોતો કે કોઈને પણ અણગમો થાય. અને વળી એમાનાં હદ ઉપરાંતનાં વખાણ કરતો સાથે સાથે રસોઈનાં પણ કરતો. પણ ધીરે ધીરે આડોશ પાડોશવાળાને મોનામાં પણ થોડો ફેરફાર દેખાવા લાગ્યો અને આ પ્રેમપંખીડા સૌની નજરમાં આવી ગયા. મનોજભાઇ બીચારા અંદર એક રૂમમાં ખાટલા પર પડ્યા રહેતા હોવાથી એમને ખબર ન પડી. થોડી હસાહસ સાંભળે પણ બીચારા સમજે કે મોના ભલે બેઘડી મજા કરે હસીલે ! પણ થોડો વખત પછી પરેશ કંટાળ્યો, મોનાને કહે, 'હવે આનું કાંઇ કરીએ આમ જિંદગી ન વેડફાય!' અને બંનેએ એક દિવસ નક્કી કર્યો. એ દિવસ મોનાએ બહુ સરસ મનોજભાઈની ભાવતી રસોઈ બનાવી. પ્રેમથી જમાડીને કહ્યું, ‘હવે તમતમારે શાંતિથી સૂઈ જાઓ. જાણે બકરો વઘેરતા પહેલા લાડ કરે ને એમસ્તો ! પરેશને ધીમેથી ઘરમાં લીધો અને ઘસઘસાટ ઊંઘમાં જ તેમનું કાસળ કાઢી નાખ્યું અને પછી પરેશને છાનામાના વિદાય કર્યો. સાંજે પાંચ વાગે એમણે જોર જોરથી પોક મૂકીને રડવાનું ચાલુ કર્યું.\n\nએક પડોશી પરેશને લપાતો નીકળતા જોઈ ગયો. એને વહેમ પડ્યો અને વળી જ્યારે આ મનોજભાઈનાં અચાનક મૃત્યુની ખબર પડી ત્યારે એને પાકો વહેમ થયો કે જરૂર દાળમાં કૈંક કાળુ છે!\n\nઆ ભાઈએ પોલિસમાં કમ્પ્લેંટ કરી અને સમયસર જાણ થતાં પોલિસ આવી ગઈ અને મોનાભાભીને પકડી ગઈ. તેમનાં નામનાં વોરંટથી લોકો ભેગા થઈ ગયા. આજે પાપનો ઘડો ફૂટી ગયો અને બધા એ માટે ખુશ થયા અને મનોજભાઇ પણ જીવલેણ બીમારીમાંથી છૂટયા એટલે હાશકારો કરી સૌ સૌને ઘેર વિદાય થયા. પછી તો કેસ ચાલ્યો ડોક્ટર સારા નસીબે છૂટી ગયા. પણ મોના અને પરેશને ઉમરકેદની સજા થઈ. અત્યારે બંનેને જુદી જુદી જેલમાં રાખવામાં આવ્યાં છે.\n\n",
      "duration": "3 mins",
      "category": "Crime"
    },
    {
      "id": 36,
      "title": "અધિકાર",
      "story_name": "\"હું મારો અધિકાર ખોટો નહિ પસંદ કરું..!\"\n\n\"આ શું..? સવાર સવારમાં મારા ઘરની બહાર વળી શેની ભીડ છે.?\"\n\n\"નથી મારો જન્મદિવસ, નથી હું બીમાર પડ્યો, નથી ઘરમાં કોઈ પ્રસંગ, નથી કોઈ પણ કારણ છતાં પણ લોકોની આટલી બધી ભીડ કેમ છે?\"\n\nપચાસ વર્ષના વજેસિંગભાઈ સવાર સવારમાં વિચારે ચડ્યા.\n\nભવ્ય તેનું મકાન. તેના ઓરડાની એટલી સુંદર કાચની બારીઓ હતી કે બહારનું બધુંજ ચોખ્ખું દેખાય. હા પણ બારના કોઈ વ્યકતી ઘરની અંદર ના જોઈ શકે એવા તો કાચ.\n\nસરસ મજાનો મજબૂત મેઈન ગેટ. તેની બાર બે ચોકીદાર,\n\nઅંદર સુંદર બે કાર, બગીચામાં ખુંખાર જર્મનશેફર્ડ કુતરાઓ, સ્વીવિંગ પુલ, અને વિશાળ મકાન.\n\nઆમ તો ઘરની બહાર ભીડ થવી એ કઈ નવીન વાત તો ન હતી. પણ આજે તો કોઈ પણ કારણ ન હતું ભીડ થવાનું.\n\nઆમ તો વજેસિંગભાઈનો જન્મદિવસ હોય તો ગામ આખાના લોકો ફૂલ લઈને મોંઘી મોંઘી ભેટ લઈને શુભેચ્છાઓ આપવા માટે આવતા હોય.વળી જો બીમાર હોય તો પણ એટલી જ ભીડ રહેતી.\n\nઅને બાકી તો ઉદ્યોગપતિ નામચિહ્નલોકો તો આવતા જતા રહેતા. ઘર ક્યારેય ખાલી રહેતું જ નહિ.\n\nલોકોનું જબરું ટોળું જોઈ વજેસિંગભાઈ સફેદ કુર્તા ને ચામડાના ચપ્પલ પહેરી ફળિયામાં જ ઊભા રહ્યા. અને ચોકીદારને બહાર ઊભેલા બધા લોકોને અંદર મોકલવા ઈશારો કર્યો.\n\nબધાજ હાથમાં ફૂલોના ગુચ્છાઓ લઈને આવ્યા હતા.\n\nઆ જોતા વજેસિંગભાઈને ઘણી નવાઈ લાગી પણ તે કશુંય બોલ્યા નહિ.\n\nતેમાંથી એક પંદર વર્ષની દીકરી ફૂલ-ગુચ્છ લઈને આવી અને વજેસિંગની નજીક જઈ ખુબજ પ્રેમથી બોલી..\n\n\"આ મારી ભેટ...\n\nગયા વર્ષે તમે તમારા ઘરની બહાર સુંદર નવરાત્રી મહોત્સવ ઉજવ્યો હતો. જેમાં બે દિવસ માતાજીના ગરબા પર નૃત્ય કરવાનું હતું. જે જીતે તેને એક સ્કૂટી ભેટમાં મળતી હતી. હું પણ આવી હતી.\n\nઅમે બહુજ નાચ્યાં.\n\nપણ પછી ખબર પડી કે આમાં રાજનીતિ હતી.!\n\nતમે લોકોની ભીડ ભેગી કરી હતી તેની પાસ ફી પણ હતી. અને પછી ઇનામ મળ્યું તે તમારા જ અંગત વ્યક્તિઓને..\n\nપણ જાણવા મળ્યું કે સૌથી સારું નૃત્ય મેં કર્યું હતું કેમકે નિર્ણાયકોમાં મારા જ ડાન્સના દીદી હતા. પણ તે મને વિજેતા જાહેર ના કરી શક્યા! તેને તો બધું જ સમજાવી દેવામાં આવ્યું હતું બધા જે કરે તે ઇનામ આજ વ્યક્તિને મળવું જોઈએ. કોણ ભેગા કરે બધાને પણ પ્રચાર થાય ને નામના વધે. માટે મારી હારનો આ તમને હું ઇનામ આપું છું..!\"\n\nબીજી વિસ વર્ષની દીકરી ફુલ આપતા બોલી...\n\n\"હું એચ.આઈ.વીથી પીડાઈને મૃત્યુ પામેલા માતાપિતાની અનાથ દીકરી છું. તમારા નામ પર ચાલતી વિકાસ ગૃહમાં રહું છું. અને તમારી જ બીજી સંસ્થા મ્યુનિસિપલ શાળામાં અભ્યાસ કરું છું.\n\nમારુ યોનશોષણ થયેલું તમારા જ અંગત વ્યક્તિઓ દ્વારા. કડક પગલાં તમે ત્યાં લીધા એવું કહીને કે, 'હું આ દીકરીને દત્તક લઉ છું' બધાની સામે કહ્યું પણ પછી તમે ક્યારેય જોવા મળ્યા નથી ને મને ન્યાય પણ મળ્યો નહિ!\n\nહું અનાથ છું મને હવે ન્યાય નહિ મળ્યો કે મળશે..!\n\nમાટે આ ભેટ મારા તરફથી..\"\n\nત્રીજા વ્યક્તિએ પણ ફૂલ આપ્યું. તે પચીસ વરસનો યુવાન હતો.\n\nતેને કહ્યું..\" હું ગામડે રહું છું. પિતાની ગેરહાજરી છે! ભણવા માટે પૈસા જોતા હતાં. તમારી સાથે રહેતા કાર્યકર્તાઓએ કહ્યું..\n\n'ચૂંટણી હોય ત્યારે તમારો પ્રચાર કરવો' હું કરતો. તમારા નામના બેનરો લગાવવામાં તમારી પાછળ રખડતા કૂતરાની જેમ તનતોડ મહેનત કરતો. પણ,, દારૂની હેરફેર કરતા તમારા લોકો દ્વારા હું પણ ફસાઈ ગયો. એ બધાને તો તમારા પાવરથી પૈસાથી તમે છોડાવી લીધા હું હવે ક્યાયનો રહ્યો નથી..!\n\nમાટે આ ભેટ તમને મારા તરફથી..\"\n\nપછી એક સ્ત્રી બોલી..\n\n\"આધાર કાર્ડ, ચૂંટનીકાર્ડ, રેશનકાર્ડ, બધુંજ આખો દિવસ તડકામાં રહીને, ભૂખ્યા તરસ્યા રહીને, કઢાવી નાખ્યું છે.\n\nપાણી હજી સુધી ઘરે આવતું નથી. પાણી પીવાનું તો મળી રહે છે હેમખેમ કરતા. પણ હજી કપડાં ધોવા નદીએ જાઉં છું..\n\nઆ ફૂલ તમને આપું છું..\"\n\nપછી ફરી એક આધેડવયના દાદા બોલ્યા.. \"વર્ષોથી કમરનો દુખાવો હતો જ. શેરીએ શેરીએ મારે તમને સાયકલ લઈને ચાલવા માટે કહેવું હતું. કેમકે આ એ જ રસ્તાઓ છે જ્યાં વાહનો ચલાવવા તો દૂર શાંતિથી ચાલી પણ નથી શકાતું. ધૂળ એટલી બધી ઊડે છે કે શ્વાસ લેવામાં પણ તકલીફ થાય છે. ચારે કોર રસ્તાઓ ખાડાવાળા છે. ગટરો પણ તોડી ફરી પાછી જોડી નથી. રસ્તાઓ પર ચાલવાથી પણ સાંધાના દુખાવા થઈ જાય એમ છે. વાહનો તો બિલકુલ ચાલી શકે એમ નથી!\n\nમાટે આ ભેટ મારા તરફથી..!\"\n\nફરી પાછા બે યુવાન પાછા આવ્યા અને બોલ્યા..\n\n\"તમે ગાયને માતા કહો છો?\n\nઅમે ગૌશાળામાંથી આવીએ છીએ. એટલી બધી ગંદકી છે કે તમારી માતાઓ શેરીએ શેરીએ પ્લાસ્ટિક ખાઈને દમ તોડી દે છે. ટ્રકો ભરી ભરીને ગાયનું માસ વેચાય છે. જો પકડાઈ જાય તો પણ કોઈ કાર્યવાહી નથી થતી..\n\nતમે દાન કરવા આવ્યા હતા પણ એ બધાની જરૂર નથી. બસ આ ભેટ સ્વીકારી લ્યો..\"\n\nએક સ્ત્રી ફરી પાછી આવી...\n\n\"અત્યારે તો મારું બાળક નવ મહિનાનું થઈ ગયું હોત!\n\nતમારી જ હોસ્પિટલમાં જો સરખી સારવાર થઈ હોત તો.\"\n\nઆ ફૂલનોહાર મારા મૃત બાળક તરફથી ભેટ આપું છું..\"\n\nઅને છેલ્લે ફૂલ આપતા એક વ્યક્તિ તદ્દન સજ્જન માણસ લાગતો એ બોલી ઉઠ્યો...\n\n\"ચૂંટણી જીતવા માટે તમે બનાવેલી નિશાળ, અનાથ આશ્રમ, દવાખાનું ,રસ્તાઓ, એવી તમામ તમારા દ્વારા ચાલતી સંસ્થાઓમાં ચૂંટણી હોય ત્યાં સુધી બધુંજ બરાબર હોઈ છે પણ પછી એ બધુંજ ચીંથડે હાલ હોય છે.\n\nરક્ષક જ ભક્ષક બને છે.\n\nમાટે અમે બધા તમારું સન્માન કરીયે છીએ. ભૂલ તમારી નથી ભૂલ અમારી છે..\"\n\nત્યાંજ વળી એક જણ બોલ્યો..\n\n\"મારી ભણેલી ગણેલી દીકરી તે વખતે મને કહેતી હતી કે 'મત આપવો જ જોઈએ જે આપણો મૂળભુત અધિકાર છે પણ મારે નથી આપવો.'\n\nમેં તેને સમજાવી કે, 'બેટા તારો પહેલો મત છે. તારે જવું જોઈએ તું અઢાર વર્ષની થઈ ગઈ છો.'\n\nમારી આ ભૂલ તરફથી મારી પણ ભેટ સ્વીકાર કરો. મારુ ફૂલ પણ કબૂલ કરો...\n\nમૌન શાંતિ પથરાઈ ગઈ.\n\nલોકોનું ટોળું પલાયન થઈ ગયું. ફૂલથી અડધા ઢંકાઈ ગયેલ વજેસિંગભાઈની આંખમાં પવનથી ધૂળ ઉડીને આંખ અંજાઈ ગઈ.",
      "duration": "4 mins",
      "category": "Crime"
    },
    {
      "id": 37,
      "title": "નરક",
      "story_name": "'જુઓ રવજીભાઈ, મારો દીકરો અને તમારી દીકરી એકબીજાને પ્રેમ કરે છે. તમે આ લગ્ન માટે રાજી નહીં થાવ તો ક્યાંક બંને ઊંધુ પગલું ના ભરી બેશે. અને જો એવુ બને તો આપડે જ એ બન્નેનાં ગુનેગાર કહેવાઈશું. આપડા સંતાનોની ખુશીમાં જ આપડી ખુશી હોવી જોઈએ. વળી આપડી જ્ઞાતિ પણ એક છે. એટલે સમાજ શું કહેશે એની કોઈ ચિંતા નથી. મેં કીધું એ વાત પર થોડો વિચાર કરજો.' રામજીભાઈ અને સંધ્યાબેને રવજીભાઈનાં ઘરે જઈને વાત કરી.\n\nરવજીભાઈ અને રામજીભાઈની દુકાન અમદાવાદ શહેરમાં બાજુબાજુમાં જ આવેલી હતી. વળી બન્ને એક જ જ્ઞાતિનાં. બંને વચ્ચે પારિવારિક સંબંધ. બંને પરિવારો આર્થિક રીતે સુખી હતા. રામજીભાઈને સંતાનમાં બે દીકરા અને રવજીભાઈને સંતાનમાં એક દીકરી અને બે દીકરા. પાયલ વચેટ હતી. રામજીભાઈનો દીકરો યશ અને રવજીભાઈની દીકરી પાયલ બંને એકબીજાને પ્રેમ કરતા હતા. બંનેનાં પ્રેમનાં બીજ પણ બંનેનાં પિતાની દુકાનેથી જ રોપાયા હતાં. બંનેને જયારે મોકો મળે ત્યારે ચોરી છુપી એકબીજાને મળી લેતા હતાં. બંને ટેક્સ્ટ મેસેજ દ્વારા પોતાની લાગણીઓની આપલે કરતા હતાં. (એ સમયમાં માર્કેટમાં બ્લેક એન્ડ વ્હાઈટ જ મોબાઈલ હતાં.)\n\nયશ દસ ધોરણ ભણીને એનાં પપ્પાનાં ધંધામાં જ સેટ થઇ ગયો હતો. જયારે પાયલ આંઠ ધોરણ સુધી ભણી'તી.\n\n'આમ ક્યાં સુધી આપડે છુપાઈ છુપાઈને મળીશું ? આપડે પોતપોતાનાં ઘરે વાત કરી દેવી જોઈએ.' પાયલની વાત સાચી હતી.\n\nયશ અને પાયલે એકબીજાનાં ઘરે વાત કરી. થોડી આનાકાની કર્યા પછી રામજીભાઈ તો માની ગયા. પણ રવજીભાઈનો આ લગ્ન સંબંધ માટે વિરોધ હતો. રામજીભાઈએ એકવાર તો રવજીભાઈની દુકાનમાં જઈને વાત કરી હતી. પણ રવજીભાઈએ ચોખ્ખી ના કહી દીધી હતી. રામજીભાઈને અને એમનાં પત્ની સંધ્યાબેનને એક જ ચિંતા સતાવતી હતી કે, ક્યાંક બંને ઊંધુ પગલું ના ભરી બેસે. અને એટલે જ તેઓ આજે બીજીવાર રવજીભાઈનાં ઘરે જઈને રવજીભાઈ અને તેમનાં પત્ની મિનાબેનને સમજાવી રહ્યા હતાં.\n\n'જુઓ રવજીભાઈ, મારો દીકરો અને તમારી દીકરી એકબીજાને પ્રેમ કરે છે. તમે આ લગ્ન માટે રાજી નહીં થાવ તો ક્યાંક બંને ઊંધુ પગલું ના ભરી બેશે. અને જો એવુ બને તો આપડે જ આપડા બાળકોનાં ગુનેગાર કહેવાઈશું. આપડા સંતાનોની ખુશીમાં જ આપડી ખુશી હોવી જોઈએ. વળી આપડી જ્ઞાતિ પણ એક છે. એટલે સમાજ શું કહેશે એની કોઈ ચિંતા નથી. મેં કીધું એ વાત પર થોડો વિચાર કરજો. પછી શાંતિથી જવાબ આપજો.' આટલું કહીને રામજીભાઈ અને સંધ્યાબેન પોતાનાં ઘરે આવી ગયા.\n\nમીનાબેનને રામજીભાઈની વાત સાચી લાગી. એ રાત્રે મીનાબેને રવજીભાઈને સમજાવ્યા, 'મને તો રામજીભાઈની વાત સાચી લાગે છે. આપડી એકનીએક લાડકી ક્યાંક ઊંધુ પગલું ભરી બેસે તો ? આપડે આપડી લાડકડીને ખોવાનો વારો આવે. અને આમ પણ રામજીભાઈ આપડી જ જ્ઞાતિનાં છે. વળી, આપડા અને એમનાં ઘર વચ્ચે ઘર જેવા સંબંધો છે. મારું માનો તો, તમે આ સંબંધ માટે હા કહીદો.' આટલી વાત કરી બંને સુઈ ગયા.\n\nબીજે દિવસે સવારે નિત્યક્રમ પતાવી રવજીભાઈ ચા-નાસ્તો કરવા બેઠા. મીનાબેન ચા અને ભાખરી પીરસી પતિની બાજુમાં બેઠા. 'તારી વાત તો સાચી છે મીના. આપડી એકનીએક દીકરીને ખોઈ બેસવી એનાં કરતા તો એની જ્યાં મરજી હોય, એની જેમાં ખુશી હોય, ત્યાં એનાં લગ્ન કરાવી દેવા જોઈએ.' રવજીભાઈએ લીલી ઝંડી બતાવતા કહ્યું.\n\nગ્રીન સિગ્નલ મળી ગયો હતો. ગોરમહારાજને બોલાવવામાં આવ્યા. અઠવાડિયા પછી સગાઈનું મુહૂર્ત નીકળી ગયું. બંને પાડોશીઓ ગોળધાણા ખાઈને વેવાઈ બની ગયા. છ મહિના પછી યશ અને પાયલ ધામધૂમથી પરણી ગયા. એક વર્ષ પછી પાયલનાં નાના ભાઈ ગૌરાંગનાં પણ લગ્ન થઇ ગયા. બંનેને કુદરતનાં ફળ રૂપે સંતાનો હતા. પાયલને સંતાનમાં દીકરો અને એનાં ભાઈભાભીને બે દીકરા.\n\nસાત વર્ષ બાદ એકદિવસ ન બનવાની ઘટના બની. પાયલનાં નાના ભાઈ ગૌરાંગની પત્ની ઉર્વશી ઘરમાંથી ગાયબ હતી. થોડા કલાકો બાદ પાયલ ઘરે આવીને બૉમ્બ બ્લાસ્ટ થયો.\n\n\"ઉર્વશી પોતાનાં બેય બાળકોને મૂકીને યશ જોડે ભાગી ગઈ છે. મારી જોડે યશે આજથી બે વર્ષ પહેલા જ ડાયવોર્સ લઇ લીધા હતા. ઉર્વશી અને યશનું ચક્કર છેલ્લા ત્રણ વર્ષથી ચાલતું હતું. પણ તમારા બંનેની આબરૂ ન જાય એટલે અને મને એમ હતું કે, યશ આજે નહિ તો કાલે સુધરી જશે. એટલે મેં તમને કહ્યું નહિ. પણ..\" વહેતી આંખો સાથે પાયલ એનાં માબાપને કહી રહી હતી.\n\n\"જે થવાનું છે એને કોણ રોકી શકવાનું બેટા, એનાં કર્મ.....\" રવજીભાઈ આગળ શું બોલ્યા એ કોઈને સમજાયું નહિ. એમની જીભે લોચા વળવા મંડ્યા. ઇમર્જન્સી હોસ્પિટલમાં દાખલ કરવામાં આવ્યા. હૃદય રોગનાં પહેલા હુમલાનો સિક્કો એમનાં હૃદય પર વાગી ગયો.\n\nરામજીભાઈએ રવજીભાઈને આશ્વાસન આપ્યું, \"પાયલ મારી જ દીકરી છે. તમે ચિંતા ન કરશો. હું પાયલને કોઈ સારો મુરતિયો જોઈને એનાં હાથ પીળા કરાવી દઈશ. યશને અમે લોકોએ ઘરમાંથી કાઢી મુક્યો છે. આના કરતા તો સંતાન ન હોય એ સારુ.\"\n\nઆ ઘટના બન્યા પછી પણ પાયલ એનાં સાસરીયામાં રહેતી. એને એક જ આશા હતી કે, યશ હજી પણ સુધરી જશે. છએક મહિના જેટલું પાયલ સાસરિયે રોકાઈ. યશ ઉર્વશી જોડે અલગ રહેતો હતો. કોઈકોઈ દિવસ યશ પોતાનાં દીકરાને મળવા ઘરે આવતો ત્યારે પાયલ યશને ઘણું સમજાવતી. પણ કૂતરાની પુંછડીને છ મહિના જમીનમાં દાટી રાખો તોય વાંકી ને વાંકી જ રહે.\n\nએકદિવસ કોઈએ પાયલને યશનાં અનેક છોકરીઓ સાથેનાં આડા સંબંધોની જાણ કરી. અંતે પાયલ પિયરમાં આવી ગઈ. તો આ બાજુ રામજીભાઈએ યશનો અને ઉર્વશીનો સ્વીકાર કરી લીધો. ઘણા સગાસંબંધીઓ પાયલને કહેતા કે, \"યશને અને રામજીભાઈને તો જેલના સળિયા ગણાવી દેવા જોઈએ. આવા નારધમોને સબક શીખડાવવો જ જોઈએ.\"\n\nજવાબમાં પાયલ સૌને એક જ વાત કહેતી, \"મેં યશને સાચા દિલથી પ્રેમ કર્યો છે. એનાં કરમ એ જાણે.\"\n\nઆવા નરાધમોને લીધે કેટલીય નિર્દોષ વ્યક્તિઓની જિંદગી નરક બની જાય છે.",
      "duration": "4 mins",
      "category": "Crime"
    },
    {
      "id": 38,
      "title": "જિજીવિષા",
      "story_name": "સુકાયેલા કાજળવાળી નિસ્પૃહ આંખોથી તે બારીની પાર પોઢી ગયેલી સંધ્યાને જોઇ રહી હતી. રાત-દિવસ, ઉષા-નિશા-સંધ્યા, તેને મન, આ બધું બસ, એક ચીર નિરંતન, સનાતન સત્ય સિવાય બીજું કંઇ જ નહોતું રહ્યું. ના કોઇ જીવનો કલશોર, ના કોઇ પ્રકૃતિનો સ્પર્શ, ના કોઇ પોતીકું, ના કોઇ સજીવ કે ના કોઇ સંજીવની, કે જે તેના આ નિષ્પ્રાણ થવા મથતાં યૌવન શરીરમાં પ્રાણ ફૂંકી શકે ! તે બસ, મડદાને પણ બેઠાં કરી શકે તેવા ઘેઘૂર અવાજોની વચ્ચે, પોતાના શ્વાસના ધબકારને મહેસૂસ કરતી એકીટશે, ટમટમતા તારાઓથી મઘમઘતા આકાશને જોઇ રહી.\n\n\n\n“આ આકાશ પણ કેટલું નસીબવાન છે, કે તેને પરોઢિયે સૂર્ય અને રાત્રિએ તારાઓનો પ્રકાશ છે...!”\n\n\n\nહૃદયના થડકાર પર અંકુશ રાખતું મન, ક્યાંક મહેસૂસ કરતું, કે આ ક્ષિતિજની રેખાઓમાંથી કોઇ એક કિરણ તો હશે, કે જે એને આ અંધકારની દુનિયામાંથી પ્રકૃતિની ગોદમાં લઇ જાય !\n\n\n\nપણ કોણ?\n\n\n\nકળતર કરતાં શરીરમાંથી નીકળતી અસહ્ય વેદના, અને છટકવા મથતું તલપાપડ મન… ધમપછાડા કરવા પણ અક્ષમ હોઇ ‘આહ’ પોકારી ગયું.\n\n\n\n“ક્યા હૈ લડકી ? ક્યોં શોર મચા રહી હૈ ? કોઇ નહીં આનેવાલા તુજે લેને ! ચૂપ કર બૈઠ, ઔર હમેં અપના કામ કરને દે…” કદાવર શરીરવાળા માણસે પોતાના ઘેઘૂર અવાજમાં ચિડાઇને તેને ધમકાવતા, પોતાના હાથના ઇશારે મોઢા પર આંગળી રાખતા કહ્યું.\n\n\n\nબીજું કોઇ હોત તો ડરી જાત, પણ આ રાક્ષસોની વચ્ચે તે અઠવાડિયાથી ફસાયેલી હતી. માટે ડર…\n\n\n\n“પાની, પાની…” તેણે પોતાના નિસ્પૃહ થઇ ચૂકેલા શરીરમાંથી માંડ અવાજ કાઢતાં કહ્યું. તેની આંખો ઢળી રહી હતી.\n\n\n\n“ઇસ લડકી કો પાની દે દે, વરના મર વર જાયેગી તો કુછ ભી નહિ મિલેગા ઇસકા...” એ કદાવર માણસના સાગરિતે તેને પાણી આપવા કહ્યું.\n\n\n\nતેણે પોતાની લોલુપ નજરો સાથે જ પાણી પણ પાયું.\n\n\n\nઆ જાનવરોને જોઇ તે ગિન્નાઇ રહી હતી. તેનો બસ ચાલતો તો આવી કથળેલ હાલતમાં પણ આ લોકોને સબક શીખવાડત. પણ પોતાના બંધાયેલા હાથ-પગ તેની શક્તિને ક્ષીણ કરી ચૂક્યા હતા. અને અન્નનો દાણો પણ આ લોકો તેને માંડ આપતા. ક્યાંક તેની મોત, આ રાક્ષસોની ખોટનું કારણ ન બને !\n\n\n\nપીપળાના અથડાતા સૂકાયેલા પર્ણ અને સુસવાટા કરતો સમીર, તેને અઠવાડિયાથી સજીવન થવા સાથ આપી રહ્યા હતા. તેની જાગૃતિ, અર્ધજાગૃતિ તેની ઊંઘ સાથે ચેડાં કરતી, તેને મોત સમીપ લઇ જતી અને પાછી લાવતી. છતાં તે સજીવન હતી, અને બધું મહેસૂસ કરતી…\n\n\n\n“આજે, પોણા ચારે મૂવીનો શો છે, તો તું રેડી રહેજે, હું તને કોલેજથી જ પીક કરી લઇશ. બધાં ફ્રેન્ડ્સ સાથે જ જશું.” આકાશે પોતાની બાઇક સ્ટાર્ટ કરતાં રન્નાને કહ્યું.\n\n\n\n“ઓકે, બાય !” રન્નાએ સહમતિ દર્શાવી.\n\n\n\nસાડા ત્રણે જ કોલેજ બહાર ઊભેલી રન્ના આકાશની રાહ જોઇ રહી હતી. અને એક સ્કોર્પિયો આવી, ‘ને તેને પોતાની સાથે લઇ ગઇ.\n\n\n\nચાર કદાવર, કદરૂપા માણસોથી તે ઘેરાએલી હતી. તે ધમપછાડા કરી રહી હતી, હવાતિયાં મારી રહી હતી. કે કોઇને તેની મદદ માટે બોલાવે, બરાડે… પણ અસમર્થ ! તે લોકોએ તેના હાથ એક રસ્સાથી બાંધી દીધા. આંખ અને મોઢે કાળી પટ્ટીઓ.\n\n\n\n“ઇસ કે બાપ સે તો બહોત ફિરૌતી મિલેગી…”\n\n\n\n“અમીર બાપ કી ઔલાદ હૈ…”\n\n\n\nએ લોકો બોલે જતાં હતાં. ત્યારે રન્નાને જાણ થઇ, કે તેનું અપહરણ થયું છે ! પણ તે તો એક અનાથ…”\n\n\n\nઅપહરણકર્તાઓને ગેરસમજ થઇ હતી. માટે તેના પર ગિન્નાઇ, તેને એક બંધ ઓરડીમાં ગોંધી રાખી હતી. પરંતુ તેના દેખાવને ધ્યાનમાં લઇ, તેઓ તેને બીજે કોઇ ઠેકાણે પહોંચાડવા માંગતા હતાં. અને જે લોકોએ તેને પસંદ કરી હતી, તેને કારણે જ તે બચી શકી હતી, આ જાનવરોથી !\n\n\n\n“કલ ઇસકો હમ લેકે જાએંગે. પર ધ્યાન રહે, લડકી બહોત શાતિર હૈ, ઉસે ઇસ કી ભનક ભી ના પડે...”\n\n\n\n“ઔર રસ્સી જરા કસકે…”\n\n\n\nતે લોકો આપસમાં વાત કરી રહ્યાં હતાં. અને રન્ના ને કાને કેટલાક શબ્દો અથડાયા.\n\n\n\n“તને ફિનીક્સ પક્ષી તો ખબર છે ને?”\n\n\n\n“હા, કેમ?”\n\n\n\n“એ પોતાના અનહદને ઉજાગર કરી પોતાનો નાશ કરે છે, અને પોતાની રખ્યામાંથી જ પોતાનો આગાઝ !”\n\n\n\nશબ્દો ઘૂમરાઇ રહ્યા.\n\n\n\nશિથિલ શરીર ફરી બેઠું થવા ઉછાળા મારી રહ્યું. રક્તબિંદુ કાઢીને સૂકાઇ ગયેલા નેત્રો અમી ઝરી રહ્યાં.\n\n\n\nઅચાનક એક પક્ષી, બારી પર આવી, રન્નાને કંઇ કહેવા મથી રહ્યું અને ઊડી ગયું.\n\n\n\nજલબિંદુની ધારામાં એક કિરણનો સ્પર્શ…\n\n\n\nક્ષિતિજના અંતની શરૂઆત અને અંધકારનો અંત…\n\n\n\nઆકાશ…\n\n\n\nઅનંત ક્ષિતિજને આંબવા ફિનીક્સ થઇ જાઉં,\n\n\n\nભૂલુ જગતના ભેદ, હું ગગન થઇ જાઉં...",
      "duration": "3 mins",
      "category": "Crime"
    },
    {
      "id": 39,
      "title": "બાપ",
      "story_name": "બ્રિગેડિયર સુરજીતસિંગને ત્યાં બેવડી ખુશીની પાર્ટી ચાલતી હતી. એક તો બ્રિગેડિયરના પ્રમોશનની ખુશી અને બીજી મોટી ખુશી તે ઇશ્વરે મોડા મોડા પણ સંતાનરત્ન બક્ષ્યું. દીકરાના ચોથા જન્મદિવસની શાનદાર પાર્ટીમાં મહેમાનો સાથે આનંદની છોળ ઉડતી હતી.\n\nએટેન્ડન્ટ પ્રતાપ મહેમાનોની આગતાસ્વાગતામાં વ્યસ્ત હતો તો પણ થોડી થોડી વારે એના મનમાં એક કડવો વિચાર ફરકી જતો.\n\n\"આ નસીબની બલિહારી તો જુઓ. આ મોટા માણસના નખરાં અને અમ ગરીબને તો વિચારવાનાય વાંધા. મારેય રાજુ ચાર વર્ષનો જ છે ને! જોગાનુજોગ બન્નેનો આજ જ જન્મદિવસ પણ બિચારાને એક નાનું રમકડુંય અપાવી નથી શક્યો. અને આ ઘરડે ઘડપણ આવેલા દીકરાનાં લાડ તો જુઓ!\"\n\nહંમેશાં પ્રતાપના મનમાં જાણે-અજાણે સરખામણી ચાલતી રહેતી. પહેલાં એ આવો નહોતો. સાહેબને ત્યાં લાંબા સમયથી કામ કરતો. આર્મીમાં પ્રમાણિકતાના શપથ લીધેલા એ બરાબર નિભાવીને પોતાની ફરજ બજાવતો પણ જ્યારથી બ્રિગેડિયરને ત્યાં પુત્રજન્મ થયો ત્યારથી એક બાપ એના પર હાવી થવા લાગ્યો હતો.\n\nઆમ જ સમય પસાર થતો રહ્યો. પ્રતાપના મનમાં સાહેબના દીકરાનાં લાડકોડ નાગની જેમ ડંખ મારતાં રહ્યાં.\n\nએક દિવસ આર્મી કેમ્પસની બહાર કામે નીકળેલા પ્રતાપને એક ગાડીએ રોક્યો. અંદર બેઠેલા બે માણસોએ પ્રતાપને રોકીને વાત શરુ કરી.\n\n\"તારું નામ પ્રતાપ?”\n\n\"હા કેમ?\"\n\n\"એક નાનું કામ કરવાનું છે.\" પછી એક માણસે ધીરે ધીરે પ્રતાપને સમજાવવાનું ચાલુ કર્યું.\n\n\"ના ના સાહેબ, હું એવું ખોટું કામ ન કરું.\"\n\n\"તારે તારા રાજુને સુખ સાહ્યબીમાં ઉછેરવો નથી?\"\n\n\"હા પણ, આ કામ..\"\n\n\"અમારે બીજું ક્યાં કંઈ જોઇએ છે! બસ, તું કાલે સાહેબના કુંવરને ફરવા અહીં લેતો આવજે. અમારે જે આર્મીના અગત્યના ગુપ્ત દસ્તાવેજ જોઇએ છે એ સાહેબ દીકરાની જિંદગીના બદલામાં અમને આપી દે એટલે કુંવર પાછો લઈ જજે. બદલામાં તને અમારા બોસ જિંદગીભર ખૂટશે નહીં એટલા રુપિયા આપશે. આમાં કોઇને નુકસાન નથી.\"\n\nએ રાતે પ્રતાપ રાજુ પરથી નજર ન ખસેડી શક્યો. મનોમંથનમાં જ સવાર પડી. પ્રતાપ બતાવેલી જગ્યાએ પહોંચી ગયો.\n\nલગભગ બપોરે બ્રિગેડિયરને ધમકીભર્યો ફોન આવ્યો અને સાહેબ આગબબૂલા થઈ ગયા એ જોઇને વાત સાંભળતો પ્રતાપ એમની નજીક આવ્યો.\n\n\"સાહેબ, હું એમનું ઠેકાણું જાણું છું. તમે છુપો હુમલો કરીને એમને પકડી લો. દેશને બરબાદ કરવાની એમની મેલી દાનત બર ન આવવા દેવાય.\"\n\n\"પણ પ્રતાપ, એ લોકો કુંવરને લઈ ગયા છે. ક્યાંક એ કુમળા જીવને કંઈ...” અને સુરજીતના મગજમાં એક તિખારો ઉડ્યો.\n\n“પણ પ્રતાપ, ફોનમાં સામે કોણ હતું? એણે શું વાત કરી? જેની સાથે કરી એ તને તો સંભળાઈ ન હોય. તો તને કેવી રીતે સમજાઈ ગયું કે શું બની ગયું છે! ક્યાંક તું તો...!” અને પ્રતાપ ભાંગી પડ્યો. સુરજીતના પગ પકડીને એના આંસુ શબ્દો બનીને વહી નીકળ્યા.\n\n\"ઓહ! સાહેબ, તમારાથી કાંઈ નહીં છુપાવું. અભાવમાં જીવતો આ બાપ પુત્રપ્રેમમાં થોડી વાર ધૃતરાષ્ટ્ર બની ગયો હતો. જાણે-અજાણે સાવ સરખી ઉંમરના કુંવર અને રાજુની પરિસ્થિતિની પળ પળની સરખામણીએ મને હેવાન બનવા પ્રેરી દીધો. અને હું રાજુને સુખના ઝૂલે ઝુલાવવાના ઝનૂનમાં ન કરવાનું કરી આવ્યો.”\n\nપ્રતાપે બધી સાચી વાત જણાવી દીધી પછી હાથ જોડીને કહ્યું,\n\n\"પણ સાહેબ, ચિંતા ન કરો. કુંવર હેમખેમ એના રુમમાં છે.\"\n\n\"તો? પ્રતાપ પહેલી ન બુઝાવ. સ્પષ્ટ બોલ. તો એ લોકો કોને કુંવર સમજીને લઈ ગયા?\"\n\n“સાહેબ, દુશ્મન સાથે હાથ મિલાવીને પૈસાના સપનાં જોતો ઘેર પહોંચ્યો ત્યારે રાજુની મા પડોશણ સાથે વાત કરતી હતી.”\n\n“હવે તો ક્યાંય સલામતી નથી રહી બોલો. કોઇને અંતરાત્મા જેવી વસ્તુ જ નથી રહી. રોજ પેપરમાં મોટા મોટા લોકોના દેશ સાથે દગો કરવાના સમાચાર વાંચીને એમ થાય કે પોતાના જ લોકો દેશને લૂંટે તો દુશ્મનની શું જરુર!\n\nઅરે! ચોર પણ ચાર ઘર છોડે. પણ હવે તો બધાએ નીતિ નેવે જ મુકી છે. સારું છે હજી રાજુના બાપુમાં પ્રમાણિકતા કુટી કુટીને ભરી છે. મને ગર્વ છે. રાજુને પણ એવા ઉંચા સંસ્કાર પડશે.”\n\nઅને મારા મનમાં એક ટીસ ઉઠી આવી.\n\n“આ હું શું કરીને આવ્યો!”\n\nરાત આખી મનોમંથન ચાલ્યું પણ હવે તો મરણિયા થયા વગર છૂટકો નહોતો એટલે એ લોકોને મેં ભ્રમમાં રાખ્યા અને મારા રાજુને ફરવા લઈ ગયો. એ લોકો એને તમારો કુંવર સમજીને ઉપાડી ગયા.\n\nદેશ અને મારા સ્વાભિમાન માટે લીધેલા શપથ નિભાવવાનો એક મોકો મને મળ્યો હતો. નહીંતર મારો અંતરાત્મા જિંદગીભર મને કચોટતો રહેત.\n\nઈશ્વરે મારા પાપની સજા મારા માસુમ રાજુને આપી સાહેબ. જે રાજુને હું સોને મઢવાનાં સપનાં જોતો રહ્યો એ રાજુ કદાચ મને હવે ક્યારેય નહીં મળે. હું લૂંટાઈ ગયો સાહેબ..”\n\nબ્રિગેડિયર સુરજીતસિંગ થોડી પળ ખામોશ થઈ ગયા. કળ વળતાં ચોધાર આંસુએ રડતા પ્રતાપની પીઠ થપથપાવતાં બોલ્યા, “ઓહ! પ્રતાપ તારી કુરબાની અને દેશભક્તિને સલામ. બાપ તરીકે તું ક્યારેય ખોટો નહોતો. સંતાન માટે જોયેલાં સપનાં પણ ખોટાં નહોતાં. માત્ર ટૂંકો રસ્તો અપનાવતાં તું ગુનાની ખાઇમાં જઈ પડ્યો. પણ તેં દાખવેલી સહ્રદયતા અને બહાદૂરીને એળે નહીં જવા દઉં. હું તારા રાજુને હેમખેમ પાછો લાવવાની ખાતરી આપું છું.”\n\nઅને ચોવીસ કલાક ચાલેલા \"મિશન રાજુ\"ને બ્રિગેડિયરે સફળતાપૂર્વક પાર પાડીને આતંકવાદીઓનો ખાતમો કર્યો. નાનકડો રાજુ સહીસલામત પ્રતાપને સોંપાયો.\n\nબ્રિગેડિયરને બહાદૂરીનો ખિતાબ અને પ્રતાપને પોતાના દીકરાના જીવની પરવા ન કરતાં દેશ સાથે વફાદારી કરવા બદલ એવોર્ડ એનાયત થયો.\n\nબ્રિગેડિયરને ત્યાં બન્ને બાળકોના પાંચમા વર્ષની બેવડી પાર્ટી ચાલી રહી હતી. પ્રતાપ મનોમન ઇશ્વરે પાપમાંથી બચાવ્યાનો આભાર વ્યક્ત કરતાં મહેમાનોની સરભરામાં ખુશ હતો.\n\n",
      "duration": "4 mins",
      "category": "Crime"
    },
    {
      "id": 40,
      "title": "હેર ડાઈ",
      "story_name": "આજે, સોમભાઈના ઉમંગો આસમાને ચઢ્યા હતા! કેમ ના હોય ? 'પચાસનો વર ને પાંત્રીસ ની લાડી' એવું જ કાંઈક સપનું પૂરું થઈ રહ્યું હતું. આજે હેર ડાઈનો રંગ પણ કાંઈક વધારે જ યુવાન લાગી રહ્યો હતો. વારંવાર, ઘરની સામે રાજુના પાનના ગલ્લે જતાં આવતાં ત્યાં લટકાવેલ તૂટેલા અરીસામાં પોતાને જોઈ લેતા ને કયા એંગલથી પોતે વધુ સારા દેખાય છે તે અંગે વિશ્લેષણ મનોમન કરતા રહેતા.\n\nગલ્લા વાળો રાજુ આ જોઈ મનમાં ને મનમાં મલકાતો. પણ રમુજને ચહેરા પર આવવા ન દેવાની મથામણમાં રહેતો કારણકે, સોમભાઈ જેવો માવાનો કાયમી ગ્રાહક રખેને રિસાઈ જાય તો ! ,  \n\nતો પણ થોડી ટીખળ કર્યા વગર તો રહી ના શક્યો..\n\n\"સોમકાકા, પાછું નવાં કાકી ને બરોબર સાચવજો હોં..\"\n\n\"રાજુ, બધું નકકી છે આ વખત તો, હવે મુહુર્ત કઢાવી લીધું છે ને રંગે ચંગે લાવી દઈએ એટલી વાર ! તું જોજે ને, હું નવી ને સુખી કરું છું કે નઈ !\"\n\nબાજુમાં ઉભા પ્રતાપસિંહ બાપુ રમૂજ કર્યા વગર રહી ન શક્યા ને બોલ્યા,.\n\n\"તમે એટલી રાહ જોઈ છે કે હવે દુઃખી નહિ જ થવા દો,  સોમભાઈ,  પચાસ વર્ષે ફરી પૈણ ચડ્યું છે હવે તમને ...હા..હા..હા\"\n\n\"તમે જો જો, પ્રતાપ સિંહ...હું દુઃખ વેઠી લઈશ પણ બૈરાને દુઃખી નઈ કરું..\"\n\n***\n\nવાત જાણે એવી હતી કે, સોમભાઈ આમ તો થોડો ભોળો માણસ ને વળી ત્રણ ભાઈઓ માં સૌથી નાનો. બધા ભાઈઓ ને સમયસર પરણાવી સંસાર સોંપી મા-બાપ વહેલા સ્વર્ગે સિધાવી ગયેલા. બાપ દાદાનો વંશપરંપરાનો ધંધો મોટાની આગેવાનીમાં ત્રણેય ભાઈઓ એ સાંભળી લીધો હતો. સમય વીત્યો, સોમભાઈ સિવાયના બન્ને ભાઈઓને ત્યાં પારણાં બંધાયા ને બબ્બે બાળકોના હવે બન્ને ભાઈઓ પિતા હતા. સોમભાઈ અને પત્ની મંજું હજુ ખોળાના ખૂંદનારની રાહ જોતા હતા.\n\nકાળનું ચક્ર ચાલતું રહ્યું, બધા ભાઈઓ આધેડ થયા, મોટાને તો દીકરો પણ પરણાવ્યો પણ ભોળા એવા સોમભાઈ હજુ સંતાન સુખથી વંચિત રહ્યા. \n\nછેવટે, પાકટ ઉંમરે મંજુને સારા દિવસો રહ્યા. સોમભાઈનો સ્વપ્નાંનો પુષ્પગુચ્છ બરાબર મહેંકી ઊઠ્યો હતો. પણ, કુદરત પણ જાણે સોમભાઈની બરોબર પરીક્ષા લેતી હતી. સુવાવડ વખતે મંજુ બાળકીને જન્મ આપી તો શકી પણ, નાની બાળકી દુનિયા બરાબર જુએ તે પહેલાં જ મંજુ નવજાત બાળકી સાથે જ સોમભાઈના અરમાનોને લઈ સ્વર્ગે સિધાવી ગઈ. જન્મ થયાને થોડી વારમાં મા-દીકરી બન્ને મૃત્યુ પામ્યા હતા. \n\nભોળો સોમભાઈ અવાચક અને નિસહાય હતો.\n\n***\n\nએકાદ વર્ષ વીત્યું ને લોકો તરફથી મળતી વણમાંગી સલાહ કહો કે ઠેકડી કરાતી તે, ... પણ, ... સોમભાઈના મનમાં બે વાત પાક્કી થઈ ગઈ હતી. પહેલી એ કે પોતે બાપ બનવાની લાયકાત ધરાવે છે એ પુરવાર થઈ ગયું છે ને, બીજું એ કે પોતાને સંતાન હશે તો જ વંશ આગળ વધશે. નહિ તો ગામનું ઘર ને ખેતર બધું ભોગવનાર પાછળ કોઈ નહિ હોય. ને... સોમભાઈને પચાસ વર્ષે ફરી લગ્ન કરવા નો ચસ્કો ઉપડ્યો. ભાઈઓ અને કુટુંબીઓને ધરાર અવગણી જીદ લીધી તે લીધી. છેવટે, આટલી ઉંમરે કોણ આ ભોળા ભરથાર ને વરે ?  \n\nપણ, છેવટે દૂરના મોટા શહેરના કોઈ વચેટિયા મારફતે ગોઠવ્યું.\n\nહવે, બે દિવસ પછી ચાર કુટુંબીને લઈ વાહન કરી 'નવી' ને લેવા જવાનું હતું એટલે સોમભાઈ ધોળા વાળમાં ડાઈ લગાવડાવી એકદમ તૈયાર હતા.\n\n***\n\n\"જુઓ સોમાલાલ, મારી બેનને સુખી કરવા તમારી સાથે પરણાવી છે. એટલે, પાંચ તોલા દાગીનાની રસમ પૂરી કરો પછી કંસાર જમીએ ને અમારી બેનને વળાવિયે..\"\n\n\"અને, હા વેવાઈ એક બીજી વાત, મારી બેન સાસરે એક દિ રહે પછી બીજા દા'ડે આંહી પાછી મોકલશો અમારે એક બાધા પૂરી કરીને તમ તમારે ઘેર આવી જશે.''\n\n' નવી'ના ભાઈની શરત મુજબ દાગીના નવવધૂને પહેરાવ્યા ને કંસાર જમી 'નવી' નું આણું નવા ઘર તરફ નીકળ્યું.\n\n***\n\n\"કહું છું, મારે કાલે બાધા કરવા જવાનું છે,મારા ભાઈ એ કહ્યું છે ખબર છે ને ?\"\n\n\"હા.., જવાનું છે. વાંધો નથી.\"\n\n\"અને,.. બાધા પૂરીના કરું ત્યાં લગ તમે બહાર ઓસરીમાં સૂઈ જશો. આપણો સંસાર બાધા કર્યા બાદ શરૂ કરીશું સમજ્યા ?\"\n\n\"હા, ..હા...હું ઓસરીમાં ઊંઘી જાઉં છું ચિંતાના કરો, હું તકલીફ વેઠી લઈશ. તમને તકલીફ નઈ પડે.\"\n\n***\n\nપાંચ તોલા દાગીના ને બીજો કિંમતી સામાન, રૂપિયા પૈસા લઈ બાધા કરવા ગયેલી 'નવી' બે દિવસ થયા પણ પરત આવી નહિ. આપેલ ફોન નંબર બંધ હતા ને વચેટિયા નો મોબાઈલ નંબર અસ્થાયી રૂપથી બંધ હતો.\n\nછેવટે, ત્રીજા દિવસે સોમભાઈ ઉપડ્યા !\n\nઆઠ કલાકની બસની મુસાફરી બાદ એ શહેર અને એ ગલીમાં પહોંચ્યા. પોતાનું સાસરું તો તાળાથી બંધ હતું. આજુ બાજુવાળા કોઈ કંઈ જાણતા ન હતા. છેવટે, ગલીના નાકે પાનના ગલ્લા વાળો મદદે આવ્યો.\n\n\"કાકા, બીજું લગ્ન કરેલું...ને ?\"\n\n\"હા...\"\n\n\"બાધા કરવા આવી છે ?\"\n\n\"હા...બરાબર, તમે ઓળખો છો ?\"\n\n\"હા...પણ તમે નથી ઓળખી?\"\n\n\"એટલે ?\"\n\n\"તમારો પચાસમો નંબર હશે, આ બાધા કદી પૂરી થશે નહિ હવે. માટે છાના માના રવાના થઈ જાઓ. જો જીવનું જોખમ ના લેવું હોય તો.\"\n\nઆમ, કહી તમાકુના ડબ્બામાં છરી મારી તમાકુ કાઢતાં હસી રહેલ ગલ્લા વાળાને જોઈ સોમભાઈ સમજી ગયા હતા.\n\n***\n\nસોમભાઈ ઘરે આવી ધંધામાં જોતરાઈ ગયા. જાણે કંઈ બન્યું જ નથી એમ ! ભાઈઓ ને કુટુંબીઓ પણ છેતરાયાની લાગણી મનમાં ધરબી પોતપોતાના કામમાં પરોવાઈ ગયા હતા. આજે, સામે આવેલ પાનના ગલ્લે પ્રતાપસિંહ અને રાજુ સોમભાઈની જ ગુસપુસ કરતા હતા ને સોમભાઈ રોજની જેમ ટિફિન લઈ ધંધા માટે નીકળ્યા.\n\n''સોમભાઈ ...શું કરવું છે પછી ?\"\n\n\"શાનું પ્રતાપસિંહ ?''\n\n\"અરે, તમે તૈયાર થઈ જાઓ. આપણે આજે જ એફ.આઇ. આર. કરાવી દઈએ, એ નકલી વહુ અને એની ટોળકીને પાઠ ભણાવીએ..\"\n\n\"ના, બાપુ, જેને મનથી પોતાની કરી એની સામે ફરિયાદ ના થાય..''\n\n\"અરે, યાર સોમભાઈ, તમે છેતરાઈ ગયા છો. તમને ક્યાં પતિ માન્યા જ છે એ બદમાશ બાઈ એ...\"\n\n\"એ એનો આત્મા જાણે, મે તો પત્ની માની હતી. હવે, હું દુઃખ વેઠી લઉં પણ ફરિયાદ આપી એને તકલીફ ના આપુ\"\n\nઆમ, કહી સોમભાઈ ધીમા પગલે ગામના પાદર તરફ ચાલવા માંડ્યા. પવનની લહેર તેમના ડાઈ લગાવેલ માથાના આછા વાળને વિખેરવા માંડી હતી. \n\nરાજુ એ ધ્યાનથી જોયું કે, સોમભાઈના માથાના વાળ પાછા સફેદ થવા માંડ્યા હતા.\n\n",
      "duration": "4 mins",
      "category": "Crime"
    },
    {
      "id": 41,
      "title": "લીમડો",
      "story_name": "વર્ષો પછી મંદાર આજે એના પ્રિય લીમડાંને નિહાળી રહ્યો હતો. લીમડો પ્રિય તો હતો પણ છેલ્લે છેલ્લે એના સ્વભાવ મુજબ કડવી યાદો દિલમાં મુકતો ગયો હતો. બે ખેતરની બરાબર વચ્ચે લીમડાનું ઝાડ. એક ખેતર મંદારનાં બાપુનું અને બીજું ખેતર ચંદાનાં બાપુ નું એટલે બન્ને નાનપણથી જ સાથે રમતાં મોટા થયાં.\n\nચંદાનું નામ આમ તો ચંદ્રિકા પણ મંદાર એને ચંદા જ કહેતો હતો અને ચંદાની સગી માઁ તો એ ૪ વર્ષની હતી ત્યારેજ એક ટૂંકી માંદગીમાં ગુજરી ગઈ હતી. સાવકી માં ના આશરે ઉછરી રહેલી ચંદાનું જીવન કોઈ નરકાગારથી ઓછું નહોતું.\n\nચંદાની સાવકી માં ને ચંદાની ઘરમાં હાજરી બિલકુલ સહન નહોતી થતી. એટલે એ એને ખેતરે ધકેલી દેતી. મંદાર શાળા પત્યાં પછી બાપુ જોડે ખેતરે આવતો. ચંદા અને મંદાર બંને રોજ લીમડાં નીચે રમતાં. બાળપણની નિર્દોષ પકડા-પકડીની રમત રમતાં બન્ને માં યુવાનીએ ધીરેથી ક્યારે પ્રવેશ કર્યો એનાથી એ બન્ને નિર્દોષ જીવ પણ અજાણ હતાં. દિલ માં બચપણ હજી એવુંજ તાજું હતું. મંદારને શાળાનું ભણતા જોઈને ચંદાને પણ ભણવાનો શોખ થતો. ચંદાની ભણવાની તલપ જોઈને મંદાર પણ એને રોજ લીમડાં નીચે બેસીને ભણાવતો. પછી તો રોજનું થયું રોજ ખેતરમાં ચંદા મંદાર પાસે લીમડાંની શીતળ છાયામાં ભણે.\n\n\"ચંદા, તું શાળાએ કેમ નથી આવતી? તારું મગજ તો મારા કરતાંય તેજ ચાલે છે. તારાં બાપુ ને મારાં બાપુ જોડે કેવડાવું? તું જો ભણે ને તો મોટી માસ્તરાણી બને.\"\n\n\"છોડને આ બધી વાતો. મંદાર વિધાતા એ જે લખ્યું એની સામે બહુ બાથ નહીં ભરવાની. જે મળે છે એમાં ખુશ રહેવાનું .પણ એક વાત કહું તું મોટો સાહેબ બનજે. એટલે જાણે મેં ભણી લીધું.\"\n\nમંદારને ચંદાની બહુ દયા આવતી, ખૂબ જીવ બળતો. ઘણીવાર મંદાર ઘરમાં એની માઁ એ કંઈક સારું બનાવ્યું હોય તો રૂમાલમાં બાંધી એ ચંદા માટે ખેતરે લઇ આવતો અને બંને લીમડાંની હેઠળ મોજથી ખાતાં. એવી જ રીતે એક દિવસ મંદારની માઁ એ બનાવેલાં મગદાળનાં લાડુ ચંદા માટે ખેતર લઈને પહોંચ્યો. પણ આ શું લીમડાની ચારેકોર ટોળું. પોલીસની ગાડી....... મંદાર એ ટોળાંને ચીરતો લીમડા ભણી દોડ્યો. અને એની આંખો ફાટી ગઈ. ચંદાની લાશ લીમડે લટકતી હતી. સાવકી માં છાતી કુટતી ચંદાને હજીએ ગાળો દેવાનું ચૂકતી નહોતી, \"હરામજાદી ખબર નહીં કોનું પાપ પેટમાં લઈને ફરતી હતી. જતાં જતાં મારાં મોઢે કાળપ મેલતી ગઈ.\"\n\nમંદાર સડાક થઈ ગયો. ના, ચંદા એવું કંઈ કરે જ નહીં. ચંદા આપણે તો બે એકબીજાનો પડછાયો. તને મારાથી વધુ કોણ ઓળખે. આ વાત શક્ય જ નથી. હું માનતો જ નથી. \"ચંદા ,મંદાર ના દિલમાં એક સળગતો સવાલ મૂકી ને સદાય માટે ચાલી ગઈ.\n\nઆજે દસ વર્ષ પછી મંદાર ગામમાં પાછો ફર્યો, પોલીસ ઇન્સ્પેકટર થઈને. ચંદાની ઇચ્છા મુજબ જ મોટો સાહેબ બનીને. મંદાર વ્હાલથી લીમડાને પંપાળી રહ્યો હતો. એની ચંદાને શોધતો.\n\n\"ચંદા, ભૂતપ્રેતમાં તો નથી માનતો હું, પણ આજે આ હ્ર્દયમાં વર્ષો પહેલા કોતરાઈ ગયેલો ખાલીપો ઝંખે છે કે કાશ એવુ હોય, હું ઈચ્છું કે કાશ એવી રીતે પણ કંઈક મને તું રસ્તો બતાવ. તારાં મોતનું કારણ બતાવ. તારાં ખૂનીને સજા અપાવ. તારી નાલેશીભરી મોતને ખોટી સાબિત કર મંદા. કંઈક તો બોલ મંદા. તને આપણાં નિર્દોષ પ્રેમનાં સાક્ષી એવાં આ પ્રિય લીમડાનાં સમ.\"\n\nમંદાર ભારે હૈયે ઘર તરફ ચાલવા લાગ્યો. રસ્તામાં ગામનાં નિવૃત હવાલદાર કાનજી કાકા મળી ગયા.\n\n\"અરે બેટા મંદાર ... .ઓહોહો ભાઈ તું તો મોટો સાહેબ બની ગયો. જુગ જુગ જીવો બેટા.\"\n\n\"હા કાકા, તમારા આશીર્વાદ.\"\n\nમંદારના મગજમાં એક વિચાર કંઈક વીજળીની જેમ લિસોટો મારતો ગયો.\"\n\nકાનજી કાકા કાલે પોલીસ સ્ટેશનમાં આવોને. તમારી થોડીક સલાહ લેવી છે\"\n\nબીજે દિવસે મંદારે કાનજી કાકાની મદદથી દસ વર્ષ પહેલાંની બધી જ ફાઈલો ખોલી. કાનજી કાકા ચંદા વાળી ઘટનાનાં સાક્ષી હતા. \"શું કહું બેટા મંદાર, એ વખતનો ઇન્સ્પેક્ટર ચંદાની સાવકી માં નો પ્રેમી હતો ..સાવકી માં એની પ્રેમલીલામાં વચ્ચે આવનાર બિચારી ચંદાને મોતને ઘાટ ઉતારી ઉતારી દીધી હતી. અને એના સાવકીમાં ના પ્રેમી એ ઇન્સ્પેકટર સાથે મળી, માં વિનાની બિચારી ચંદાને બદનામ મોત આપી. હું જાણતો હોવાં છતાં કશું જ ન કરી શક્યો. એવું લાગે છે જાણે કંઈક છુપા અણસાર છે ચંદા ના કે આજે તું અહીં જ ઇન્સ્પેકટર થઈને આવ્યો. હું તને બધી જ મદદ કરીશ.\"\n\nમંદાર એ હવે વધારે તેજ ગતિએ તપાસ ચલાવી. એ વખતનાં પોસ્ટમોર્ટમ રિપોર્ટ ફરી બહાર કઢાવ્યાં અને ચંદાને નાલેશીભરી મોત જે મળી હતી એમાંથી એ ને નિર્દોષ પુરવાર કરી, એની સાવકી માં વિરુદ્ધ હત્યાનો ગુનો દાખલ કરી ધરપકડ કરી.\n\nઆજે ફરીવાર મંદાર એના પ્રિય લીમડાં પાસે આવ્યો. એ ડાળી ને નીરખી રહ્યો હતો જ્યાં છેલ્લે એને ચંદાને વિધાતા એ લખેલા લેખની સાથે સમર્પણ કરતાં જોઈ હતી. મંદાર લીમડાને બાથમાં લઈને પોક મૂકીને રડ્યો. આજે એ ચંદાને સાક્ષાત ખુદની સાથે અનુભવતો હતો.\n\n",
      "duration": "4 mins",
      "category": "Crime"
    },
    {
      "id": 42,
      "title": "શું થયું ?",
      "story_name": "ત્રણ કલાક પહેલાનો ગુસ્સો હવે ઠંડો પડી ગયો હતો. ધાક, ધમકી અને મારઝૂડ કરવાની વાતોમાં હવે નરમાશ આવી ગઈ હતી. ઓફિસથી ભાગતા આવેલા સંકેતનો અવાજ થોડો ભીનો થઇ ગયો હતો અને લીનાની આંખમાંથી આંસુ સરવાની શરૂઆત થઇ ગઈ હતી. આડોશ-પાડોશ પણ ભેગા થઇ ગયા હતા. કશેક પોલીસ કમ્પ્લેઇન કરવા માટે ગણગણાટ શરુ થઇ ગયો હતો અને ક્યાંક સંકેત-લીનાને દોષ દેતી ચર્ચાઓ પણ સંભળાઈ રહી હતી. સંકેતનો મિત્રો રાકેશ અને સુદર્શન છેલ્લી વખત સ્કુલની આસપાસ તપાસ કરવા ગયા હતા. જો ત્યાંથી પણ કોઈ સમાચાર ન મળે તો હવે પોલીસ કમ્પ્લેઇન સિવાય બીજો કોઈ રસ્તો બાકી રહેતો નથી, એવું સંકેત અને લીનાએ સ્વીકારી લીધું હતું.\n\n\n\n\"શું કારણ હોય ? મને તો એવું કઈ ધ્યાનમાં નથી. બસ, રૂટીન ચાલતું હતું એમ જ હતું બધું. એ કોઈ સાથે ઝગડો કરે એવો તો હતો નહીં. અમે પણ એણે કઈ બોલ્યા નથી, કોઈના બોલાવે એ ચાલ્યો જાય એવો પણ નથી, એ તો તમે જનો જ છો. સવારે એનું હોમવર્ક પતાવીને બહાર બધા સાથે દરરોજ રમે છે એમ અડધો કલાક માટે રમવા ગયો. મેં એને જમવા માટે અને સ્કુલે જવા માટે બુમ પાડી, કારણકે બાર વાગ્યે સ્કુલે જવાનું હોય છે ને ! હું કિચનમાં મારા કામે લાગી, એ આવ્યો નહીં ત્યારે હું ફરી બાલ્કનીમાં ગઈ, ફરી બુમ પાડી તો નીચેથી કોઈ છોકરાએ જવાબ આપ્યો કે એ તો ગયો, મેં પૂછ્યું ક્યા ? તો કોઈએ સરખો જવાબ ન આપ્યો. બસ, ત્યારથી...\" લીના એક સરખું બોલ્યે જતી હતી.\n\n\n\nસૌમ્ય, જેવું નામ એવો જ સ્વભાવ. ઉંમર ૭ વર્ષ, ભણવામાં એક્કો અને સંકેત-લીનાનો એકનો એક દીકરો. લીનાના કહેવા મુજબ અગિયાર વાગ્યાની આસપાસથી એનો કોઈ અતોપતો નથી, કોઈ લઇ ગયું હશે ? ખોવાય ગયો હશે ? કશે ચાલ્યો ગયો હશે ? કઈ થયું તો નહિ હોય ને ? સવાલો સતત ત્યાં વસતા લોકોના મગજમાં રમ્યા કરતા હતા. આમતો સોસાયટીના મેઈનગેટ પર કેમેરા છે, પણ એ જ દિવસે સવારે આવેલા વરસાદને લઈને વોલ્ટેજ ફ્લક્ચ્યુએશન આવતા, કેમેરા કામ કરતા બંધ થઇ ગયા હતા. એટલે ત્યાંથી પણ કોઈ ખબર મળે એમ હતું નહીં. વોચમેનના કહેવા મુજબ, બાળકોનું દસથી અગિયારના ગાળામાં રમવું એ રોજિંદુ હતું અને એણે કોઈ પણ બાળકને બહાર જતા જોયું નથી. સોસાયટીનો ખૂણે ખૂણો સહુ ખોદી વળ્યા હતા, કોઈને પણ સૌમ્ય મળ્યો નહીં. હવે તો રાકેશ અને સુદર્શન પણ આવી ગયા, વિલા મોઢે પોલીસ કમ્પ્લેઇન સિવાય કોઈ રસ્તો બાકી ન હતો. સંકેત-લીનાએ મનોમન સ્વીકારવા માંડ્યું હતું કે કંઈ ખોટું થયું છે. બંને એકલામાં મળ્યા એમના બેડરૂમમાં,\n\n\"લીના, કોઈ સોસાયટીમાં આવીને સૌમ્યને લઇ જાય એવું લાગતું નથી.\"\n\n\"અરે કેમેરાને પણ આજે જ બંધ થવાનું હતું ?\"\n\n\"એણે તારી સાથે રમવા જતા પહેલા કોઈ વાત કરી હતી ? કંઈ પણ..\"\n\n\"કંઈ જ નવું ન હતું, એજ જમવાનું અને પછી સ્કુલે.\"\n\n\"હવે લાગે છે કે પોલીસ કમ્પ્લેઇન કરાવી જ પડશે.\"\n\n\"શું થયું હશે સોમુને, સંકેત ?\"\n\n\"કઈ જ થયું નહીં હોય અને થવાનું પણ શું હતું ?\"\n\n\"એણે સ્કુલે જવાનું કહો એટલે છેલ્લા એકાદ મહિનાથી મોઢું મચકોડે, બાકી પહેલા તો સ્કુલે જવા માટે કલાક પહેલા તૈયાર થઇ જતો.\"\n\n\"હવે એતો છોકરા મોટા થાય એટલે ભણવા કરતા બીજે ચિત્ત લાગે એટલે... છોડ, ચાલ, આપણે કમ્પ્લેઇન નોંધાવી આવીએ.\"\n\n\"સંકેત, સૌમ્ય મળી જશે ને ?\"\n\n\"અરે મળશે જ ને.. કેમ આમ વિચારે છે ?\"\n\n\"એના વગર હું નહિ રહી શકું.\"\n\n\"હું પણ ક્યાં રહી શકવાનો ? ચાલ..\"\n\n\n\nબંનેની આંખમાં પાણી હતા. આંખ લૂછતાં લૂછતા બંને જણ રૂમની બહાર નીકળ્યા. બહાર જઈને એમણે પોલીસ કમ્પ્લેઇન કરવાનો નિર્ણય સહુને જણાવ્યો. સુદર્શન અને એની વાઈફ મયુરીએ સાથે આવવાની તૈયારી બતાવી. અને જ્યાં બહાર જતા જ હતા ત્યાં બેડરૂમમાંથી કંઈક પડવાનો અવાજ આવ્યો અને સાથે જ સૌમ્યનો પણ. સંકેત અને એની પાછળ લીના અને પાછળ બીજા, અંદર તરફ દોડ્યા. સૌમ્યના માંથામાંથી લોહી નીકળી રહ્યું હતું, એ કરગરી રહ્યો હતો, નીચે ફર્શ પર, ડબલ બેડના સાઈડ ટેબલ પર મુકેલા કાચનો નાઈટ લેમ્પ ભુક્કો થઈને પડ્યો હતો. સૌમ્ય મળ્યો પણ લોહી નીતરતી હાલતમાં અને સહુ દોડ્યા સીધા હોસ્પિટલ.\n\n\n\nપંદર ટાંકા આવ્યા માંથામાં અને એક દિવસ રહેવું પડ્યું હોસ્પીટલમાં, આ દરમ્યાન તો કોઈએ પણ સૌમ્ય ક્યાં ખોવાયો એ વિષે ચર્ચા કરી નહીં. સંકેત અને લીનાએ પણ નક્કી કર્યું હતું કે સૌમ્ય સાથે શાંતિથી વાત કરવી. કારણકે, સૌમ્ય ઘરમાંથી જ જડ્યો, એ છુપાયો હતો, કદાચ ડબલબેડ નીચે અને ત્યાંથી બહાર આવતા સાઈડ ટેબલ સાથે અથડાયો હોય અને એ કારણે સાઈડ ટેબલ પર મુકેલો નાઈટલેમ્પ એના માંથામાં પડ્યો હોય. પણ સવાલ એ હતો કે સૌમ્ય છુપાયો કેમ ? હમેશા દરેક વાત મોકલાશે કહેનાર અને દરેક વાત માનનારો સૌમ્ય આમ અચાનક છુપાય જાય એ લાલ આંખ કરનારી બાબત હતી. એટલે એ વાતને સહજતાથી નહીં પણ પરિપક્વતાથી ધ્યાને લેવી જોઈએ એટલું મા-બાપ બંનેને સમજાઈ ગયું હતું. સૌમ્ય ઘરે આવ્યો, એક આખો દિવસ આમ જ પસાર થયો, જાણે કઈ થયું જ નથી અને સૌમ્યએ કઈ કર્યું જ નથી. બધું સામાન્ય હતું. ત્રણ દિવસ આરામ કરવાની હતો અને એ બાદ ડ્રેસિંગ બદલાવીને સાત દિવસે તાન્કા તોડાવાના હતા. રાતે, ફ્રુટડીશ હાથમાં લઈને સંકેત અને લીનાએ વાત માંડી. સૌમ્ય સામાન્ય જણાતી રોજીંદી ઘટનાઓથી સામાન્ય થઇ ગયો હતો. પહેલા આમતેમની વાતો પછી સંકેતે સીધો સવાલ કર્યો,\n\n\"હવે દુખાવો નથી થતોને ?\"\n\n\"ના..\"\n\n\"તો કાલથી સ્કુલ શરુ કરીએ ?\"\n\nસૌમ્ય મૌન થઇ ગયો.\n\n\"વાત શું છે દીકરા ? સ્કુલમાં નથી જવું ? ભણવાનું નથી ગમતું ?\"\n\n\"ભણવું છે, ગમે પણ છે. પણ, આ સ્કુલમાં નથી ભણવું.\"\n\nસૌમ્ય આવું પહેલી વખત નહોતો બોલતો, આ પહેલા પણ સૌમ્ય આ વાત સંકેત અને લીનાને ત્રણથી-ચાર વખત કહી ચુક્યો હતો. અને દર વખતે બંને જણે આ વાતને લાઈટલી લઈને અવગણી દીધી હતી, પણ સૌમ્યની આવી વાત પાછળનું કારણ જાણવાનો પ્રયત્ન કર્યો ન હતો. સંકેત-લીનાને સમજાઈ ગયું હતું કે આ જ વાતને લઈને આ આખી ઘટના બની હતી. લીનાએ વાત માંડી...\n\n\"Ok, આપણે સ્કુલ બદલી નાખશું. બસ..\"\n\n\"અને મારા બધા ફ્રેન્ડસને પણ નવી સ્કુલમાં લઇ આવશું ? રાઈટ ?\"\n\n\"હા.. હું દરેકના પેરેન્ટ્સ સાથે વાત કરી દઈશ.\"\n\nઅને ત્યાં જ સંકેતે ઉમેર્યું..\n\n\"અરે બધા ટીચર્સને પણ નવી સ્કુલમાં લઇ જઈશું.\"\n\n\"ના.. બધા નહીં. દામિની ટીચર નહીં.\"\n\n\"કેમ, દામિની ટીચર નહીં?\"\n\n\"એ બહુ મારે છે, અને ગમે ત્યાં મારે છે, અને પછી મને બહુ દુખે છે.\"\n\n\"ગમે ત્યાં એટલે?\"\n\n\"અહીં..\"\n\nસંકેત-લીનાની આંખ પહોળી થઇ ગઈ. અને લીના બોલી,\n\n\"તે અત્યાર સુધી કહ્યું કેમ નહીં?\"\n\n\"ટીચરે કીધેલું, ઘરે કહેશે તો વધારે મારશે. પણ હવે એ સ્કુલમાં જવાનું જ નથી તો મેં તમને કહી દીધું.\"\n\nસૌમ્યને સુવાડ્યા પછી લીના અને સંકેત એ આખી રાત જાગ્યા.",
      "duration": "5 mins",
      "category": "Crime"
    },
    {
      "id": 43,
      "title": "અનાયાસ",
      "story_name": "જીતાંશુ ભાગતો-ભાગતો એક ગોડાઉનમાં છૂપાઈ ગયો. થોડીકવાર પછી તેને થયું, તેની પાછળ જે ટોળું હતું તે દૂર નીકળી ગયું હશે, એટલે તે ગોડાઉનની બહાર નીકળવા ગયો ત્યાં તો છૂપાયેલાં લોકોએ રીતસરનો તેની ઉપર હુમલો જ કરી દીધો. તે બેભાન થતાં એ લોકો તેને મરી ગયેલો માનીને ત્યાંથી ચાલ્યા ગયા.\n\nથોડીવાર પછી તેની ઉપર પાણીનો છંટકાવ થતાં તે જાગી ગયો. તેને ચારેબાજુ ફાંફા માર્યાં. ચંદ્રનાં આછા પ્રકાશમાં ગોડાઉનની બાજુમાં નાનકડી ઓરડીનાં ઉપરનાં ભાગેથી કોઈક હાથ હલાવી રહ્યું હોય એમ તેને લાગ્યું. તે લથડિયાં ખાતો-ખાતો ધીરેથી ઊભો થયો.\n\nનજીક ગયો તો ઉપર ઉભેલી વ્યક્તિ તેને મોઢા પર આંગળી મૂકીને ચૂપ રહેવા કહી રહી હોય એમ દેખાયું. તે વ્યક્તિએ તેને ઈશારાથી ઉપર આવવા સમજાવ્યું. પણ..જે જગ્યાએ એ ઊભો હતો તેનાથી બારી લગભગ ચારેક ફૂટ ઉપર હતી. માંડ ચાલી શકનારો તે ગોડાઉનમાંથી ધીરેથી એક ડ્રમ ઢસડીને લઈ આવ્યો.\n\nજીતાંશુ માંડ-માંડ ડ્રમ ઉપર ચડ્યો. તેને બારી પર હાથ મૂકતાં જ અંદર રહેલી અજાણી વ્યક્તિએ તેનો હાથ પકડીને ઉપર ખેંચવાનો પ્રયાસ કર્યો. તે જોર લગાવીને ઉપર ચડ્યો.\n\nરૂમમાં પ્રવેશતાં જ તેને ઉત્સુકતાવશ એ વ્યક્તિને જોવાનો પ્રયાસ કર્યો. ફક્ત પડછાયા જેવી જ ઉપસી આવેલી એક આકૃતિ દેખાઈ. તે થાકીને દીવાલનાં ટેકે બેસી ગયો. પેલી વ્યક્તિએ તેની સામે પાણીનો બોટલ ધર્યો, તે પાણી ગટગટાવી ગયો.\n\nપેલી વ્યક્તિનાં શ્વાસોચ્છવાસ બહુ ઝડપથી ઉછળી રહ્યા હોય એવું જીતાંશુએ અનુભવ્યું. જીતાંશુએ મોજામાં છૂપાવેલો મોબાઈલ કાઢ્યો ને ફ્લેશ લાઈટ ઓન કરી. એક સુંદર યુવતીને જોતાં જ તેનાં રૂપ પર મોહિત થઈ ગયો. બંને ઘડીક એકબીજાને નીરખી રહ્યાં.\n\nતે યુવતીએ તેનાં હાથમાંથી મોબાઈલ લઈને ફટાફટ ટાઈપ કર્યું ને મોબાઈલ જીતાંશુનાં હાથમાં આપ્યો.\n\n\"હું આ શહેરનાં ધનિક ધીમંતરાયની દીકરી છું. છેલ્લાં બે-ત્રણ મહિનાથી કેટલાક લુખ્ખાઓ મારા પિતાજીને બ્લેકમેલ કરીને એમની પાસેથી પૈસા પડાવવા માંગતા હતા. મારા પિતાજી ઈમાનદારની જિંદગીને વરેલા. તે એકનાં બે ના થયા. અમે પોલીસમાં કમ્પલેન પણ લખાવી શકીએ એમ નહોતાં. એમને મારા પપ્પાને ધમકી આપી હતી. તેથી મારા પિતાજી બહુ ગભરાયેલાં રહેતાં.\"\n\n\"ગઈકાલે હું જીમમાંથી ઘરે પરત ફરતી હતી તે વખતે એ લોકો મને ગાડીમાં નાંખીને આંખે પાટા બાંધીને કોઈક અજાણી જગ્યાએ લઈ આવ્યાં. એ લોકોએ મારો મોબાઈલ લઈ લીધો . મેં આમાંની બે વ્યક્તિનાં ચહેરા જોયા છે. એ લોકોએ મને અહીંયા પૂરી દીધી, પછી ખુરશીમાં બેસાડી હાથ-પગ બાંધી દીધા. ભૂલમાં એ લોકોએ મારો એક જ હાથ બાંધ્યો હતો. કદાચ અંધારાને લીધે એ બરાબર જોઈ નહિ શક્યા હોય. પછી એક જણે મને ઈંજેકશન મૂક્યું. જેણે ઈંજેક્શન મૂક્યું એ થોડોક પીધેલી હાલતમાં હતો એટલે એ જ્યારે મને ઈંજેક્શન મૂકવા આવ્યો ત્યારે મેં મારો જે હાથ ખૂલ્લો હતો તે હાથ વડે મારું પર્સ ધરી દીધું.\"\n\n\"આ લોકોએ બહાર એક માણસ બેસાડ્યો છે. જે તેનાં બોસનાં ઓર્ડર પ્રમાણે દર બે કલાકે અહીંયા આવીને બધું બરાબર છે કે નહિ તે જોઈ જાય છે. એ લોકો મને કાલ રાત સુધી રાખવાનાં છે એટલે બરાબર ચોવીસ કલાક આપણી પાસે છે. મેં તમને એટલા માટે અહીંયા બોલાવ્યા કે, એ મને જોઈને જાય પછી તરત જ આપણે અહીંથી નીકળીએ તો આપણને ભાગવામાં પૂરતો સમય મળી રહે. તે દરમિયાન હું તમને મારી વાત સારી રીતે સમજાવી શકું.\"\n\n\"મેડમ, બહાર એક માણસ બેસાડ્યો હોય તો, જ્યારે ગોડાઉનમાં આટલો અવાજ થતો હતો ત્યારે એ કેમ ના આવ્યો.\"\n\n\"તે વખતે એ બાઈક લઈને કશેક ગયો હતો. બાઈકનો અવાજ આવતાં મેં બારણાંનાં પોલાણમાંથી જોયું હતું. ગોડાઉનની પાછળનાં ભાગે આ રુમનું બારણું છે. જ્યારે તમે ભાનમાં આવીને આમ-તેમ જોઈ રહ્યાં હતા, તે વખતે એ પરત આવ્યો. એટલે જ મેં તમને બોલવાની કે અવાજ કરવાની ના પાડી હતી.\" પેલી યુવતીએ વળતો પ્રત્યુતર આપ્યો.\"\n\n\"મેડમ, મારી પર આટલો વિશ્વાસ મૂકવાનું કારણ ?\"\n\n\"તમારી પાછળ જે માણસો પડ્યા હતા, એમાંનો એક માણસ તો લગભગ એ જ ગુંડો હતો જે મને અહીં લાવ્યો હતો. હું એકદમ શ્યોર તો નથી પણ નવ્વાણું ટકા એજ હતો. આમ, તમારો ને મારો દુશ્મન એક હોવાનું મેં માની લીધું.\"\n\n\"મિસ્ટર, તમે મને સવાલ જ કર્યા કરશો કે તમારું પણ કંઈક કહેશો ?\"\n\n\"હું પ્રેસ રિપોર્ટર છું. મેં એક ખૂન કરતાં જોયું. ખૂનનું રેકોર્ડિંગ મેં કેમેરામાં કર્યું હતું. એ લોકો મને જોઈ ગયા અને મને મારી નાંખવાના ઈરાદે મારી પાછળ પડ્યાં હતા. હું એક કારની ડીકીમાં છૂપાઈ ગયો. કારમાં અમુક માણસો બેઠાં અને કાર રસ્તાં પર પૂરપાટ ઝડપે દોડવા માંડી. લગભગ બે-એક કલાક પછી કાર એક જગ્યાએ આવીને ઊભી રહી. મેં ધીરેથી ડીકી ખોલીને જોયું અને કોઈ ન દેખાતાં હું ડીકીની બહાર નીકળ્યો. સાવ જંગલ જેવો અજાણ્યો વિસ્તાર જોઈને આ કયો એરિયા હશે, એ જોવા ખિસ્સામાંથી મેં મારો મોબાઈલ કાઢ્યો. અચાનક કોઈકે તરાપ મારીને મારો મોબાઈલ છીનવી લીધો. મોબાઈલની સાથે-સાથે મારો કેમેરા પણ લઈ લીધો. અચાનક હુમલો થતાં હું ડરી ગયો. મારા કમનસીબે એ કાર આ ગુંડાઓની જ નીકળી.\"\n\n\"આમ તો મારી પાસે બે મોબાઈલ હતા. ચાલુ ગાડીએ જ મેં એક મોબાઈલ સંતાડી દીધો હતો. જેમાં રેકોર્ડ છે એ પેનડ્રાઈવને મેં મારા બૂટમાં છૂપાવી દીધી હતી.\"\n\n\"હવે હું તમને એક એવી વાત કહેવા જઈ રહ્યો છું, જે જાણીને તમને આંચકો લાગશે, પણ તમે તમારી જાતને સંભાળી લેશો. એ આશા અને સાંત્વના સાથે કહી રહ્યો છું.\"\n\n\"જેનું ખૂન થતાં મેં જોયું તે બીજું કોઈ નહિ પણ તમારા પિતાજી ધીમંતરાય જ હતા.\"\n\nવાંચતા જ તેને એક આંચકો અનુભવ્યો. પણ બીજી જ મિનિટે જાતને સંભાળી લેતાં આગળ શું લખ્યું છે, તે વાંચવા લાગી. \"તમે બિલકુલ ચિંતા ના કરતાં તમારા પિતાજીને ન્યાય અપાવવા માટે મારી પાસે જે પુરાવા છે તે પૂરતાં છે.\"\n\nએટલામાં દરવાજો ખૂલવાનો અવાજ આવ્યો. જીતાંશુને ખૂણામાં સંતાઈ જવાનો ઈશારો કરીને એ યુવતી જલ્દીથી ખુરશીમાં બેસી ગઈ ને ઊંઘવાનો ઢોંગ કરવા લાગી. કોઈક માણસ બારણાં પાસે જ ઊભો રહીને જોઈને જતો રહ્યો. દરવાજો બંધ થતાંની સાથે જ યુવતી જીતાંશુ પાસે આવીને કહેવા લાગી કે, \"હવે આપણી પાસે બે કલાક છે. હમણાં આપણે નીકળી જઈએ તો બે કલાકમાં આપણે ઘણાં દૂર નીકળી ગયા હોઈશું. વળી, સવાર પડવામાં પણ બહુ સમય નથી. ગાડીમાં રોડ પરથી ઉબડ-ખાબડવાળા રસ્તેથી અહીંયા આવવામાં લગભગ એકાદ કલાક જેટલો સમય લાગ્યો હશે. હવે જો મારી ગણતરી પ્રમાણે આપણે હમણાંથી જ ચાલવાનું શરુ કરી દઈએ તો આપણે મેઈન રોડ સુધી દોઢેક કલાકમાં તો પહોંચી જ જઈશું.\"\n\n\"વાહ ! શું તમને લાગે છે કે આટલા અંધારામાં આપણે સાચો રસ્તો શોધી શકીશું ?\"\n\n\"હા, એક ડિટેક્ટીવ તરીકે મારી પાસે એવી વસ્તુ છે જે આપણને મદદ કરશે. બાકીની વાત રસ્તામાં કરીશ. આપણે થોડીક હિંમત કરી લઈએ, 'અનાયાસે' આપણે અહીંયા મળ્યા છીએ તેને ભગવાનનો સંકેત સમજીને જલ્દીથી નીકળીએ.\"",
      "duration": "5 mins",
      "category": "Crime"
    },
    {
      "id": 44,
      "title": "વર્તમાન પત્રે જડેલી વાર્તા",
      "story_name": "અમદાવાદઃ અમદાવાદના પોશ વિસ્તાર બોડકદેવના રત્નમ ટાવરમાં રહેતા અને ઇન્ડસ્ટ્રિયલ કન્સ્ટ્રક્શનનો ધંધો કરતા બિલ્ડર ધર્મેશ શાહે પત્ની અમી અને બે દીકરી હેલી-દીક્ષાની ગોળી મારી હત્યા કરી હતી. મૂળ શાહપુરના વતની ધર્મેશ શાહ ૨૦ વર્ષ અગાઉ અમદાવાદમાં રહેવા આવ્યા હતા અને કન્સ્ટ્રક્શનનો બિઝનેસ શરૂ કર્યો હતો.\n\nછેલ્લા કેટલાક સમયથી ધંધામાં નુકસાન થતાં તેઓ આર્થિક ભીંસમાં આવી ગયા હતા અને રૂ. ૧૫ કરોડનું દેવું થયું હતું. તેમની મોટી દીકરી ૨૪ વર્ષની હેલી આર્કિટેક્ટ થયેલી હતી. તેમની બીજી પુત્રી ૧૯ વર્ષની દીક્ષા હતી. દીક્ષા પણ સેપ્ટના એન્જિનિયરિંગના ત્રીજા વર્ષમાં અભ્યાસ કરતી હતી.\n\nસેપ્ટ યુનવર્સિટીમાંથી એન્જિનિયરિંગનો અભ્યાસ પૂરો કર્યા પછી એમબીએના અભ્યાસ માટે હેલીને ઓસ્ટ્રેલિયા મોકલવા પત્ની અમીબહેન જીદ કરતાં હતાં. હેલીને ઓસ્ટ્રેલિયા મોકલવાનો ખર્ચ રૂ. ૭૦ લાખ થતો હતો. આથી ધર્મેશભાઈએ પત્ની અને હેલીને કહ્યું હતું કે અત્યારે આટલાં બધાં નાણાંની સગવડ થાય તેમ નથી. હેલીને ઓસ્ટ્રેલિયા મોકલવા માટે એક અઠવાડિયાથી ઘરમાં ઝઘડો ચાલતો હતો. સોમવારે રાતે પણ મોડે સુધી અમીબહેન અને ધર્મેશભાઈ વચ્ચે ઝઘડો થયો હતો. આ પછી મંગળવારે સવારે ધર્મેશભાઈએ લાઇસન્સવાળી રિવોલ્વરમાંથી પત્નીને ગોળી મારી મોતને ઘાટ ઉતારી હતી. આ પછી હેલીના રૂમમાં ગયા હતા અને બે ગોળી મારી હતી. ત્યાર પછી દીક્ષાના બેડરૂમમાં જઈ તેને પણ બે ગોળી મારી હત્યા કરી હતી.\n\nપત્ની અને બન્ને દીકરીઓની ગોળી મારીને હત્યા કર્યા પછી ધર્મેશે રિવોલ્વર પોતાના લમણે મૂકી ગોળી મારી આત્મહત્યા કરવાનો પ્રયાસ કર્યો હતો, પરંતુ હિંમત ન ચાલતાં મિત્રને ઘરે બોલાવી પોલીસ કંટ્રોલમાં ફોન કર્યો હતો અને સમગ્ર કાંડની કબૂલાત કરી હતી.\n\nનિર્દોષ અને તણાવ ગ્રસ્ત સાયકોલોજીસ્ટ પરેરાને કોર્ટમાંથી તેડું થયું. ધર્મેશનાં વર્તનને તે સમજે અને સાબિત કરે કે ધર્મેશ માનસિક બિમાર તો નથી ને?\n\nઆમતો પરેરા ધર્મેશને બિમાર માનતા નહોંતા કારણ કે તે જાતે મરવાની હિંમત નહોંતા કરી શક્યા પરંતુ કોર્ટને તો સાયકોલોજીસ્ટનું સર્ટીફીકેટ જોઇએ.તેથી પરેરા સમય પ્રમાણે જેલમાં ગયા.ધર્મેશે ગુનો કબુલી લીધો હતો તેથી જેલમાં બીજી કનડગત નહોતી.\n\nબીલ્ડીંગ કોટ્રાક્ટર એટલે જાડી ચામડીના અને પૈસા એમનો પહેલો પ્રેમ. પણ ઇકોનોમીએ ટર્ન લીધો અને ફ્લેટ વેચાતા નહોતા અને વ્યાજના ચકકરોમાં પાછા પડત જતા હતા.ઘરમાં અમિ હેલી અને દિક્ષાને ધર્મેશનું બદલાતું વર્તન સમજાતું નહોતું. હવે દરેક વાતે વાતે જ્યાં પૈસા બચાવાતા હોય ત્યાં બચાવવા મથતો હતો.\n\nપરેરા પહેલી નજરે ધર્મેશને ખુંખાર ન લાગ્યો. એની હરકત આવેશમાં ધ્યાન ગુમાવી બેઠેલ ભટકી ગયેલ સામાન્ય માણસ લાગ્યો. ઘરમાં રિવોલ્વર એટલા માટે રાખતો કે સમય આવે પોતાની જાતને બચાવી શકે. પણ એ રિવોલ્વર ઘરનાં માણસોનો પણ જાન લઈ શકે. રક્ષક ક્યારે ભક્ષક થઈ જશે તે તેને ના સમજાયું.\n\nધર્મેશને પોલિસે જણાવ્યું કે ડો. પરેરા તેમની તપાસ કરવા આવ્યા છે ત્યારે નીચે જમીનમાં ખોડાયેલી તેની આંખો ઉંચી કરતા ધર્મેશ બોલ્યો..” ડોક્ટર મેં કબુલી તો લીધું છે ને કે મેં જ મારી રીવોલ્વરથી મારા કુટંબ ને હણ્યું છે પછી આ તપાસ શાના માટે?”\n\n“તમે આત્મ હત્યા ના કરી શક્યા તેનું કારણ જાણ્યા વીના કોર્ટ ન્યાય ના આપી શકે.”\n\n“તે કારણ પણ મેં જણાવ્યું છે.મારી પાસે હેલીને ઓષ્ટ્રેલીઆ ભણવા મોકલવા માટે પૈસા નહોતા અને તેનો ઝઘડો ચાલતો હતો.”\n\n“હા તે તો તમે કહ્યું પણ દીક્ષાને શું કામ ગોળી મારી?”\n\n“મારી પત્ની તેનું ધાર્યુ કરાવવા ઘરમાં મારું માન રાખતી નહોંતી.પૈસા આવતા ત્યારે નાથાલાલ અને પૈસા ના આવે ત્યારે નાથીયો બનાવી દેતી.તે મને ખુબજ કઠતું. જ્યારે ૧૫ કરોડનું દેવું થયુ ત્યારે કહે દેવુ કરતા હતા ત્યારે મને પુછ્યું હતું?”\n\n“પછી?” પરેરાએ પુછ્યુ.\n\nમેં કહ્યું, “આ તેજી મંદી કંઇ કહીને નથી આવતી અને ધારણાં જ્યારે ખોટી પડે ત્યારે બીન જરુરી ખર્ચો ન કરાય.”\n\nત્યારે અમિ કહે, \"હેલીને ભણવા મોકલવી એ બીન જરુરી ખર્ચો છે ? મા બાપની એ તો ફરજ છે.”\n\nથોડોક સમય જવા દઇને ધર્મેશ બોલ્યો, “મારા માથાનાં બાલ જેટલું તો મેં રોકાણ કર્યું છે હવે મને ક્યાંયથી લોન ના મળે. અને આર્કીટેક તો તે થઈ જ ગઈ છે એકાદ વર્ષ ખમી જા થોડો ભાર હળવો થાય ત્યારે તેને મોક્લી દઇશું.”\n\nત્યારે દીક્ષા બોલી “પપ્પા તમારો ધંધો અને તમારું બજાર અમારા ભણતરને આડે ના લાવો. અમારું ભણતર એ હાર્ટ ધમની છે. તે ના રોકાય કે મોકુફ રખાય. થોડી વધુ નુકશાની ખાઈને ફ્લેટ વેચી નાખો પણ હેલી બેનને ઓસ્ટ્રેલીયા મોકલો.”\n\nઆ મહાભારત છેલ્લા ૧૫ દિવસ રહ્યું ત્રણે એક થઈ ગયા મને મારા બજારનાં ચાબખા મરાતા રહ્યા. એવા ગુનાની સજા મને અપાતી હતી કે જે મેં કર્યો જ નહોંતો. પૈસાનું નુકશાન ખમાતું ન હતું અને માનસિક ત્રાસ હદ બહાર વધતો હતો. મંદીમાં ખરીદાય જ. વેચાય તો નહીં જ એ વિચારે હું મક્કમ હતો અને તેમને તે વિચાર ઉગ્રતાપૂર્વક કઠતો હતો. સોમવારે રાત્રે અમિ લાવેલ ઘરાક્ને એક કરોડની પ્રોપર્ટી સિત્તેર લાખમાં વેચી દેવા બાબતે છેલ્લે પાટલે બેઠી ત્યારે મનમાં થયું કે શાસ્ત્રોમાં સાચૂં જ કહ્યું છે.\n\nઢોલ નાર અને પશુ, છત અછત સમજે નહીં કહે લાવ લાવ અને લાવ... પછીના શબ્દો તો યાદ નથી પણ “સબ તાડન કે અધિકારી” મનમાં ગુંજવા માંડ્યું.\n\nતેણે સેફમાંથી રિવોલ્વર કાઢી સાયલેંસર લગાવી અને સુતેલી અમિ ઉપર ગોળી ચલાવી દીધી. મનમાં નુકશાન રોકવાનાં પ્રયત્ન તરીકે સેલ્ફ ડીફેંસ હતો. હેલી બાજુના રૂમમાં હતી. ભર ઊંઘમાં હતી. તેના ઉપર બે ગોળી ચલાવી ત્યારે મનમાં નક્કીજ હતું કે છેલ્લી ગોળી એના પોતાના માટે છે અને દિક્ષા ઉપર બે ગોળી ચલાવી દીધી.\n\nછેલ્લી ગોળી ચલાવવા લમણે રીવોલ્વર મૂકી અને વિચાર આવ્યો “શા માટે મારે મરવાનું ? આ લોકોને તો સજા છે. પણ મારે શું કામ મરવાનું ?”\n\nએક બે ક્ષણ વહી ગઇ મનમાં પસ્તાવાનો ભાવ શરુ થઈ ગયો. અરે રે આ કેવી ભૂલ થઈ ગઈ ? મારા જ કુટુંબને મે રહેંસી નાખ્યું ? ફક્ત ૩૦ લાખનાં નુકસાને ? એમનું જીવન ૩૦ લાખ કરતા ઘણું મોટું હતું... કેટ્લીય ખાટી મીઠી યાદો દીકરીની અને અમિની તેને સતાવી ગઈ. તે રડી પડ્યો ધ્રુસકે ને ધ્રુસકે..\n\nહવે શું ? ક્ષણ બે ક્ષણ તો તેને ભાગી જવાની ઇચ્છા થઈ આવી. સાત વાગ્યે નવકાર મંત્રનું એલાર્મ વાગ્યું. દ્વિધામાં જાણે માર્ગદર્શન મળ્યું... તેણે મિત્ર સન્મુખને ફોન કર્યો અને ઘરે આવવા કહ્યું.\n\nપરેરા આખી ઘટનાની બીજી સાઈડ જોઇ ચુક્યા હતા. ધર્મેશ તૈયાર હતો તેના કુકર્મો માટે. તે ધારત તો ઘણું કરી શકતો હતો. પણ તેણે તે ન કર્યું. પરેરા એને જોઇ રહ્યો હતો. પોતાનાએ સતાવેલ ભાંગી પડેલ તણાવ ગ્રસ્ત પતિને અને પિતાને. ઘરે જઈને અક્ષરે અક્ષર રીપોર્ટમાં લખી પરેરા એ તેમનું નિદાન આપ્યું, “નિર્દોષ અને તણાવ ગ્રસ્ત” તેમને ખબર હતી કે તેમનું નિદાન વિવાદાસ્પદ હતું પણ તેમનો ૪૫ વર્ષનો અનુભવ હતો.\n\nકોર્ટે જ્યારે ધર્મેશને નિર્દોષ જાહેર કર્યો ત્યારે હલચલ મચી ગઈ.\n\nટ્રીપલ મર્ડરકેસમાં ભારે ખાયકી થઈ છે અને નીચલી કોર્ટમાંથી હાઇ કોર્ટ અને હાઇ કોર્ટમાંથી સૂપ્રિમમાં ચુકાદો ધર્મેશના હક્કમાં આવતા અમિનાં પિયરીયાનાં હાથ હેઠા પડ્યા.",
      "duration": "5 mins",
      "category": "Crime"
    },
    {
      "id": 45,
      "title": "ક્યારની જતી રહી....",
      "story_name": "\"તું તો અચાનક જ આમ મને છોડીને જતી રહી મુકતા. મને તારી જરૂર છે. મે તો બસ ગુસ્સામાં જ કીધું હતું કેના ફાવતું હોય તો જતી રે તારા ઘરે.\"\n\nચહેરા પર લાચારી સાથે બોલી રહેલા સમીરની વાત સાંભળીને આત્મવિશ્વાસથી ધબકતા મુક્તાના ચહેરા પર માત્ર એક સ્મિત ફરક્યું.\n\nએ મનોમન બોલી, \"જતી તો હું ક્યારની રહી હતી સમીર. રોજ રોજ થોડી થોડી કરીને ગઈ. તમારા મારા પર થયેલા એક એક અન્યાય અને એક એક અત્યાચાર પર મારા જવાની શરૂઆત થઇ ગઇ હતી, માત્ર તમને એનો અહેસાસ ન થયો કારણ કે તમારા તરફથી થયેલા દરેક અન્યાય પર ઉઠેલી મારી ચીસ ક્યારે તમારા સુધી ના પહોંચી શકી.\"\n\nમાણસ જ્યારે તમારા જીવનમાંથી જાય છે ત્યારે આમ એકાએક તો નથી જતું એ થોડું થોડું કરીને જાય છે, પોતાના પર થતા દરેક અત્યાચારની કિંમત પોતાના આંસુઓથી ચૂકવીને જાય છે અને મારી આ યાત્રાની શરૂઆત તો કદાચ નાનપણથી શરૂ થઈ ગઈ હતી. નાનપણમાં હંમેશા સાંભળતી કે દીકરી તો પારકી થાપણ કહેવાય, એતો પારકુ ધન કહેવાય, ત્યારે બહુ સમજ નહોતી પડતી. જ્યારે કોલેજમાં આવી તારે મમ્મી-પપ્પા એ નવું મકાન બનાવ્યું પણ એમાં મારો રૂમ ના બન્યો, જ્યારે મેં પૂછ્યું કે \"મારો રૂમ ક્યાં ?\" ત્યારે મમ્મી એ મારા માથા પર વહાલથી હાથ ફેરવતા જવાબ આપ્યો કે \"જ્યારે તું લગ્ન કરીને તારા સાસરે જઈશ ત્યાં તારા ઘરમાં તારો પોતાનો રૂમ હશે, આ ઘર કરતાં પણ વધુ સારું ઘર શોધીશ તારા માટે.\"\n\nત્યારે બધું ખૂબ જ રોમાંચક લાગતું,નાનપણથી જ મમ્મી જે હાલરડુ ગાતી એ કાન ગુંજતું રહેતું, \"પરીઓ કી નગરી સે એક દિન રાજકુંવરજી આયેંગે મહેલો મે લે જાયેંગે\" અને હું મારા મનમાં સપનાની દુનિયા રચવામાં લાગતી. અને ખરેખર મારા જીવનમાં તમે સપનાના રાજકુમાર બનીને આવ્યા સમીર. મને રંગીન સ્વપ્ન બતાવી મારો હાથ માગી લીધો અને પોતાના આલીશાન મહેલ જેવા ઘરમાં મને ફર્નિચર વચ્ચે સજાવી દીધી.\n\nધીરે ધીરે તમારા અસલી રંગ અને મિજાજ સાથે મારા મનમાં રચાયેલા ઇન્દ્રધનુષી સપનાના રંગ પણ બદલાવા લાગ્યા. જ્યારે પણ મારા થકી તમારી કોઈનાની પણ વાતની અવગણના થતી અથવા તો તમારી ઈચ્છા વિરુદ્ધ કોઈ કામ થતું ત્યારે તમારો અહમ ગવાતો અને તમારા તરફથી મારા સ્વાભિમાન ને ઠેસ પહોંચતા શબ્દોનો પ્રહાર થતો અને મનને વીંધીનાખતો. એ દરેક વખતે તમારી પત્ની બનીને આવેલી મુકતા અંદરથી થોડી મરી જતી અને એ પત્નીની ભૂમિકામાં થી થોડી બહાર આવીને બીજી દિશા તરફ પ્રયાણ કરી જતી. જ્યારે માતા-પિતાનું ઘર છોડ્યું ત્યારે માના કહેલા છેલ્લા શબ્દ કાન માં પડ્યા હતા કે હવે એ જ તારું ઘર ! અને મનને મનાવી લેતી કદાચ પોતાનું ઘર બનાવવાની આ જ કિંમત હશે એમ વિચારીને મને સમજાવી લેતી.\n\nક્યારેક મા સામે પોતાનું હૈયું હળવું કરવા કોઈ વાત કહેતી ત્યારે હંમેશા એક જ વાત સાંભળવા મળતી કે દીકરા થોડુક તો સહન કરવું જ પડે. આ થોડું એટલે કેટલું એ ક્યારેય ન સમજાયું. એ થોડાનો માપદંડ કેટલું રાખવું એ પ્રશ્ન હંમેશા મનમાં ઉઠતો. ક્યારેક તમારા તરફથી થતા અન્યાયો સુધી કે પછી ક્યારેક થતા અપમાનનો સુધી ? કે પછી આપણા એ કહેવાતા ઘરમાં મારા પર થતી એ ઘરેલુ હિંસા સુધી. એ સહન કરવાનું માપદંડ કેટલું રાખવું, સમીર ? તમારા તરફથી મારા ગાલ પર પડેલા એ પહેલા તમાચાની ગુંજ આજે પણ મનમાં સંભળાય છે. એના અવાજથી અંતરમાં કંઈક તૂટી ગયું હતું જે પછી ફરી ક્યારેય ન સધાયું. અરે હદ તો ત્યારે થઈ ગઈ જ્યારે મારી અંદર પાંચ મહિનાનો ગર્ભ આકાર પામી રહ્યો હતો અને તમે મારા વાળ પકડીને મને દિવાલ સાથે.... વિચારું છું તો આજે પણ કંપારી છૂટે છે.\n\nએ દિવસે મનમાં એક અવાજ ઊઠ્યો હવે બસ ! હવે સહન નહીં થાય. હવે હું એક દીકરી અને એક પત્ની મટીને એક મા બનવા જઈ રહી હતી અને મારી અંદર રહેલા બાળકને કોઈ નુકસાન થઈ જાય તો ? એ વિચાર માત્રથી જ હિંમત આવી ગઈ. એ દિવસે મને આખી રાત ઊંઘ નહતી આવી. આખી રાત કાનમાં તમારા કહેલા શબ્દો ગુંજતા રહ્યા, 'ના ફાવતું હોય તો જતી રહે અહીંથી. બહારની દુનિયામાં જઈશ તો તને ખબર પડશે કેટલા વીસે સો થાય. અરે તું કરીશ શું અહીંથી બહાર નીકળીને. તને આવડે છે શું બે ટાઈમ રસોઈ કર્યા સિવાય ?' મનમાં ફરી ફરીને એ જ પ્રશ્નો ઉઠતો કે તને આવડે છે શું બે ટાઈમ રસોઈ કર્યા સિવાય અને અંતરઆત્મા એ જવાબ આપ્યો કે બે ટાઈમ રસોઈ તો આવડે છે ને અને બસ ત્યારથી મારી આ યાત્રાને એક અલગ દિશા મળી ગઈ. એ ઘર જે ક્યારે મારું હતું જ નહીં અને હંમેશ માટે છોડી દીધું.\n\nહવે મને મારા ગર્ભમાં આકાર પામી રહેલા જીવની પણ જવાબદારી હતી. મારી સામે મારું એકદમ કોરી પાટી જેવું જીવન હતું અને મારે એને મારી રીતે મારા આત્મવિશ્વાસથી ચીતરવા નું હતું અને મેં પારકા ઘરે રસોઈ બનાવવાનું કામ શરૂ કરી દીધું. અને પછી મેં પાછળ ફરીને ક્યારેના જોયું. સમાજ તરફથી આવતા શબ્દોના પ્રહારને અવગણીને હું આગળ વધતી ગઈ.' થોડું તો સહન કરવું જ પડે ને, અભિમાનીનું પુતળું છે, પતિનું ઘર છોડી દીધું, સ્વચ્છંદી છે જેવા આરોપોની અવગણના કરતી રહી. મેં ધીરે ધીરે ટિફિન સર્વિસ અને પછી એમાંથી કેટરિંગ બિઝનેસ શરૂ કર્યો અને આજે આ મુકામ પર પહોંચી છું જ્યાં હવે મને બરાબર સમજાઈ ગયું છે કેટલા વીસે સો થાય .હવે મારે કોઇના સહારાની જરૂર નથી પણ હું કોઈનો સહારો બની શકું એટલી સક્ષમ બની ચૂકી છું.\n\nઆજે તમે મારા દરવાજે આવ્યા છો તો હું તમારું અપમાન નહીં કરું કારણ કે એ મારા સંસ્કાર નથી. હું તો માત્ર એટલું જ કહીશ કે મારી અંદરની એક પ્રતિભાશાળી અને મક્કમ મનોબળ ધરાવતી સ્ત્રીને ઘસડીને બહાર ખેંચી લાવવા બદલ તમારો ખુબ ખુબ આભાર. મારી આ સફળતા પાછળ તમારો હાથ હું ક્યારેય નહીં ભૂલું અને એટલે જ જો તમારે મારી જરૂરત હોય તો મારા આગળના દરવાજા તમારા માટે ખુલ્લા છે પણ એ ઘર જ્યાં હું તમારી સાથે રહેતી હતી ત્યાંથી તો હું ક્યારની જતી રહી છું..",
      "duration": "5 mins",
      "category": "Crime"
    },
    {
      "id": 46,
      "title": "હ્રદયાઘાત",
      "story_name": "જેને સાથે જીવવાં મરવાનાં કોલ આપ્યાં હતાં એ જીવનસંગીનીની અચાનક થયેલી વિદાયનો આઘાત નવીનભાઈના હૈયામાં તીક્ષ્ણ હથિયારની ધારની જેમ હંમેશ માટે ખૂંપી ગયો. પ્રેમાળ પત્નીનો આ વિરહ જીરવી તો નહોતો શકાતો પણ તેમનાં સુખી લગ્નજીવનની અમૂલ્ય ભેટ એટલે કે તેમની દીકરી વૈદેહી તેમનાં જીવવાનું કારણ હતી. પાંચ વર્ષની વૈદેહીને તેઓ માતા-પિતા બંનેનો પ્રેમ આપી ઉછેરી રહ્યાં હતાં. \n\nદીકરી અને વેલને વધતાં વાર જ ક્યાં લાગે છે ! જોતજોતામાં વૈદેહી પૂરાં અઢાર વર્ષની થઈ ગઈ. દેખાવે શ્વેત નમણી. તેનાં કાળા-લાંબા રેશમી વાળથી ઢંકાયેલો નાજૂક નમણો ગોળ ચહેરો વાદળ પાછળથી ડોકાતા ચંદ્ર જેવો કામણકારો લાગતો હતો. પાણીદાર આંખો અને ગુલાબની પંખુડી જેવાં તેનાં હોંઠ જાણે કોઈ મહાન શિલ્પકારે ઘડેલી સંગેમરમરની જીવંત મૂરત જ હોય એટલી ખુબસુરત. વૈદેહીનું સપનું હતું તેનાં પિતાએ તેનાં માટે જોયેલાં સપનાને સાકાર કરવું તેથી જ જ્યાં કોલેજમાં અન્ય છોકરીઓ મોજ શોખ ફેશન જેવી નકામી બાબતોમાં સમય બગાડતી હતી ત્યાં વૈદેહી તો બસ તેનાં ભણતરમાં જ તલ્લીન હતી. \n\nકોલેજનાં અંતિમ વર્ષમાં અભ્યાસ કરતી વૈદેહીની સાદગીભરી સુંદરતા અને સોમ્યતાથી ભલભલાં આકર્ષિત થઈ જતાં હતાં પણ વૈદેહીનું તો એક જ લક્ષ્ય હતું ભણીગણીને પિતાના સપનાઓને પૂરાં કરવાં તેમજ પોતાને પગભર કરવી. પોતાનાં ભવિષ્યથી અજાણ યુવાનીની કુમળી વયે વૈદેહીને પણ વિજાતીય આકર્ષણ તરફ દોરી જ દીધી. ફેસબુક પર મળેલાં રાહુલની સાદગી અને વિવેકશીલતાથી એ અંજાય ગઈ. રોજે થતી વાતો પ્રેમમાં પરિણમી. હવે બંને અવારનવાર એકબીજાને મળવાં લાગ્યાં આ જમાનામાં રાહુલ જેવો સાથી મળ્યો એ વિચારી વૈદેહી પોતાને નસીબદાર સમજતી હતી.પપ્પાની સાથે મુલાકાત કરાવીશ તો એમને પણ રાહુલ ગમી જ જશે એવો એને ગળાં સુધી વિશ્વાસ હતો. થોડી અંતર્મુખી સ્વભાવની વૈદેહીનાં પ્રેમ વિશે કોઈને પણ જાણ નહોતી તેની એકમાત્ર ખાસ મિત્ર સ્વરાને પણ નહીં.\n\nએક દિવસ રાહુલે તક જોઈ વૈદેહીને કહ્યું \"હું તારી સાથે મારાં માતા-પિતાની મુલાકાત કરાવવાં ઈચ્છું છું શું તું મારી સાથે મારાં ઘરે આવશે ?\" રાહુલનાં પ્રેમમાં પાગલ થઈ ગયેલી વૈદેહીને તેનાં પર આંધળો વિશ્વાસ હતો તેથી તે સત્યથી અજાણ હરખાતી રાહુલ સાથે નીકળી પડી તેનાં ઘરે જવાં માટે.\n\nશહેરની બહાર આવેલાં એક બંગલા પર જઈ ગાડી ઊભી રહી. વૈદેહીને વિચીત્ર લાગ્યું પણ રાહુલ પર તેને પૂરો વિશ્વાસ હતો. બંગલામાં પ્રવેશતાં જ રાહુલનો વાસ્તવિક ચહેરો સામે આવતાં તેને ઊંડો આઘાત લાગ્યો. તેણે જેને નખશિખ સમપૅણ કર્યું જેનાં પર અતૂટ વિશ્વાસ મૂક્યો એણે આવો દગો આપ્યો ! મારાં સાચાં પ્રેમનાં બદલામાં આવો હૃદયાઘાત ! પણ હવે તેનાં હાથમાં કશું રહ્યું'તું જ ક્યાં ? તે પૂરી રીતે તેની ઘડેલી યોજનાનો શિકાર બની ગઈ હતી. ખાલી વિરાન બંગલો અને રાહુલના બદલાયેલાં રૂપને જોઈ એ દરવાજા તરફ ભાગી પણ રાહુલનાં સાથી મિત્રોએ બધાં જ રસ્તાઓ બંધ કરી દીધાં.\n\nકુમળી વૈદેહીને રાહુલ અને તેનાં સાથી મિત્રોએ મળી પીંખી નાંખી પછી તેને અધમરેલ હાલતમાં એક કચરાનાં ઢેર પર પટકી નરાધમો ત્યાંથી નાસી છૂટ્યાં. દર્દથી કણસતી વૈદેહીનો અવાજ સાંભળનારું ત્યાં કોઈ નહોતું અચાનક જ નસીબને કરવું તે ત્યાં કચરો વીણતાં એક માણસનું ધ્યાન વૈદેહી પર ગયું એટલે તેણે તરત જ પોલીસને જાણ કરી. દર્દ પણ દુઃખી જાય તેવી વેદનામાં કણસતી વૈદેહીની લોહિયાળ હાલત જોઈ પોલીસકર્મીઓને પણ આઘાત લાગ્યો.કોઈ આટલી હદે ક્રુરતા કેમ દાખવી શકતું હશે! વૈદેહીને ગંભીર હાલતમાં હોસ્પિટલ પહોંચાડવામાં આવી. \n\nથોડી પૂછપરછ પછી પોલીસ વૈદેહીનાં પિતા સુધી પહોંચી હથેળીમાં રાખી જે દીકરીને ફૂલની જેમ માવજતથી ઉછેરી એ જ દીકરીની આવી દશા જોઈ આઘાત સાથે નવીનભાઈ ઢગલો થઈ ગયાં. દિવસો મહિનાઓનાં પ્રયત્નો છતાં વૈદેહી કોમામાંથી બહાર નહોતી આવી. જીવન ચિક્કાર ખામોશીની વચ્ચે એક એક ક્ષણ ગૂંગળાઈ રહ્યું હતું. છતાં પણ નવીનભાઈ પોતાની વ્હાલસોયી દીકરીને જીવંત કરવાં માટે રોજ તેનામાં હકારાત્મક ઉર્જા ભરવાની સાથે તેનામાં નવચેતનાનો સંચાર કરવાં માટે ન જાણે કેટકેટલાંય પ્રયાસો કરતાં રહેતાં હતાં.\n\nસાત મહિના પૂરાં થવાં પર હતાં અને હવે નવીનભાઈની બધી આશાઓ પણ પડી ભાંગી હતી આંખનાં આંસુઓ પણ સુકાઈ ગયાં હતાં. તેઓ હિંમત હારવાની અણી પર જ હતાંએજ સમયે જીવન મરણ વચ્ચે ઝોલાં ખાંતી વૈદેહીમાં એક નવો પ્રાણસંચાર થયો સાત મહિનાની નિંદ્રાને ધક્કો મારી વૈદેહી ભાનમાં આવી. ભાનમાં આવેલી વૈદેહીની સાચી પરીક્ષા તો હવે શરૂ થવાની હતી પિતાથી છુપાવી રાખેલાં સંબંધે જે દગો આપ્યો હતો ન તો તેનું દુઃખ તે પિતા સાથે વહેંચી શકતી હતી ન તો માફી માંગી શકતી હતી ક્ષોભ અને ગલાનીની ઊંડી ખીણમાં તેનાં બધાં સંવાદો એ આઘાત સાથે જાણે ગરકાવ થઈ ગયાં હતાં. બીજીબાજું નવીનભાઈ દીકરી સાથે બનેલી આ દુર્ભાગ્યપૂર્ણ ઘટના માટે પોતાને દોષી માની રહ્યાં હતાં તેમને લાગ્યું કે મા વગરની દીકરીને ઉછેરવામાં જરૂર કચાશ રહી ગઈ એટલે જ મારી દીકરી મને મુક્તપણે કશું કહી ન શકી જો હું આ સંબંધ વિશે જાણતો હોત તો આ ઘટના ન બની હોત . ડિપ્રેશન અને શરીર પરનાં ઉઝરડાંઓને ભરવામાં હજું સમય હોવાથી વૈદેહીને હજું સારવારની જરૂર હતી એટલે તેને હોસ્પિટલમાંથી રજા નહોતી મળી.\n\nએકદિવસ વૈદેહીની ખાસ મિત્ર સ્વરા તેને મળવાં આવી વૈદેહી સાથે વાતો કરતાં કરતાં તે મોબાઈલમાં અન્ય મિત્રોનાં અને કોલેજમાં યોજાયેલાં કાર્યક્રમોનાં ફોટા તેને બતાવવાં લાગી. વૈદેહીની આંખો લાલચોળ થઈ ગઈ જ્યારે તેણે અચાનક સ્વરા સાથે રાહુલનો ફોટો જોયો. જેણે જીવનનો આ કારમો આઘાત આપ્યો હતો તેની તસવીર નજર સામે આવતાં જ વૈદેહીનાં ધબકારાએ તીવ્ર ગતિ પકડી ડોક્ટરો તેની સારવારમાં દોડ્યાં વૈદેહીનાં મગજમાં કેટકેટલીય ઉથલપાથલ થવાં લાગી હતી. નવીનભાઈની પ્રાર્થનાનું ફ્ળ કહો કે ઈશ્વરનો ચમત્કાર ના જાણે કઈ શક્તિએ વૈદેહીમાં નવાં પ્રાણનો સંચાર કર્યો. \n\nફરી પાછી ભાનમાં આવેલી વૈદેહી અંધકારને હરાવીને આવી હતી. જીવનને ઉજાસ તરફ લઈ જવાં તે મક્કમપણે પોતાનાં લક્ષ્ય તરફ આગળ વધી. તેનાં જેવી લાખો છોકરીઓનાં જીવનને રાહુલ જેવાં રાક્ષસથી બચાવવાં એક અડગ પ્રણ સાથે એ ફરી હિંમતભેર બેઠી થઈ રાહુલને તેનાં કુકર્મોની સજા અપાવવા એ નિડરતાથી લડી હા ! આ લડાઈ તેનાં માટે સહેજ પણ સરળ નહોતી કેમકે આ લડાઈમાં તેને મળેલાં આઘાત પર વારંવાર ઘાત થતી હતી ક્યારેક સમાજ દ્રારા તો ક્યારેક મિડીયા દ્રારા તેમજ કોર્ટમાં વકીલો દ્રારા. વૈદેહીની હિંમત તેનાં પિતા હતાં જેઓ દીકરીની આ લડાઈમાં અડીખમ તેની સાથે ઊભાં હતાં. કોર્ટમાં વિજય મેળવીને તેણે રાહુલ જેવાં વાસનાંધને કાળકોઠડીની અંધારી કારમી સજા અપાવી પોતાને પગભર કરી.\n\nઆ સાથે જ પોતાની ખાસ મિત્ર સ્વરાને રાહુલ નામનાં તમસથી બચાવી ઉજાસ તરફ લઈ આવી. આગળ જતાં તેણે દેશની દરેક દીકરી સ્ત્રીઓ માટે\"સતર્કતામાં સમજદારી\" જેવાં સ્લોગન સાથે  અનેક સંસ્થાઓ સાથે મળી સ્વરક્ષા માટેનાં કેટકેલાય કાર્યક્રમોની આગેવાહી હાથ ધરી સમાજમાં નવો દાખલો બેસાડ્યો.",
      "duration": "5 mins",
      "category": "Crime"
    },
    {
      "id": 47,
      "title": "ભ્રાંતિ",
      "story_name": "પોતાની જાત માટે કંજુસાઈ કરતા અમીધરભાઈએ દીકરી લક્ષિતાને ખુબ લાડકોડથી ઉછેરી હતી. બંને બાપ-દીકરીના એકબીજા સાથેના અદ્ભુત સ્નેહની ચર્ચા સર્વત્ર થતી. લક્ષિતા ત્રણ વર્ષની હતી ત્યારે વિધુર બનેલા અમીધરે એકલા હાથે ઉછેરેલી લક્ષિતા વીસ વર્ષની થઈ ચૂકી હતી. તેમણે લક્ષીતાને ત્રણ પૈડાની સાઈકલથી લઈને, બે પૈડાની સાઈકલ અને બાદમાં સ્કૂટર પણ લાવીનેય શીખવાડી દીધું હતું. કોઈ પાડોશી કહેતાં ,\"ભલા માણસ, તમે સાવ ઘરડા નથી થયાં, હેરડાઈ અને નિયમિત દાઢી કરો, તમે ગોરા છો તેથી વધુ રૂપાળા લાગશો !\" \n\nઅમીધરભાઈ તરત જવાબ વાળતાં,\"મારું અસલી સૌંદર્ય મારી લક્ષિતા છે. તેના ચહેરા પરની લાલિમામાં જ મારું તેજ અને ઊર્જા સમાયેલાં છે. લક્ષિતા મારું ગૌરવ છે..!\"\n\nઅમીધરભાઈએ લક્ષિતાને મા-બાપ બંનેનો પ્રેમ આપીને ઉછેરી હતી. લક્ષિતાને પતંગ ચગાવતા, ભમરડા ફેરવતા, દોરડા કૂદતા અને રસોઈ કરતા પણ શીખવાડ્યું હતું. જોકે તો પણ તેઓ પોતાના હાથે જ રસોઈ બનાવતા અને દીકરીને જમાડતા.\n\nદર રવિવારે સૌને તેમનાં ઘરના ઓટલે એક દ્રશ્ય જરૂર દેખાતું. પહેલાં અમીધરભાઈ લક્ષિતાના માથામાં તેલ નાખીને ચોટલો વાળી આપે, પછી દીકરી બાપના માથામાં તેલ નાખી આપતી. ખબર નહિ કેમ ! આ બાપદીકરીની દોસ્તી ગજબ હતી. સૌ તેમને જોઈને ખુશ થતાં અને તેમની પરસ્પર લાગણી જોઈને વિચારતા કે દરેકે આવું પ્રેમાળ જીવન જીવવું જોઈએ.\n\nપણ ખબર નહીં કઈ પળે અમીધરભાઇ અને લક્ષિતાની જિંદગીને કોઈની નજર લાગી ગઈ. ને એક દિવસેઅમીધરભાઈ રાબેતા મુજબ સાઈકલ લઈને નોકરીએ ગયા. શેઠે કહ્યું,\"સાબરમતી વિસ્તારમાં નવા બની રહેલા કારખાનામાં સેક્શન વિન્ડો લગાવવા જવાનું છે. સ્કૂટર લઈને જઈ આવો, કારણકે એ વિકસતો વિસ્તાર છે ત્યાં જલદી વાહનો મળતા નથી, બસના પણ ઠેકાણાં નથી હોતા.!\"\n\nપણ અમીધરભાઈ માન્યા નહિ અને બોલ્યાં,\" \"ના..સાહેબ, હું બસમાં જઈશ અને ત્યાંથી કામ પૂરું કરીને બસમાં પાછો આવતો રહીશ..!\" \n\nઅને તેઓ બસમાં જ ગયા. પેલું કારખાનું બસસ્ટેન્ડથી થોડેક દૂર હોવાથી ચાલીને ત્યાં પહોંચ્યા. કારખાનું નવું બની રહ્યું હોવાથી ત્યાં માત્ર વોચમેન હતો. તેમણે ત્યાં જઈને સેક્શન વિન્ડો લગાવવાનું શરૂ કર્યું. ખબર નહી કેમ, આજે તેમને અજીબ બેચેની વર્તાઈ. થોડોક મૂંઝારો થયો. કઈક અનિચ્છનીય થશે એવી ભ્રાંતિ થવા લાગી. પણ પછી, 'હશે ચાલ્યા કરે..!\" વિચારીને પ્રભુસ્મરણ કરતાં તેઓએ કામ કર્યે રાખ્યું. થોડીવારમાં એમના ફોનમાં રીંગ વાગી અને એમનું હૃદય ધબક્યું. પેલી અકળામણ ફરી મન પર છવાઈ, ધડકતા હૃદયે એમણે ફોન ઉપાડ્યો.\n\nસામેથી લક્ષિતાનો આર્તનાદભર્યો અવાજ આવ્યો,\" પપ્પા.. પ્લીઝ પપ્પા..જલ્દી આવો પપ્પા. હું કંઈક કરી બેસીશ, મને કંઈક થઈ રહ્યું છે, પપ્પા... જલ્દી...!\"બોલતી અને બેફામ રડતી લક્ષિતાનો ફોન કપાઈ ગયો. \n\nઅમીધરભાઈને આખી ધરા ફરતી લાગી, પળભર માટે તેમનું મન સુન્ન થઈ ગયું. એમનું મનોજગત અસ્તવ્યસ્ત થઈ ગયું . તેમણે જાત સંભાળીને લક્ષિતાને કોલ કરવા શરૂ કર્યા. મોબાઈલ સ્વીચ ઓફ આવ્યો.  એક ઊંડો શ્વાસ લઈને મોબાઇલ ખિસ્સામાં નાખતા તેઓ બસસ્ટેન્ડ તરફ દોડ્યા. હાંફળાફાંફળા થઈને પોતાના વિસ્તાર ઈસનપુર માટે સાધનની રાહ જોવા લાગ્યા, નવો વિસ્તાર હોવાથી અહીં ખાનગી સાધનો, રીક્ષાઓ બહુ આવતી જણાઈ નહિ. અમીધરનું મન ઘર તરફ દોડી ગયું હતું, પણ બસ આવી નહોતી રહી. બેચેન અમીધર આંખો ખેંચી ખેંચીને બસને શોધી રહ્યા હતા.\n\nતેમણે બાજુમાં આવીને ઉભેલા એક માણસને પૂછ્યું, \"ઈસનપુર જવા માટેની બસ અહી ઊભી રહેશે ને ?\"\n\n\n\nએ ભાઈએ જવાબ આપ્યો,\" હા..બસ આવશે. જરૂર આવશે... પણ બહુ ચિંતા નહીં કરવાની. બસ આવી જ જશે, હું સાચું કહું છું, આવશે જ! હું ક્યારેય ખોટું બોલતો નથી, હું નગીનદાસ એન્ડ કંપનીનો માલિક છું. મારા ઘેર બહુ ગાડીઓ છે, પણ હું તો એમ જ નીકળી પડ્યો છું, તમે ચિંતા ના કરો બસ આવી જશે..!\"\n\nબેચેન અમીધરભાઈ એ વ્યક્તિનો બબડાટ સાંભળવાનું ટાળીને બસની રાહ જોઈ રહ્યા. તેઓ મનમાં આવી રહેલાં નકારાત્મક વિચારોને હટાવતા બસની રાહ જોઈ રહ્યા હતા. અચાનક ઇસનપુરનું બોર્ડ લગાવેલી બસ આવી, પણ ત્યાં ઊભી ના રહી, જતી રહી. બસ ખાલી હોવા છતાંય ઊભી ના રહી એવી પ્રશ્નસૂચક નજર અમીધરભાઈએ પેલા નગીનદાસભાઈ તરફ કરી. નગીનદાસ ફરી બોલ્યા, \"કોઈવાર થાય એવું, તમે ચિંતા ના કરો, બીજી આવશે..!\" \n\nબીજી બસ આવી, એ પણ જતી રહી.\n\nહવે અમિધરભાઈની ધીરજ ખુટી. તેમણે આવતાં-જતાં તમામ વાહનો રીક્ષા, ટુ-વ્હીલર અને ગાડીઓવાળાને હાથ વડે ઉભા રાખવા પ્રયત્નો શરૂ કર્યા, પણ કોઈ ઊભું ના રહ્યું. આખરે તેઓ રોડ વચ્ચે બેબાકળા થઈ જવા લાગ્યાં તો પેલા નગીનદાસે તેને પરાણે ખેંચીને કહ્યું,\" બસ આવશે, ભાઈ..અહીં જ આવશે, ચિંતા ના કરો..!\"\n\nએટલામાં દૂરથી બસ આવતી દેખાઈ, પણ બસ ખૂબ ગતિમાં હતી, બસ ઇસનપુરની જ હતી. અમીધરભાઈની ધીરજ ખૂટી હતી, તેઓ બસ પકડવા તેની સાથે દોડ્યા, દરવાજો પકડ્યો, પણ હજુ દરવાજો પકડ્યો ન પકડ્યો ત્યાં તેમનાં હાથમાંથી છૂટી ગયો. તેઓ રોડ પર પછડાયા. તેમનાં માથામાંથી થોડું લોહી વહ્યું. તેઓ બેભાન થઈ ગયા.\n\nબે મહિના બાદ..\n\nભાનમાં આવેલાં અમીધરભાઈને સૌ સ્વજનો, પાડોશીઓએ ખૂબ જાળવીને લક્ષિતાના મૃત્યુના સમાચાર આપ્યા. લક્ષિતાએ ઘરના પંખે લટકીને આત્મહત્યા કરી હતી એ સમાચાર પૂરા બે મહિના પછી તેઓ ભાનમાં આવ્યા ત્યારે તેમને મળ્યા.\n\nસૌએ અમીધરભાઈને ખુબ સાંત્વના આપી,\"જે થયું એ ભૂલી જજો, હવેનું જીવન પ્રભુસ્મરણ કરી અને શાંતિથી વિતાવજો, અમે સૌ આપની સાથે છીએ..!\" એવાં જાતજાતના લાગણીભર્યા સલાહસુચન આપીને સૌ લોકો ગયા. ખાલીપાથી ભરેલા ઘરમાં અમીધરભાઈ એકલા પડ્યા. થોડાક દિવસ તેઓ સાવ સુનમુન બેસી રહ્યાં, રડતા રહ્યાં. પછી અચાનક જ તેમનામાં અજીબ બદલાવ આવ્યો.\n\nટેલિવિઝનમાં આવેલ કોઈ પિક્ચર જોઈને તેમને લક્ષિતાના મૃત્યુના અસલી કારણ વિશે જાણવાની ઈચ્છા જાગી.\n\nસાથે-સાથે તેમને થયું કે પોતે લક્ષિતાને કોઈ અન્યાય તો નથી કરી રહ્યાં ને ? તેમને યાદ આવ્યું કે લક્ષીતા તેમનું અને તેમના ઘરનું સૌંદર્ય હતી. પછી પોતે જ મનમાં બબડયા,\"જો હું અસુંદર થઈને ફરીશ તો એ લક્ષિતાને અન્યાય કરેલો ગણાશે..!\" આવી અનેક વિચિત્ર વૈચારિક પ્રક્રિયાઓએ તેમની આખી જીવનશૈલીને બદલી નાખી.\n\nહવે તેઓ હેરડાઈ કરાવતા, ક્લીન શેવ અને મસાજ કરીને ચહેરો ચમકાવતા, બાદમાં આકર્ષક ચશ્માની ફ્રેમ તથા શૂટબુટ પહેરીને ઘરની બહાર બેસતાં. બાદમાં સૌને લક્ષિતાની જેમ સ્મિત આપતા અને શહેરમાં ફરવા નીકળી પડતાં. તેમણે નોકરી છોડી દીધી હતી. હવે પૂરતી બચત પોતાની પાછળ કંજુસાઈ કર્યા વિના વાપરતાં. રવિવારે તેઓ ઘરની બહાર માથામાં નાખવાનું તેલ લઈને સુનમુન બેસી રહેતા. તેમને રીતે ત્યાં જોઈને ભલભલાની આંખમાં પાણી આવી જતા. પણ અમીધરભાઈ અડધો કલાક બાદ તૈયાર થઈને ફરવા નીકળી પડતા!\n\nતેમની જીવન ઘટમાળ બદલાઈ ગઈ હતી, તેઓ શહેરમાં અલગ-અલગ સ્થળોએ ફરીને ઘેર આવતા. બાદમાં લક્ષિતાના ફોટા અને તેની વસ્તુઓને ઝીણવટથી સાફ કરતા, પછી બધું બરોબર ગોઠવતાં અને નવી કેળવેલી આદત મુજબ રોજ રાત્રે રોજનીશીમાં પોતાની તમામ દિનચર્યા લખતા, રોજબરોજની બધી ઘટનાઓ, તેમ જ પોતાના વિચારો આલેખતા અને સૂઈ જતા.\n\nઆ દિવસોમાં એક અજીબ ઘટના બની. અકસ્માત બાદ તેઓને ઘણી બધી બાબતો યાદ કરવામાં તકલીફ પડતી હતી, લક્ષિતાને લગતી બાબતો સિવાયની મોટાભાગની બાબતો તેમને પ્રયત્નપૂર્વક યાદ કરવી પડતી હતી. તેઓ બોર્ડરલાઇન પર્સનાલિટી ડિસઑર્ડરનો ભોગ બની ગયાં હતાં. પરિણામ સ્વરૂપ એક દિવસે બસમાં ફરતા-ફરતા અચાનક તેઓ એ સ્ટેન્ડ પર પહોંચી ગયા જ્યાં તેમનો અકસ્માત થયો હતો. એમને કંઈક યાદ આવ્યું. 'ઓહ..ઈશ્વર,આ એ જ જગ્યા છે, જ્યાંથી પોતે લક્ષિતાને મળવા માટે છેલ્લે બસ પકડવા પ્રયત્ન કર્યો હતો....!\"\n\nતેઓ હજી યાદ કરી જ રહ્યા હતા કે તેમની બાજુમાં આવીને એક યુવાન ઊભો રહ્યો. તેણે ખાસ્સા સમયથી ઉભા રહેલા અમીધરભાઈને જોઈને તેમને પૂછ્યું, \"કાકા તમારે કઈ તરફ જવું છે ?\"\n\nઅમીધરભાઈ પોતાની ધૂનમાં જ બોલ્યા,\" ઈસનપુર.!\"\n\n\"કાકા ઈસનપુરની બસ આ સ્ટેન્ડ પર નહીં ઉભી રહે, એ બસ સામેના વળાંકમાં આવેલા રસ્તા પાસેના સ્ટેન્ડ પાસે ઊભી રહેશે, હા.. ઈસનપુરવાળી બસ અહીંથી પસાર જરૂર થાય છે, પણ અહી ક્યારેય ઉભી નથી રહેતી, અહીં માત્ર હાઇવે પર જવા માટેની બસો ઊભી રહે છે..!\"\n\nઅમીધરભાઈના મગજમાં ચમકારો થયો, તેમના મનમાં વિચિત્ર યુદ્ધ જામ્યું, 'ઓહ..મતલબ જો બસ અહીં ઊભી જ નહોતી રહેતી તો પોતે તે દિવસે શા માટે અહીં ઉભા હતા ? કોણે પોતાને અહીં ઊભા રહેવા કહ્યું હતું ? હા કોઈક હતું, કોઈક એવું હતું જેણે કહેલું કે અહીંયા બસ આવશે, તેથી તો પોતે અહી ઉભા રહ્યા હતા..!\" તેમણે પોતાના મગજને જોર આપ્યું. એમ કરવાથી તેમને ચક્કર જેવું લાગ્યું. નજીકની દુકાને જઈને પાણી પીને તેઓ સ્વસ્થ થયાં. એમના મગજમાં હજી પેલા વિચારો ચાલુ હતા. \n\nચાલતા-ચાલતા તેઓ પહેલા ઈસનપુરવાળા સચોટ બસસ્ટેન્ડ પર પહોંચ્યા, બસ આવીને ઊભી રહી, તેઓ બસમાં બેઠા. તેમને ખાતરી થઈ કે,'હા..બસ અહીં જ ઊભી રહેતી હતી, તે દિવસે હું અહીં હોત તો હું બસ પકડી શક્યો હોત, સમયસર ઘરે પહોંચી શક્યો હોત, મારી દીકરીને બચાવી શક્યો હોત, પણ મને કોઈએ આ સ્ટેન્ડ પર મોકલ્યો નહીં. મને કોઈકે ત્યાં જ ઉભો રાખ્યો હતો, કોણ હતું એ ? કોઈક તો હતું. કોઈક એવું વ્યક્તિ હતું જે મને વારંવાર કહી રહ્યું હતું કે બસ અહીં જ ઉભી રહેશે, તમે ચિંતા ના કરો, બસ આવશે જ, ચિંતા ના કરો...!\" આટલું વિચારતાં જ તેમના મગજમાં એક નામ ચમકયું, નગીનદાસ એન્ડ કંપનીનો માલિક નગીનદાસ.\n\nતેમને યાદ આવી ગયું. એ માણસ હતો નગીનદાસ એન્ડ કંપનીનો માલિક નગીનદાસ શેઠ. ઉતેજનાને લીધે અમીધરભાઈ નજીકના સ્ટેન્ડ પર ઉતરી ગયા અને પાસેના બગીચામાં જઈને બેઠા. તેમણે ખિસ્સામાંથી લક્ષિતાવાળો સ્માર્ટફોન કાઢ્યો. નગીનદાસ એન્ડ કંપનીની વેબસાઈટ પરથી નગીનદાસની ઓફિસની સરનામું શોધી કાઢ્યું. બીજા જ દિવસથી તેમણે નગીનદાસ પીછો કરવાનો શરૂ કર્યો. અમીધરનાં અજ્ઞાત મનમાં એક જ વસ્તુ બેસી ગઈ હતી કે મારી દીકરીના મૃત્યુ પાછળનું એક કારણ નગીનદાસ દ્વારા મને કરવામાં આવેલી ગેરદોરવણી પણ હતું. આ માણસે મને ગેરમાર્ગે ના દોર્યો હોત, તો મારી દીકરી આજે જીવતી હોત એવી વિચિત્ર મનોવૈજ્ઞાનિક સ્થિતિના તાબે થઈને અમીધરભાઈએ કોઈ જોઈ ના જાય તે રીતે નગીનદાસનો સતત પીછો કર્યો અને એક અંધકારભરી સાંજે બગીચામાં ટહેલવા નીકળેલા નગીનદાસને તેમણે મારી નાખ્યાં!\n\nચાર દિવસ બાદ.\n\nનગીનદાસ શેઠના બેસણામાં સેકડો લોકો એકઠા થયા હતા. એ બેસણામાં છેલ્લી હરોળમાં અમીધરભાઈ પણ બેઠા હતા. માનસિક રોગી બનેલાં અમીધરભાઈને ખબર નહોતી કે પોતે શા માટે અહીં આવીને બેઠા હતા! લક્ષિતાના મૃત્યુ માટે જવાબદાર લાગતાં નગીનદાસને પોતાના હાથે મારી નાખ્યાં બાદ પણ તેના બેસણામાં પોતે કેમ આવ્યા હતા એ બાબત વિચારીને સુનમુન બેઠા હતા.\n\nથોડીકવાર બેસીને તેઓ ઊભા થવા જતા જ હતા ત્યાં જ, એમની બાજુમાં બેઠેલા બે જણની વાતો તેમના કાને પડી.\n\nજેમાં એક વ્યક્તિ બોલ્યો, \"બિચારા નગીનદાસ શેઠ, આ શહેરમાં દોરી-લોટો લઈને આવેલા અને પોતાની મહેનતથી કરોડો રૂપિયાના માલિક બન્યા હતા, તેઓ બહુ સજ્જન વ્યક્તિ હતા. અસંખ્ય દુઃખિયા લોકોની તેમણે મદદ કરી હતી...\"\n\nબીજા વ્યક્તિએ તેની વાતમાં સૂર પુરાવતા કહ્યું, \"હા.. જુઓને. આટલા સજજન માણસનું પણ કોઈકે ખૂન કરી નાખ્યું, આવો વળી કેવો દુશ્મન ? શેઠને તેણે કેમ માર્યા હશે ? નગીનદાસ તો સાવ ભગવાનના માણસ હતા. કરોડો રૂપિયાના માલિક હોવા છતાં ભગવાને એમને કેવી બિમારી આપી હતી ? છેલ્લા પાંચ વર્ષથી તેમને ક્યાં કશાયનું ભાન જ રહેતું હતું ? કોઈનેય જણાવ્યાં વિના ઘરની બહાર નીકળી પડતા, પછી તેઓ ક્યાં જતા અને કોની સાથે શું વાતો કરતાં તેની તેમને પોતાને કંઈ જ ખબર નહોતી રહેતી. મનમાં જે આવે એ બોલ્યા કરતા હતા, આવા વ્યક્તિને મારીને કોઈને વળી શું મળી ગયું? શેઠે કોઈનું શું બગાડયું હશે? સાંભળ્યું છે કે તેમને કોઈ રોગ થયેલ. \n\nનગીનશેઠ વિશેની આ નવી માહિતી સાંભળીને અમીધરનું મન આંચકો ખાઈ ગયું. તેમને થયું, \"ઓહ ઈશ્વર..આ મેં શું કરી નાખ્યું ? જે માણસને હું મારી દીકરીના મૃત્યુ માટે જવાબદાર ગણતો હતો તેને તો સ્થળ,સમય કે સ્થિતિનું કોઈ ભાન જ નહોતું, એ બિચારાને તો એ વખતે ખબર પણ નહોતી કે તે કોની સાથે, શું વાતો કરી રહ્યા છે. અરેરે મેં આ શું કર્યું...!\"\n\nએવું વિચારી પોતાની જાતને દોષ દઈને ઉભા થવા જતા અમિધરભાઈનું ધ્યાન પેલા બે જણની નવી વાત તરફ દોરાયું.\n\nપેલા બે વ્યક્તિમાંથી પ્રથમ વ્યક્તિ બોલ્યો,\"સાચી વાત કહું ભાઈ ? નગીનદાસ શેઠ કંઈ પહેલેથી બીમાર નહોતા, મેં સાંભળ્યું છે કે એમનો એકનો એક દીકરો આકાશ આડે રસ્તે ચડી ગયેલો, તેથી શેઠ એને પોતાની મિલકતમાંથી બેદખલ કરવાના હતા. આકાશને આ વાતની ખબર પડી ગઈ તેથી તેણે શેઠને છેતરીને એવી કોઈ દવાના ઇન્જેક્શન અપાવેલા, જેનાથી શેઠની હાલત આવી થઈ ગઈ હતી, અન્યથા નગીનદાસ શેઠને તો નખમાંય રોગ નહતો !\"\n\nનગીનદાસ શેઠ અને તેના દીકરા આકાશને લગતી આ નવી માહિતી સાંભળીને અમીધરભાઈનાં મગજમાં વિચિત્ર ચક્રવાત ઉત્ત્પન્ન થયો અને મનુષ્યમનમાં જવલ્લે જ જોવા મળતી એક ખતરનાક વિચારશૈલીએ તેમનાં મનમાં જન્મ લીધો. તેમનાં બીમાર મને વિચાર્યું \"જો નગીનદાસના છોકરાએ તેમને બીમાર ન કર્યા હોત, તો તેઓ મને એ દિવસે મળ્યા ન હોત અને એવું ન થયું હોત તો મારી દીકરી આજે બચી ગઈ હોત. તેથી મારી દીકરીને મારનારો ખરો ગુનેગાર તો નગીનદાસનો છોકરો આકાશ જ છે, હવે મારે આકાશનું જ કંઈક કરવું પડશે..!\"\n\nમનુષ્ય મનની કોઈક વિચિત્ર ઘટમાળમાં કેદ થઈ ગયેલા અમિધરભાઈનાં ચહેરા પર વિકૃત ભાવ આવ્યા. તેમણે ઊભા થઈને નગીનદાસના ફોટા પર ફૂલ ચડાવ્યા અને આકાશને ખૂબ નજીકથી જોઈ લીધો. જ્યારે આકાશ કોઈને કહી રહ્યો હતો, \"હા અંકલ, પપ્પાને તો એવોઇડન્ટ પર્સનાલિટી ડિસઓર્ડર થઈ ગયો હતો.\" \n\nબાદમાં અમીધરભાઈ બેસણામાંથી બહાર નીકળી ગયા.\n\nસમગ્ર સંસાર વિધાતા થકી ચાલતાં કોઈક અકળ સંચાલન નીચે કાર્યરત હોય છે, જેના થકી મનુષ્યો સાવ સહજ રીતે ધાર્મિક, સામાજિક, આત્મિક ભાવનાઓને અનુરૂપ થઈને જીવન જીવતા હોય છે. પણ ક્યારેક કોઈક નિર્દોષ અને નિખાલસ વ્યક્તિ સાથે અન્યાય થાય છે ત્યારે વિધાતા અજીબ ન્યાયપ્રક્રિયાને અમલમાં મૂકવા માટે કોઈકના જીવનની આખી ઘટમાળ બદલીને તે વ્યક્તિને ઈશ્વરે નક્કી કરેલ ન્યાયને સ્થાપિત કરવા માટે ગોઠવી દે છે.\n\nહાસ્તો...\n\nજો એવું ના હોત તો લક્ષિતાના મૃત્યુ માટેનાં સાચા ગુનેગાર એવા આકાશ સુધી અમીધરભાઈ પહોંચત કેવી રીતે ? \n\nહા લક્ષિતાને પોતાના ખોટા પ્રેમમાં ફસાવીને બાદમાં તેનો ઉપભોગ કરી લઈને તેને આત્મહત્યા કરવા માટે પ્રેરનાર સાચો ગુનેગાર આકાશ જ હતો.  મનની કોઈ વિચિત્ર ભ્રમણાઓને તાબે થઈને અમીધરભાઈએ બીજા જ મહિને આકાશનો વધ કરી નાખ્યો હતો ! જોકે એ વાત અલગ હતી કે તેમને ત્યારે જાણ નહોતી કે તેમની દીકરીનો સાચો ગુનેગાર આકાશ જ હતો. \n\n",
      "duration": "10 mins",
      "category": "Crime"
    },
    {
      "id": 48,
      "title": "અબળાનારી",
      "story_name": "મોટા શહેરો અને નાના ગામડાઓમાં દરેક ઋતુઓનો અહેસાસ અલગ અલગ પ્રમાણમાં થતો હોય છે. શિયાળાની જો વાત કરવામાં આવે તો નાના ગામડાઓ કરતાં ઠંડીનું પ્રમાણ ઓછું હોય છે. જ્યારે ઉનાળાની ઋતુની વાત કરવામાં આવે તો મોટા શહેરોમાં સીમેન્ટ ક્રોકીંટના ભરડામાં ગગનચુંબી મોટી મોટી ઇમારતો અને ઔધોગિક પદુષણના હિસાબી ગરમીનું પ્રમાણ અતિશય હોય છે જ્યારે ગામડાની વાત કરીએ તો ત્યાં લીલોતરી વૃક્ષોના પરિણામ સ્વરૂપ દિવસે કદાચ તડકાનું પ્રમાણ વધુ હોય પરંતુ સાંજ પડતા ઠંડક થતી હોય છે જ્યારે ચોમાસાની ઋતુમાં પણ ગીચતા વૃક્ષોના હિસાબે વરસાદનું પ્રમાણ વધુ હોય છે.\n\nઆવી જ એક શિયાળાની રાત્રે કે જ્યારે ઠંડી કહે તેનું કામ લગભગ પાંચ-સાત ડ્રીગ્રીનો પારો અનુભવવાને કારણે વધુ ઠંડુગાર બની રહેલ હતું. અને ઠંડા પરંતુ મીઠા લાગે એવા પવનના આચ્છા સુસ્વાટા રસ્તા પર દોડાદોડી કરી રહ્યા હતા. વાતાવરણ ખૂબ જ શાંત નયનરમ્ય હતું. રસ્તા પરના વૃક્ષો જાણે એકબીજાની સાથે અડીઅડીને ટાઢને ઓઢી ચૂપચાપ ઊભા રહ્યા હોય તેવા પ્રકારના નયનરમ્ય દ્રશ્યો રોડ પરના જણાઇ આવતાં હતા. તેમાં પણ વૃક્ષ પરથી તૂટતાં પાંદડા તેમજ ડાળીઓના એકબીજાની સાથે મીલન કરવાનો રૂડો અવાજ કરે શાંતિને અવરોધી નાખતા હતા.\n\nઆજે પણ એવો જ સમય હતો ડોકટરનો વ્યવસાય સમય કસમય જેવું કંઇ હોય જ નહીં. દર્દીને તપાસ માટે ક્યારે જવાનું તે નકકી ન હોય, અને તેમાંય જ્યારે દર્દીની પરિસ્થિતિ જો નાજૂક તબક્કામાં હોય તેવા સમયે ટાઢ-વરસાદ-તાપ કંઇ જોવાનું જ ન હોય. ફોન આવે કે તુરત જ જવું પડતું અને એક આ વ્યવસાય એવો હતો કે તમાં કોઇ બાંધ છોડ ન થઇ શકે જે સમયે જવું જરૂરી હોય તે સમયે જવું જ પડે.\n\nઆજનો દિવસ પણ કંઇક એવો જ હતો મારે માટે, મારા એક કાયમી દર્દીના સગાના ફોનને કરને તેમને તપાસવા જવું જરૂરી જ હોઇ તેને તપાસી તેને તપાસીને જરૂર મુજબની દવા અને તાત્કાલીક રાહત થઇ હકે એવું ઇન્જકશન આપી મારા ઘર તરફ રવના થઇ રહ્યો હતો. ભૂખરા ભૂખરા પ્રકાશના સહારે મારી કાર રોડ પરથી દોડી રહી હતી. રાત્રિના આશરે એક વાગ્યાનો સમય હતો. રસ્તો બીલકુલ સુમસામ હતો. મોટેભાગે જ કોઈ વાહન મળે અને એક પ્રકારની અજાણતી ખામોશી રાત્રિના અંધકાર અને ઉજાસ વચ્ચે ઘૂંટાઈ રહેતી હતી. મેં ગાડીના સ્ટેરીંગને વધુ મજબૂત પકડી રાખવામાં પ્રયત્ન કર્યો પણ મારી કાર એક બાજુ ખેંચાતી હોય તેવું મને સહસા લાગ્યું. મેં કારની સ્પીડ ઘણી ઓછી કરી નાખી અને કારને મેં રસ્તાની બાજુએ ફૂટપાથ ઉપર લીધી કે જ્યાં સ્ટ્રીટ લાઈટ ન કહેવાય પરંતુ કોઇ નાની ઔધાગીક સંસ્થાના મકાનની લાઇટનો ઉજાશ આવતો હતો.\n\nત્યાં એક બે આવા આંચકા સાથે મારી કાર બંધ પડી ગઈ. દરવાજો ખોલીને બહાર આવ્યો, પરંતુ ઠંડી હવાનો સુસવાટો મારા લાગણી ચપાડ મારી આગળ નીકળી ગયો. હું એકદમ તો જરા ધ્રુજી પણ ગયો મને લાગ્યું કે કારના ટાયરમાં કંઈ ગરબડ ચોકકસ છે. અને હા જો ટાયરમાં પંચર હોય તો જ ગાડી એક તરફ ખેંચાઈ મેં ગાડીના બધા ટાયરો ચેક કર્યા તો જમણી બાજુનો પાછળનું ટાયર બેસી ગયું હતુ, તેવું હવે મને લાગ્યું કે ટાયર પંચર થયેલું છે. અને હો એ તો સારુ થયું કે, ગાડી પરનો કાબુ મેળવ્યો. જો આ શક્ય ન બનતું તો મોટો અકસ્માત થવાની પૂરેપૂરી સંભાવના હતી.\n\nહવે આવી શિયાળાની કડકડતી ઠંડીમાં અંધારી રાત્રે મને ક્યાંથી મદદ મળવાની હતી. હું અંધારામાં ઉભો હતો અને મનમાં ગડમથલ કરી વિચારી રહ્યો હતો. એટલું તો સારુ હતું કે મારી કારમાં વ્હીલ બદલવા માટેના જરૂરી સાધનો પક્કડ પાના તો હતા. પરંતુ મને તકલીફ મોટી હતી એ હતી કે મને વ્હીલ બદલતા આવડતું ન હતું. હવે કરવું તો શું કરવું ? આટલી મોડી અંધારી રાત્રે કોઈ રીક્ષા કે એમને વાહન પણ રસ્તા પર જણાતું ન હતું. રસ્તો પણ જાણે સોડ તાણી તેની મંદમસ્તીમાં શાંતિથી સૂતો હોય તેમ સુતો હોય તેમ નીરખી આવતું હતું. \n\nઆમ છતાં ત્યાં થોડે દૂર નજર કરી તો એક મકાનના મોટા દરવાજા પાસે બે વ્યક્તિઓને ખુરશી પર બેઠેલા નજરે પડ્યા. તે મકાનની તરફ ઉતાવળી ચાલે ચાલ્યો નજર કરતાં તેમના પહેરવેશ પરથી ખ્યાલ આવ્યો કે આ કોઇ ઔધોગિક મકાન હશે તેને સાચવણી માટેના વોચમેન હશે. તેઓ મુખ્ય દરવાજા પાસે બેસી મકાનની રખેવાળી કરી રહ્યા હતા. બે વ્યક્તિમાંથી એક વોચમેન થોડી મોટી ઉંમરના હતા બીજો નાની ઉંમરનો અને જુવાન હતો. મેં મોટી ઉંમરના વોચમેનની પાસે જઈ તેમને કહ્યું,\n\n\"જુઓ વડીલ હું રોડ પરથી કાર લઇ જઇ રહેલ હતો અને અચાનક મારી કારના પાછળના ટાયરમાં પંચર પડ્યું છે. આપની જાણમાં કોઈ ટાયર બદલી આપે તેવી કોઈ વ્યક્તિ આટલામાં મને મળી શકશે. હું બાજુના ગામમાં જ રહું છું અને વ્યવસાયે એક ડોક્ટર છું, એમ મેં મારી ઓળખાણ આપતા કહ્યું.\" ખિસ્સામાંથી મારું કાર્ડ કાઢી મોટી ઉંમરના વોચમેનને આપ્યૂં.\n\nવોચમેનને કાર્ડ વાંચ્યું અરે સાહેબ આપતો ખૂબ જાણીતા મોટો ડોક્ટર સાહેબ પંકજ પટેલ, હાર્ટ સ્પેશિયલાઇસ્ટ, આપને કોણ ન ઓળખે. આપનું તો સાહેબ બહુ મોટું નામ છે. સાહેબ બીલકુલ ચિંતા ન કરો. હવે તમે શાંતિથી આ ખુરશી પર બેસો. સમજો તમારી કામ થઇ ગયું અને તમારી મુશ્કેલીનો અંત આવ્યો. પછી તેમણે બાજુમાં બેઠેલા વોચમેન કાંતિભાઇ સામે નજર કરી. કહ્યું \"જો ભાઇ કાંતિ આ ડોક્ટર સાહેબની ગાડીમાં ટાયરને પંચર થયું છે. તેમની કારનું ટાયર બદલી નાખ. બીજું ટાયર સ્પેરમાં રાખેલ છે લઇ ટાયર બદલી આપ તને તો આમેય ટાયર બદલતા તો આવડે જ છે.\" કારણ વયસ્ક વોચમેન ભીખાભાઇને ખબર હતી કે કાંતિ ભૂતકાળમાં ગેરેજમાં કામ કરતો હતો.\n\nકાંતિ પણ ભીખાભાઇનો પડ્યો બોઇ ઉઠાવી બોલ્યો \"હા, હા, ચાલો ડોક્ટર સાહેબ મને ટાયર બદલતાં આવડે છે. મને તમારી ગાડીની ચાવી આપો હું ફટાફટ આપને ટાયર બદલી આપું.\" મેં તેને ચાલી આપી સાધનો ક્યાં પડ્યા છે તે સમજાવી હું પાછો ઉંમરલાયક વોચમેન ભીખાભાઇની પાસે ખુરશી પર બેઠો. \"સાહેબ ચિંતા ન કરો કાંતિ હોશિયાર છે હમણાં થોડીક વારમાં તો તે ટાયર બદલી નાખશે.\" \"ભીખાકાકા તમારો અને કાંતિનો ખુબ ખુબ આભાર આવી કડકડતી ઠંડી રાતે તમે મારી મદદ કરી.\" \"અરે સાહેબ, એમ હોય માનવીએ માનવીની મદદ કરવી જ જોઈએ ને, તેમાં જ માણસાઈ છે.\"ભીખાકાકાએ મારી તરફ જોઈને કહું.\n\nથોડી પળોમાં શાંતિથી બેઠો હતો ત્યાં જ મારી નજર મુખ્ય દરવાજા અને દિવાલ પર મેલા ઘેલાં ફાટલા તુટલા કપડા પેરેલી યુવતી બેસેલી જોઇ. કે જેના વાળ વિખરાયેલ હતા તે પોતાનું માથું દીવાલ સાથે ટકરાવતી હતી મનમાં કંઈક ને કંઇક અસ્ટમ-પસ્ટમ બબડાટ કરે જતી હતી. ક્યારેક તો મોટેથી ચીસ પાડતી હતી.\n\n\"અરે ભીખાકાકા આ યુવતી કોણ છે ? તે કેમ આમ કરી રહી છે ? માથા કેમ પછાડે છે ? શું તકલીફ છે ?\" એમ સાથે અનેક સવાલો મેં ભીખાભાઇ સમક્ષ કરી નાંખ્યા.\n\n\"સાહેબ આ અમારા ગામની જ કમળા છે, અને અમે તેને લાડથી કમુ કહીને બોલાવીએ છીએ. સાહેબ તેના જીવનની કહાની ખૂબ દર્દભરી દાસ્તાન જેવી છે. વેદના, વ્યથા અને દુઃખ તેની નસેનસમાં ભરાઇ ગયાં છે. આ અમારો કાંતિ તેને સારી રીતે ઓળખે છે. તે પહેલાં કાંતિની બાજુમાં જ રહેતી હતી. તે સમયે તો તે દેખાવે ખૂબ દેખાવડી સુંદર, રૂપાળી હતી. મને તેના જીવનની કહાની કાંતિએ જ કહેલ હતી.\" તે કહેતા તો ભીખાકાકાનો કંઠ ભરાઇ આવ્યો. અને પછી તેઓ બોલ્યા\n\n\"સાહેબ આ કાંતિની બાજુમાં રહેતી કમળા પર તેના જ ગામના કેટલાંક હવસખોરોએ એક રાત્રીએ બળાત્કાર કરેલ હતો. તે બળાત્કારીઓ વિરુદ્ધ કેસ કરેલ પણ લાગવગ અને પૈસાના જોરે તે બધા હવસખોરો છુટી ગયા. તેના પરિવાર તરફથી હાઇકોર્ટમાં કેસ કરવામાં આવેલ પરંતુ તેમાં પણ તેનો પરિવાર ફાવી શકેલ નહીં. અને હવસખોરો નિર્દોષ છુટી બહાર આવી ગયેલ હતા. આ હવસખોરોના નિર્દોષતાના ચુકાદા પછી કમુના મગજની ડાગરી ખસકી ગઈ અને સમયાંતરે તેના પરિવારમાંથી પણ કોઇ ન રહ્યું. અને હવે તે પાગલ બની ગઈ. પછી તો તે તેના ઘર છોડી શહેરમાં રખડવા લાગી પણ તેની તરફ આવે ધ્યાન આપતા હતા ભાગ્યે જ કોઈએ તેને પરિવારનું કે તેને ઓળખે તો અહીંયા આવતા. તે અહીંયા આટલામાં બેસી રહે છે અમે તથા કંપનીમાં આવતાં જતાં તેનું ધ્યાન રાખીએ છીએ અને ખાવાપીવાનું કંઇક ને કંઇક રોજ તેને આપતા હોઇએ છીએ.\"\n\nઆ વાતચીત પુરી થઇ ત્યાં તો કાંતિ તો દોડતો દોડતો આવ્યો. \"સાહેબ, લો આ ચાવી, તમારી કારની મેં ટાયર બરાબર બદલી નાંખ્યું છે હવે કોઇ તકલીફ નહીં પડે. હવે આપ નિરાંતે આપના મુકામે જકશો.\" ડોકટર સાહેબે બંનેનો ખુબ ખુબ આભાર માન્યો અને હું આવું છું કહી તેમની કાર તરફ ગયા.\n\nપરત આવતા આવતા તેમના હાથમાં થોડા નાસ્તાના પેકેટ અને જ્યુસની બોટલો હતી. તેમણે ભીખાભાઇ અને કાંતિ બંનેને તેમજ કમુ માટે પણ નાસ્તો અને જ્યુસની બોટલ તેમના હાથે જ આપતા ગયા તે ભલે મગજથી નબળી હતી પરંતુ તેણે મારા હાથમાંથી નાસ્તાના પેકેટ લઇ શીષ્ટાચાર પૂર્વક મને બે હાથ જોડીને વંદન કર્યા, મેં પણ તેને બે હાથથી વંદન કરી ત્યાંથી નીકળ્યો. ફરીથી બંનેનો આભાર માની ત્યાંથી વિદાય લીધી. કારમાં બેસી કાર ચલાવતાં ચલાવતાં મારી નજર ફરીથી કમુ પર પડી તે તો નિષ્ઠાથી મારી કાર તરફ એક અહોભાવથી તેની આંખો નીરખી રહેલ હતી તે હું મારી કારના સાઇડ મીરરમાંથી નીરખી રહ્યો હતો.",
      "duration": "6 mins",
      "category": "Crime"
    },
    {
      "id": 49,
      "title": "આદમખોર",
      "story_name": "વિજય કાનાણી અને ગૌરવ મહેતા નાનપણના ખાસ મિત્રો હતા. બંને ભણવામાં ખૂબ હોશિયાર હતા. વિજય કાનાણી ભણીને એન્જિનિયર બન્યો અને ગૌરવ PSI બન્યો. છતા બંનેની મિત્રતામા કોઈ ફકૅ નહોતો પડ્યો. ગૌરવની બદલી બરોડા થઈ અને બંને મિત્રો છુટા પડ્યા. છતાં વીક એન્ડમાં એકબીજાને ઘરે જવું તથા મોબાઈલમાં રોજ વાતચીત કરવાની. આવી હતી બંનેની મિત્રતા.\n\nગૌરવે સવારના પહોરમાં ચાની ચુસ્કી લેતાં હાથમાં છાપું લીધું. ત્યાં તેની નજર છાપાની હેડલાઈન પર ગઈ. વિજય કાનાણી તથા તેમની પત્નીનું ખુન થયું છે. ગૌરવ તો આ સમાચાર વાંચતા એકદમ આઘાત પામી ગયો કારણ હજુ રાત્રે તો બંને જણાએ મોબાઈલમાં એક કલાક સુધી વાત કરી હતી. વિજય એટલો સીધો સાદો હતો કે તેના કોઇ દુશ્મન હોઈ શકે.\n\nગૌરવે તુરંત અમદાવાદના ઇન્સ્પેક્ટરને ફોન લગાડ્યો જે વિજયનો કેસ હેડલ કરતો હતો. તેણે પોતાની ઓળખ આપી અને વિજયનો ખાસ મિત્ર છે તેમ જણાવ્યું. અને DSP સાથે વાત ચીત કરી આ કેસમાં પોતાને રસ છે. અને વિજય મારો પરમ મિત્ર હતો તેના ખુનીને શોધી નહીં લઉં ત્યાં સુધી મને ચેન નહી પડે. જેવી DSP એ રજા આપી તેવો જરાપણ વિલંબ કર્યા વગર અમદાવાદ રવાના થઇ ગયો.\n\nગૌરવ અમદાવાદમાં સીધો વિજયના બંગલે પહોંચી ગયો. ત્યાં પોલીસની ટીમ હાજર જ હતી. તે સીધો જ્યાં વિજય તથા તેની પત્નીની લાશ હતી તે રૂમમાં ગયો. બારીકાઈથી તપાસ કરતાં માલુમ પડ્યું કે ખુની એકલો નહોતો તેની સાથે બીજા ચાર પાંચ માણસો હોવા જોઇએ. કારણ સ્પે છાટીને પહેલાં બેભાન કરી અને બેભાન અવાસ્થામાં જ બંનેને ગુગળાવીને મારી નાખવામા આવ્યાં હતા. એમના શરીર ઉપર બીજા કોઈ જખ્મ નહતા. બીજું બંગલામાં એક ચોકીદાર અને રામજી કાકાની હાજરી હંમેશાં હોય તે બેમાંથી એકપણ દેખાતા નહતા. અને હા ગૌરવને યાદ આવ્યુ કે વિજયની લાડલી દિકરીનુ શું થયું. તેને કોઈ એ જાણ કરી કે નહી. ઈન્સપેકટરે જણાવ્યું કે અમે તેને સવારથી કોન્ટેક્ટ કરવાની કોશીશ કરીએ છીએ પણ તેનો મોબાઇલ સ્વીચ ઑફ આવે છે .આથી પુનાની પોલીસને તેની હોસ્ટેલમાં જઈને તેને જાણ કરવાનું કહ્યું છે\n\nથોડી વારમાં પુનાના ઇન્સ્પેક્ટરનો ફોન આવ્યો તેના કહેવા મુજબ બે પોલીસને હોસ્ટેલમાં મોકલ્યાં હતા. ઘણી વાર દરવાજો ખખડાવ્યા છતાં દરવાજો ન ખોલ્યો આથી દરવાજો તોડવો પડ્યો. અંદર જોયું તો રોમાની લાશ પડી હતી અને બારી ખુલ્લી હતી ખુની બારીમાથી આવી ન ખુન કરી પાછો બારીમાંથી ફરાર થઇ ગયો. તેને પણ ગુગળાવીને મારી નાખવામાં આવી છે અને તેને બેભાન નહોતી કરી તેથી બહુ છટપટાણી હોવી જોઇએ તેના મોઢા ઉપર પણ ટેપ મારેલી હતી. ત્યાના ઇન્સપેક્ટરે બધા ફોટોગ્રાફ મોકલ્યા. ગૌરવની આંખમાથી આ જોઈ ને દડ દડ આસુ પડવા લાગ્યા. રોમા વિજયની જેટલી લાડકી હતી તેટલી તેની વહાલી હતી.\n\nથોડું સ્વસ્થ થઈને ચોકીદાર અને રામજી કાકાની તપાસ શરૂ કરી આખા બંગલાનો ખૂણે ખુણો જોઈ લીધો પણ બે માથી એક પણનો પત્તો લાગ્યો નહીં.આથી આખા એરીયામાં તપાસ શરૂ કરી. બંગલાથી થોડે દુર નવું બિલ્ડીંગ બનતું હતું ત્યાં ખાડા ખોદેલા હતા તેમાંના એક ખાડામાંથીઆ બંનેની લાશ મળી. બંને ના હાથ પાછળથી બાધેલા હતા અને મોઢા ઉપર ટેપ લગાડેલી હતી એ બંનેને પણ ગુગળાવીને મારી નાખવામાં આવ્યા હતા.\n\nગૌરવ નો તો આ બધું જોઇને પિત્તો સાતમા આસમાને પહોંચી ગયો. તે ટેબલ ઉપર જોરથી મુઠ્ઠીઓ પછાડવા લાગ્યો. આવાં પાંચ પાંચ ખુન જોઈને ભલભલાની છાતીના પાટ્યા બેસી જાય એની આંખમાથી આસું સુકાવાનુ નામ લેતાં નહોતા. તેણે મનોમન નિર્ણય કરી લીધો ગમે તે થાય મારી નોકરી ભલે દાવ પર લાગે પણ આ હત્યારાઓને ક્યારેય નહીં છોડું. ગૌરવે બારીકાઈથી બંને લાશની તપાસ કરી. અને તેની આંખમાં ચમક આવી એને રામજી કાકાની મુઠ્ઠીમાંથી એક કિચેન મળ્યું. તેને યાદ આવ્યું કે વિજય પણ આવુજ કિચેન તેની સાથે રાખતો અને કહેતો કે આ મારા દાદાની નિશાની છે જે ઘરના દરેક જેન્ટસ સભ્યો પાસે છે.\n\nવિજયના મોટા ભાઈને ભાભી હતા. સૌ સાથે હળીમળીને રહેતા હતા. તેમને એક દિકરો હતો. નાનપણમાં ખુબ જ લાડકોડને હિસાબે તે ખરાબ સોબતે ચડી ગયો હતો. લગભગ બધી ખરાબ આદતોનો તે ગુલામ બની ગયો હતો. આ બધું બંગલાની બહાર થતું હતું ત્યાં સુધી ઠીક હતું ઘરના સમજાવીને સારે માગૅ લઈ આવવાની કોશિશ કરતા. પણ એક દિવસે તેની નફ્ફટાઈ હદ વટાવી ગઈ. બંગલામાં દારૂની બોટલ અને બાજારૂ સ્ત્રીને લઈ ને દાખલ થયો તેવોજ તેના મોટા ભાઈએ ધક્કા મારીને બાર કાઢી મુક્યો. અને બંગલાના દરવાજા તેના માટે હંમેશને માટે બંધ કરી દીધા હતા. ક્યારેક ભાભીની મમતાનો ફાયદો ઉઠાવી તેની પાસેથી પૈસા લઈ જતો.\n\nએક દિવસ જુગારના અડ્ડામા કોકની સાથે મારામારી દરમ્યાન તેના હાથે ખુન થઈ ગયું. તે દિવસથી તે લાપતા થઈ ગયો હતો. બાર વર્ષ થઈ ગયા તે વાતને પણ તે નો ક્યાંય પત્તો લાગ્યો ન હતો. બે વષૅ પહેલાં મોટાભાઈ તથા ભાભીનુ કાર એક્સીડન્ટમા મૃત્યુ થયું ત્યારે તેની ખુબ તપાસ કરી પણ તેનો પત્તો ન લાગ્યો.\n\nકિચેન જોઈને ગૌરવને ભુતકાળ યાદ આવી ગયો. અને એક ખાતરી થઈ ગઈ કે નક્કી આ હિચકારૂ કૃત્ય ભાઈના દિકરાએજ કયું હોવુ જોઇએ. ગૌરવે મોટાભાઈના રૂમમાં જઈ આખો રૂમ તપાસી જોયો પણ કેશવનો એક પણ ફોટો હાથ ન લાગ્યો. છેવટે કંટાળી બધું પાછું મુકતો હતો ત્યા ભાભીની સાડીની બેવડમાંથી એક ફોટો સરકીને નીચે પડ્યો જોયું તો તે કેશવનો ફોટો હતો. પણ બહુ નાનપણનો હતો. આતો ભાભીએ સંતાડીને રાખેલો હતો. બાકી કેશવની નાની મોટી બધી યાદીનો મોટા ભાઈએ નાશ કરી નાખ્યો હતો. આ ફોટા ઉપરથી કેશવને શોધવો મુશ્કેલ હતો તેણે ફોટાને ધ્યાનથી જોયો. તેણે જોયું કેશવના ડાબા હાથની હથેળીમાં રેડ કલરનુ લાખુ હતું જે એનો બર્થમાર્ક હતો. લાખા ઉપર નીશાની કરી તેની જુદી જુદી કોપી કઢાવી મુબઇ પુના ગુજરાતના પોલીસ હેડ ક્વાર્ટર માં મોકલી દીધી. બધા સ્ટેટની પોલીસ કેશવની તપાસમાં લાગી ગઈ.\n\nઆજે એ વાતને પંદર દિવસ થયા છતાં કેશવનુ પગેરું મળતું નહોતું. ગૌરવ વિચારતો ક્યાંક ખોટા માર્ગે તપાસ નથી થતીને. એવામાં બંગલામાં સ્ત્રી નિકેતના કેટલાક ટ્રસ્ટીઓ વકીલની સાથે દાખલ થાય છે. તેના હાથમાં વિજયની સાઈનવાળુ વીલ હોય છે. ગૌરવ બધાને બેસાડે છે અને વકીલને વીલ વાચી સંભળાવવાનુ કહે છે. વિલમાં લખેલું હોય છે કે જો મારી તથા મારા ઘરનાની કોઈ ની પણ હયાતી ન હોય તો આ બંગલો તથા મારી બધી માલમિલકત સ્ત્રી નિકેતનમાં દાનમાં આપી દેવી. ગૌરવે કહ્યું સારૂં પણ મારી ઈચ્છા સ્ત્રી નિકેતના માલિકને મારા હાથે અર્પણ કરવાની છે. આમ કહી બધાને રવાના કયૉ.\n\nગૌરવે પોતાની તપાસ હવે સ્ત્રી નિકેતનના માલિક તરફ વાળી સ્ત્રી નિકેતનના માલિક એમ એલ એ કિશન કુમાર હતા. કિશન કુમાર શહેરની નામાંકિત વ્યક્તિ હતા. તેમણે બાળવિકાશ ગ્રહમાં જુદી જુદી કોલેજોમાં લેડીઝ હોસ્ટેલમાં ખુબ દાન આપેલુ હતું. ગૌરવનુ મન ચકરાવે ચડી ગયું એક તો વિલની વાતથી તે સાવ અજાણ હતો. વિજય તેને નાનામાં નાની વાત કહેતો તો આ વિલ વિશે શું કામ નહીં કીધું હોય. તેના મગજમાં ઝબકારો થયો તરતજ ઈનવેસ્ટીગેશનની ટીમને બોલાવી વીલ ઉપર જે સાઈન છે તે ક્યારની છે થોડી વારમાં રીઝલ્ટ આવી ગયું આ સાઈન તાજીજ છે અને પંદર દિવસ પહેલાંની છે\n\nગૌરવ ને પોતાની તપાસનો માગૅ તો મળી ગયો પણ બહુ સાવધાની માગી લે તેવો હતો. તેમણે ડી એસ પી, કમીશ્નર અને કલેક્ટર સાથે મિટિંગ કરી અને આખા કેશની માહિતી આપી. ચુનંદા કમાન્ડો તથા પોલીસ ફોર્સની માગણી કરી. થોડી પોલીસને સ્ત્રી નિકેતનમાં કોઈ ને કોઇ કામ ના બહાના હેઠળ ગોઠવી દીધા તેથી ત્યાની ગતિવિધિ ઉપર નજર રહે. કમાન્ડો અને અને થોડા પોલીસને એમ એલ એના બંગલામાં તથા તેની આજુબાજુના એરીયામાં ગોઠવી દીધા.\n\nધીમે ધીમે સ્ત્રી નિકેતનની માહિતી આવવા લાગી સ્ત્રી નિકેતનમા સ્ત્રી ઓની સુરક્ષાને બદલે તેનું શોષણ થતું હતું. રીત સર સ્ત્રીઓનો વેપાર થતો હતો. સમાજમાં ઉચ્ચ સ્થાન ધરાવતા અને ધર્મના નામે ધતિંગ કરનારા લોકો અહીંથી સ્ત્રીઓને ખરીદી લઈ જઈને તેના ઉપર અમાનુષી અત્યાચાર ગુજારતા. આ બધું એમ એલ એ નિગરાની હેઠળ થતુ. આથી કોઈ હરફ સુધ્ધા ઉચારી શકે તેમ નહોતું. પછી તો એમ એલ એ જેટલી સંસ્થાઓમાં ડોનેશન આપ્યું હતું તે બધી સંસ્થાઓની તપાસ શરૂ કરી બધે એક સરખી હાલત હતી. બાળ વિકાસ ગૃહમાંથી બાળકોનુ શોષણ થતું હતું. લેડીઝ હોસ્ટેલમાંથી છોકરીઓને ઉપાડી લાવી તેના ઉપર અત્યાચાર ગજારાતો. આ બધા સ્કેન્ડલના સચોટ પુરાવા ભેગા કરીને ડી એસ પી કલેક્ટર તથા કમિશ્નરને એક એક કોપી મોકલી આપી. એ લોકો તરફથી વોરંટ કાઢવાનું ફરમાન મળતા ગૌરવ પોતાની સાથે કમાન્ડોને લઈ ને એમ એલ એની ધરપકડ કરવા નિકળી ગયો.\n\nએમ એલ એની ધરપકડ કરવામાં આવી. હાથમાં હથકડી પહેરાવતા ગૌરવનુ ધ્યાન તેના હાથ ઉપર ગયું. અરે આતો એવુજ લાખુ જેવું કેશવના હાથમાં હતું. સખ્ત ટોચૅરીગ પછી કિશનલાલે કબુલ કર્યું કે પોતે કેશવ છે. પાંચે ખુન એણેજ કરાવ્યા છે. તેને બાપદાદાની મિલકતહડપ કરી જવી હતી જો સામેથી લેવા જાય તો પોલીસ તેને પકડી લે અને પોતાની ઓળખાળ છતી થઈ જાય. બધા સબળ પુરાવા હોવાથી કેશવ લાલને જન્મ ટીપની સજા થઇ અને બાકીના બધા જે સમાજના ઠેકદારો હતા અને જેટલા આ સ્કેનડલમા ઈનવોલ્વ હતા તે બધાને સજા થઈ.\n\n",
      "duration": "6 mins",
      "category": "Crime"
    },
    {
      "id": 50,
      "title": "મા મળી",
      "story_name": "એ દિવસે મારી ટ્રેન મોડી હતી રોજ કરતાં. સ્ટેશન પર ધાર્યાં કરતાં વધારે ભીડ જમા થઈ ગઈ હતી. બીજી ટ્રેનનાં પેસેન્જર્સ પણ ભેગાં થઈ ગયાં હતાં. મને ‘કામ પર મોડું પહોંચાશે’નો ઉચાટ થઈ રહ્યો હતો. હમણાંથી ટ્રેન ક્યાં તો મોડી આવે છે ક્યાં તો આવતી જ નથી. એટલે આજકાલ રોજ મોડું થવાં માંડ્યું છે. સમય નીકળતો જતો હતો ને મારી અધીરાઈ વધતી જતી હતી. બહુ મોડાં લગભગ બીજી ટ્રેનનાં સમયે પહેલી ટ્રેન આવી. ઓટોમેટિક ડોર ખૂલ્યાં, અંદરથી પેસેન્જર્સ ઝડપથી ઉતરવાં માંડ્યાં અને એ બધાં ઉતરી ગયાં એટલે ચઢનારાં ઉતાવળથી ચઢવાં લાગ્યાં. \n\nભીડમાં કેવી રીતે હું પાછળ ધકેલાઈ ગઈ તેની મને પોતાને જ સમજ ના પડી. ટ્રેનની ઊપડવાની વ્હીસલ વાગી હતી. હું ઝડપથી ચઢવાં ગઈ. મારી સાથે સ્ટેશન પર એક માજી પણ ઊભાં હતાં, પહેરવેશ અને દેખાવ ઉપરથી તેઓ ભારતીય લાગતાં હતાં. તે ચઢતાં ચઢતાં જ ગબડી પડ્યાં. હું ખબર નહીં કેમ પણ ટ્રેનમાં ચઢી ના શકી. ઊંચો કરેલો પગ મેં પાછો ખેંચી લીધો. પેલાં માજીને હાથ આપી બેઠાં કર્યાં. ટ્રેન ઉપડી ગઈ. માજીને પાસેની બેન્ચ પર બેસાડ્યાં. મારાં પર્સમાંથી બોટલ કાઢી પાણી આપ્યું. બીજાં કોઈ દેશની વ્યક્તિ હોત તો કદાચ મેં આવી મદદ ના કરી હોત ! નકામું, ધરમ કરતાં ધાડ પડે ! આ તો અમેરિકા છે, ભાઈ ! કોણ જાણે પડનાર વ્યક્તિ ‘મેં જ એને ધક્કો માર્યો’ કહી મને જ ફસાવી દે ! પણ આ તો ભારતીય હતાં અને તે પણ માજી, એટલે મને એવી કોઈ ચિંતા નહોતી. \n\n“માજી, તમને વાગ્યું છે ?” \n\nપડી જવાને લીધે કે અશક્તિને કારણે માજી ધ્રૂજતાં હતાં. માજીએ બોલ્યાં વિના જ છોલાઈ ગયેલો ઘૂંટણ બતાવ્યો. મારી પાસે પર્સમાં હું હંમેશ ટાઈનોલ જેવી સામાન્ય તાવ કે દુખાવાની દવા, બે ત્રણ બેન્ડેજીસ, જેવું રાખતી. ગમે ત્યારે ઈમરજન્સીમાં કામ લાગે ! મેં એક બેન્ડેજ કાઢી તેમનાં પગ પર મારી આપી. વાત કરતાં ખબર પડી કે માજીનાં પતિ હજુ પંદર દિવસ પહેલાં જ ગુજરી ગયાં હતાં. માજી તેમનાં દીકરાને ઘરે બધી મરણોત્તર વિધિ કરવાં રોકાયાં હતાં. હવે બધું પતી ગયું એટલે દીકરીને ઘેર પાછાં જતાં હતાં. એમને બે દીકરા અને બે દીકરી, એમ ચાર સંતાન હતાં. ચારે ભાઈબહેન અહીં જ રહેતાં હતાં. પતિપત્ની બંને નાની દીકરીને ઘરે રહેતાં હતાં. પતિનું ટૂંકી માંદગીમાં અવસાન થઈ ગયું. એટલે તેમનાં મોટાં પુત્રે તેમને પોતાને ત્યાં બોલાવેલાં. તેમનાં સમાજની અહીં બહુ વસ્તી હતી એટલે એણે બધી વિધિ સગાંસંબંધીને બોલાવી પોતાને ત્યાં પૂરી કરી હતી. \n\nદરેકને ત્યાં ચાર ચાર ગાડીઓ હોવાં છતાં માજીને માટે કોઈ પાસે અડધા કલાકનો ય સમય નહોતો કે દીકરાને ઘરેથી લઈ દીકરીને ઘરે મૂકી જાય ! આથી પંચોતેરે પહોંચેલાં માજી એકલાં જ ટ્રેનમાં જવાં નીકળેલાં. ગાડીમાં જતાં જ્યાં અડધો કલાક થાય ત્યાં જવાં માટે આ માજી એક બસ અને એક ટ્રેન, એમ કરીને લગભગ બે કલાક જેટલી મુસાફરી કરવાનાં હતાં ! માજી પાસે મોબાઈલ ફોન નહોતો પણ એક નાની ડાયરીમાં તેમણે બધાં નંબર લખી રાખેલાં. મેં મારાં મોબાઈલથી ફોન કર્યો, પણ ચારમાંથી કોઈ સંતાને ફોનનો જવાબ ના આપ્યો. એટલે મેં તે બધાંને વોઈસમેસેજ પણ છોડ્યો. અડધો કલાક જેવું થવાં આવ્યું પણ કોઈનો ફોન પાછો આવ્યો નહીં. એટલે મને ચિંતા થવાં માંડી. મેં જોબ પર ફોન કરી દીધો. ‘ઈમરજન્સી થઈ છે’ કરી રજા મૂકી. આમ સ્ટેશન પર ક્યાં સુધી બેસી રહેવું તેમ વિચારી માજીને ટેકો આપી મારાં ઘરે લઈ આવી. \n\nઆખો દિવસ રાહ જોઈ પણ ચાર ભાઈબહેનમાંથી કોઈનો ફોન ના આવ્યો કે ના તો મેં કર્યાં તે ફોન ઊપાડ્યાં. રાત થવાં આવી. મારા પતિ અને બાળકો ઓફિસ અને સ્કૂલથી પાછાં આવી ગયાં હતાં. અમે બધાં જમવાં બેઠાં. મેં માજીને પણ બેસાડ્યાં હતાં. પરંતુ એ જમી શક્યાં નહી. એમની આંખમાંથી મૌન આંસુ સરી રહ્યાં હતાં. એમને આમ ગુપચુપ રડતાં જોઈ અમારાંમાંથી પણ કોઈ જમી શક્યું નહીં. હવે શું કરવું ? બધાંને આ પ્રશ્ન સતાવી રહ્યો હતો. બાળકો ય કાંઈ નાનાં નહોતાં. દીકરો સત્તર વર્ષનો અને દીકરી વીસ વર્ષની હતી. બધું સમજતાં હતાં. અહીંનાં માહોલથી પરિચિત અમને બધાંને લાગ્યું જ કે એમનાં સંતાનોએ એમને રસ્તા પર નિરાધાર છોડી દીધાં છે. પણ એવું માજીને સ્પષ્ટ કહેવાની અમારી કોઈની હિંમત નહોતી. \n\nઅંદરથી હું સળગી રહી હતી. આવાં કેવાં સંતાન ? બીજે દિવસે પણ મેં જોબમાં રજા લીધી. માનવતાની દ્રષ્ટીએ આ માજીને મદદ કરવી બહુ જરૂરી હતી તથા ખબર નહીં કેમ પણ મને માજી પ્રત્યે ખૂબ સહાનુભૂતિ થઈ રહી હતી. માજીનો પાસપોર્ટ વિગેરે જરૂરી કોઈ કાગળો તેમની પાસે નહોતાં. ધીરેધીરે માજીએ બધી વાત કહેવા માંડી. માજી તેમનાં પતિનાં બીજીવારનાં પત્ની હતાં. બધાં સંતાન આગલી પત્નીનાં હતાં. આગલી પત્ની બધાં બાળકો સાવ નાનાં હતાં ત્યારે જ કોઈકની સાથે જતી રહી હતી. એટલે તેમનાં પતિએ બીજાં લગ્ન આ માજી સાથે કર્યાં હતાં. પરાયાં બાળકોને પોતાનાં કરવાં તેમણે પોતાના પેટે કોઈ સંતાન થવાં દીધું નહોતું. બધાં બાળકો પણ સારી રીતે હળીમળી ગયાં હતાં. સમય જતાં સંતાનો મોટાં થયાં, એક પછી એક કરી, અમેરિકા આવી વસી ગયાં. પાછળથી તેમણે માબાપને પણ બોલાવી લીધાં. \n\nપણ માજીએ અહીં આવ્યાં પછી જાણે જુદો જ અનુભવ કરવાં માંડ્યો. તેમને લાગતું કે તેમને માત્ર ઘરનું કામ કરવાં અને પૌત્રપૌત્રીઓને ઉછેરવાં માટે જ આ દેશમાં બોલાવ્યાં છે. બંને દીકરાંઓ અને વહુઓ દિવસ આખો પોતપોતાનાં વ્યવસાયમાં બીઝી રહેતાં. ઘરે આવી દીકરાંઓ ટીવી જોવામાં બીઝી થઈ જતાં અને વહુઓને તો તેમની સાથે બોલવાનો જાણે બિલકુલ સમય જ નહોતો. દીકરીઓ અને જમાઈઓનો પણ વ્યવહાર કાંઈક એવો જ હતો. તેમનાં પતિ જોયાં છતાં જાણે અજાણ્યાં થતાં. ધીમેધીમે કરતાં ચારે છોકરાંઓએ ઈંડીયાની બધી મિલકતો વેચી પૈસા અંદરોઅંદર વહેંચી લીધાં. પતિને આ વાતની જાણ થઈ તો ઊંડો આઘાત લાગ્યો. પણ હવે કશું થઈ શકે તેમ નહોતું. તેઓ અંદર ને અંદર દુભાવાં લાગ્યાં અને બિમાર રહેવાં લાગ્યાં. પણ કોઈએ ખાસ દરકાર કરી નહીં. અને જેથી કરીને ટૂંકી બીમારીમાં એ ગુજરી ગયાં. હવે માજી સાવ એકલાં પડી ગયાં હતાં. છેલ્લાં લગભગ એક વર્ષથી તેઓ જે નાની દીકરીને ત્યાં રહેતાં હતાં લાગે છે કે એ દીકરીએ પણ હવે મોઢું ફેરવી લીધું છે ! \n\nમારાં છોકરાંઓ ગુસ્સે ભરાઈ ગયાં કહે કે, પોલીસમાં ફોન કરવો જોઈએ. પણ મને અને મારાં પતિને લાગ્યું કે તેમનાં સગાંસંબંધી, મિત્રો વિગેરેને ફોન કરી જોઈએ. પછી આગળ વિચારીએ. માજી પાસે પોતાનાં થોડાં કપડાં અને બીજી જરૂરીયાતની થોડી વસ્તુઓ હતી. એટલે થોડાં દિવસ ખાસ કોઈ વાંધો આવે તેમ નહોતો. અમે માજીની ડાયરીમાંથી બીજાં સગાંસંબંધી મિત્રોને ફોન કરી જોયો. એમાંથી એકબે જણાં તો આવીને મળી પણ ગયાં. માજીનાં સંતાનો સાથે તેઓ વાત કરશે તેવું પણ આશ્વાસન આપતાં ગયાં. પણ મને લાગતું હતું કે માજીએ હવે સંતાનોની આશા છોડી દેવી જોઈએ. માજી સમજુ અને શિક્ષિત હતાં. તેમણે પણ આ કડવી વાસ્તવિકતા થોડાં દુ:ખ સાથે ધીરેધીરે ગળી જવાનો પ્રયત્ન કરવાં માંડ્યો. થોડાં દિવસોમાં તેમનાં એક સંબંધી વાત લાવ્યાં કે માજીનાં છોકરાંઓની સગી મા હવે તેમની સાથે રહે છે. \n\nએ જેની સાથે જતી રહી હતી તે થોડાં જ સમયમાં તેને છોડીને જતો રહ્યો હતો. પણ ઘરે પાછાં ફરવાની તેની હિંમત ચાલી નહીં તેથી આમથી તેમ રઝળી જીવનનાં વર્ષો પૂરાં કરતી હતી. કોઈ ગરબાં કંપનીમાં ગરબાંના બહાને અમેરિકા આવી પછી ગેરકાયદેસર રોકાઈ ગઈ હતી. અને થોડાં સમય પહેલાં તેનો સંતાનો સાથે ભેટો થઈ ગયો હતો. પછી તેણે એ લોકોનાં સતત સંપર્કમાં રહેવાનો પ્રયત્ન કર્યોં હતો. ભારતમાં રહેલી મિલકતો વેચી, પૈસા લઈ લેવાં અને પિતા અને પાલક માતા સાથેનાં દુર્વ્યવહાર, એ બધું એની જ કાનભંભેરણીનું પરિણામ હતું. હવે આ ખરેખર આધાતજનક હતું ! જેમનાં માટે પોતે વાંઝણી રહી, જેને પોતાનાં સગાં છોકરાંઓથી યે અદકાં સાચવ્યાં તેમણે જ તેની સાથે આવો વ્યવહાર કર્યો ? અને સૌથી વધુ તો તેમને એ વાતનો આઘાત લાગ્યો કે એ લોકોએ તેમને સાવ જ રસ્તે રઝળતાં કરી દીધાં હતાં ! એમને ક્યાંયનાં ના રાખ્યાં ! પતિ, ઘરબાર, પૈસોટકો… એમની પાસેથી બધું જ છીનવાઈ ગયું ! કોને દોષ દેવો એ જ એમને તો સમજ પડતી નહોતી ! કુદરત આવી પણ ક્રૂર થઈ શકે છે ?\n\nથોડાં દિવસો ઘરમાં બધાં સાથે મસલત કરી હું અને મારાં પતિ તેમને પોલીસસ્ટેશને લઈ ગયાં. પોલીસની મદદથી માજીનાં પાસપોર્ટ વિગેરે જરૂરી ડોક્યુમેન્ટ્સ તેમનાં સંતાનો પાસેથી પાછાં મેળવ્યાં. માજીને હવે રહેવાની કોઈ જગ્યા નહોતી. ના તો અહીં, ના તો દેશમાં ! કે નહોતી તેમની પાસે જીવવાં માટે કોઈ આર્થિક સગવડ ! \n\nઆજે એ વાતને સાતેક વર્ષ થવાં આવ્યાં છે. માજી ત્યારથી અમારી સાથે જ રહે છે. મેં અને મારાં પતિએ અમારાં માતા પિતાની છત્રછાયા વર્ષો પહેલાં જ ગુમાવી દીધેલી હતી. ઈશ્વરની કૃપાથી અમને એક માતા ફરી મળી તે અમારે જવાં દેવી ના જોઈએ, એવું અમને બંનેને લાગ્યું. લોકો બાળકો દત્તક લે છે. પણ આવાં વૃધ્ધોનું શું ? અમને લાગ્યું કે અમારે તેમને રાખી લેવાં જોઈએ. તેમને રાખ્યાં પછી થોડાં જ સમયમાં તેમને બ્રેઈન હેમરેજ થયું. મેં ત્યારથી મારી જોબ છોડી દીધી છે. હવે મને એક બહુ મોટાં પુણ્યનું કામ મળી ગયું છે. એક માની સેવાથી વધુ પુણ્યનું કામ શું હોઈ શકે !",
      "duration": "7 mins",
      "category": "Crime"
    },
    {
      "id": 51,
      "title": "શિખા - ધ ક્રિમીનલ વાઈફ",
      "story_name": "કોલેજનું છેલ્લું વર્ષ પાસ કરી લીધું. હવે, કોઈ સારી જોબ. એવામાં કાકાનાં મિત્રના રેફરેન્સથી શહેરની વેબડેવલોપીંગ કંપનીમાં ઈન્ટરવ્યુ આપવાનું થયું. જેવી જાણ થઈ કે બીજા દિવસે ઈન્ટરવ્યુની તૈયારી ચાલુ કરી દીધી.\n\nઆજ સવારે મિ. કાર્તિકની બાઈક ઘરની બહાર નીકળી સીધી પેરેમાઉન્ટ કોમ. પાસે પહોંચી. ઓફિસ નં. ૪૪૫ - અલ્ટ્રાસાઈન વેબડેવલોપીંગ.\n\n\"મેં આઈ કમીન?\"\n\n\"યશ, કમીન.\"\n\n\"થેંક્યુ સર.\"\n\n\"માય સેલ્ફ કાર્તિક દેવળીયા.\"\n\nએક મિનિટ બંને એકબીજાની સામે કતરી-કતરી નજરે જોયું. છેલ્લે, કંપનીનાં મુખ્ય ફાઉન્ડર 'વ્રજ શેખ' બોલ્યાં, \"તો કાર્તિક - માય નેમ ઈસ વ્રજ શેખ.\" કાર્તિકે વ્રજને તેમની ફાઈલ આપી. વ્રજે અમુક સવાલો પૂછ્યા. તેના જવાબ કાર્તિકે સરળ ભાષામાં આપ્યા.\n\nકાર્તિકની જોબ ડન. આગળ થોડી વાતો ચાલતી હતી એ દરમિયાન કંપનીની એક એમ્પલોઈ 'રાધિકા' ચેમ્બરમાં પરમિશન લઈને દાખલ થઈ. ઓફીસનું કામ હોવાથી બંનેને વાતોમાં દખલ કરી,\n\n\"સોરી ફોર ડીસ્ટર્બ.\"\n\n\"ઓકે, નો પ્રોબ્લેમ રાધિકા.\" વ્રજ બોલ્યો.\n\nકાર્તિકના કાનમાં 'રાધિકા' નામ અટકયું. રાધિકા તેમનાં બોસ સાથે વાત કરતી હતી ત્યારે કાર્તિકની નજર રાધિકાની સામે મળી ગઈ. કાર્તિકે હળવું હાસ્ય આપ્યું.\n\n***\n\nજૂન મહિનામાં કાર્તિકનાં ઓફિસનો પહેલો દિવસ. એ દિવસે ઓફિસનાં સ્ટાફમાંથી કોઈએ નામ પૂછવાની પહેલ ન કરી. ખુણામાં પડેલ રીવોલ્વીંગ ચેઈર લઈને તે બેસી રહ્યો. આંખની નજર આમતેમ ફરતી. મનમાં થોડો નવા માહોલનો ડર. ઓફિસનાં સ્ટાફમાંથી રાધિકા જ ઓળખતી હતી (આમપણ ખુબસુરત સ્માઈલ સાથે કાર્તિકને ઈન્ટરવ્યુ વખતે જ તેનો પરિચય થયો હતો.) પણ છે ક્યાં? ત્યાં જ ટફન ગ્લાસનો દરવાજો ખુલ્યો,\n\n\"ગુડ મોર્નિંગ.\"\n\n\"ગુડ મોર્નિંગ રાધિકા.\" બધાં બોલ્યાં અને કાર્તિક પણ બોલ્યો.\n\nકાર્તિક બેઠો હતો, ત્યાં રાધિકા એક ફાઈલની તલાશમાં, કાર્તિકનાં બાજુમાં પડેલ ટેબલ સુધી પહોંચી,\n\n\"ઓહ! તો તમે એ જ ને આપણે વ્રજ સરની ઓફિસમાં ભેગાં થયાં હતાં?\"\n\n\"હા એ જ.\"\n\n\"અચ્છા, વોટ્સ યોર નેમ?\"\n\n\"કાર્તિક\" બંનેએ હાથ મીલાવ્યો.\n\nકાર્તિકને રાધિકાનું નામ પૂછવાની જરૂર ન પડી પહેલેથી જાણતો જ હતો. ત્યાં રાધિકાને ફાઈલ મળી ગઈ અને બાદ મોટે અવાજે કાર્તિક તરફ આંગળી ચીંધીને બોલી, \"ઓફિસમાં કાર્તિકનું ન્યુ જોઈનીંગ છે.\"\n\n***\n\n\"કાર્તિક તમે પાંચ-સાત દિવસ બધાંની સાથે રહેજો એટલે કામની રીત સમજાઈ જાય.\" વ્રજ (ઊં.૩૪)નો પહાડી અવાજ\n\n\"ઓકે, નો-નો પ્રોબ્લેમ.\"\n\nસૌથી વધારે તેને 'રાધિકા' સાથે કામ કરવાનું બનતું. એક-એક દિવસો જતાં હતાં. ઓફિસથી જાણીતાં બનેલ કાર્તિક અને રાધિકા ખૂબ સારા મિત્રો બની ગયાં.\n\n***\n\nરાત્રે ૮:૪૫નાં સમયે કાર્તિકનાં ફોનની રીંગ વાગી,\n\n\"હા રાધિકા...\"\n\n\"કાલે મને ઘરેથી પિકઅપ કરતો જજે. મારા ધરે બધાં બહાર ગયાં છે તો ઘરકામ કરીને ફ્રી થઈશ, ત્યાં બસ જતી રહેશે.\"\n\n\"હા સારું - સવારે આવી જઈશ.\"\n\nસવારમાં કાર્તિક રાધિકાનાં ઘરે પહોંચ્યોં એ પહેલાં શેરીમાં લોકોની ભીડ જોઈ. રાધિકાનાં ઘરની બહાર માણસોનું ટોળું. કાર્તિકે ભીડને ચીરીને જોયું તો વિખરાયેલ વાળ, માથા નીચે લોહીનું ખાબોચીયું ભરેલ રાધિકાની લાશ. કાર્તિકની આંખો શું જોઈ રહી છે એ માનવામાં નથી આવતું. રાધિકાને ધરેથી લેવા માટે જ તો કાર્તિક આવ્યો હતો ! એ જ સમયે એમબ્યુલેન્સ આવી અને લાશને ઉઠાવી પી.એમ. માટે લઈ ગયા. પોલીસમેન લોકોની પૂછપરછ કરી રહ્યા હતા. કાર્તિક આટલો ડરામણો માહોલ જોઈ ગભરાઈ ગયો હતો. માણસોની ભીડ વાતાવરણને ગરમ બનાવી રહી હતી. રાધિકાનું મોત હત્યા કે આત્મહત્યા? એ ટોળામાં માણસોનાં અને ખુદ કાર્તિકનાં ધણા આવાં જ સવાલો હતાં. કાર્તિક ઓફિસે પહોંચી ગયો. ત્યાં કોઈને વાતની અણસાર નથી કે શું બન્યું!!\n\nએ દિવસે કામ કરતાં કાર્તિકનું મન ચોંટતું જ નથી. અડધી બપોર થવા આવી ઓફિસનાં બોસ વ્રજ નથી આવ્યા અને રાધિકા પણ. વ્રજની પત્ની 'શિખા' તો સમયસર આવી ગઈ હતી. તેણી આજે કાર્તિકનાં બાજુના ટેબલ પર પોતાનું કામ કરી રહી હતી. મતલબ કે રાધિકાની જગ્યાએ. \n\n***\n\nશિખા ઊભી થઈ વ્રજની ચેમ્બરમાં ગઈ. તેમણે અંદરથી બેલ વગાડી. કાર્તિકને એ ચેમ્બરમાં બોલાવવામાં આવ્યો. ચારેબાજુથી બંધ અને આરપાર જોઈ ન શકાય એવાં કાચ. એ ચેમ્બરમાં શિખા અને કાર્તિક એકલાં જ હતાં. શિખા એ કાર્તિકને...\n\n***\n\nપોલિસ રાધિકાની હત્યાનો કેસ તપાસી રહી છે. એક એક કડી જોડતાં ધણા દિવસો ચાલ્યાં ગયાં. શિખા કહે છે વ્રજ બિઝનેસ ટુરમાં ગયાં છે અને રાધિકાની તિબયત ખરાબ છે. એ વાતનો આજ પંદરમો દિવસ છે. ઓફિસમાં બધાં પોતપોતાનું કામ કરી રહ્યાં હતાં એટલામાં બે પોલિસ ત્યાં આવી. એક જેન્ટસ અને બીજા લેડી પોલીસ. બધાનાં ચહેરા પર ખામોશી છવાઈ ગઈ. આપણી ઓફિસમાં પોલિસ?? \"શિખા યુ આર અંડર અરેસ્ટ\" - સીધી જ શિખાની ધરપકડ કરી. કાંડામાં હથકડી અને પોલીસે તમાચાની હારમાળા ચલાવી દીધી. પોલિસે પહેલો જ શિખાને પ્રશ્ન પુછ્યો, \"વ્રજ ક્યાં છે?\". ઓફિસ સ્ટાફમાંથી એક વ્યક્તિ બોલ્યો, \"સર તો ટુરમાં છે\". શિખાએ મોઢાનાં ઈશારે એ સાચું બોલ્યો એવું દર્શાવ્યું. ત્યાં તો લેડી પોલિસે શિખાને બે લાકડી ફટકારી. શિખાનાં ચહેરા ઊપર અકળામણને લઈ પરસેવો આવવા લાગ્યો. પોલિસમેને ઊંચા અવાજે પૂછ્યું, \"વ્રજ ક્યાં છે?\" પાંચ-સાત સેકેન્ડ પછી શિખા બોલી, \"મેં તેમનું ખુન કરી નાખ્યું.\" ત્યાં તો આખો સ્ટાફ અચરજમાં પડી ગયો. કાર્તિકનાં દિમાગમાં થોડું પિક્ચર આવી રહ્યું હતું. એ શિખાનાં ખેલની માહિતી આપી શકે તેમ ન હતો. શિખાની પૂછપરછ કરી રહેલ લેડી પોલિસે તેમનાં વાળને એકદમ ખેંચીને ફરી પૂછ્યું, \"રાધિકાની હત્યા કોણે કરી?\" શિખાની જીભ શબ્દો બહાર કાઢતી ન હતી એટલે તો તેનાં ગાલ પર તમાચાનો ઊપયોગ થતો. એ સ્ત્રી બોલી, \"રાધિકાને મેં તેમનાં ફ્લેટની ગેલેરીમાંથી નીચે ધક્કો મારી દીધો હતો.\" બધાંની હાજરીમાં શિખાની ઈજ્જત-આબરૂનું કચ્ચરઘાણ નીકળી ગયું. ઓફિસ સ્ટાફની હાજરીમાં જ પોલીસે તમામ મહત્વનાં પ્રશ્નોનો ઉત્તર શિખાની રાજ છુપાવતી મૂંગી જીભમાંથી કાઢ્યાં.\n\nકાર્તિકને નિર્દોષ ફસાઈ દેવાની ગણતરી ખોટી પડી. એ ૩૨ વર્ષની યુવાન રૂપવંતી સ્ત્રીએ આ તો કેવું ચક્કર ચલાવ્યું? - જેમાં બે વ્યક્તિઓનો જીવ ગયો અને ત્રીજાને જેલ જવાની તૈયારી હતી.\n\n***\n\nવ્રજની પત્ની શિખા ઓફિસમાં કામ કરતાં કરતાં કાર્તિકની ચાહતમાં પડી ગઈ. ખુદ શિખાએ જ કાર્તિકને અવારનવાર તેમનાં ખુદ સાથેનાં સેક્સ માટે મજબુર કર્યો હતો. કાર્તિકની મજબુરી એવી બની કે, ઓફિસમાં બદનામ કરવાની અને ઘર સુધી તમામ માહિતીને સત્ય કરી પહોંચાડવાની ધમકી. વ્રજ તેની પત્નીની તમામ હરકતો જાણતો પણ શિખાને એક શબ્દ કહેવાની હિમ્મત ન કરી શકતો. શિખાની નાકામ ચાલ સામે વ્રજને ડર લાગતો. સારો ચાલતો બિઝનેસ બદનામ થવાનો, એ ઈજ્જતથી જીવતા માણસની સમાજમાં આબરૂ જવાનો ડર. પોતાની જ અંગત બાબત - કોને કહેવી? શિખાની આવી છેલ્લે હદ સુધીની માનસિકતા. વ્રજ શિખાનો ફક્ત દેખાવનો પતિ અને બીજો કાર્તિક. તેનાં શરીરનો જીદથી લેવાતો આનંદ. શિખાથી કંટાળેલ વ્રજ 'રાધિકા'ને પસંદ કરવાં લાગ્યો હતો. બંને વચ્ચે ઊંમરનો લાંબો પડાવ (પ્રેમ ક્યાં એ બધું જોવે છે!) એ દિવસે વ્રજ રાધિકાનાં ઘરે ગયો હતો. તેણે રાધિકા સામે તેમનાં પ્રેમનો એકરાર કર્યો. રાધિકાએ સ્પષ્ટ જવાબ આપ્યો નહીં અને વ્રજ ગુસ્સામાં ત્યાંથી નીકળ્યો. આ વાત શિખાને જાણ થઈ ગઈ. એ વાતનો જ શિખાએ ફાયદો લીધો. રાધિકાનાં ઘરે જઈ ફ્લેટમાંથી નીચે ધક્કો મારી હત્યાને અંજામ આપ્યો. વ્રજ કોઈ બીજી વ્યક્તિને પ્રેમ કરે એ શિખાને પસંદ ન હતું. એનું જ પરિણામ રાધિકાએ ભોગવ્યું. બીજો અપવાદ શિખાને સતાવતો કે, કાર્તિક હવે તેમનાં મત મુજબ ચાલતો નથી કે શરીર સુખનો ભાગીદાર નથી બનતો. આમપણ, રાધિકા અને કાર્તિક વચ્ચે વધુ દોસ્તીનાં સંબંધો બન્યાં હતાં.\n\n***\n\nએક પુરૂષની પત્ની બની રહેવાની ઈચ્છા, સેક્સનો અદભુત શોખ, ગ્લેમર લાઈફસ્ટાઈલ - વ્રજની જિંદગી ખતમ કરી નાખી. રાધિકાને મોત અને કાર્તિકની શરૂઆતી જીવનમાં દાગ.\n\nનિર્દોષ કાર્તિક તેમની બેસ્ટ ફ્રેન્ડ રાધિકાને ગુમાવી બેઠો. મિત્રતાનાં એ સંબંધને ભુલાવી શકાતો નથી. મહિનાનાં આખરનાં દિવસોમાં પૈસાની કટોકટીમાં રાધિકા અને કાર્તિક કુલ બસોમાંથી એક-એક સોની નોટમાં જીવતા એ મિત્રતાનાં સંબંધને પૈસાથી ક્યાં ખરીદવા જવો! વ્રજનો રાધિકા તરફનો પ્રેમ હત્યા સમાન સાબિત થયો. રાધિકાની ઊંમર કરતાં નવ વર્ષ મોટો તેમનો બોસ પ્રેમમાં મોત આપી ગયો. કાર્તિક જે શિખા કરતાં ઊંમરમાં નાનો. એ આનંદ માટે શિખાનું રમકડું બની જતો. શિખાની બંને હાથમાં લાડુ રાખવાની નિતી. એક તરફ તેમનો પતિ વ્રજ. બીજી બાજુ મરજી વિનાં પણ કાર્તિકને આપવો પડતો શિખાને શરીરનો આનંદ. \n\nજે દિવસે રાધિકાનું મૃત્યુ થયું અને કાર્તિક આફિસે પહોંચ્યોં બાદ શિખાએ બેલ વગાડી કાર્તિકને અંદર બોલાવ્યો. એ ઓફીસ ચેમ્બરમાં પણ શિખાની એ જ હરકત. કાર્તિક એ સ્ત્રીનાં આનંદ માટે મજબૂર. છતાં રાધિકાનાં મર્ડર કેસમાં ફસાવવાની ગણતરી.",
      "duration": "6 mins",
      "category": "Crime"
    },
    {
      "id": 52,
      "title": "ઇન્સ્પેક્ટર રાવત",
      "story_name": "\"હેલો.. ઇન્સ્પેક્ટર નિલેશ રાવત...?\"\n\n\"જી... બોલો...\"\n\n\"બોમ્બે પૂના હાઈવે પર એક છોકરીનું મર્ડર થયું છે. લાશ હાઈવે પર ફેંકી બદમાશો ભાગી ગયા છે.\"\n\n\"લોકેશન બોલો.. તમે કોણ બોલો છો ?\"\n\n\"એક જાગરુક નાગરિક...\" લોકેશન આપી ફોન મુકાઈ ગયો. રાવત પોતાનું કામ પતાવી ઘરે જવા નીકળતા હતા કે ફોન આવ્યો. હવે છ સાત કલાક બીજા સાચા. લાશની ઓળખ પછી પોસ્ટમાર્ટમ. છોકરીની લાશ છે. તો કદાચ બળાત્કારનો કેસ છે કે નહીં. રાવતે ડયુટી પર તહેનાત હવાલદારને માહિતી આપી. કહ્યું; \"રાણે, હું હાઈવે તરફ નીકળું છું... આગળ શું છે તને પછી કહું. મારા માટે કોઈ ફોન આવે તો કહી દેજે સાહેબ ઈમરજન્સી ડયુટી પર છે. મારો મોબાઈલ પણ બંદ હશે. હું હવે નીકળું છું.\"\n\nરાવતે ગાડી હાઈવે તરફ મારી મૂકી. આજે પાછી પૂજાની વઢ ખાવી પડશે. કહેશે.. મારા પિયરમાં પ્રસંગ હોય ત્યારે જ તમારી ઈમરજન્સી ડયુટી આવી ચડે છે. થાણામાં બધા ભલે ઇન્સ્પેકટર રાવતથી ડરતા હોય પણ મારે તો પૂજાથી ડરવું પડે છે. રાવતને હસવું આવી ગયું. પૂજાને તો મનાવી લેવાશે. પેલા આ લાશનું લફડું શું છે એ તો જોવું જ પડશે... આમેય પૂજા મારા આ રૂપના પ્રેમમાં જ પડી હતી ને...!\n\nતે વખતે શહેરમાં અચાનક તોફાન ફાટી નીકળ્યું હતું. પૂજાની ગાડી તેમાં અટવાઈ ગઈ. હિંસક ટોળું પત્થરબાજી કરતું હતું. આમેય ટોળાંને કોઈ બુદ્ધિ નથી હોતી. આવા વાતાવરણમાં આસામાજિક તત્વોને મોક્ણું મેદાન મળી જાય છે. ખુલ્લી લૂંટ ચલાવે છે. પૂજાની ગાડી પર કોઈએ સળગતો ટાયર ફેક્યો. રાવતે જોયું. વચ્ચેથી જ ટાયરને અટકાવી પેલાને કાંઠલેથી ઝાલ્યો. હિંસક ટોળું ઉશ્કેરાઈ ગયું. રાવતે હવામાં ગોળીબાર ચાલુ કર્યા. પૂજાને બચાવી પોતાની જીપમાં બેસાડી ઘરે મૂકી આવ્યો. તેની ગાડીને તો બહુ નુકસાન થયું હતું.\n\nચાર દિવસે પરિસ્થિતિ જરા થાળે પડી કે પૂજાના પિતા ખાસ તેનો આભાર માનવા પોલીસ સ્ટેશનમાં આવ્યા, અને રાવતને પોતાના ઘરે આવવાનું ખાસ આમંત્રણ આપ્યું. \"અરે સર, મેં કંઈ ખાસ નથી કર્યું. આ તો મારી ડયુટી હતી. અમારું તો કામ જ આ છે.\" પણ પૂજાના પપ્પા ના માન્યા. તેમના ઘણાં આગ્રહ પછી નિલેશે એમના ઘરે જમવા આવવાનું આમંત્રણ સ્વીકાર્યું.\n\nએક રવિવારે સાંજે તે એમના ઘરે પહોંચ્યો. પૂજા એને જોઈ રહી. ડાર્ક બ્લૂ જીન્સ અને ડેનિમ ટીશર્ટના ફોર્મલ ડ્રેસમાં શોભતો નિલેશ પૂજાની આંખમાં વસી ગયો. તેનો સુદ્રઢ બાંધો. ગૌર વર્ણ, તીણું નાક, આત્મવિશ્વાસથી છલકાતું વ્યક્તિત્વ બધું જ પૂજાને અપીલ કરી ગયું.\n\nપછી તો તેઓ વારંવાર મળતાં. પૂજા એક નાની 'બેક એન પેસ્ટ્રી' શોપ ચલાવતી હતી. કંઈ નવો પ્રયોગ કરે કે નિલેશને ચખાડવા પહોંચી જતી. નિલેશ પણ ખાવાનો શોખીન હતો. ડયુટી પર હોય અને રાઉન્ડ પર નીકળે, તો તેની શોપ પર જઈ ચડતો. ધીરે ધીરે દોસ્તી પ્રેમમાં પરિણમી. નીલેશે એક વાર કહ્યું; \"પૂજા, એક પોલીસમેન સાથે લગ્ન કરવા સ્વાસ્થ માટે સારી વાત નથી. વેળા કવેળાની ડયુટી... સતત અસામાજિક તત્વો સાથેનો પનારો... પોલીટીકલ પ્રેશર... તું માને છે એવો સરલ જોબ નથી આ.\" પૂજા હસી પડી. \"સરળ નથી.. પણ સમ્માનિત તો છે ને...? તમે પોતાના જાન પર ખેલી બીજાની જાન બચાવો છો... નિલેશ હું તારા એ જ રૂપના પ્રેમમાં પડી છું.\" પછી તો નિલેશ પાસે કહેવા જેવું કંઈ હતું જ નહીં.\n\nપાછળથી હોર્નનો અવાજ આવ્યોને નિલેશ વિચારોમાંથી બહાર આવ્યો. જીપ જડપથી પૂના હાઈવેના રસ્તા પર દોડતી હતી. જે પ્રમાણે લોકેશન આપવામાં આવ્યું હતું. અડધો કલાકમાં રાવત તે જગા પર પહોંચી ગયા. પણ આ શું...? ત્યાં તો કોઈ જ દેખાતું નહોતું. તેમણે આસપાસ નજર દોડાવી પણ કંઈ વિવાદાસ્પદ દેખાયું નહીં. ગાડી સાઈડ પર પાર્ક કરી તેઓ નીચે ઉતર્યા. આજુ બાજુ જોયું, પણ કોઈ દેખાયું નહીં. આવો ફોન કોણે કર્યો હશે ? કોઈએ મજાક કરી હશે...? પોલીસની માથે માછલાં ધોવાય, પણ આવી રીતે ઘણી વાર ખોટી માહિતીને લીધે થતી હેરાનગતિ કોઈના ધ્યાનમાં આવતી નથી... ફરજ બરાબર બજાવી હોય ત્યારે પ્રશંસા ના થાય પણ એક નાની સરખી ભૂલ થાય તો ઉપરથી નીચે સુધી બધાને જવાબ આપવા પડે.\n\nબહાર કાળઝાળ ગરમી હતી. સૂરજ જાણે માથા પર આગ ઓકતો હતો. પણ આ ગરમી કરતા વધારે ગરમી આવા ખોટા ફોનથી તેમના માથા પર ચડી ગઈ. એક ગાળ બોલી તે ગાડીમાં બેઠાં. હવે રિટર્ન જવા લાંબો રસ્તો કાપવો પડે એમ હતો. ગાડી જેવી સ્ટાર્ટ કરી કે ગરદન પર કોઈક કડક વસ્તુ અડી. \"ગાડી સીધી આગળ ચલાવતા રહો.\" કોઈકે તેમની ગરદન પર પિસ્તોલ મૂકી હતી.\n\n\"સીધી એટલે...?\" નિલેશે મિરરમાંથી પાછળ જોવાનો પ્રયત્ન કર્યો, પણ કોઈ દેખાણું નહીં. \"સીધી એટલે સીધી... લોનાવાલાની દિશામાં.\" પાછળથી કરડાકી ભર્યો અવાજ સંભાળાયો.\n\n\"અને ના ચલાવું તો.\" નિલેશે પેલાને તાવ્યો. \"જાન તો બધાને પ્યારી હોય છે. તને પણ પ્યારી હશે ને.\" પેલો ખંધુ હસ્યો.\n\nઅચ્છા... તો આ અહીં મને બોલાવવાની ચાલ હતી ! તેમણે ગાડી સિફતથી ઉપાડી. લગભગ દસેક કિલોમીટર પછી આગળ હાઈવે પર સખત ચેકિંગ હતું. એક એક ગાડી ઊભી રાખી પોલીસ તપાસ કરતી હતી.\n\n\"આમાંથી કેમ નીકળવું એ મારે તને કહેવું નહીં પડે.\" પાછળથી અવાજ આવ્યો.\n\nતેમની ગાડી જોઈ પોલીસે સલામ ઠોંકી. \"શેનું ચેકિંગ છે...?\" સલામ કરતાં તેમણે પૂછ્યું.\n\n\"સાહેબ... કાલે મુંબઈ પોલીસે રાતના ડ્રગનું એસાઈન્ટમેન્ટ પકડ્યું હતું. તેનો મુખ્ય આરોપી સલીમ છટકવામાં સફળ થયો. ખબર મળ્યા છે કે તે મુંબઈ પૂના હાઈવે તરફ ગયો છે.\"\n\n\"હંમ...\" રાવતે કાંચ પાછો ચડાવ્યો. તેમની ગરદન પર નાળચું વધુ જોરથી ભોકાયું.\n\n\"થેન્ક્સ... હવે ગાડી આગળ ચલાવતા રહો.\" હવે ઇન્સ્પેક્ટરનું મગજ દોડવા લાગ્યું. તો આ ડ્રગ માફિયા સલીમ છે! કેટલી મુશ્કેલીથી પોલીસે આ ઓપરેશન પાર પાડ્યું હશે. ને આ છટકી ગયો. હવે પોલીસથી બચવા માટે મને ખાસ ફોન કરીને બોલાવ્યો. પોલીસની ગાડીમાં સિફતથી છટકી શકાય એવું એને લાગ્યું હશે. હવે આને તો પહોંચી વળાશે પણ આની સાથે બીજું કોણ છે એ પણ જાણવું રહ્યું. રાવતે ગાડીની સ્પીડ વધારી.\n\nઆગળ જઈ પેલાએ ખંડાલાના કાચા રસ્તા પર ગાડી લેવડાવી. લાગે છે આની ગેંગ મોટી હશે. તેમણે ગાડીની નીચે આવેલું લીવર પગથી દબાવ્યું. લગભગ અડધો કલાક કાચા રસ્તા પર ચાલ્યા પછી એક અવાવરું જગ્યા પર પેલાએ ગાડી ઊભી રાખવાનો ફરમાન કર્યો. ગાડીનો અવાજ સાંભળી આજુબાજુથી દસેક જણ પિસ્તોલ સાથે બહાર આવ્યા. પોતાના બોસને આવેલો જોઈ બધાએ હુર્રીયો બોલાવ્યો. પોતાના સાથીયોને જોઈ પેલો જરા અસાવધ થયો કે... રાવતે પેંતરો બદલ્યો... પોતાનો લોખંડી હાથ પાછળ નાખી, પેલાની ગરદન ભીંસમાં લીધી. બીજા હાથેથી તેની પીસ્તોલ પકડી તેના જ લમણા પર મૂકી.\n\n\"હવે... જાન તો બધાને પ્યારી હોય છે તને પણ હશે... કહી દે તારા સાથીયોને... પિસ્તોલ ફેંકી દે. આ ભલે તારી પિસ્તોલ છે, પણ કંઈ તારી સગી નહીં થાય.\"\n\nપેલો જરા જોર કરવા ગયો કે રાવતે જોરથી તેના માથામાં પીસ્તોલ ફટકારી. રાવતનો લોખંડી હાથ પડ્યો, ને પેલાથી રાડ પડાઈ ગઈ. તેણે પોતાના સાથીઓને પિસ્તોલ ફેંકી દેવા કહ્યું. રાવતે સિગ્નલ મોકલી દીધું હતું એટલે દસેક મીનીટમાં જ પોલીસનું મોટું દળ ત્યાં આવી પહોંચ્યું ને બધા બદમાશોને તાબામાં લઇ લીધા. ડ્રગનો મોટો જત્થો પકડાયો. ક્યાંથી આવ્યો હતો. ક્યાં પહોંચાડવાનો હતો તે બધી માહિતી મળી. ઇન્સ્પેક્ટર રાવતની સૂઝબુજથી મુંબઈ પોલીસે ડ્રગનાં એક મોટા રેકેટનો આજે સફાયો કર્યો હતો.\n\nવળતાં રાવત વિચારતા હતા કે આ ઓપરેશન તો સરળતાથી પાર પડ્યું. હવે ઘરે જઈ પૂજાને મનાવવાનું જે ઓપરેશન પાર પાડવાનું છે, તે કેમ કરી પાર પાડશે...?",
      "duration": "5 mins",
      "category": "Crime"
    },
    {
      "id": 53,
      "title": "પ્રાપ્તિનો અંજામ",
      "story_name": "મકરસંક્રાંતિનો દિવસ હતો. સૂર્યનું ધન રાશિમાંથી મકર રાશિમાં પ્રયાણ થઇ રહ્યું હતું. આકાશ રંગબેરંગી પતંગોથી છવાયેલું હતું, પણ પ્રાપ્તિને ક્યાં ખબર હતી કે તેનાં સાસરીનાં માણસો તેનાં એ દિવસને બિનરંગી બનાવીને તેનાં જીવનમાં ઉથલપાથલ મચાવવાનાં હતાં.\n\nપ્રાપ્તિ અને અંજામ એકબીજાનાં પરિવાર દ્વારા મળ્યાં હતાં અને પરણ્યાં હતાં. અંજામની ઘરમાં જ સોના -ચાંદીની દુકાન હતી. તે પોતે એક 'અભણ' હોય એવો લાગતો અને મૃત પિતાના પૈસે બેસીને ખાય એવો છોકરો હતો, અને પ્રાપ્તિ પરંપરાગત સંસ્કારવાળી શ્રદ્ધાળુ કુંટુંબની દીકરી હતી. તેની સાસરીમાં પ્રાપ્તિ અને અંજામ સાથે તેનાં સાસુ અને બે નણંદો રહેતાં હતાં. તેની સાસુ તો તેનાં પતિ કરતાંયે વધુ નપાવટ હતી. એની પાસે ગાળોનો શબ્દકોશ તૈયાર જ હોય. એ મા-બે’ન સમાણી ગાળો વગર વાત જ ન કરે.\n\nઅંજામ અને પ્રાપ્તિનું લગ્ન પછીનું એક વર્ષ તો સીધી સપાટ સડક ઉપર દોડતાં વાહનની પેઠે પસાર થઇ ગયું. છેલ્લાં એક અઠવાડિયાથી અંજામ અને તેનાં ઘરનાંનું વર્તન ભેદી લાગતું હતું.\n\nએક શેરીમાં ૪-૫ ઘરો હતાં. તેમાં એક ઘર પ્રાપ્તિનું સાસરું હતું. આખી શેરીમાં તેમનાં કુટુંબની ગણના અભદ્ર લોકોમાં થાય. સંસ્કાર જેવું તો તેમનાંમાં કંઈ જ નહિ. પણ પ્રાપ્તિ સંસ્કારી ઘરની દીકરી હતી, એટલે તે દૂધમાં સાકર ભળે તેમ તેમનામાં પોતાના સંસ્કારો સાથે ભળી ગઈ.\n\nઅગાશીમાં ‘કાપ્યો છે’ની બૂમોથી હવા ગાજી ઊઠી. એ સાથે પ્રાપ્તિને ત્યાં ઝઘડાને લઈને બૂમો ચાલુ થઇ ગઈ. ઘાંટાઘાંટ સાંભળીને લોકોનું ટોળું જમા થઇ ગયું. ‘ઘરનાં કામ’ જેવા ફાલતુ કારણ પર ઝઘડો ચાલુ થયો હતો.\n\nકોઇ પણ સંસ્કારી માણસને ન શોભે એવી ભાષામાં ચારેય જણાએ પ્રાપ્તિને ધમકાવવા માંડી. સાસુની સાથે બંને નણંદો પણ ગાળો બોલવામાં પારંગત હતી એટલે ગાળાગાળી કરીને જ વાતો કરવાની ચાલુ કરી. આ બધું આજુબાજુવાળા જોઈ રહ્યાં હતાં અને અમે પણ અમારી ગૅલરીમાંથી જોઈ રહ્યા હતાં. પ્રાપ્તિનાં પપ્પા એજ દિવસે તેના ઘરે આવ્યા હતાં. તેઓ સગાનાં ઘરે બેસવા ગયા એટલીવારમાં તો ઘરમાં ખેલ રચાવા માંડ્યો. ઝઘડાંનું સ્વરૂપ એટલી હદ વટાવી ગયું કે પ્રાપ્તિ એકલી અને એ ચારેય જણા તેની સાથે મારા - મારી પર ઉતરી આવ્યા. અને એટલામાં પેલી બેવ નણંદો એ પ્રાપ્તિનાં પેટમાં લાત મારી. આથી તે પેટ પકડીને રડતા રડતા કહેવા લાગી કે ‘મારા પેટમાં રહેલા બાળકને તો છોડો’ એમ બોલતા સાથે તો તેને પેટમાં દુખાવો ઉપડતા એ જમીન પર ધસડી પડી.\n\nતેમના કુટુંબનો શેરીમાં કોઈની સાથે સંબંધ ન હોવાથી તેમના ઘરમાં રોજ શું ચાલે છે તે કોઈ ધ્યાનમાં નહોતું લેતું. પણ એ દિવસે ઝઘડાંનું સ્વરૂપ હદ વટાવી ગયું હતું. અમે બધા શેરીનાં લોકો ભેગા થઇને અંજામના ઘરનાને અટકાવવા માંડ્યા અને પ્રાપ્તિને આ હાલાતમાં જોઈ એને પોતાની ઘરે લઇ જવા તૈયાર થઇ ગયા. એ પહેલા જ અંજામે અમને બધાને અટકાવી દીધા અને અવાજમાં તોછડાઇ, આંખોમાં દાદાગીરી અને ધમકીભરી વાણીમાં કહેવા લાગ્યો કે, ‘કોઈ વચ્ચે પડ્યુંને તો બધાને જેલ ભેગા કરી દઈશ અને આ થયેલી બધી લડાઈ તમારા માથા ઉપર નાખી દઈશ.’ એ વાત ચાલતી હતી એટલામાં પ્રાપ્તિનાં પપ્પા આવ્યા, એ ઊંચા અવાજે પૂછવા લાગ્યાં કે આ બધું શું ચાલી રહ્યું છે...? એટલે શારીરિક અને માનસિક પીડામાંથી થોડીક ક્ષણ માટે બહાર નીકળીને પ્રાપ્તિ એ બધું જણાવ્યું… એટલામાં પોલીસને કોઈએ જાણ કરી હશે એટલે પોલીસ આવી ગઈ. પ્રાપ્તિનાં પપ્પા એ તેમને બધી વિગતવાર વાત કરી એટલે પોલીસ સ્ટેશનમાં પ્રાપ્તિના સાસરીવાળા વિરુદ્ધ કેસ નોંધાય ગયો. બધું એટલું જલ્દી બની ગયું કે શેરીના બધા અજંપામાં પડી ગયા.\n\nપ્રાપ્તિનાં પપ્પા એ અંજામ અને તેના ઘરનાને ધમકી આપી કે ‘તમને હું અદાલતમાં લઇ જઈશ, ચારેયને સજા અપાવીશ.’ અને તુરંત જ પ્રાપ્તિને તેઓ નજીકની હોસ્પિટલમાં લઈ ગયા, ડોક્ટરે બધું ચેક અપ કર્યા બાદ તેમને એબોર્શનની સલાહ આપી, પ્રાપ્તિ ના છૂટકે સંમત તો થઇ. ડોક્ટરે એના પેટનો ભાર ઓછો કરી આપ્યો. પણ એના મનનો ભાર તો એ સમયે ઓછો ન થયો. સારવાર કરાવી તેના પપ્પા તેને ઘરે લઇ ગયા. પ્રાપ્તિ સાથે આવા ખરાબ બનાવ ને લઈને એના ઘરનાં ઉપર જાણે આકાશ તૂટી પડ્યું હોય તેવું વાતાવરણ ઊભું થયું, આ સમયે સગાઓ એ પણ મોં ફેરવી લીધું. પણ પ્રાપ્તિને એકવાર અંજામને મળવું હતું એટલે તેણે અંજામનાં સગાને ફોન કર્યો એટલે બેઉને મળવાની વ્યવસ્થા થઇ ગઈ. બંને એવા સ્થળે મળ્યા જ્યાં માણસોની અવરજવર ચાલુ હોય, પ્રાપ્તિ એ વાતની શરૂઆત કરી તે કહેવા લાગી કે તે મારી સાથે જે કર્યું છે ને એને લઈને હવે તારા લગ્ન કોઈ છોકરી સાથે નહિ થાય. મારી જેટલી સમાજમાં વાતો થાય છે એટલી તારી પણ થાય છે, મારી સાથેનું તારું વર્તણૂક તો એક રાક્ષસ કરતા પણ જાય એવું હતું, તું મને શું છોડતો હતો હું જ તને છોડું છું આજ પછી મને તારું મોઢું ના દેખાડતો હવે આપણે સીધા અદાલતમાં મળીશું, અને એમાં પણ તારી હાર થશે અને મારી જ જીત થશે, તારી સાથે તારા ઘરનાને પણ હું સજા અપાવીશ અને સજા પણ એવી કે કોઈ પણ છોકરી સાથે આવો ખરાબ વ્યવહાર થાય ત્યારે દરેક છોકરાના ઘરનાને ખબર પડે કે કોઈ છોકરીની જિંદગી બગાડવાનો શું બદલો મળે છે, તેની શું સજા થાય છે...!\n\nઆ લગ્ન એ પ્રાપ્તિ માટે અભિશાપ બન્યા. તેની અને અંજામ વચ્ચે વિરોધાભાસોની ખાઇ હતી, જે રોજેરોજ પહોળી થતી જતી હતી. પણ પ્રાપ્તિ પડ્યું પાનું નિભાવ્યા કરતી હતી. અસભ્ય સાસુ, લંપટ પતિ અને દુ:ખોના ઝાડ જેવું સાસરિયું તેને મળ્યું હતું. તેનું દર્દ એ દિવસે હદ વટાવી ગયું હતું. ભારતીય પરંપરા, સંસ્કૃતિ અને રીત-રિવાજનાં નામે પ્રાપ્તિ આ જેલ જેવું લગ્નજીવન ખેંચવા નહોતી માંગતી.\n\nઆ વખતે સત્યની ઇમારત અને સાબિતીનાં પાયા સાથે પ્રાપ્તિ અને તેના ઘરનાં અદાલતમાં ઉપસ્થિત થયા હતાં. અંજામનાં ઘરનાં પાસે માત્ર શરમ સાથે નજર નીચી કર્યા સિવાય કશું ન હતું તેમ છતાં દંભીવૃત્તિ સાથે તેઓ અદાલતમાં ગયા. પછી તો તારીખ પર તારીખ અને એની ઉપર પણ તારીખ પડતી રહી. પ્રાપ્તિનાં વકીલે તો એને એવું કહ્યું હતું કે ‘એક, બે ને ત્રણ મુદતમાં તો તમારા છુટાછેડા કરાવી આપીશ. પણ દિવસ ગણતાં માસ ગયા અને માસ ગણતાં વરસ વીત્યું, પણ છુટાછેડા નામની ગૂંચવાયેલી દોરીનો છેડો જડતો ન હતો. આખરે એક વર્ષનાં અંતે કેસનો ચુકાદો આવ્યો. પ્રાપ્તિને ખાધા - ખોરાકીના કેસમાં ૫ લાખ મળ્યા. પણ ન્યાય ના મળ્યો. પ્રાપ્તિનાં ઘરના એ નક્કી કર્યું કે ફરિયાદ તો ચાલુ જ રાખવી. અપરાધીઓને સજા તો થવી જ જોઈએ, સૌના સૂરમાં એકમત ઝલકતો હતો. ફરી પાછું તારીખ પર તારીખ… તારીખ પર તારીખ! અઢી વર્ષ પસાર થઇ ગયાં. નિકાલ આવતો ન હતો. અંતે અદાલતનો ચુકાદો આવ્યો કે અંજામને એક વર્ષની કેદ અને તેની બન્ને બહેનોને સ્ત્રી કેળવણીમાં મોકલવી. આખરે પ્રાપ્તિને હવે ખરા અર્થમાં ન્યાય મળ્યો. અને અંજામનો “અંજામ” સારો ના આવ્યો. પણ પ્રાપ્તિને તેના જીવનમાં તેને વિચારી ન હતી તેટલી ખુશીઓ “પ્રાપ્ત” થઇ.\n\nપ્રાપ્તિ માટે સારા-સંસ્કારી ઘરનાં મુરતિયાનું માગું આવ્યું. સમાજમાં માન અને સ્થાન ધરાવતાં પરિવારનું. લગ્નજીવનનાં લાખો ‘સપનાં’ સાથે પ્રાપ્તિના જીવનમાં “સપન” આવ્યો અને તેના સપનાઓને સપન એ સ્વર્ગસમાં શણગારીને પ્રાપ્તિનાં જીવનને આનંદ-ઉલ્લાસથી ભરી દીધું.",
      "duration": "5 mins",
      "category": "Crime"
    },
    {
      "id": 54,
      "title": "ષડયંત્ર",
      "story_name": "  આજે દુનિયાભરની નજર ભારત દેશ તરફ છે ત્યારે... વસુંધરા નિત્યક્રમ પૂરો થતા વહેલી સવારથી જ ટીવી સામે ગોઠવાઈ ગઈ છે. સમાચાર ઉપર નજર કરતા તે જીતનો ઉત્સવ મનાવી રહી હોય તેમ હરખાઈ રહી છે. પરિણામ એક પછી એક બેઠકવાર જાહેર થઈ રહ્યા છે. કામવાળી જશીબાઈ હમણાંજ ચાના બે કપ મૂકી ગઈ તેમાંથી વસુંધરાએ એક કપ ઉઠાવી સમાચાર જોતા જોતા ઉતાવળે ઘૂંટડો ભર્યો ત્યાં જીભ દાઝી. બળતરા સાથે આંખમાં પાણી આવ્યું તે સાથે તેની નજર ટીવી ઉપરથી હટીને દિવાનખંડના ખૂણે પડી !\n\n  ખૂણેથી દિવાકર જાણે કહી રહ્યો છે, \" વસુ જરા ધ્યાન રાખ તું તો બધી વાતે ભારે ઉતાવળી !\n\nવસંધરા જયારે પણ ઉતાવળમાં કોઈ કામ કરતી ત્યારે દિવાકર આજ રીતે તેને ટોકતો રહેતો. વસુંધરાની આંખ ક્યાંય સુધી એ ખૂણામાં સ્થિર બની. \n\nતે દિવાકરના વિચારોમાં ખોવાઈ. આ દરમિયાનમાં સંજરી ક્યારે તેની પાસે આવીને ગોઠવાઈ ગઈ તેનો ખ્યાલ સુધ્ધા વસુંધરાને ન રહ્યો !\n\n  ' દાદી તમે શું માનો છો ? આ જીત પાછળના શું કારણો હોય શકે ? સંજરીના એકાએક પ્રશ્નથી વસુંધરા ફરીથી ટીવી ઉપર પ્રસારિત થતાં જીતનાં દ્રશ્યો ઉપર નજર કરતાં બોલી, ‘ એટલે હું કાંઈ સમજી નહી દીકરી ?\n\n  'એટલે દાદી એમ કે આ વખતની ચૂંટણીમાં કેટલા બધા ઈસ્યુઓ ઊભાં થયા હતાં જેમ કે અનામત આંદોલન, જીએસટી, નોટબંધી, ત્રાસવાદ અને નેતાજીઓની આવન જાવન, પક્ષપાલટું જેવી કઈ કેટલી ઘટનાઓ બની કોઈ પણ પક્ષ માટે લોઢાના ચણા ચાવવા જેવી વાત હતી તો પણ આટલી જંગી બહુમતીથી વિજય થવો એ !\n\n 'હા દીકરી તું સાચું કહે છે, હવે આ પહેલાં જેવી હરીફાઈ નથી રહી કે જનતા તમારા ઉપર આંખ બંધ કરીને આંધળો વિશ્વાસ મૂકી દે. હવે તમારે મૂલ્યનિષ્ટ નેતાગીરી પૂરી પાડી તમારા કરેલા કાર્યોને ઉજાગર કરવા રાતદિવસ એક કરવો પડે ત્યારે કંઈક જીતની આશા બંધાય.’ વસુંધરા શ્વાસ લેવા રોકાય.\n\nત્યાં..\n\n  'દાદી હું જ્યારથી સમજણી થઈ ત્યારથી બસ એક જ વાત સાંભળતી આવી છું જ્યાં જુઓ ત્યાં વાતો થતી હોય છે કે, આ રાજકરણમાં પડવું એ સીધા સાદા માણસોનું કામ નહી. જો તમારે કુશળ \"પોલિટીશીયન\" બનવું હોય તો કુટનિતી વાપરવી જ પડે વગેરે.... વગેરે... દાદીજી તમે શું માનો છો આ અંગે....? \n\nસંજરીના અણધાર્યા પ્રશ્નથી વસુંધરાએ મૂંઝવણ અનુભવી. તે ફરી ચશ્માને સહેજ નાકના ટેરવેથી ઉપર કરતાં ખૂણાં તરફ તાકી રહી..!\n\n  'દાદીજી તમારું તો આખું જીવન જ આ ક્ષેત્રમાં પસાર થયું તો તમારો શું અનુભવ રહ્યો આ રાજકરણ અંગે ?\n\n  સંજરીની વાત સાંભળતા વસુંધરા પળવાર માટે મૌન બની. સંજરી તેમનાં ખોળમાં ઉછરીને જ મોટી થઈ હતી. અત્યાર સુધી તે સંજરીને એક હતો રાજા અને એક હતી રાણી તો વળી ક્યારેક દૂર વાદળ ઉપર બેસીને આવતી પરીની વાતો કરતી હતી.\n\nપણ.... આજે સંજરીએ જ્યારે રાજકરણની ચર્ચા કરી ત્યારે વસુંધરાને લાગ્યું કે સમય કેટલો તેજ ગતિથી પસાર થઈ ગયો..!\n\n  વરસોની વેદના ઘૂંટાઈ. વસુંધરા દ્રષ્ટિ સમક્ષ જીવાય ગયેલી જિંદગી તરવરી ઊઠી. દેહનાં એક ખૂંણામાં વરસોથી ભોંકાયેલા શૂળનો જુનો ઘા ફરી તાજો થયો. વીતેલા જિંદગીના દિવસો સાંભરી આવ્યા. તે સાથે તેની આંખમાં ચમકારા આવી ગયા.\n\nવેદનાનાં આવરણને છેદવા મથતી હોય એમ વસુંધરા દિવાનખંડનાં ખૂણામાં ગોઠવાયેલી દિવાકરની તસવીર તરફ જોઈ, તેને સાચી શ્રધ્ધાંજલી આપવાનો સમય આવી ગયો હોય તેમ જોઈ રહી આજ સુધી તે છાતી ઉપર એવો ભાર લઈને જીવી રહી છે જે તેના માટે અસહ્ય હતો. તે કોઈને કહેવાય ન સહેવાય તેવી વેદના સાથે દિવસો પસાર કરી રહી હતી. દિવસ વીતી જાય ને દિવસનો થાક રહી જાય, એમ વેતીલી જિંદગીનો ભાર પણ મન ઉપર રહી જાય છે. વસુંધરાની જિંદગીમાં પણ ઘણું સારું અને ઘણું બુંરુ તેની રાજકરણની કારકિર્દી દરમિયાન બન્યુ.\n\n વસુંધરા વરસોનાં સંસ્મરણો તાજા કરતાં બોલી, ‘ દીકરી, રાજકરણની તો તને શું વાત કરુ. એ બધુ ત્યારે એકાકાર થઈ ગયું હતું. આજે આ ઘડીએ પણ હું તે આબેહૂબ અનુભવું છું. મારી આ કૃશકાયામાં હજી પણ રાજકરણની ગતિવિધિ ઓસરી નથી !\n\nતારા દાદા સાથે ગામડાં ગામની સ્કૂલમાંથી બદલી કરાવી અહી મહાનગરમાં આવી ગયા. તારા દાદા અહી સ્કૂલમાં સામાન્ય શિક્ષક શહેરમાં બીજુ કોઈ પરિચિત જણ નહોતું. તે સમયે તારા પપ્પાનો જન્મ થયો નહોતો. શહેરથી અમે સાવ અજાણ, દાદા સરકારી સ્કૂલની સવારથી સાંજ સુધીની નોકરી પૂરી કરી મહાનગરનાં ઘોંઘાટથી છૂટી ઘરે પગ મૂકે ત્યાં શાંતિ મળે ! વસુંધરા અટકી.\n\n ત્યાં સંજરી બોલી, ‘ દાદી તમે આ રાજકરણમાં કઈ રીતે પ્રવેશ્યા ?\n\n વસુંધરા બોલબવા જતી હતી ત્યાં જ ટીવી ઉપર બન્ને પક્ષોના વર્ષવાર લેખા-જોખા ચાલતાં હતાંં.\n\nટીવીના પરદે વસુંધરાનો ભૂતકાળનો સૌથી વધુ મતોથી થયેલા વિજયનો આંકડાકીય ઈતિહાસ દર્શાવાય રહ્યો છે.\n\nબન્ને તે તરફ એકીટશે જોઈ રહ્યા !\n\n  'જો દીકરી, આ મારા જીવનની સૌથી મૂલ્યવાન પળ હતી. તે દિવસે હું ખૂબ ખુશ હતી. ખબર નહી કેમ પણ મને નાનપણથી નેતાગીરી કરવાનો ભારે શોખ જાગેલો અને બાલ્યાવસ્થાનો શોખ ઉંમર સાથે વિકસતો રહ્યો. તારા દાદા ભગવાનના માણસ તેમને આઅ બધામાં કાંઈ ગતાગમ પડે નહી. તે મારા કામમાં ક્યારેય માથું મારતાં નહોતા. આ તરફ સોસાયટીમાં અમારો પરિચય વધ્યો. સોસાયટીના પ્રમુખથી લઈ, કોર્પોરેટર અને તે પછી રાજ્યસભાની ચૂંટણીમાં અપક્ષ ઉમેદવાર તરીકે ઝંપલાવ્યુ અને જંગી વોટથી ચૂંટાઈ ગઈ.\n\n  તે પછીનો સમય રસ્તામાં ન ઓળખતાં હોય તેવી સાવ અજાણ વ્યક્તિ પણ કેમ છો દીદી ? કહી બોલાવતાં અને હું વેંત ઊંચી બનીને અનાયસ સત્કાર મેળવતી ગઈ !\n\n  તારા પપ્પા દશેક વરસના થયા હશે ત્યાં સુધીમાં હું સંપૂર્ણપણે રાજકરણમાં સક્રિય બની ગઈ.\n\nચૂંટણીઓ તે પછી યોજાતી રહી. શરુઆતમાં અપક્ષ ઉમેદવાર તરીકે વિજય મેળવી સમાજમાં એક આગવી પ્રતિભા ઊભી કરી. સમય પસાર થતાં પાર્ટીના નામ મૂકતા પાર્ટીની ટિકિટ મળી. આ દરમિયાનમાં તારા મમ્મી-પપ્પા કેન્યા ઉપડી ગયા. આ તરફ પક્ષની ટિકિટ મળતાં જંગી વોટથી હું વિજય બની. પક્ષ તરફથી ખાતાની ફાળવણી થતાં મારું નામ સૂચવાયું અને મને ગૃહખાતું મળ્યુ. રાજ્યમાં સૌ પ્રથમ ગૃહમંત્રી તરીકે મેં સોગંદ લીધા.\n\n  વસુંધરાને ફરી પાછો આજે તે સમય તાજો થઈ આવ્યો. કડવો ઘૂંટ પી ગયા હોય અને જે વેદના આંખમાં તરી આવે તેમ તે સંજરી સામે જોઈ રહી.\n\n ‘ દાદી તમારા આ કાર્યકાળ દરમિયાનમાં બનેલી કોઈ એવી અવિસ્મરણીય ઘટના હોય તો કહોને....? સંજરી વસુંધરાની વધુ નજીક બેસતા બોલી.\n\nપળવાર માટે સન્નાટો છવાયો. વસુંધરા મૌન બની. સવારનો ઠંડો વાયરો બારીનાં પરદા ઉપર રમી રહ્યો છે. સામે ટીવી ઉપર એક પછી એક વિજેતાઓનાં નામોની સામે હારેલા ઉમેદવારોનાં વોટની સરખામણી ચાલી રહી છે.\n\n વસુંધરાએ ફરીથી દિવાકરની તસવીર તરફ અપરાધ ભાવથી નજર કરી તે પછી સંજરી બાજુ જોઈ સજળ નયને બોલી, ‘ આજ સુધી એક વાત આ હૈયામાં સંકોરી રાખી છે. જે આજ સુધી કોઈને કહી શકી નથી. એટલે એનો ભાર અસહ્ય થઈ પડે છે. જિંદગી એક શૂળ જેવી બની ગઈ છે. આ છાતી ઉપર મૂકેલા ભાર સાથે આ દેહ છૂટવાનો નથી. એટલે આજે તું પરીઓની વાતમાંથી વાસ્તવિક જીવન જીવતાં શીખી ગઈ છે અને વાત નીકળી જ છે ત્યારે !\n\n વસુંધરા ડૂસકું ભરી ગયા.\n\nસંજરીએ વસુંધરાનાં ખભે હાથ મૂક્યો.\n\nકળ વળતા વસુંધરા બોલી, ‘ તે દિવસોમાં તારા દાદાજી સાથે અહી અમે સુખમય દિવસો પસાર કરી રહ્યા હતાંં. હું રાજકરણનાં સંપૂર્ણ રંગમાં રંગાઈ ગઈ હતી. ધન, દોલત, ખ્યાતિ બધું જ હતું કોઈ વાતની કમી નહોતી. પણ મન હજુ વધુ ખ્યાતિ ઝંખતું હતું. ઉદ્ઘાટન સમારંભો એક પછી એક યોજાતાં રહેતા. પક્ષમાં મારું એક નામ હતું. પક્ષમાં મારા નામ માત્રથી કામો થતા રહેતા. જ્યાં જુઓ ત્યાં બસ મારી વાહ.. વાહ થતી રહેતી.\n\n  ત્યાં એક રાત્રે ટેલીફોનની ઘંટડી રણકી ઊઠી. મેં ફોન ઊઠાવ્યો, સામે છેડેથી એક સંદેશો મળ્યો તે સાંભળતા હું મૂંઝાઈ ગઈ. હું સામો કોઈ પ્રશ્ન કરુ તે પહેલાં તો સામા છેડેથી સંપર્ક કાપી નાંખ્યો. ફોન ઉપર મળેલા સંદેશાથી હું બેચેન બની. શું કરવું તે સુઝતું નહોતું. રાત પસાર થતી રહી. મારી હાલત જોતાં તારા દાદાજી પુછતાં રહ્યાં, ‘ શું વાત છે.... આમ બેચેન કેમ લાગો છો ?! પણ મને મળેલો સંદેશો અતિગુપ્ત હતો. કોઈ ને કાંઈ જણાવી શકુ તેમ નહોતું. મારી સામે ધર્મસંકટ હતું. ફરી ફોન કરી સંપર્ક કરવાનો વિચાર આવ્યો. બીજી ક્ષણે તેનો કોઈ અર્થ સરવાનો નહોતો તે વિચારે તે પણ ના કરી શકી. શું કરવું તેની વિમાસણમાં સમય સરતો રહ્યો. આંખ સામે મખમલી ખુરશીનો ચળકાટ દેખાતો હતો. ખુરશીની પરાધીનતાની એ ઘડીએ મને ઘેરી લીધી. આખી રાત બેચેનીમાં પસાર કરી. સવારે પણ ગઈ રાતનાં ફોન પર મળેલા સંદેશાનાં શબ્દો કાનમાં પડઘાઈ રહ્યા. ફોન પર મળેલા સંદેશા મુજબ મારે એક એવું દુષ્કૃત્ય કરવાનું હતું જેમાં દેશનું નહીં પણ પક્ષનું હિત સમાયેલું હતું.\n\nદીકરી, મારું આંતરિક મન કહેતું હતું. હું મારી જાત સાથે છેતરપિંડી નહી કરી શકું. પણ ખુરશીનો, ખ્યાતિનો મોહ આંખ સામે છવાઈ જતાં ‘ થોડા વહેવારું બનીએ તો ચાલે ‘ તેવું નક્કી કરી તકસાધુ બની બંધારણ સાથે ચેડા કરી એક ગેરકાયદેસર દુષ્કૃત્ય કરી બેઠી. મેં આવું પગલું કેમ ભર્યુ તેની મને ખબર નહોતી. કદાચ આ ખુરશીના મોહમાં મત બની જઈ આવું પગલું ભર્યું હશે.. દીકરી, સત્તાનો મોહ શું નથી કરાવતો તે અનુભવ મેં તે દિવસે કર્યો. મારું આંતરિક મન ઉધઈ બની આત્માને કોરતું રહ્યું. મનમાં અજીબ ભાર લઈ દિવસો પસાર કરતી રહી. તારા દાદાને તો આવી કોઈ વાતની ખબર પડતી નહોતી. બે ટંક ખાવું મળે જાય એટલે બસ... શરુઆતથી જ સંતોષી જીવ...!\n\n  તે દિવસે મેં મારી જાત સાથે છેતરપિંડી કરી એવા લોકોનો સાથ આપ્યો હતો જે સગા બાપનોય કાંટો કાઢી નાંખતા વાર ન કરે ! એમને સત્તા અને પૈસા સિવાય કશું ખપે નહીં ! અને એટલે મારી પાછળ પણ એક ષડયંત્ર રચાયું. આ વાતથી હું સાવ અજાણ હતી.\n\n 'ષડયંત્ર...?!\n\n 'હા દીકરી, પક્ષ તરફથી એક રાત્રે ભોજન સમારંભનું આયોજન થયું. હોટલ કિંગ્સમાં વી.વી.આઈ.પી. ફિલ્મી અને કળાની દુનિયાની હસ્તીઓ તેમજ અધિકારીઓ સાથે લગભગ પ્રત્યેક ટોચના ઉદ્યોગ ગૃહોના સૂત્રધારો ઉપસ્થિત રહ્યા. કચવાતા મન સાથે હું પણ તારા દાદા સાથે પાર્ટીમાં ગઈ. ભોજન સમારંભમાં મારા માટે તૈયાર કરાયેલી 'સ્પેશ્યલ ડીશ ‘ આવી..!\n\nપણ !\n\nવસુંધરાની આંખ છલકાઈ ઊઠી. તેમણે ચશ્મા ઊંચા ચઢાવી પાલવથી આંસુ લુછી નાંખ્યા !\n\n'પછી...?\n\n'ભૂલથી આ ડીશ તારા દાદાનાં હાથમાં ગઈ અને એક નિર્દોષનો ભોગ લેવાયો !\n\n'એટલે દાદાજીને ફૂડ પોઈઝન અપાયું હતું ?!\n\n'હા દીકરી, મારા માટે રચાયેલા ષડયંત્રનો ભોગ તારા નિર્દોષ દાદાજી બની ગયા !\n\n'પણ દાદી, પપ્પા તો કહેતા હતાંં કે વરસો પહેલા દાદાને એટેક આવ્યો હતો !\n\n' હા મારી દીકરી, આ જ તો ‘ પોલિટીક્સ ‘ છે. જે વાત આજ સુધી મારા સિવાય કોઈ જાણતું નથી. વસુંધરા ધ્રુસ્કે ધ્રુસ્કે રડતા રહ્યા. સંજરી તેના ખભે હાથ ફેરવતી રહી...\n\nદિવાનખંડનાં ખૂણામાંથી દિવાકર હસતા ચહેરે જાણે કહી રહ્યો હતો, ‘વસુંધરા જરા ધ્યાન રાખ...!'",
      "duration": "7 mins",
      "category": "Crime"
    },
    {
      "id": 55,
      "title": "હ્યુમજેન",
      "story_name": "આપણી આ દુનિયામાં અલગ અલગ મનોવૃત્તિ અને મહત્વાકાંક્ષા ધરાવતાં અનેક લોકો રહે છે, જે ખૂબ ક સારી બાબત કહેવાય, પરંતુ જ્યારે આ જ મહત્વાકાંક્ષા લોભ લાલચ અને વિકૃતિનું સ્વરૂપ ધારણ કરે છે ત્યારે તેનું પરિણામ ખૂબ જ ભયંકર આવતું હોય છે..આવી જ મહત્વાકાંક્ષા ધરાવતો વ્યક્તિ એટલે ડૉ. સેમ્યુલ માર્કર કે જે પોતાની સાથે જન્મથી અમુક દિવ્ય શક્તિઓ જેવી કે ભવિષ્યમાં થવાની ઘટનાનો પૂર્વાભાસ, નાનામાં નાનાં અલ્ટ્રા સોનિક સાઉન્ડ સાંભળવાની શક્તિ વગેરે લઈને જન્મેલ હતાં, આ ઉપરાંત તેઓ ભણવામાં પણ હોંશિયાર હતાં.\n\n  સમય પસાર થતો રહ્યો, સેમ્યુલ માર્કર હવે ડૉ.સેમ્યુલ માર્કર બની ગયાં હતાં, તેણે હ્યુમન રોબોટીક્સ પર સંશોધન કરવાં માટે પોતાની એક અત્યાધુનિક લેબ પણ બનાવેલ હતી. હાલ ડૉ. સેમ્યુલ પાસે અઢળક ધન દોલત હતી, પરંતુ કહેવાય છે કે તમારી પાસે જો અઢળક દોલત હોવા છતાં પણ તો સંતોષ ન હોય તો તે અઢળક દોલત ધૂળ સમાન છે, જ્યારે એક ભિખારી પાસે માત્ર એક ટંકનું ખાવા પૂરતું જ ધન હોવાં છતાં પણ જો તેને સંતોષ હોય તો તે ભિખારી સાચા અર્થમાં અમીર જ ગણાય.\n\nસમય : સવારનાં 11 કલાક.\n\nસ્થળ : સ્કવેર હ્યુમન રોબોટીક્સ લેબ.\n\n લેબમાં બધાં કર્મચારીઓ સવારનાં પોત - પોતાની ફરજ પર આવી ગયેલાં હતાં, એવામાં ડૉ. સેમ્યુલ લેબમાં પ્રવેશે છે. અને પ્રવેશતાની સાથે જ બધાં કર્મચારીઓની વચ્ચોવચ ઊભાં રહીને બધાં કર્મચારીઓની સામે જોઇને બોલે છે.\n\n\"મિત્રો ! આજ રોજ આપણી લેબ દ્વારા જે 'હ્યુમજેન' પ્રોજેકટને એપ્રુવલ મળી ગયેલ છે !\" ડૉ. સેમ્યુલ ખુશ થતાં થતાં બોલે છે.\n\n\"કોંગ્રેચ્યુલેશન ! સર…!\" બધાં જ કર્મચારીઓ સેમ્યુલની સામે જોઇને બોલે છે.\n\n\"ખરેખર ! આ તમારાં બધાની જ મહેનતનું પરિણામ છે.\" સેમ્યુલ પોતાનાં કર્મચારીઓને બિરદાવતા બોલે છે.\n\n\"પરંતુ સર…! તમે આ 'હ્યુમજેન' પ્રોજેકટ માટે અમને જે માર્ગદર્શન પૂરું પાડેલ હતું, ખુબ જ ઉપયોગી નીવડ્યું…!\" એક કર્મચારી સેમ્યુલની સામે જોઇને બોલે છે.\n\n\"યસ ! ગાયઝ ! માટે મેં નક્કી કર્યું છે કે હું તમને લોકોને આજની અને આવતી કાલની એમ બે દિવસની છુટ્ટી આપું જેથી તમે તમારા પરીવારને થોડો સમય આપી શકો..!\" સેમ્યુલ મનમાં કંઈક વિચારતા બોલે છે.\n\n\"થેન્ક યુ વેરી મચ ! સર...અમારી પરિસ્થિતિ સમજવા બદલ..!\" બધાં કર્મચારીઓ સેમ્યુલનો આભાર માનતા બોલે છે.\n\n   ત્યારબાદ એક એક કરીને બધાં જ કર્મચારીઓ પોત પોતાનાં ઘરે ચાલ્યાં જાય છે, માત્ર તેજબહાદુર કે જે સેમ્યુલનો બોડીગાર્ડ હતો, તે સેમ્યુલ સાથે રોકાય છે.\n\nપછી સેમ્યુલ પોતાની ઓફિસમાં બેસે છે, અને લેપટોપમાં કંઈક કામ કરવામાં વ્યસ્ત બની જાય છે.\n\n***\n\nએ જ દિવસે \n\nસમય : બપોરનાં 1 કલાક.\n\nસ્થળ : શહેરમાં આવેલ આલ્ફા મોલ.\n\n   ક્રિશ પોતાની ગર્લફ્રેન્ડ સાથે મોલમાં આંટા મારી રહ્યો હતો, બરાબર એ જ સમયે તેણે પહેરેલ કાંડા ઘડિયાળમાં લાલ રંગની લાઈટ ઝબકવા લાગી, ક્રિશને આ ઘડિયાળ તેનાં પિતા રોહિત કે જે એક વૈજ્ઞાનિક હતાં, તેની પાસેથી ગિફ્ટમાં મળેલ હતી. આ ઘડિયાળમાં એવાં ખાસ પ્રકારનાં સેન્સર લગાવેલ હતાં, કે જેથી તે ઘડિયાળ પોતાની આજુબાજુમાં કોઈ મુસીબત, આફત કે ખતરો હોય તો સહેલાઈથી ઓળખી શકતી હતી.\n\n  બરાબર એ જ સમયે ક્રિશનાં મોબાઈલ ફોનમાં રિંગ વાગી, આથી ક્રિશ એક અલગ જ પ્રકારની ગભરાહટ સાથે પોતાનાં ખિસ્સામાંથી મોબાઈલ ફોન બહાર કાઢીને જોવે છે, તો ડિસ્પ્લે પર \"પાપા\" એવું લખાયેલ હતું. આથી ક્રિશ કોલ રિસીવ કરે છે.\n\n\"હા..પાપા… ઇસ...એવરી થીંગ ફાઇન..?\" ક્રિશ એક જ શ્વાસમાં પોતાનાં પિતાને પ્રશ્ન પૂછે છે.\n\n\"નાં ! બેટા…આપણાં શહેર પર એક નવાં જ પ્રકારની આફત મંડરાઈ રહી છે.!\" રોહિત પોતાની વાત ક્રિશને જણાવતાં બોલે છે.\n\n\"એ કેવી આફત.?\" ક્રિશ આશ્ચર્ય સાથે પૂછે છે.\n\n\"જી…'હ્યુમજેન'\" રોહિત ક્રિશને વાસ્તવિકતા જણાવતાં બોલે છે.\n\n\"હ્યુમજેન?\" ક્રિશ નવાઈ સાથે રોહિતને પૂછે છે.\n\n\"હા બેટા.. બાયોટેક્નોલોજી અને રોબોટીક્સ એ માનવજાતિ માટે ખૂબ જ આશીર્વાદ સમાન છે, પરંતુ અમુક લાલચી માણસો પોતાનાં અંગત સ્વાર્થ માટે તેનો ગેર ઉપયોગ કરે છે...એવો જ એક ગેર ઉપયોગ એટલે 'હ્યુમજેન' કે જેમાં માનવ જેવાં જ લક્ષણો ધરાવતાં કૃત્રિમ \"જનીન\"ને મનુષ્ય જેવો જ આબેહૂબ ચહેરો ધરાવતાં રોબોટમાં ઇન્સ્ટોલ કરવાનો પ્રોજેકટ એટલે 'હ્યુમજેન'.!\" રોહિત ક્રિશને વધું માહિતી આપતાં જણાવે છે.\n\n\"તો.. આ \"હ્યુમજેન માનવજાતિ માટે કેવી રીતે નુકસાનકારક છે..?\" ક્રિશ અચરજ પામતાં પૂછે છે.\n\n\"જો ! પ્રોજેકટ કોઈ ખરાબ કે ખોટા વ્યક્તિનાં હાથે લાગી જશે તો આવનાર સમયમાં કદાચ એવું પણ બને કે મનુષ્યોની જગ્યાએ માત્રને માત્ર હ્યુમજેન વાળા રોબોટ જ હોય, જે માત્ર આપણાં શહેર જ નહીં, પરંતુ આપણાં સમગ્ર રાજ્ય, તમામ દેશો ટૂંકમાં પૂરેપૂરી દુનિયામાં તેઓનું જ શાસન હશે.\n\n\"તો...હું શું કરી શકું..આ રોકવા માટે..?\" ક્રિશ મૂંઝાયેલાં અવાજે રોહિતને પૂછે છે.\n\n\"બેટા ! ઝેરીલો સાપ મોટો થાય એનાં કરતાં, જો જન્મતાની સાથે જ તેને મારી નાખવામાં આવે તો તેનાથી આવનાર ભવિષ્યમાં જે આફતો આવવાની હોય તે ટાળી શકાય…!\" - રોહિત શાનમાં સમજાવતાં બોલે છે.\n\n  બરાબર એ જ સમયે ક્રિશનાં હાથમાં રહેલ કાંડા ઘડિયાળમાં ખૂબ જ ઝડપથી લાઈટ ઝબકવા લાગી.\n\n\"પપ્પા ! મને એવું લાગે છે કે મારી આસપાસ હાલ કોઈ મુસીબત મંડરાઈ રહી હોય..!\" પોતાની ઘડિયાળ તરફ નજર કરતાં કરતાં ક્રિશ બોલે છે.\n\n\"હા ! બેટા…એ મુસીબત હાલ તારી એકદમ નજીક જ છે...હાલ તું જે છોકરી સાથે ફરી રહ્યો છો..એ બીજું કોઈ નહીં પરંતુ એક હ્યુમજેન ધરાવતો રોબોટ જ છે, માટે તારી ઘડિયાળમાં એલર્ટ બતાવી રહ્યાં છે.\n\n\"ના..હોય..!\" ક્રિશ રોહિતની વાત અવગણાતાં બોલે છે.\n\n\"જો તને વિશ્વાસ નાં આવતો હોય તો તેનાં હૃદય પર હાથ રાખીને જો તને હૃદયનાં ધબકારાને બદલે સર્કિટનો અવાજ સાંભળશે..!\" રોહિત ક્રિશને રસ્તો બતાવતાં જણાવે છે.\n\n\"હા ! પાપા ! તમારી વાત સાચી છે...હવે હું આ હ્યુમજેનનો ખાત્મો કરીને જ ઘરે પરત ફરીશ..\" ક્રિશ પોતાની ગર્લફ્રેન્ડની હાર્ટબીટ ફિલ કર્યા બાદ જણાવે છે.\n\n  આ સાથે જ ક્રિશ તેની ગર્લફ્રેન્ડ કે જે એક હ્યુમજેન હતી તેની આંખો પોતાની દિવ્ય શક્તિઓ વડે સ્કેન કરીને હ્યુમજેનની સંપૂર્ણ માહિતી મેળવી લે છે. બરાબર એ જ સમયે તે હ્યુમજેન હુમલો કરી બેસે છે..આથી ક્રિશ તે હ્યુમજેનની મોલની બહાર ખુલ્લા મેદાનમાં લઈ જાય છે..અને પોતાની શક્તિ વડે રોડ પરથી પસાર થતી હાઈ વોલ્ટેજ કરન્ટ વડે હ્યુમજેનના શરીર પર પ્રહાર કરે છે. જેથી આટલાં ઉચ્ચ વિદ્યુત પ્રવાહને લીધે હ્યુમજેનમાં શોર્ટ સર્કિટ થવાને લીધે તે સળગી જાય છે, તે સળગે તે પહેલા જ ક્રિશ પોતાની બુદ્ધિ વાપરીને તેનાં શરીરમાંથી માઇક્રોચીપ બહાર કાઢી લે છે.\n\n***\n\nબીજે દિવસે\n\nસમય : સવારનાં 10 કલાક.\n\nસ્થળ : સ્કેર હ્યુમન રોબોટિક લેબ.\n\n  સેમ્યુલે આજે પોતાનાં બધાં જ કર્મચારીઓને રજા આપેલ હોવાથી લેબમાં હાલ એકપણ કર્મચારી હાજર ન હતો, સેમ્યુલ પોતાની ઓફિસમાં બેઠેલ હતાં અને તેજ બહાદુર તેની ઓફિસની બહાર સાવધાનની મુદ્રામાં ઊભેલ હતો. બરાબર એ જ સમયે એક ચકચકિત કાર આવે છે. જેમાંથી ચાર ફોરેનરો બહાર નીકળીને સેમ્યુલની ઓફીસ તરફ ચાલવા માંડે છે. હાલ આ બધાં ફોરેનરો 'હ્યુમજેન'ની ડીલ કરવાં માટે જ અહીં આવેલ હતાં, જેની જાણ સેમ્યુલને અગાઉથી જ હતી આથી તેણે પોતાનાં બધાં જ કર્મચારીઓને આજે છુટ્ટી આપેલ હતી.\n\n   સેમ્યુલ સી.સી.ટી.વી. કેમેરામાં જેવાં બધાં ફોરેનરો પોતાની લેબમાં પ્રવેશતાં જોવે છે, એ સાથે તે પોતાનાં ટેબલ પર રહેલ એક શ્રીફળ તેજબહાદુરને આપતાં જણાવે છે, કે આ શ્રીફળ મેં એક તાંત્રિક પાસે મંત્રોચ્ચાર દ્વારા સિદ્ધ કરાવેલ છે, એને લેબના દરવાજા પાસે મૂકી આવ જેથી આ ડિલિંગમાં કોઈ વિઘ્ન ના આવે. આથી તેજબહાદુર એ શ્રી ફળ લેબનાં દરવાજા પાસે મૂકી આવે છે.\n\n  આ બાજુ ક્રિશ ગુસ્સા સાથે લેબમાં પ્રવેશે છે, અને બધું તોડફોડ કરે છે, પરંતુ જેવો તે લેબનાં દરવાજા પાસે પહોંચે છે, એ સાથે જ જાણે કોઈ અજાણી શક્તિઓ એ તેને ખૂબ જ જોરથી દૂર ધકેલી દીધો હોય, તેવું લાગ્યું...આવું ત્રણ ચાર વાર બન્યું. આથી જમીન પર પડ્યા પડ્યા ક્રિશ થોડીવાર માટે હતાશા અને નિરાશા અનુભવે છે, બરાબર એ જ વખતે એક જોરદાર રોશની જાણે પુરેપુરા વેગથી તે દરવાજા તરફ આગળ વધી રહી હોય તેવું ક્રિશને દ્રશ્યમાન થાય છે, આથી તે પોતાની નજર ઊંચી કરે છે, તો તેને અચરજનો કોઈ જ પાર ના રહ્યો કારણ કે આ રોશની એક જાદુઈ લાકડીમાંથી દરવાજા તરફ આવી રહી હતી. આ લાકડી બીજા કોઈની નહીં પરંતુ જાદુ વિદ્યાનાં હોનહાર અને જેણે પોતાનાં જાદુઓથી સારા સારા દાનવોનો ખાત્મો બોલાવી દીધેલ હતો, તે ખુદ હેરીપોટર હતો, જેને જોઈને ક્રિશ એકદમ ખુશ થઈ ગયો, જાણે તેનાં શરીરમાં કોઈ નવી જ ઊર્જા આવી હોય તેવું અનુભવી રહ્યો હતો. એટલીવારમાં પેલા શ્રી ફળના ટૂકડે ટૂકડા થઈને ચારે દિશામાં ફેંકાય જાય છે.\n\n  ત્યારબાદ ક્રિશ અને હેરી પોટર મળીને પેલાં લાલચી અને વિશ્વાસઘાતી ડૉ. સેમ્યુલનો, ફોરેનરોનો અને લેબનો ખાતમો કરી નાખે છે. આ બાજુ ક્રિશ હેરી પોટરનો સહૃદય ખૂબ ખૂબ આભાર માને છે.",
      "duration": "6 mins",
      "category": "Crime"
    },
    {
      "id": 56,
      "title": "જીવલી જીવી ગઈ !",
      "story_name": "ગામને પાદરે ધૂળ ડમરી ઉડાડતીઆવેલી પોલીસની ખખડતી જીપ ગાડી અટકી ત્યારે, ઠાસરા ગામને પાદરે બેઠેલા પંચાયતના પટેલો આ ધૂળના ગુલાલ લપેટમાં આવી ગયા. પોલીસ પટેલ એક પણ મિનિટ ગુમાવ્યા વીના ગાડીમાંથી  કૂદી પડ્યો. સાથે જ સમીર અને ડ્રાઇવિંગ સીટ પર રહેલો કોન્સ્ટેબલ પણ પાછળ કપડાં ખંખેરતો ઉતર્યો ત્યારે પચ્છમમાં...સૂરજ નમી રહ્યો હતો. આથમણા આકાશમાં કેસુડાનો રંગ કુદરતે ફેલાવ્યો હતો. ઢળતી વૈશાખી સાંજે પ્રકૃતિની રચનાનો સુંદર સમન્વ્ય ભાસતો હતો.\n\nથોડે દૂર આંગણે એક સફેદ વાન આવીને ઉભી છે. ગામના નાના બાળકો એ વાનના ફરતે ફરી રહ્યા હતા તે હવે જીપ ગાડી પાસે દોડ્યા. હજુ ઠાસરામાં વીજળીનો દિવડો ખાલી પાદરે આવેલી પોસ્ટ ઓફિસેજ હતો. અરે જગલા ક્યાં સે, હાલ ઝપાટો કર, સપાટે ઢોલિયો ઢાળ, જોતો નથી પોલીસ પટેલ આવ્યા છે. સરપંચ વશરામ એટલે ખરા અર્થમાં ગામને વશમાં રાખનાર, તેનો બોલ પત્થર લકીર, ગામમાં બધા રામ કહીને બોલાવતા. બીડીનો છેલ્લો કસ ખેચી જગલાએ ઢોલીયો  અને તકિયો બિછાવ્યો. પોલીસ પટેલ સવજીએ ઢોલીયા ઉપર બેસતા વેત બેચેન અવાજમાં ઠાસરા ગામને બે-આબરૂ કરનાર ખૂન વિગતથી રીત સરના લબડ-ધક્કે લેતા વશરામ સરપંચને ખખડાવ્યા, મુદ્દામાલ સાથે કોઈ છેડ-છાડ ન થવી જોઈએ, અને પૂછ્યું હા,તમારી તપાસમાં ખૂન કોનું, ક્યારે અને કોણે કર્યું છે તે જણાવો , મારે આજે રાત્રે જ હેડ ક્વાટર પાછા જવું પડે તેમ છે, જલ્દી કરો.\n\nઆમ બરાડતાં હવે સવજી પટેલે મૂછને તાવ દેતા ઢોલિયા ઉપર રીતસરનું લંબાવ્યું, ત્યારે જગલો ગરમા ગરમ ચાનો કપ લઈને આવી ગયો હતો, ડીતડા વગરના કપને જગલાના હાથમાં જોઈ રહેલા વશરામનો મુજારો , લવજી પટેલ પહેલી ચૂસકી પછી હળવાશથી દૂર થતાં જોઈ, હાસકારો લેતા...\n\nપટેલ, સન્ધુય બરાબર સે, ખૂન જીવલીનું થયું સે, જીવલી એ કરસન ટપાલીની દીકરી હતી, અને તેની ડોકી ચાકુથી વઢ્નારી તએની માં સંતોક, તેના ઘરેજ તમારી રાહ જોવે સે, અને તમે કીધું ઇમ મૂઇ જીવલીનું મડું આ તમે મોકલેલ દવાખાનાના ખટારે સડાવેલ સે. અને મુદ્દામાલમાં, ચાકુ તો હજુ સંતોકના હાથમાંજ સે, કોઈ તેને છ્બ્યુ નથી. લવજી પટેલ હવે વાસ્તવમાં હળવો થઇ ગયો હતો. એક તો આવતીકાલનો ડિસ્ટ્રીકમાં સી.એમના પ્રોગ્રામનો ચાંપતો બંદોબસ્ત ઝ્ફા અને તેમાં આ આવી પડેલી ફરિયાદથી મુજાયેલ હતો પણ કેસના બધાજ તાણા-વાણાં હાથવગા હોઇ, ખાલી પંચનામું કરવાનું હતું. વશરામ પટેલ મને ખાતરી હતી કે તમારા કામમાં જોવા પણું નહીં હોય, ચાલો ઘટના સ્થળે. પંચનામું ત્યાં કરશું.\n\nઠાસરા ગામની તમાકુ ખેતી ઉપજ સ્મૃદ્ધિ, ગામની સ્વચ્છ શેરીમાં ડોકાતી હતી. પારકી પંચાત એ મજાના હેતુ એ ભેગુ થયેલું ટોળું, પોલીસ પટેલ અને સરપંચ સવારી સાથે જોડાતા ભેગો થયેલો જમેલો વચલી ફળીમાં પહોચ્યો ત્યારે નભમાં તારલાઓ એ ટમ ટમવાનું શરૂ કરેલું હતું, બેટરીના તેજ લીશોટામાં જુલૂસ કરસન ટપાલીની ડેલીએ પહોચ્યુ, ત્યારે કોણી સુધી સુકાયેલ લોહીથી ખરડાયેલ સંતોકબા  ચાકુ સાથે ઉભકલા પગે ફળિયામાં બેઠા હતા. લવજી પટેલ અને વશરામ પટેલને જોતાં બીજા હાથથી સાડીને થોડી આગળ ખેચતાં વધુ સંકોરાયા.\n\nદિવસ આખા દોડધામથી લવજી પટેલનો પિત્તો સાતમા આસમાને હતો, સંતોક્બાને જોતાં વેત તડૂકયા, અરે ડોશીમા તમારા ધોળામાં ધૂળ પડી ! તમે આ શું કર્યું ? તમે માડી-જનેતા થઈને તમારી છોડી જીવલીનું ઢીમ ઢાળી દીધું ? તમને આ ઉપરવારાનો પણ ડર નહતો ? લવજી પટેલના ગુસ્સો હૈયા વરાળ  કાઢતા મંદ પડયો, અને સંતોક ઉમર જોતાં અવાજમાં નરમી સાથે બોલ્યા.ચાલો બહુ થયું, કાયદાના હાથ બહુ લાંબા છે, જીવલીના આત્માને શાંતિ થાય તેવી તમને સજા થાય તે જોઈશ !\n\n'ભલે વીરા, તું કરે તે ભલું, પણ મે જીવલીને કેમ ખપાવી તે નથી જાણવું ? સ્ંતોક્બા એ દુખથી દબાયેલ સ્વરમાં ખાંસી ખાતા મોટો ગળફો બાજુમાં ખંખેરતા, વેધક નજરે પગના નખ વડે જમીન ખોતરતા મગન, અને તેની પાસે નીચી મૂડી એ ઊભેલી તેની બાયડી સવલી જોતાં બોલ્યા.\n\n'અરે માડી, તમે કેળ વાઢો તેમ તમારી દીકરીનું માથું વાઢી નાખ્યું છે, તે એક હકીકત છે, તેમાં પછી શું સફાઈ ?, તમે ગુનો કરેલો છે, હત્યામાં વપરાયેલ મુદ્દામાલ તમારા હાથમાં જ હાજર છે અને ઉપરથી તમારો એકરાર. વધુ શું ?,પણ હાલો, ચાલુ થાવ, બોલો એવી શી આફત હતી કે આ જુવાન જોધ જીવલીને ધસી નાખી તમે ?\"\n\nવીરા,… વાત લાંબી નહીં રાખું, સાડીના છેડે મો લૂછતા બોલ્યા સાંભળ, 'આ સંતોક તો જનમ દુખીયારી, જનમતાં વેત માતાનું છતર છીનવાયેલ. લોક કાલમુખી નામથી બોલાવતા, સવારે મૂઇનું મો જોવાનું ટાળતાં, બીજી માના મેણાં ટોણાં, અને આસપાસના ડફણા ખાતાં, ઉમરલાયક થતાં બાપા ઘેરથી મૂઇને બલા સમજી આ ઠાસરાના ટપાલી કરહનને ન્યા વળાવી, મારો કરહનીઓ દારૂડિયો ખરો પણ મને હાથમાં રાખતો, ઊણે મૂઇના દિવહોમાં ઉજાહ આણ્યો ! સરકારી નોકરી અને ગામમાં મારી દહાડીથી અમારું ગાડું હુખે હાલતું, બીજા વરહે આ મગનીઓ આવ્યો, ન્યારે મૂઇ સાતમા આસમાએ હતી, પણ આ જીવલી જન્મી ન્યારે બેસુમાર વરહાડ હતો ઈમાં મારો કરહનીઓ ટપાલ વેચવા ગ્યોતો , ને   ઇ વરહાડી સેઢામાં તણાઇ મુઓ. જીવનમાં હારવું ઈના કરતાં દુખડા હામે લડીસ ! મારા કરહાનિયાના રતનોને પાટે છડીવ્શ ઈ વિસવાહ હૈયે હતો. કરહનના પેનહન અને મારી અને જીવલી દહાડીના સહારે મગનીયાને મોટો કરયો, ઇને મેટરિક બનાવ્યો અને સવલી હરે ફેરા ફરાવ્યા ન્યારે મૂઇને થયું ચાલો આ મારા જનમનો ફેરો હખે પૂરો થસે.\n\nમગનીયાને ઇના બાપની જગ્યાએ  નોકરી થઈ,  ઇનો પગાર અને કરહનના પેનહનથી ગાડું હખેથી હલતું. અમારી દહાડી બંધ હતી. મૂઇ રોજ મદિરે જતી, જીવલી ઘરકામ કરતી અને સવલીને માગનીયાને ગેલ કરતી જોઈ છાતીયું ગજ ગજ થતી. હું  જીવલીને વરાવાનું વિચારતી હતી, મારી જીવલી અદલ કરહન ઉપર ગયેલી ! હરો હાર મારા કામમાં પણ આવે, પણ ઉન સાલ વરહાડમાં મૂઇને દમ લાગુ થયો ! જોત જોતાંમાં નખાઈ ગયી અને ખાટલે ખાબકી. શરૂમાં હન્ધુય ઠીક હાળ્યું, પણ સવલી રોજ રાત પડતા મગનૈયાને કહે, આ જીવલીની  વેઠ મુ નૈ કરું, માને કહી દો દૂર લઈ જાય, ઇનો રોગ મારા પેટના પળી રહેલાને લાગસે.\n\nમારો મગનીઓ બૈરીનો થ્યો, રોજ ઉઠીને ઝગડો કરે, જીવલી પાસે પણ ના ફરકે, મૂઇ એકલી જીવલીનું સન્ધુય જોવે, ઈમાંને ઈમાં મારી છાતીયુંમાં પણ દમ ભરાઈ પડયો ને ખોબા ખોબા ગળફા ખબક્વા લાગ્યાની આ દનડુ મારૂનો હાડનો માળો થવા લાગ્યું. \"જગ થી જીતેલી પણ રોજના ખટરાગથી હારેલી\" મૂઇ જનમ અભાગીની ઊંધ હરામ થઈ, સરકારી વૈદ દવાયુંના ફાકડાથી ના મારી જીવલીને ચેન, મૂઇને , ઈમાં યે કાલે મારા ગળફામાં મૂઇ એ લોહી ભાર્યું અને ઊંહકારા લેતી જીવલીને ખાટલે જોતાં થયું કે મારી જીવલીનું કુણ, હું નૈ હવ તો કુણ જોસે ઇને ? મારે તો મરવાનું ઢુંક્ડુ જ છે. ઇમ મરૂ કે ફાંસીથી ! શું ફરક ? પણ જીવલીની  ફિકર વગર કેવી રીતે જવાય ? બસ મગજના પેથેલા એ કીડા યે આખીય રાત મુઝવી. આજે સવારે બાવળીયા દાતણ માટે વાઢવા ગઈ ન્યારે, મગજનો કીડો વકર્યો અને જીવલીનું માથું વધેર્યુ ન્યારે જ નિકર્યો. મૂઇને પછતાવો સે,  પણ હવે શું ? થવું થઈ ગ્યુ.\n\nએક સન્નાટો છવાઈ ગયો, લવજી પટેલ જેવો ભડવીર અને વશરામ સરપંચ હેબતાઈ  ગયા. સંતોકબા અત્યાર સુધી રોકી રાખેલ રુદનને છૂટો દોર આપતા બોલ્યા, \"પટેલ ચલ જલદી કર મારે મારી જીવલી પાહે વેળાસર પહોચવું સે, એ એકલી મને યાદ કરતી રોતી હશે, લઈને ફાંસીએ ચડાવ, પહ હા, જો જે, આ બૈરી ઘેલાને દૂર રાખજે મારી જીવલીના મડાથી અને આ લે મારૂ પાનેતર, મારી જીવલીને પેરાવજે ,મહાણ લઈ જાય ન્યારે, તારી કોરટની ગુનેગાર છું લઈ જા, ન્યા લઈ જવી હોય ન્યા પણ ઝપાટો કર.\n\nલવજી પટેલે, શંકર કોન્સ્ટેબલને ઈશારો કરતાં, શંકર હાથ કડી લઈ સંતોકબા તરફ ગયો, બોલ્યો હાથ લંબાવો માડી , પણ સંતોક બાના જોડાયેલ હાથ ઊંચા  જ ન થયા.  સાડી છેડા ઓથ પાછળ સંતોકની  ખુલ્લી ફાટી પડેલી આંખમાં હવે  કોઈ જીવન નહતું ,પણ તેમા જીવલી  જીવી ગઈ હતી !.",
      "duration": "5 mins",
      "category": "Crime"
    },
    {
      "id": 57,
      "title": "માહી",
      "story_name": "શમણાંઓનો મારા પર અધિકાર હતો કે હું શમણાંઓ પર અધિકાર જતાવવા માગતી હતી તેનો ખ્યાલ ખુદ મને પણ નહોતો આવતો કે નહોતી ખબર કંઈ પડતી. આજ ફરી દિલ વિતાવેલી જિંદગીની યાદોના પાના વાંચવા લાગ્યુંતું. દિલ તો એટલું ખુશ હતું કે જાણે કોઇ પુરાતત્વીયવિદને પુરાણા અવશેષો મળી આવે ને ખુશ થાય તેટલું; જાણે કંઇ કેટલાય પ્રયોગો બાદ વૈજ્ઞાનિકને સફળતા મળે અને જે ખુશી અનુભવે તેવી ખુશી આજ મારું દિલ કરી રહ્યું હતું.\n\nમારી જિંદગીમાં કોને સમાવુ ને કોને હટાવું ? કોણ ખુશી આપશે ને કોણ ગમ ? કોણ સાથ આપશે ને કોણ જુદાઇ ? એ બધા વિચારો આજે ચાર વર્ષ બાદ દિલમાં ફરી તુફાન બની સતાવવા ને મૂંઝાવવા લાગ્યાતા. આટલા વર્ષોમાં તનના સુખ આપનાર તો મળ્યા હતા પણ તન મન ને પ્યારના સુખ આપનાર તે રાહી ફરી આજે દિલને ભાવવા લાગ્યોતો.\n\nઆજે દિલ ફરી તેના ગીત ગુનગુનવા લાગ્યું તું. હૈયું ફરી તેની ધડકનો મહેસૂસ કરવા લાગ્યુતું. કદી દબાઈનેના રહેલી અને હંમેશા સળગતીજ રહેલી તેની પ્રેમભરી વાતો આજે જ્વાલા બની દઝાડતી હતી. દિલનો હર ખૂણો આજે તેની સમીપતા વર્ષો પહેલા હતી તેના કરતાં પણ વધુ ચાહતો હતો. થોડી ઘણી દરારો જે પડી હતી તેને વગર મરામતે પૂરવી હતી. જૂની થઈ ગઈ દિલની ઓસરીને આજે ફરી તેના પ્યારના લીંપણથી લીંપીને સરસ આંકળીઓ પાડવી હતી. તેના પ્યારની મખમલી ભાતવાળો રૂમાલ આજ ફરી ચહેરાના પુરાણા ઘાવ અને દિલના તમામ ઘાવ લૂછવા વાપરવો હતો. તર્જનીમાં ફરી તેના નામની વીંટી પહેરવી હતી, ફરી તેના ફોનની રાહ જોતા ઉજાગરા કરીને આંખોને પ્રેમ ભરી સુવાસથી સુજાડવી હતી. વર્ષો બાદ ફરી આજ તેના મેસેજની રાહ જોવા અનિમેષ નજરે મોબાઈલ સામે તાકવું હતું. ભર ઉનાળામાં મેહુલો વરસેને ફરી તેની યાદોમાં ભીંજાવું હતું. તે માવઠાને પણ સાંબેલાધાર પ્રેમવર્ષા માની છત્રી વિના ખુલ્લા બદને તેની બાહોમાં જઈને નાહવુ હતું. પહેલા વરસાદની માટીની સુવાસ આ કમોસમી વરસાદમાં પણ અનુભવી હતી.દિલના તાર ફરી રણકાવવા હતા.\n\nલાગતું હતું જાણે ઝર્ઝરિત થઈ ગયેલા દિલના મંદિરની પુનઃ પ્રતિષ્ઠા કરવી હોય ને મને અને યાદો તેનો જીર્ણોદ્ધાર કરવા માગતા હોય. આજ માહીને ફરી રાહીના મુસાફર થઈને નાની કાટાળી પગદંડી પર પ્યારની સમતુલાથી ચાલવું હતું. તે વખતે ટાઈમ નથી એમ કહીને જે ભૂલો કરી તેને હવે ટાઈમજ ટાઈમ છે ફક્ત તારા માટેજ અને મારો ટાઈમજ તું છે એમ કહીને તે ભૂલને સુધારવી હતી. પણ શું આ શક્ય હતું ? લગ્નમાં બંધાયેલો રાહી ફરી માહીને તેની મુસાફર બનાવશે ? ફરી તેજ પ્યારનો જીર્ણોદ્ધાર કરી શકશે રાહી ? ફરી રહી તેના દિલમાં માહીની છબીની અંજાન પંછીની પુનઃ પ્રતિષ્ઠા કરશે ? .\n\nઆજે એક ગેસ્ટ હાઉસમાં રોકાયો હતો તેનો રૂમ નંબર પણ મારો લકી નંબર તો તે નવ હતો. ગુરુવારે હતો ને આજે ફરી રાહી માટે ઉપવાસ કરવાના અને તેના ગમતા કાર્યો કરવાનું મન માહીને થતું હતું. હૈયું ઝાલ્યું નહોતું રહેતું અને વિચારોનો દરિયો ઉભરા લેતો હતો. અરીસાને આજે તેને ઘણા વર્ષે ધરાઈને જોયો કે અરીસાએ પણ તેને આજ ઘણા વર્ષે રૂપથી મઢેલી જોઈ. આયનો આજ આછેરું મલકીને તેને ઈજન આપી રહ્યો હતો. ઘણા અરસા બાદ અરીસાને પણ ધરાઇને રૂપ પીવા મળ્યું. ગમથી લીપેલો ચાર વર્ષ જુનો એક ચહેરો આજ મુસ્કાનની આંકળીઓ ખીલવી રહ્યો હતો. શમણાંનો શણગારને પ્રિયેનો હકદાર ચુડલો ખનન...ખનન.... રણકાર કરતો હતો. હજી તેની યાદમાં ને રાહમાં માહીની સેંથી કુંવારી હતી. ચાર વર્ષ પહેલાં તૂટેલો તેનો પ્યાર આજ સંધાવાનો હતો. કેટલીયે રાતોની પથારી ગરમ થઇ હતી તે છેલ્લા ચારેક વર્ષથી થીજી ગઈ હતી તેને ધગધગતી આજ દઝાડવાની હતી. હૂંફનું કયાંય નામ નહિ બસ ફક્ત ભભૂકેલી આગ આગ ને આગજ.\n\nચાર વર્ષમાં બદલાયેલો રાહીને ચાર વર્ષ પહેલાં જેવી હતી તેવીજ માહી આજ મળવાના હતા. રાહીમાં તો અદ્ભુત પરિવર્તન હશે પણ માહીમા તો બસ વિયોગ, વિરહને વેદનાના આંસુ સિવાય ક્યાય પરિવર્તનની કરચલી પણ નહોતી સ્પર્શી શકી. સવારે આવેલા મેસેજ અને બપોરે કરેલી રાહી સંગની વાતો તે અત્યાર લગી સાડા સત્તરવાર વાંચીને સાંભળી ચૂકી હતી. એજ અદાભર્યું લખાણને એજ હુકમ ભર્યો અવાજ ! એ જ બોલવાના તેવડ ને લખવાની લઢણ ! કંઈપણ આરોપો કે ખુલાસા ખુલાસા વિનાની સીધી વાતોજ ચાલુ કરી હતી રાહીએ. જાણે તે ચાર વર્ષનો વિયોગ તેના માટે હોયજ ના ! જાણે તે રોજ માહીને મળતો ને વાતો કરતો હોય તેજ અંદાજથી આજે આટલા વર્ષો બાદ વાતો કરવા લાગ્યો.\n\nમાહીને ઘણું મન થયું, ચાર વર્ષના રોદણા રોવાનું ને તેની નફ્ફટભરી બેવફાઈ પર ભાડવાનુ. પણ પણ, તેની ઘેલછા હજુ એ રહીમયજ હતી. હજુયે તે તેના આગળ દબાઈ જતી હતી. તેના પર હજુયે રાહીનું ભૂત તરોતાજા સવાર હતું. હજુ તેને માહી વફાદાર અને સંજોગો, સમય ને સંબંધોનો શિકાર થયેલો નિષ્કપટ ને ભોળો ઇન્સાનજ લાગતો હતો.\n\nસજી-ધજીને તૈયાર થઈ ગઈ. પહેલી મુલાકાતે જેમ મળી હતી તેવીજ તરોતાજા અપ્સરા સમી તે ભાસતી હતી. કોઇ દુલ્હન માંડવામાં બેસવા જતી હોય ફક્ત સુરવાલમાં તેવી રૂપ રૂપનો શણગાર લાગતી હતી. એજ માંજરી આંખોમાં આંજેલો સોયરો. ડાબી બાજુ કાઢેલી બે લાંબીલચક લટુ,ભરાવદાર ગાલ પર લાઈટ મેકઅપના મિશ્રણમાં આછા ડાર્ક વાળા શેરડા ખેંચીને ઉપસાવેલુ રૂપ,લાઇટ સ્લો લાઈનવાળી લિપસ્ટિકથી મીનના અધર સમા રંગેલા હોઠ, પાંપણોને લાઈનરથી ઘાટી કરીને કીકીને મોટી કરેલ હતી. આગળથી ફુલાવીને ગોળ ઘુમટા સમા બાંધેલા વાળ,નાનીસી નાગણીની ટીલડી, ઘૂઘરીથી ચમકતી નાકની નથણી, એક હાથે ફેશનનું બ્રેસલેટ ને બીજા હાથમાં ફેન્સી ઘડિયાળ. અદલ મોર્ડન યુગમાં આવેલી મર્યાદાવાળી અપ્સરા એટલે માહી.\n\nસહેલીને પેપર આપવા જવું છું, રાત ત્યાં રોકાઈ જઈશ એમ કહીને ઓટો પકડીને સડસડાટ નીકળી પડી. થોડીવારમાંજ ઓટોએ શહેરની હવા ચૂમી લીધી. એ ભાતભાતની રંગીન દુનિયામાં સતત દોડધામ કરતા અને આખી જિંદગીને રોજેરોજ માથે લઈને ફરતા લોકોથી પર રિક્ષામાં બેઠેલી માહી પોતાના અતિતને ખોતરતી સૂનમૂન રીક્ષા કરતા પણ વધુ ઝડપે રહી સંગે પહોચવા દોડતી હતી.\n\nઆછા પ્રકાશમાં હોટલ અપ્સરા રંભા સમી ઝગમગાટ મારતી હતી. કોલ લગાવીને રાહીને બહાર આવવા કહ્યું. ઉપરના માળે ગેસ્ટ હાઉસ હતું. હોટેલ કમ ગેસ્ટ હાઉસના મેનેજરે ઉડતી છતાં ધારદાર લોલુપ નજરો તેની પર નાંખી. ત્યાં તો રાહી આવ્યો. એજ અદા, એજ ચહેરો ને એજ ચાર વર્ષ પહેલા છોડીને આવેલી હેરસ્ટાઈલ. હા, શરીર થોડું જાડું થઈ ગયું થઈ ગયું હતું. જાણે તેને માહીના વિરહની કંઈજ ના પડી હોય તેની ચાડી તેનું બહાર નિકળેલું પેટ ખાતું હતું. ફટાફટ તેનો હાથ પકડીને રૂમમાં લઇ ગયો. સરસ મજાનો રૂમ હતો. જતી હતી ત્યારે તેને ત્યાં બહાર બેઠેલા બધાની નજરો વાંચી લીધી. બધાની નજરો તેના યૌવન પર મંડાયેલી હતી.\n\nજો, મારી પાસે પૈસા નહોતા એટલે મેં અડધા આપ્યા છે બાકીના તું આપજે !.એજ જૂની સ્ટાઈલ ને વાક્યો ફરી ચાર વર્ષ બાદ પણ રીપીટ કરતા તેને કહ્યું. તું જરાય નથી બદલાયો, તને મારા હોવા ના હોવાથી કંઈ ફરક નથી પડ્યો તે દેખાય છે.(એમ કહેતા તેને રાહીને બાથ ભીડી દીધી)\n\nકયાંય સુધી બંને આમ મૂગા મૂગા આલિંગનમાં એમજ ચોંટી રહ્યા. વર્ષોથી જાણે તરસી ધરતી હોય તેમ માહી રાહીના બદનને ચૂમતી રહી. થોડીવારમાં જમવાનું આવી ગયું. માહીના પર્સમાંથી એજ હકથી રાહીએ બિલ ચૂકવ્યું અને કંઈક ઈશારો કરીને રવાના કર્યો. બંનેએ સાથે બેસીને જમી લીધું અને ખૂબ ધરાઈને વાતો કરી. માહીને તો જાણે ચાર નહીં ચાલીસ દાયકા વીત્યા હોય એમ કોથળામાંથી વાતો કાઢી કાઢીને રાહીને માથે હાથ પસવારી કહ્યે જતી હતી. અજવાળાના ઉજાસમાં વાતોથી ધરાઈ ને બે તન એક થયા. થોડીવારમાં માહીને ઘેન ચડતું હોય તેવું લાગ્યું. કયારે તે સૂઈ ગઈ તેનો પણ તેને ખ્યાલ ના રહ્યો.\n\nસવારે વહેલા પાંચ વાગે બંને ઓટો પકડીને અલગ અલગ રસ્તે જવા નીકળી પડ્યા. માહીના ચહેરા પર ગજબ રોનક હતી. તેના દિલનો ખૂણો સાત સુરાવલીઓથી મહેકી ઉઠ્યો. રોમ રોમ આજ પુલકિત થઈને ઘણા વર્ષે યૌવન થયું હોય તેવું લાગ્યું. તે વિચારોમાં ખોવાયેલી હતી ત્યાંજ તેના મોબાઈલમાં એમ.એમ.એસ પડ્યો.માહી લવ રાહીના નામથી સેવ નંબર પરથી મેસેજ હતો.\n\nહેલ્લો માહી,\n\nમને માફ કરજે પણ હું ગરીબીથી તંગ આવી ગયો છું અને પૈસાથી સાવ ખુવાર થઈ ગયો છું. તને બહુજ પ્રેમ કરતો હતો પણ મારી લાઈફ હવે બીજાની હોવાથી તને બોલાવી નહોતો શકતો પણ આજ મજબૂરી હતી અને તે મજબૂરી પહેલાની જેમજ પૈસાની છે આથી મેં તારો એમએમએસ બનાવવા માટે ત્યાં બોલાવી હતી. મને ખબર છે તારી પાસે ઘણા રૂપિયા છે. તારા પપ્પા તારા માટે મરતા પહેલા ૫૦ લાખનો વીમો પકવી ગયા છે તો, તું મને ફક્ત દસ લાખની હેલ્પ કરજે નહીંતર આ એમએમએસ જોઈ લે. તે વાયરલ થતાં વાર નહીં લાગે અને તેમાં ફકત તુંજ દેખાય છે અને તે પણ એક સાથે ચાર પુરુષો સાથે. સોરી મારો ખાતા નંબરને બધી વિગત તને ખબરજ છે.. આજ ચાર વાગ્યા લગી પૈસા મોકલી દેજે.\n\nઓટોમાં બેઠા બેઠાજ માહીના પગ તળેથી ધરતી ખસી જવા લાગી. આગળના પુલે તે ઉતરી ગઈ. કેટલાય વિચારો કર્યા બાદ તેને પૈસા ટ્રાન્સફર કરી દીધા પણ તેનું હૃદય છેલ્લા ધબકારા લેતું લાગ્યું અને આટલો મોટો રાહી તરફથી મળેલો વિશ્વાસઘાતના જીરવાતા તેને પુલ પરથી.......\n\n ..... હેલ્લો રમીલાબેન ઓઝા બોલો....હું ઈન્સપેકટર ઝાલા બોલું છું. તમારી માહીની ડેડબોડી મળી છે. ઓળખાણ કરવા લાયન્સ હોસ્પિટલમાં આવશો. એમ કહીને ફોન કટ થઈ ગયો. રમીલાબેન ત્યાં ને ત્યાં ફસડાઈ પડ્યા.",
      "duration": "7 mins",
      "category": "Crime"
    },
    {
      "id": 58,
      "title": "ઋણાનુબંધ",
      "story_name": "શેઠ સુમનરાય આજે ખૂબ ટેન્શનમાં હતાં. રાજકોટમાં એમની એકની એક દીકરી રીમાના પુત્રના લગ્ન હતાં. એમણે પોતાની કારો અને ડ્રાઈવરોને અઠવાડિયા પહેલાં રાજકોટ મોકલી દીધા હતાં. પોતાના માટે એક કાર અને એક ડ્રાઈવર રાખ્યા હતાં. લગ્ન રવિવારે હતાં. મુંબઈનું થોડું કામ પતાવવાનુ હતું અને નજીકના સગા ઓને ખુદ જઈને આમંત્રણ આપવાનું હોવાથી સુમનરાય અને સુમિત્રાબેને ગુરુવારે જવાનું ગોઠવ્યું.\n\nગુરુવારે નીકળવા ની તૈયારી કરતા હતાં ત્યાં તેમના ડ્રાઈવરનો ફોન આવ્યો કે તેની પત્ની બિમાર હોવાથી તેની સાથે આવી શકશે નહીં. આથી સુમનરાયને ખુદને કાર ચલાવીને જવું પડે તેમ હતું.\n\nડ્રાઈવરની હા ના માં સુમનરાય ને નીકળતા સાજના છ વાગી ગયા રસ્તામાં એક હોટલમાં જમવા માટે ઊભા રહ્યા. પછી તો કાર સડસડાટ રાજકોટ તરફ આગળ વધવા લાગી. પણ સુમનરાય ને ક્યાં ખબર હતી કે મુંબઈથી તેની પાછળ તેનો કાળ આવી રહ્યો હતો. એક ટેમ્પો મુંબઈથી તેનો પીછો કરી રહ્યો હતો. નવસારી વટાવી કાર થોડી આગળ ગઈ હશે ત્યાં તો ટેમ્પો સાવ લાગોલગ આવી ગયો અને કાર ને જોરદાર ટક્કર મારવાની વેતમાં હતો ત્યાં તેમણે પોલીસની જીપની સાઈરન સાંભળી કાર ને ટક્કર મારી ને સડસડાટ આગળ નીકળી ગયો. પાછળ આવતી પોલીસ જીપમાં બેઠેલા એસ.પી અને ડી.વાઈ.એસ.પી. એ આ દ્રશ્ય નિહાળ્યું ટક્કર વાગવાથી કાર સડક નીચે ઉતરી ગઈ હતી અને એક પત્થર સાથે અફળાઈને એક બાજુ નમી ગઈ હતી નસીબ જોગે કોઈ જાનહાનિ થઈ નહોતી.\n\nપોલીસ જીપ નજીક આવી અને મીરા અને અભયકુમાર જે s.p અને D.y.sp હતાં તેમણે સુમનરાય અને સુમિત્રા દેવીને મહામહેનતે બહાર કાઢ્યા. સુમન રાય અને સુમિત્રા બેન મીરા અને અભરકુમાર ને જોઈને હેરત પામી ગયા કારણકે મીરા અને રીમા બન્ને સરખી ઉમર ના હોવાથી મીરાં પણ રીમા ની જેમ સુમિત્રા બેનના હાથમાં દીકરીની જેમ મોટી થઈ હતી. મીરા ના પિતા સુમનરાય ને ત્યાં માળીનું કામ કરતાં હતાં નાનપણમાં મીરા ની માતાનું મૃત્યુ થયું હતું. સુમિત્રા બેને ક્યારેય માં ની ખોટ સાલવા દીધી નહોતી મીરા પણ ભણવામાં ખૂબ હોશિયાર હતી તેથી સુમનરાયે મીરા નો ભણાવવા નો ખર્ચ પોતાના શીરે લીધો હતો. આવા પરોપકારજીવી દંપતિ ઉપર કોઈએ જીવલેણ હુમલો કરાવ્યો છે તે જાણતા તેને વાર ન લાગી.\n\nસદનસીબે મીરા પણ રીમા ને ત્યાં લગ્નમાં જતી હતી આથી સુમનરાય અને સુમિત્રા બેનને પ્રાથમિક સારવાર અપાવી તેની સાથે જીપમાં બેસાડ્યા અને ગાડી ને ગેરેજ મા મોકલી દીધી. અભય કુમાર ને મુંબઈ જઈને સુમન રાયના કોઈ દુશ્મન હોય જે જાન લેવા સુધીની નીચ હરકત કરી શકે તેની તપાસ હાથ ધરવા કહીને રાજકોટ જવા રવાના થઈ ગયા.\n\nસવારે તે ઓ રાજકોટ પહોંચી ગયા. રીમા તો મીરા ને જોઈને ખુબજ ખુશ થઈ ગઈ, પણ તેની સાથે તેના મમ્મી પપ્પા ને જોઈને હેરત પામી ગઈ. મીરા એ તેને બધી વાત કરી અને મમ્મી પપ્પા ઉપર જાનનું જોખમ છે તેમ જણાવ્યું મીરા ની નજર સતત સુમનરાય અને સુમિત્રા બેનની આસપાસ ફરતી રહેતી હતી. મીરા ને રીમા ના વરની વર્તણુક જરા વિચિત્ર લાગતી હતી. તેને વિનોદ કુમાર ઉપર શક ગયો\n\nરાજકોટ પોલીસ સ્ટેશનમાં જઈ ને ત્યાથી થોડા સ્ટાફ ને સિવિલ ડ્રેસમાં પોતાની સાથે લઈ આવી અને વિનોદકુમારની આસપાસ ગોઠવી દીધી.\n\nઅભયકુમાર મુંબઈ પહોંચી ને સૌથી પહેલા તેના સસરા ને મળ્યા. મીરાનાં પિતાજી હવે માળી કામ નહોતા કરતા પરંતુ વ્યવસ્થાપક તરીકે તે ફરજ બજાવતા હતાં. તેના કહેવા પ્રમાણે સુમનરાયે બે દિવસ પહેલાં વીલ બનાવડાવ્યુ હતું અને તેની એક કોપી મને પણ આપી ગયા છે. આમ કહી તેણે વિલની કોપી અભયકુમારના હાથમાં આપી. વીલ ના લખાણ અનુસાર સુમનરાય અને સુમિત્રા બેનની હયાતી પછી તેની બધી માલમિલકત બિઝનેસ બધું દીકરી ના નામે થઈ જાય અને દીકરીની હયાતી પછી બધો વારસો તેમના દીકરા કૃણાલ ને મળે. જમાઈને આમાંથી એક ફૂટી કોડી પણ ન મળે.\n\nવીલ વાંચી અભરકુમાર ને સમજાઈ ગયું કે નક્કી આ કામ જમાઈનું હોવું જોઈએ. ત્યાં જ મીરાનો ફોન આવ્યો અને કહ્યું કે મારા પિતા ઉપર જાનનું જોખમ છે. કારણકે મેં અહીંના પોલીસને છૂપા વેશે તેની ઉપર નજર રાખવાનું કહ્યું હતું તેણે વિનોદ કુમાર ને સુમનરાયના ડ્રાઈવરની સાથે વાત કરતા સાભળી લીધું હતું. સુમનરાય ના ડ્રાઈવર ને રંગેહાથ પકડીને બધુ ઓકાવશુ તો આપણું કામ સરળ થઈ જશે અને મારા પિતાનું ધ્યાન રાખજો.\n\nમીરા એ રીમા ને વિનોદ કુમાર વિશે પૂછતાં માલૂમ પડ્યું કે તેમના સાસરિયા ખૂબ જ પૈસાદાર હતાં. અને સમાજમાં પણ ખુબ સારું નામ હતું. વિનોદનો સ્વભાવ પણ સારો હતો. બધું સારું ચાલતુ હતું પણ ન જાણે ક્યાંકથી ખરાબ લત લાગી ગઈ કે જુગાર અને દારૂમાં ઘરની બરબાદી કરી નાખી. સાસુ સસરા પણ આ આઘાત સહન ન કરી શક્યા અને મૃત્યુ પામ્યા. ઘરની આબરુ સચવાઈ રહે તેથી અહીં બધું સાચવીને બેઠી છું. મમ્મી પપ્પાનો સાથ અને કૃણાલની ચિંતા ન હોત તો હું પણ ક્યારની મરી ગઈ હોત.\n\nકૃણાલ ના લગ્ન પતી ગયા પછી વિનોદ કુમાર ને પકડવાનુ વોરંટ લઈને મીરા રીમા ના ઘેર ગઈ. ત્યાં તો વિનોદ કુમારે બધા ને બાનમાં રાખેલા હતાં. અને વીલ બદલી બધી મિલકત પોતાના નામની કરી નાખવા માટે દબાણ કરતો હતો.\n\nમીરા પૂરતી પોલીસફોર્સ સાથે આવેલી હોવાથી થોડા બીજા દરવાજેથી અંદર આવ્યા અને થોડા બારીના સહારેથી અંદર આવી ગયા. મીરા એ વિનોદકુમારને બહેસ કરવામાં રોકી રાખ્યા ત્યાં પાછળથી પોલીસે દબોચી લીધા. મુંબઈ મા અભયકુમારે ડ્રાઈવર ને મીરા ના પિતાનું ખૂન કરવા જતાં રંગેહાથ પકડી લીધો.\n\nઆમ મીરા એ સુમનરાય અને સુમિત્રા બેને નિ:સ્વાર્થ ભાવે જે પ્રેમ અને હૂંફ આપી હતી તેનું ઋણ બજાવી બધાને ભયમુક્ત કર્યાં.",
      "duration": "4 mins",
      "category": "Crime"
    },
    {
      "id": 59,
      "title": "જરા ચેતજો",
      "story_name": "અમદાવાદના પોશ વિસ્તારમાં રહેતી અને જાણીતી કોલેજમાં પ્રોફેસર તરીકે ફરજ બજાવતી સંગીતાની વાત છે. ૩પ વર્ષીય સંગીતા તેના પતિ અને એક દીકરી સાથે રહે છે. તેમના પતિ બિઝનેસમેન છે. સંગીતાનો સ્વભાવ ખૂબ સુંદર છે અને સાથે-સાથે તે પરિવાર તથા ઘરની તમામ જવાબદારી પણ ખૂબ સારી રીતે નિભાવે છે. સંગીતા પ્રોફેસર હોવાની સાથે-સાથે હેલ્થનું પણ ખૂબ ધ્યાન રાખે છે, જેથી તે વહેલી સવારના પાંચ વાગ્યે ઊઠીને નિત્યક્રમ મુજબ કસરત-યોગ કરે છે. ત્યારબાદ પતિ સાથે સવારમાં ચા-નાસ્તો કરી દિવસની શરૂઆત કરે છે,\n\nજોકે દિવસ દરમિયાન સંગીતાને કોલેજ જવાનું, ઘરકામ કરવાનું, દીકરીને તૈયાર કરવાથી લઈ સ્કૂલે મૂકવા જવાનું હોવાથી તે આ બધા કામમાં ખૂબ જ વ્યસ્ત રહે છે, સંગીતાને જ્યારે જ્યારે નવરાશ મળે ત્યારે મોબાઈલનો ઉપયોગ કરતી હોય છે. નવરાશમાં સંગીતાને મોબાઈલમાં સોશિયલ મીડિયા સિવાય ઓનલાઇન શોપિંગ કરવાનો ખૂબ જ શોખ છે. નવી નવી વસ્તુઓ ઘરમાં સજાવટ કરવા કે પછી દીકરી માટેનાં કપડાં હોય કે તેમના માટે નવું ક્લેક્શન આવ્યું હોય તો જોવાનો અને તે ઓનલાઇન મંગાવતી પણ હતી. ઘણી વાર મંગાવ્યા મુજબ દરેક વસ્તુ ઘર સુધી આવી પણ જતી હતી અને હાલ લોકડાઉન હોવાથી સંગીતા, તેના પતિ અને દીકરી ઘરે જ હતી. થોડા દિવસ પહેલાં જ લોકડાઉન ખૂલ્યું છે, જેથી સંગીતા ઘરે હતી તે સમયે તે મોબાઈલ વાપરતી હતી ત્યારે સંગીતાના મોબાઈલ પર એક મેસેજ આવ્યો હતો.\n\nસૌથી પહેલાં તો મોબાઈલ પર આવેલ મેસેજ વાંચ્યા પછી સંગીતાએ ઇગ્નોર કર્યો હતો. સંગીતાએ વિચાર્યું કે આખો દિવસ કંપનીવાળા ગમે તે મેસેજ કે ફોન કરે છે. આમ વિચારીને ફરી તે મોબાઈલમાં સોશિયલ મીડિયામાં વ્યસ્ત થઇ ગઈ હતી, જોકે થોડી વાર પછી ફરી એક મેસેજ આવતાં સંગીતાએ ફરી એક વાર મેસેજ વાંચ્યો તો મેસેજમાં કહ્યું હતું કે તમારા પેટીએમમાં કેવાયસી ર૪ કલાકમાં અપડેટ નહીં કરાવો તો તમારું એકાઉન્ટ થોડા સમય માટે હોલ્ડ કરવામાં આવશે.\n\nઆ કેવાયસી અપડેટની કાર્યવાહી પૂરી કરવા માટેનો મેસેજ હતો. સંગીતાએ પેટીએમ બંધ થઇ જશે એમ માની તેના પર આવેલ મેસેજવાળા નંબર પર ફોન કર્યો હતો. સુમિત નામના યુવકે ફોન ઉપાડ્યો હતો.\n\nસુમિતે સંગીતાને કહ્યું કે 'હું પેટીએમમાંથી વાત કરું છું. બોલો, હું તમને શું મદદ કરી શકું.'\n\nસંગીતાએ તેને વાત કરી કે 'પેટીએમ અપડેટ કરવાનો મેસેજ આવ્યો છે.'\n\nસુમિતે કહ્યું કે 'હા, તમે પેટીએમ અપડેટ કર્યું નથી, જો તમે અપડેટ નહીં કરો તો તમારું પેટીએમ ર૪ કલાકમાં બ્લોક થઈ જશે.'\n\nસુમિતે સંગીતાને વિશ્વાસમાં લેવા કહ્યું કે 'તમને વિશ્વાસ ન આવતો હોય તો હું નંબર આપું તે ઓફિસમાં તમે વાત કરી લો.'\n\nસુમિતે આમ કહેતાં સંગીતાને સુમિત પર વિશ્વાસ આવી ગયો હતો અને સંગીતાએ કહ્યું કે 'પેટીએમ અપડેટ કરવા શું કરવું પડશે ?'\n\nસુમિતે કેવાયસી અપડેટ કરવા માટે એક એ\u200Cિપ્લકેશન ડાઉનલોડ કરવા માટે કહ્યું હતું. સંગીતાએ આ એ\u200Cિપ્લકેશન ડાઉનલોડ કર્યા બાદ સુ\u200Cિમતે કહ્યું એ\u200Cિપ્લકેશનમાં તમારી બધી વિગત ભરી દો. ત્યારબાદ તમારા મોબાઈલમાં એક નંબર આવશે, જે માગ્યો હતો. નંબર મેળવ્યા બાદ સંગીતાના બેન્કના ખાતામાંથી લાખ રૂપિયા કપાઈ ગયાનો મેસેજ મોબાઈલ જોઈ સંગીતા ચોંકી ગઇ હતી.\n\nજોકે સંગીતાને ફ્રોડ થયાની જાણ થતાં જ તેણે એ\u200Cિપ્લકેશન ઇન્સ્ટોલ કરી એટીએમકાર્ડ પણ બ્લોક કરાવી દીધું. સંગીતાએ સતત ફોન કરી સુમિતનો સંપર્ક સાધવાની કોશિશ કરી, પરંતુ તેનો ફોન સ્વિચ ઓફ આવતો હતો. ત્યારબાદ સંગીતાએ તેના પતિને જાણ કર્યા બાદ પોલીસ સ્ટેશનમાં ફરિયાદ કરી હતી.\n\nઓનલાઇન ફ્રોડના કિસ્સા દિવસ ને દિવસે વધી રહ્યા છે, જેમાં માત્ર પ્રોફેસર જ નહીં, ઘણા બધા લોકો આવા લોકોની જાળમાં ફસાઈ જાય છે. ઘણા લોકો ફરિયાદ કરે છે, ઘણા ફરિયાદ નથી કરતા, કારણ કે પોલીસના ધક્કા કોણ ખાય ? ઘણા એવા હોય છે, જે શરમના માર્યા પણ ફરિયાદ નથી કરતા, પરંતુ આવા કોલ કે મેસેજ આવે તો સતેજ થઇ જવું, જેથી આવા લોકોની જાળમાં ફસાતાં બચી શકાય.\n\nજો તમારા મોબાઈલમાં આવા મેસેજ કે ફોન આવે તો ચેતજો.\n\nઉલ્લેખનીય છે કે ગઠિયા પેટીએમ વાપરતા લોકોને એવા વિશ્વાસમાં લે છે કે યુઝર આઇડી પાસવર્ડથી કોઇ નુકસાન નહીં થાય અને બેન્કમાં ગયા વગર કેવાયસીની પ્રોસેસ થઇ જશે. ગઠિયા ઘણી વાર ફોન કરે છે અને તમને તમારા પેટીએમ એકાઉન્ટના કેવાયસીને પૂર્ણ કરવા કહે છે. ત્યારબાદ તેઓ તમારી વિગતો લઇ છેતરપિંડી કરે છે. તેથી જો તમને આવા કોલ આવે તો સૌપ્રથમ પેટીએમ કસ્ટમર કેરમાં જાણ કરવી જોઈએ. આ સિવાય જો તમે કેવાયસી કરાવવા માગતા હો તો તેને પેટીએમ એપ પર જઇને અપડેટ કરી શકો છો અથવા તમે પેટીએમ એક્ઝિક્યુટિવને કોલ કરી શકો છો. આમ, થોડી સાવધાની રાખીને ઓનલાઈન પેમેન્ટ એપનો ઉપયોગ કરશો તો ક્યારેય છેતરાશો નહીં.",
      "duration": "4 mins",
      "category": "Crime"
    },
    {
      "id": 60,
      "title": "પોતાની સાવ નજીક",
      "story_name": "પોલીસ સ્ટેશનમાં લેડી કોન્સ્ટેબલ સાવિત્રી સામે બેઠેલી રડી રહેલી, શરીર પર લીલાં ચકામાવાળી સ્ત્રીનું બયાન લખી રહી હતી.\n\n“જરાય ગભરાયા વગર લખાવ બેન. કાયદો કોઈને બક્ષશે નહીં. તને ન્યાય જરુર મળશે જ.”\n\n“મેડમ ઘરનાં બધાં બહુ હેરાન કરે છે.”અને સાવિત્રી લખતી ગઈ. એને શારિરીક માનસિક ત્રાસ આપતા પરિવારજન, બધી જ કમાણી માર મારીને લઈ લેતો નપાવટ પતિ વગેરે વગેરે..\n\nલખતાં લખતાં સાવિત્રીનો આક્રોશ ચોખ્ખો જણાઈ આવતો હતો. ફરિયાદ લખાઈ ગઈ. “મેડમ મારી વાત પોલિસ માનશે તો ખરી ને?”\n\n“હા હા બિલકુલ માનશે જ. જ્યારે પીડાતા હોઈએ ત્યારે આપણે સૌથી વધુ વાસ્તવિક હોઈએ છીએ.” અને સાવિત્રીએ કમર પર મરી ગયેલા લોહીના ડાઘ પર હાથ ફેરવતાં ધારદાર નજરે લોકઅપ તરફ જોયું.“જેમ કે હું..”\n\nએ સ્ત્રી રવાના થઈ.\n\nપણ સાવિત્રીની બરાબર સામે લોકઅપમાં સળિયા પકડીને ઉભેલા નરેશને ધ્રૂજારી છૂટી ગઈ. \n\nહવે નશામાં સહેજ ધોલધપાટ કરું કે કોઈ કોઈ વાર દેવું થાય ત્યારે બાપ પાસેથી રુપિયા લાવવા બે-ચાર દિવસ ધમકાવીને કાઢી મુકું. હવે ગઈ કાલે એમ જ તો કીધું કે પેલા દાગીના વેચવા આપ. દારુના પૈસા ચૂકવનાના છે નહીંતર હવે પીઠાવાળો દારુ નહીં આપે. ન જોઈ હોય તો મોટી પોલિસવાળી! પતિને આવા બુટલેગરો સાથે લોકઅપમાં પુરી દીધો! મારી તો કોઈ ઈજ્જત જ જાણે નથી. \n\nઅનાયસે સાવિત્રીની સામે નજર મળતાં નરેશને પરસેવો વળ્યો. \n\nગામઆખામાં ડોન થઈને ફરું પણ આ ચાર કલાકમાં તો ધોળે દિવસે તારા દેખાય છે. સાવિત્રીએ સાલી વાત તો સાચી કરી હોં! મનમાં તો પોલિસના ડંડાની એવી બીક લાગે છે કે, જ્યારે પંડને પીડા પહોંચે છે ત્યારે પોતાની સાવ નજીક તો પહોંચી જ જવાય છે.",
      "duration": "2 mins",
      "category": "Crime"
    },
    {
      "id": 61,
      "title": "રિટાયર્ડ ફોજી રાયસંગ",
      "story_name": "અરે ! આ શું ? બધા જ કેદીઓ એક તરફ જોવા લાગ્યા, જોયું તો \"એક યુવાન પી.એસ.આઈ.\" કેડમાં બંદૂકને માથે ટોપી, કાળા ગોળ-મટોળ ચશ્માં, એકદમ લાલ કલરના પોલિશ બુટ અને તેમના હાથમાં હાથ- કડી અને તે હાથ-કડીમાં એક જુવાન છોકરાનો હાથ કે, જેને \"પી.એસ.આઈ યુવરાજસિંહ\" પકડીને જેલ તરફ લઈને આવતા હતા. 'કેદીના કપડામાં છોકરાને આવતા જોઈને બધા જ કેદીઓ આશ્ચર્યચકિત થઈ ગયા.' જોતા જોતામાં જ પી.એસ.આઈ. એ તેને કેદીઓ સાથે જેલમાં ધક્કો મારીને અંદર કર્યો.\n\n    છોકરો જેવો જેલનાં એક ખૂણામાં બેઠો કે, તરત જ એક મોટી ઉંમરના કેદી આવ્યા અને પૂછ્યું કે, અરે બેટા ! આ ભણવાની ઉંમરમાં કેદની સજા કેમ ? છોકરો નીચું જોઈને ઘડિક તો કંઈ બોલ્યો જ નહિ. પણ થોડીવારમાં જ અવાજ આવ્યો કે, હું નિર્દોષ છું, છતાં પણ પોલીસ મને અહીં પકડીને લઈ આવ્યા છે. \"સાંભળતા જ તે કેદી બોલ્યાં કે, પણ થયું શું છે ? અને કોણ છે તું ? તારું નામ શું છે ? તને કેમ અહીં લાવ્યા છે ? વગેરે પ્રશ્નો કરવા લાગયા\"\n\n    અરે કાકા ! કહું છું, થોડી ધીરજ તો રાખો; એમ બોલતાં જ છોકરાએ ઊંડો શ્વાસ લીધો અને આંખમાંથી ઝરમર-ઝરમર ઝર-ઝરીયા પાડવા લાગ્યો અને હિબકે-હિબકે રડવા લાગ્યો. આ દ્રશ્ય જોઈને પેલા કેદી કાકાને પણ દયા આવી એટલે તેના માથા પર હાથ ફેરવતા-ફેરવતા કહેવા લાગ્યા કે, છા'નો રહી જા મારા દીકરા; સૌ સારા વાના થઈ જશે. જો તું નિર્દોષ છે તો તને ચોક્કસ ન્યાય મળશે.\n\n    હું નિર્દોષ નહિ છૂટું કાકા એ લોકો હવે મને ક્યારેય નહીં છૂટવા દે. એટલું બોલી છોકરો પાછો રડવા લાગ્યો. 'ઓય શું આમ નમાલાની જેમ રડે છે;' છા'નો રહી જા જોય. કાકા થોડા ગુસ્સેથી બોલ્યા, ત્યાં જ રડવાનો અવાજ શાંત થયો.\n\n        કાકા હસતા- હસતા બોલ્યા કે, શું થયું તે હવે કહીશ ? કે, પછી હજું રડવું જ છે મારા બાપલીયા. ત્યાં તો છોકરાનાં 'મોં' પર નાનું એવું હળવું સ્મિત દેખાયું અને બોલ્યો; કાકા તમે તો બીજા કેદીથી અલગ જ છો અને તમારો સ્વભાવ પણ કેટલો સરસ છે. તો પણ તમે જેલની સજા કાપી રહ્યા છો ? માનવામાં નથી આવતું હો !\n\n    \"કાકા મૂછનો આંકડો ફેરવતા વટથી બોલ્યાં; રાયસંગ ફોજીનો સ્વભાવ તો, આ ફોજમાંથી નિવૃત્તિ લીધા પછી સારો થયો છે. બાકી ફોજમાં રાયસંગને શાંત કરવા ભલ-ભલા અધિકારીને નવ-નેજા પાણી ચડી જતું હો. \"છોકરો બીજો પ્રશ્ન પૂછવા જાય એ પહેલાં જ કાકા બોલ્યા મજાક કરતાં એલા... છોકરા તારું નામ શું છે ? અને તારી વાત કહેવાને બદલે તું તો મારી કુંડળી કાઢવા લાગ્યો હો.\"\n\n    \"છોકરો: હમીર નામ છે મારું. અને સુરેન્દ્રનગર જિલ્લાના એક નાના ગામડામાં રહું છું. ગાંધીનગર ભણવા માટે આવ્યો હતો. અને મારા માં-બાપને ખબર પણ નથી અને હું આ'ય જેલમાં એક ખૂનનો આરોપી થઈને પડ્યો છું; નિરાશ થઈને બોલ્યો..\"\n\n    આટલું સાંભળતા જ ફોજી રાયસંગનું લોહી ઉકળવા લાગ્યું અને જેલમાંથી બૂમ પાડી; એલા.. ઓય.. જેલર સાહેબ સાંભળો છો કે નહીં કોઈ આ બાજુ આવજો જરા... સાંભળતા જ જેલર પ્રતાપસિંહ આવ્યા અને બોલ્યા બોલો બોલો ફોજી સાહેબ શું થયું ?\n\n    એલા... જેલર સાહેબ તમારા આ પોલીસવાળા તો બહુ કે'વાય હો ! આ છોકરાના ઘરે જાણ કર્યા વગર જ તેને અહીં જેલમાં પુરી દીધો.\n\n     અરે ! ફોજી સાહેબ તમે તો જાણો જ છો કે, આપણાં દેશનું રાજકારણ કેટલું ભૂંડું છે. આ છોકરો કોઈ રાજનેતાના છોકરાના મૃત શરીર પાસે છરી લઈને બેઠો પકડાયો હતો, પરંતુ છોકરો કહે છે કે મેં ખૂન નથી કર્યું, જેથી તેને આ રાજકારણીઓએ એક મહિનાથી તેમની કોઈ ખાસ જગ્યાએ રાખ્યો હતો, અને ત્યાં આ બિચારા સાથે શું કર્યું કે, હવે આ છોકરો ગુન્હો કબુલવા તૈયાર થયો એટલે તેને આજે અહીં જેલમાં કોઈને ખબર ન પડે તેમ લાવ્યા છે. અને તેને ગુન્હો એક મહિના પહેલા કર્યો હતો અને ફરાર થઈ ગયો એવું સાબિત કરવા માટે બધા પોલીસવાળાને પણ આ વાત કોઈને ન કહેવા રાજકારણીએ સૂચના આપી છે બોલો ! હવે કાલે આ છોકરાને કોર્ટમાં હાજર કરશે. એવું જાણવા મળ્યું છે.\n\n    સાંભળતા જ ફોજી વિચારમાં પડી ગયા. અને જેલર સાહેબને એક ભલામણ કરી કે, જુઓ સાહેબ છોકરો નિર્દોષ છે. એ વાત તો નક્કી જ છે, તો આપણે કંઈક મદદ કરી તો આ છોકરાને છોડાવવા માટે ?\n\n    \"જેલર પ્રતાપસિંહ : બાપુ મદદ તો મારે પણ કરવી જ છે પણ તેની માટે પુરાવા તો જોઈએ ને...!\"\n\nફોજી : જેલર સાહેબ તો હવે શું કરશું ?\n\nજેલર પ્રતાપસિંહ : તેની માટે આપણે આ છોકરા પાસે આખી વાત જાણવી પડશે કે, થયું શું હતું ?\n\n    ફોજી અને જેલર સાહેબ હમીર પાસે આવે છે અને કહે છે કે, જો બેટા અમને તો ખબર છે કે તું નિર્દોષ છે, પણ કોર્ટમાં તને નિર્દોષ સાબિત કરવા પુરાવા જોઈએ. જે માટે તારે અમને થોડો સહકાર આપવો પડશે. જેથી તને અમે તને કોર્ટમાં નિર્દોષ સાબિત કરી શકીએ.\n\n     આવું સાંભળતા જ છોકરો ડરતાં ડરતાં બોલ્યો કે, ફોજી કાકા તમને તો મેં કીધું છે કે, હું એક નાના ગામડામાંથી ગાંધીનગર ભણવા માટે આવ્યો છું. અમારી પરિસ્થિતિ પણ સારી નથી. મને ખબર છે કે, તમે મને મદદ કરશો પણ આ જેલર સાહેબ એવું કહે છે કે, મારે તમને સહકાર આપવો પડશે. મને ખબર છે કે, તમે કેવા સહકારની વાત કરો છો. પણ હું અત્યારે કોઈ નાણાકીય સહકાર આપું તેટલો સક્ષમ નથી. અને મેં એવું પણ સાંભળ્યું છે કે, પોલીસ તો પૈસાવાળાને જ ન્યાય અપાવે છે. પછી ભલે તે સાચો હોય કે ખોટો હોય.\n\n    હમીરની આ વાત સાંભળતા જ જેલર પ્રતાપસિંહ રાતાં-શોર થઈને બોલ્યા; આ અમારા ડિપાર્ટમેન્ટના અમુક રીશ્વતખોર અને હરામીઓના કારણે આ અમારા જેવા ઈમાનદાર કર્મચારીની પણ છાપ ખરાબ થાય છે. આવાં હરામીને તો ભડાકે દેવા જોઈએ.\n\n    \"ત્યાં જ ફોજી રાયસંગ બોલ્યા; હશે બાપુ આવા કર્મચારી બધે હોય જ. પણ અત્યારે આ છોકરાનું કંઈક વિચારો હો.\"\n\n    ફોજી રાયસંગ અને જેલર પ્રતાપસિંહ બંનેએ છોકરાને નિર્મળ સ્વભાવથી સમજાવવા લાગ્યા કે, જો બેટા બધા પોલીસવાળા સરખા ન હોય એ તો અમુક ખરાબ હોવાના કારણે બધા પોલીસવાળાનું નામ ખરાબ થાય છે. \"આટલું સાંભળતા જ હમીર ખુશ થઈને બોલ્યો કે, તો ફોજી કાકા શું તમે અને આ જેલર સાહેબ મને પૈસા વગર જ નિર્દોષ સાબિત કરીને ન્યાય અપાવશો ?\" ફોજી અને જેલર: હા બેટા..\n\nઅને સહકાર એટલે પૈસાની વાત નથી તારે અમને એ જણાવી ને સહકાર આપવાનો છે કે, તારી સાથે બનાવ શું બન્યો છે. તું તો પુરી વાત સાંભળ્યા વગર જ ઊંધું સમજી બેઠો.\n\nહમીર : સોરી..... ફોજી કાકા અને જેલર સાહેબ મને સમજવામાં ભૂલ થઈ હતી. મને માફ કરજો હો.\n\nફોજી રાયસંગ : દીકરા ભૂલ થાય અને તું તો બાળક છે સમજવા ફેર થાય ચાલ્યા કરે બધું.\n\nજેલર પ્રતાપસિંહ : બેટા હવે તું અમને કહીશ કે, તારી સાથે શું થયું હતું ?\n\nહમીર : હા સાહેબ એમ કહી વાતની શરૂઆત કરે છે...\n\n          \"લગભગ એક મહિના પહેલા હું કોલેજથી સાંજે મારી હોસ્ટેલ તરફ જતો હતો કે, અચાનક મારી નજર કોલેજના ગ્રાઉન્ડ પાસેના બગીચામાં એક સૂતેલા તડફડિયા મારતાં છોકરા પર પડી. અને જઈને જોયું તો કોઈકે તેને છરીનો ઘા મારેલો હતો. એટલે હું તેની પાસે હું ગયો. હું તેનો જીવ બચાવવા તેને હું ઉંચકીને હોસ્પિટલ લઈ જાઉં તે પહેલાં તો તેના ત્યાંને ત્યાં જ રામ રમી ગયા. એટલે હું તેને ખોળામાં લઈને બેઠો બેઠો વિચારતો હતો કે, કોણે આવું કર્યું હશે. હવે હું આને ક્યાં લઈ જાઉં. ત્યાં જ બે વ્યક્તિ મને જોઈ ગયા અને મારી પાસે આવીને બોલવા લાગ્યા કે, અરે ! તે આ શું કરી નાખ્યું ?  બિચારા છોકરાને મારી નાંખ્યો ! એમ કહી એક વ્યક્તિએ મને પકડ્યો અને બીજાએ પેલા છોકરાના ખિસ્સામાંથી મોબાઈલ કાઢી અને તેના ઘરે ફોન કરીને તેના પપ્પાને ત્યાં બોલાવ્યા.\n\n    થોડીવાર થઈ ત્યાં તો ચાર-પાંચ લાલા લાઈટવાળી ગાડીઓ આવી અને તેમાંથી એક મોટા રાજનેતા (મંત્રી સાહેબ) બહાર આવીને છોકરાનું મૃત શરીર જોઈને રડવા લાગ્યા. અને ગુસ્સો કરીને બોલ્યા; કોણે મારી નાંખ્યો છે, મારા છોકરાને છોડીશ નહીં. ત્યાં જ મને પકડી રાખેલો વ્યક્તિ બોલ્યો કે, સાહેબ આ રહ્યો તમારા છોકરાનો ખૂની. આ સાંભળતા જ તે નેતા મારી પાસે આવીને મને મારવા લાગ્યા. પરંતુ ત્યાં ઉભેલા માણસો મને છોડાવવા લાગ્યા, એટલે આ મંત્રી સાહેબએ મને પોલીસ સ્ટેશન લઈ જવા માટે પોલીસને કહ્યું અને પોલીસને કંઈક અલગ ઈશારો કર્યો.\n\n    પોલીસવાળાએ મને ગાડીમાં બેસાડ્યો અને પોલીસ સ્ટેશનની જગ્યાએ મને કોઈ ફાર્મ-હાઉસમાં લઈ ગયા. ત્યાં મને આ રાજનેતા અને તેમના માણસોએ દોરીથી બાંધ્યો. અને ખૂબ માર મારવા લાગ્યા અને પૂછવા લાગ્યા કે, કેમ મારી નાંખ્યો મારા છોકરાને બોલ... મેં મંત્રી સાહેબને કીધું કે, મેં તમારા છોકરાનું ખૂન નથી કર્યું. હું તો તેને બચાવવા માટે હોસ્પિટલમાં લઈ જતો હતો, પરંતુ મેં તેને ઊંચક્યો કે, તરત જ તે મરી ગયો. તમે બધા ભેગા થઈને મને ન મારો, અને જેણે તેનું ખૂન કર્યું છે તેને પકડોને. આ સાંભળતા જ મંત્રી સાહેબ ખૂબ ગુસ્સે થયા અને મને કે, તે જ મારા દીકરાને માર્યો છે. તને સજા ન થાય તે માટે તું ખોટું બોલે છે. જો તું કોર્ટમાં ગુન્હો નહિ કબૂલ કરે તો તને અને તારા આખા પરિવારને હું ખતમ કરી નાંખીશ. આવી ધમકી આપી આપીને મને ડરાવતા અને માર મારતા હતા એટલે મેં ગુન્હો કબૂલ કરવા હા પાડી દીધી હતી.\n\n    હમીરની આ વાત સાંભળતા જ રાયસંગ ફોજીએ તેને આશ્ચર્યથી પૂછ્યું કે, કઈ કોલેજમાં આ બનાવ બન્યો હતો. હમીરે કોલેજનું નામ જણાવતા જ રાયસંગ ફોજીના પગ નીચેથી ધરતી ખસી ગઈ. અને અફસોસ સાથે હમીરની માફી માંગવા લાગ્યા. આ દ્રશ્ય જોઈને જેલર પ્રતાપસિંહને કંઈ સમજાયું ન હતું, એટલે તે મજાકમાં બોલ્યા; અરે ! ફોજી શું તમેય ગાંડા કાઢો છો. આ છોકરાને નિર્દોષ કેવી રીતે સાબિત કરીશું એ વિચારોને.\n\n    ફોજી રાયસંગ : એ વિચારવાની જરૂરું નથી હવે કામ થઈ ગયું. એમ સમજો જેલર સાહેબ આ છોકરો બિચારો મેં કરેલા ગુન્હામાં અહીં અંદર આવી ગયો છે.\n\nજેલર પ્રતાપસિંહ : એવું તો કેમ બની શકે આ છોકરાને ખૂની સાબિત કરવા માટે પેલા મંત્રી પાસે કોલેજના બે વ્યક્તિ સાક્ષી છે. અને તમે કહો છો કે, આ તમારા ગુન્હામાં અહીં અંદર છે. હું સમજુ છું કે, મંત્રીના બંને સાક્ષી ખોટા છે, પરંતુ એનો અર્થ એ નથી કે, પેલા મંત્રીના છોકરાનું મર્ડર પણ તમે કર્યું છે.\n\nફોજી રાયસંગ : જેલર સાહેબ તમને તે ખબર છે કે, હું ક્યાં ગુન્હામાં અહીં અંદર થયો છું ?\n\nજેલર પ્રતાપસિંહ : હા ! જ વળી ખબર છે. એક કોલેજની છોકરીને એક છોકરો હેરાન કરતો હતો, જે તમે જોયા પછી સહન ન કરી શક્યા એટલે તમે તે છોકરાને જાનથી મારી નાંખ્યો. એના ગુન્હામાં તો તમે અહીં અંદર બેઠા છો.\n\nફોજી રાયસંગ : હમ... વાત સાચી છે, પણ અધૂરી છે. એમ કહી વાત આગળ ચાલુ કરી.\n\n    છોકરીને હેરાન કરવામાં એક નહિ પણ બે છોકરા હતા. તેમાં આ મંત્રીનો છોકરો પણ હતો. હું જ્યારે કોલેજના ગ્રાઉન્ડમાં ચાલવા નીકળ્યો કે, બે છોકરા એક છોકરીને હેરાન કરતા હતા. થોડીવાર તો મને લાગ્યું કે, હશે કંઈક નાનો-મોટો ઝઘડો એટલે તે તરફથી ધ્યાન હટાવીને હું આગળ ચાલવા લાગ્યો.\n\n    જેવો હું આગળ ચાલ્યો કે, છોકરીની ચીખ સાંભળવા મળી, એટલે હું ત્યાં ગયો અને જોયું તો મંત્રીનો છોકરો અને તેનો બીજો એક ભાઈબંધ છોકરીનો રેપ કરવાની કોશિશ કરી રહ્યા હતાં. આ દ્રશ્ય જોતા જ હું મારા ક્રોધને રોકી ન શક્યો એટલે પેલા છોકરાઓને પકડીને મારવા લાગ્યો. તેમાં અચાનક મંત્રીના છોકરાએ છરી કાઢી અને મને મારવાનો પ્રયાસ કર્યો. પરંતુ તે મને છરી ના મારી શક્યો અને તેના હાથમાં રહેલી છરી મેં તેને જ મારી દીધી.\n\n    આ જોઈને તેનો ભાઈબંધ ભાગવા લાગ્યો. આગળ તે અને તેની પાછળ હું લગભગ 1 કિલોમીટર દોડાવ્યો મને અને અંતે બજારની વચ્ચો-વચ હાથમાં આવી ગયો. મારે તેને છોડી જ દેવો હતો, પરંતુ મને પેલી દીકરીનો વિચાર આવ્યો કે, જો આજે હું આ નરાધમને છોડીશ તો આ છોકરો ઘણી દીકરીઓને હેરાન કરશે. એટલે જાહેરમાં ભર-બજારે જ મેં તેને મારી નાંખ્યો. અને હું કાંઈ બોલું તે પહેલાં પોલીસવાળા આવીને મને લઈ ગયા. ખબર નહિ પણ તે વખતે હું કંઈ બોલી જ ન શક્યો કે, મેં બે ખૂન કર્યા છે. આ બાજુ હું પોલીસ સ્ટેશને આવ્યો અને ત્યાં આ હમીર બિચારો મારા ખુનનો આરોપી બન્યો હશે.\n\nજેલર પ્રતાપસિંહ : વાહ ! ફોજી વાહ ! તમેં તો એક દીકરીની લાજ બચાવી હો.... એવું કહી ફોજીને બિરદાવ્યા..\n\n    આટલું બોલે છે ત્યાં જ જેલર સાહેબના ફોનની ઘંટડી સંભળાય છે....\n\nટ્રીન.......ટ્રીન.......ટ્રીન.......ટ્રીન.......\n\nજેલર પ્રતાપસિંહ : હાલો...કોણ?\n\nપી.એસ.આઈ યુવરાજસિંહ : પી.એસ.આઈ. યુવરાજસિંહ બોલું છું.\n\nજેલર પ્રતાપસિંહ :- હા..જી. બોલો..\n\nપી.એસ.આઈ. યુવરાજસિંહ : કાલે સવારે આરોપી હમીરને કોર્ટમાં હાજર કરવાનો છે, જેથી સવારે હું તેને લેવા આવું છું.\n\nજેલર પ્રતાપસિંહ : યુવરાજસિંહ મારે તમારી થોડી મદદ જોઈતી છે. અને હું તમને હમીર વિશે કંઈક કહેવા માગું છું.\n\nપી.એસ.આઈ. યુવરાજસિંહ :  બોલો બાપુ ફરમાવો..\n\nજેલર પ્રતાપસિંહ : \"હમીર નિર્દોષ છે, તેણે કોઈ ખૂન કર્યું નથી, પેલા નિવૃત ફોજી સાહેબે જે દીકરીની આબરૂ બચાવવા માટે મર્ડર કર્યું હતું, તે બધી વાત વિગતવાર બતાવી. અને કહ્યું કે, તે સમયે પોલીસ ઉતાવળમાં કોલેજના સી.સી.ટી.વી. કેમેરાનું રેકોર્ડીંગ લેવાનું ભૂલી ગઈ હતી. જો તે વિડિઓ રેકોર્ડિંગ મળી જાય તો એક વિદ્યાર્થીની કારકિર્દી બચી જશે.\n\n પી.એસ.આઈ. યુવરાજસિંહ : અરે ! બાપુ એમાં શું હતું અત્યારે જ આ કામમાં લાગી જાઉં છું. હમીર નિર્દોષ છે તો તેને ન્યાય મળવો જ જોઈએ.\n\nજેલર પ્રતાપસિંહ : સારૂ બાપુ ત્યારે રાખું છું ફોન કાલે પુરાવા સાથે કોર્ટમાં મળીએ. જય હિન્દ.\n\nપી.એસ.આઈ. યુવરાજસિંહ : ઑકે... જય હિન્દ.\n\n    \"સવાર પડતા જ પી.એસ.આઇ. આવ્યા અને હમીરને કોર્ટમાં લઈ ગયા.\" મંત્રી પણ તેના સાક્ષી અને વકીલોને લઈને કોર્ટે આવ્યા અને હમીર વિરોધમાં જુબાની આપવા લાગ્યા. જજ સાહેબ સજા આપવા જ જતા હતા. ત્યાં અચાનક એક અવાજ આવ્યો. સાહેબ ઊભાં રહો ! મારે કંઈક કહેવું છે જો તમે પરવાનગી આપો તો ? જેલર સાહેબ ફોજી રાયસંગને લઈને આવ્યા હતા. અને તે અવાજ ફોજીનો હતો.\n\n     જજ સાહેબે કઠગડામાં આવીને કહેવા પરવાનગી આપી. અને ફોજી રાયસંગની આખી વાત સાંભળી. પરંતુ મંત્રીના બે મજબુત સાક્ષીને ધ્યાને લઈને કોર્ટ હમીરને જ આરોપી ઠરાવતી હતી અને ફોજી પાસે પુરાવો માંગી રહી હતી.\n\n\"ત્યાં જ નવી ભરતીના બાહોશ પી.એસ.આઈ. યુવરાસિંહ આગળ આવીને બોલ્યા કે, આ રહ્યો પુરાવો સાહેબ, એમ કહી એક ડી.વી.ડી. કેસેટને પુરાવા તરીકે રજૂ કરી.\" જેમાં કોલેજના પાછળના ગ્રાઉન્ડ તરફના બગીચામાં બનેલી ઘટના હતી, જે જોઈને જજ સાહેબે હમીરને નિર્દોષ સાબિત કર્યો અને ફોજી રાયસંગને તેમની બહાદુરી માટે બિરદાવ્યા પરંતુ કાયદાને ધ્યાને લેતા રિટાયર્ડ ફોજીને કોર્ટે 10 વર્ષ જેલની સજા કરી. અને હમીરને ખૂનના આરોપમાંથી મુક્ત કર્યો.\n\n",
      "duration": "10 mins",
      "category": "Crime"
    }
  ]
}