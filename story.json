{
  "Inspirational": [
    {
      "id": 1,
      "title": "સાૈંદર્ય",
      "story_name": "વિધિ ઘણા વિચારોમાં પડી ગઈ હતી. મનુષ્ય ભલેને હજારો માઈલ દૂર રહેતો હોય છતાં પણ સામેની વ્યક્તિ વાત કરે એ ઉપરથી ખ્યાલ આવી જાય કે એના અવાજમાં ઉમળકો છે કે નહીં. અવાજમાં ઉત્સાહ છે કે નિરાશા છે. વિધિની વાત જ જુદી હતી. અજાણી વ્યક્તિ જોડે પણ થોડીવાર વાત કરે તો એના બોલવા ઉપરથી એના સ્વભાવની ખબર પડી જાય. એટલે તો અમેરિકા જેવા દેશમાં પણ એ ક્યારેય કોઈથી છેતરાતી નહીં. પણ આ વખતની વાત જુદી હતી. અને એથી જ એના મનમાં જાતજાતના વિચારો આવતા હતા. શાશ્વતી તો એની નાનપણની બહેનપણી હતી. એમની મિત્રતા વિશે તો એવું કહેવાતું કે, \"તન જુદા છે પણ મન એક જ છે. \"અરે આ બંને બહેનપણીઓ એટલે પક્ષીની બે પાંખો. જ્યાં જાય ત્યાં જોડે જ હોય તેથી કહેવાતું કે, \"પક્ષી એક પાંખે ના ઊડે.\" કોલેજમાં બંને માટે આ જ વાક્ય વપરાતું.\n\nવિધિને હતું કે શાસ્વતીને હું આશ્ચર્યચકિત કરી દઈશ. ભારતમાં જઈ કંઈ પણ કહ્યા વગર હું એની સામે ઊભી રહીશ. શાશ્વતીને એની આંખો પર વિશ્વાસ જ નહીં આવે કે હું આવી છું. \n\n વિધિ અને શાશ્વતીના લગ્ન થોડા થોડા અંતરે જ થયેલા. વિધિ લગ્ન બાદ અમેરિકા એના પતિ સાથે સ્થાયી થવાની હતી. વિધિનો પતિ સ્વભાવે હસમુખો હતો. શાશ્વતીના લગ્નમાં એ જ્યારે ગઈ ત્યારે લાગતું હતું કે એના સાસરીયા જે રીતે વાતો કરે છે એ રીતે બધાને સહેલાઈથી આંજી શકે છે. સામેની વ્યક્તિને પ્રભાવિત કરી દે એવું બોલવાની જાણે એમને જન્મજાત આવડત ના હોય ! પણ આ વિધિ હતી. એ કોઈથી ક્યારેય અંજાઈ જાય એવી ન હતી. એ તો શાશ્વતીના પ્રેમમાં પૂરેપૂરી ભીંજાઈ ગઈ હતી. શાશ્વતીમાં માત્રને માત્ર પ્રેમથી બીજાને ભીંજવી દેવાની આવડત હતી.\n\nશાશ્વતી ક્યારેય ગુસ્સો કરતી નહીં. તેથી વિધિ ઘણીવાર કહેતી, \"શાશ્વતી, તારા મગજમાં બરફનું કારખાનું છે. તારી મીઠી મીઠી વાતો સાંભળી ગમે છે. ત્યારે લાગે છે કે તારા મોંમા ખાંડનું કારખાનું છે. તું તો જાણે બબ્બે કારખાનાની માલિક હોય એવું જ લાગે.\" \n\nશાશ્વતી કહેતી,\" વિધિ, મનુષ્યની કિંમત પૈસાથી નહીં, એના સ્વભાવથી થાય છે. મૃત્યુ બાદ લોકો એ વ્યક્તિ પાસે કેટલા પૈસા હતો એ યાદ નહીં કરે, પરંતુ હંમેશા એનો પ્રેમાળ સ્વભાવ યાદ કરશે.\" \n\nપરંતુ એને અમેરિકાથી શાશ્વતીને ફોન કર્યો ત્યારે શાશ્વતીના બોલવામાં ઉમંગ ન હતો. જાણે શાશ્વતી નહીં કોઈ બીજું જ બોલી રહ્યું છે.એની વાતોમાં ઉષ્માનો સતત અભાવ હતો. વાતો બિલકુલ ઔપચારિક કરતી હતી. \n\nએની દીકરી કોલેજમાં હતી. દીકરો એન્જીનીયર થઈ ચૂક્યો હતો. બધી રીતે શાશ્વતી સુખી હતી. એનો પતિ ઓછાબોલો હતો. જો કે શાશ્વતીના કહેવા પ્રમાણે તેના પતિનો સ્વભાવ ઘણો સારો હતો. પતિ એકનાે એક હતો. તેથી મા-બાપ પણ દીકરા વહુ સાથે રહેતા હતા. શાશ્વતીથી કાેઈને મન દુઃખ થાય એ શક્ય જ ન હતું. પરંતુ હંમેશા ઉત્સાહિત રહેતી શાશ્વતી હૃદયના ઉમળકા વગર વાત કરે અને તે પણ તેની ખાસ મિત્ર વિધિ સાથે એ વાત જ દુઃખદ હતી. \n\nજો કે વિધિ એ પૂછ્યું કે, \" તારી દીકરી ઘરમાં નથી ? તારો દીકરો મઝામાં, ત્યારે માત્ર એટલું જ બોલી, 'હા'. વિધિ જ્યારે ભારત આવી ત્યારે એ શાશ્વતીની બાબતમાં ચિંતિત હતી.જ્યારે એ શાશ્વતીના ઘરે પહોંચી ત્યારે શાશ્વતી સોફા પર બેસી રહી હતી. એના સસરા છાપું વાંચી રહ્યા હતા. આ સમયે શાશ્વતી સોફા ઉપર સૂનમૂન બેસી રહે એ વાત વિધિના માન્યામાં આવતી ન હતી. વિધિ ઉમળકાભેર શાશ્વતીને ભેટવા ગઈ ત્યારે શાશ્વતી બે ડગલા દૂર ખસીને બે હાથ જોડી 'જયશ્રીકૃષ્ણ' કહ્યાં. આંખોમાં ન તો આવકાર હતો કે ન તો કરુણભાવ. બિલકુલ સ્થિતપ્રજ્ઞ સ્થિતીમાં એ હતી. વિધિની આંખોમાં આંસુ આવી ગયા. મનમાં થયું કે હું કોઈ અજાણી વ્યક્તિને મળી રહી છું. આ શાશ્વતી હોઈ જ ના શકે. \n\nએટલી વારમાં જ શાશ્વતિના સસરાએ બૂમ પાડી,\" સવિતાબેન, ચાની કેટલી વાર છે ? ચા- નાસ્તો આપી જાવ. હું ક્યારનો રાહ જોઉં છું. \"વિધિ શાશ્વતીની સામે જોતાં બોલી, \" આ સવિતાબેન કોણ છે ? \"એ તો અમારી રસોઈયણ બાઈ છે. શાશ્વતી અત્યંત ધીમા અવાજે બોલી. શાશ્વતી કાયમ રસોઈ સ્પર્ધામાં પ્રથમ વિજેતા બનનારી એ રસોઈયણના હાથની રસોઈ જમે એ વાત વિધિના મનમાં ઊતરતી જ ન હતી. શાશ્વતીના ઘરમાં આવ્યા બાદ વિધિને એક પછી એક આશ્ચર્યના ઝટકા લાગતા ગયા. વિધિ સ્તબ્ધ બની ગઈ હતી. કોઈ અજાણી વ્યક્તિના ઘરમાં આવી જાણે એ અજાણી વ્યક્તિ જોડે વાત કરી રહી હોય એવું લાગવા માંડ્યું હતું.\n\nથોડી જ વારમાં સવિતાબેન ચા- નાસ્તો લેઈ શાશ્વતી પાસે આવ્યા ત્યારે શાશ્વતીએ કહ્યું, \" એક કપ ચા વધારે લાવજો અને સાથે બીજો નાસ્તો પણ લાવજો. \" \n\nવિધિ સાંભળી રહી. એની રસાેઈવાળી બાઈએ વિધિને જોઈ હતી છતાં પણ એક કપ ચા લાવી હતી. શાશ્વતીએ જાતે ઊઠીને એને પાણીનો ગ્લાસ પણ પીવા આપ્યો હોત તો એ વિધિને મન અમૃત હોત. પણ ભાવશૂન્ય સખી અને રાંધનારી બાઈના હાથના ચા-નાસ્તા કરતા ભૂખ્યા રહેવું સારું એવો ભાવ એના મનમાં ઉઠ્યો હતો. મનમાં થતું હતું કે આવા ભારેખમ વાતાવરણથી છુટકારો મળે તો સારું. \n\nવિધિએ એનું પાકીટ ખોલી એમાંથી બદામ, પિસ્તા કાઢ્યા. બંને બાળકો માટે ચોકલેટાે કાઢી અને શાશ્વતી તરફ હાથ લંબાવ્યો કે શાશ્વતીએ બૂમ પાડી, \" સવિતાબેન, આ બધું લઈને ઠેકાણે મૂકજાે. વિધિનું અંતર કકળી ઊઠયું. પોતે લાવેલી વસ્તુઓ હાથમાં લેવા પણ શાશ્વતી તૈયાર ન હતી. અત્યાર સુધી તો શાશ્વતી કહેતી, \" વિધિ, તું આવે છે એ જ મારે માટે બહુ છે. વસ્તુ આપીને પ્રેમનું પ્રદર્શન કરવાની જરૂર નથી. હૃદય નાે ઉમળકો એ જ મુખ્ય છે.તારી એલચીના દાણાથી સુવાસથી પણ અત્યંત સુગંધિત આપણી મૈત્રી છે. એની તોલે આવી તુચ્છ વસ્તુ ના આવે. આજે એ કોઈ વાતનો વિરોધ પણ કરતી નથી.કોઈ અરે એને જ્યારે ચોકલેટાે આપે ત્યારે હસતાં હસતાં કહેતી,\" વિધિ, આ ચોકટોની મીઠાશ આપણી મિત્રતાની મીઠાશ આગળ ફિક્કી લાગે.\" \n\nએની વાત સાથે વાત કરવાના ઈરાદાથી વિધિએ પૂછ્યું, \"તારા બાળકો અને પતિ ક્યાં છે ? શાશ્વતી સપાટભાવે બોલી, \" પતિ યોગામાં ગયા છે, દીકરો જિમમાં ગયો છે અને દીકરી કોલેજ ગઈ છે. માત્ર વિધિ જે સવાલ પૂછે એનો જ જવાબ આપતી. શાશ્વતી સાથે વધુ વાર બેસતા ગુગળામણ થશે એવું લાગતાં જ વિધિ બોલી, \" શાશ્વતી હવે હું જાઉં છું.\"વિધિ ઊઠી છતાં પણ શાશ્વતી એને બેસવા આગ્રહ ના કર્યો. વિધિ ઊઠીને જવા લાગી ત્યારે શાશ્વતીએ જોયું કે વિધિની આંખમાં આંસુ છે. પ્રિય સખીની આંખમાં આંસુ જોતાં એની આંખમાં પણ આંસુ આવી ગયા. બોલી, \" વિધિ મારા વર્તન બદલ તને ખૂબ દુઃખ થયું છે એ હું સમજી શકું છું. પણ મને મારું આ વર્તન દેખાય છે પરંતુ તને દેખાય છે કે મારા શરીર પર સફેદ દાગ છે. શાશ્વતીનું વાક્ય પૂરું થયું એ સાથે જ વિધિની નજર શાશ્વતી તરફ ગઈ. અત્યાર સુધી શાશ્વતીના હૃદયનું સૌંદર્ય જોવા ટેવાયેલી વિધિની નજર શાશ્વતીના સફેદ દાગ પર પડી જ ન હતી.\n\nવિધિએ આંખમાં આંસુ સાથે કહ્યું, \" શાશ્વતી હું તારી મિત્ર છું. હું ગાડી નથી કે ચામડી સામે જોવું. \" કહેતાં વિધિ જોરથી શાશ્વતીને ભેટી પડી. શાશ્વતી સ્તબ્ધ થઈ ગઈ. એકાએક જાણે મુશળધાર વરસાદ પડયાે હોય એમ શાશ્વતી પણ વિધિને વળગી પડી. બોલી, \"આજે વર્ષો પછી કોઈએ મારો સ્પર્શ કર્યો છે. વિધિ તું નહીં માને મારા બાળકો, પતિ કે મારા સસરા પણ મારા હાથનું પાણી પીવા તૈયાર નથી. મારા જ ઘરમાં હું અછુત બનીને રહું છું. હું તો બાળપણથી તને ઓળખું છું. જ્યારે મારી રસોઈવાળી બાઈએ તને ચા- નાસ્તો આપ્યો ત્યારે કડવી દવાની જેમ તે ચા - નાસ્તો કરેલાે. એ વાત મારા ધ્યાન બહાર ન હતી. વિધિ હું ખરેખર મજબૂર છું. મારી જિંદગીમાંથી રસકસ ઊડી ગયો છે.\" \n\n\" શાશ્વતી તું આવા વિચારો કરવાનું છોડી દે. ખરેખર તો તારા ઘરના બધાને બાહ્ય સૌંદર્ય જોઈએ છે. કોઈ હૃદયનું સૌંદર્ય જોતું નથી. અને રસોઈવાળી રસોઈ કરે છે એટલે એ માત્ર પૈસાનો વિચાર કરે છે. રસોઈ કરતી વખતે પણ વિચારતી હોય છે કે હજી મારે બીજા બે ઘેર જઈને રસોઈ કરવાની છે. રસોઈ વાળી બાઈ માત્ર ધંધાકીય વિચારસરણી ધરાવતી હોય છે. જ્યારે શાશ્વતી, આપણા ઘરોમાં તો વર્ષોથી નિયમ છે કે પ્રભુ સ્તુતિ કરતાં કરતાં જ રસોઈ બનાવવાની. એ રસોઈમાં મીઠાશ હોય, એક ભાવ હોય અને રસોઈ કરનારના વિચારોની અસર પણ આની પર પડે છે. એવું આપણા ચુસ્ત વિચારસરણી ધરાવતા ઘરોમાં માનવામાં આવે છે.\" વિધિ થોડી વાર બોલતાં બોલતાં અટકી. શાશ્વતી ચોધાર આંસુએ રડી રહી હતી. એની લાગણીઓને માત્ર એક જ વ્યક્તિ સમજી શકી હતી. બાકી પોતાના હાડમાંસમાંથી ઉત્પન્ન થયેલા બાળકો પણ એમની માનું ભીતરનું સૌંદર્ય કયાં જોઈ શકયા છે ? \n\nવિધિ બાેલી રહી હતી. \"શાશ્વતી, જે લોકો સંસ્કાર કે હૃદયનું સૌન્દર્ય જોઈ શકતા નથી એના માટે દુઃખ કરવાનું જ ના હોય. હું તારી સાથે બેઠી તો પણ મારું ધ્યાન તારા શરીર તરફ ન હતું. શાશ્વતી, મને વચન આપ કે હવેથી તું ખુશ જ રહીશ અને હૃદયના સંસ્કારને સૌંદર્ય ભીતર પડેલું છે એનો જ વિચાર કરીશ.\" વિધિ વાક્ય પૂરું થતા શાશ્વતી બોલી, \" હવેથી એમ જ થશે. \" એટલું બોલતાં શાશ્વતીના મોં પર સંતોષ હતો. \n\nવિધિ કહી રહી હતી કે ખરેખર તો કેટલાય ઘરોમાં ઝઘડાખોર વહુઓ હોય છે. વહુઓને ત્રાસ આપનારી સાસુઓ હોય છે. તો એવાનું બનાવેલું ભોજન ના ખાવું જોઈએ. કેટલી રૂપાળી સ્ત્રીઓ આડા ધંધા કરતી હોય છે. તો શું એ માત્ર એના સૌંદર્ય લીધે સમાજમાં સારી કહેવાશે ? શાશ્વતી, તું હંમેશ એક વાત યાદ રાખ જે કે કોઈનાય દિલને મીઠા બે શબ્દો બોલી પહોંચાડનાર વ્યક્તિ સૌંદર્યવાન છે,નહીં કે કોઈની સાથે ઝઘડો કરનાર વ્યક્તિ સૌંદર્યવાન હોવાથી સારી થઈ જાય.\n\n વિધિની ટેક્ષી ચાલુ થઈ ત્યારે શાશ્વતીના મોં પર પરમ સંતોષ હતો. કારણ આજે એને સૌંદર્યનો અર્થ સમજાઈ ગયો હતો. ",
      "duration": "7 mins",
      "category": "Inspirational"
    },
    {
      "id": 2,
      "title": "ચારધામ",
      "story_name": "જોનારને જરૂર ઈર્ષા આવે એવું જોડું હતું. આશ્લેષ અને અમીનું. કોઈક તો એ કાવ્ય ની લીટી પણ બાેલી રહ્યું હતું,\" અહાે...કેવું સુખી જોડું કર્તાએ નિરમ્યું દિસે. \"ખરેખર સુંદરતામાં તો કામદેવ અને રતિ જ લાગે. ભણતરમાં તો બંને એ બબ્બે વિષયમાં પીએચ.ડી.ની ડિગ્રી મેળવી હતી.નોકરી તાે બંને સાથે જ કરતાં હતાં. બંનેને તગડું પેકેજ મળતું હતું. આશ્લેષ એકનાે એક હતો અને સામે અમી પણ એકની એક. બંને શ્રીમંત કુટુંબના. અઢળક સંપત્તિની છોળો વચ્ચે ઊછરેલા. બંને કુટુંબ સંસ્કારી. બંને કુટુંબ લક્ષ્મી અને સરસ્વતીને વરેલા. બંનેના જીવનમાં એક જ શબ્દની કમી હતી અને એ શબ્દ એટલે-' દુઃખ'. જો કે ભાગ્યશાળીના જીવનમાંથી જ આ શબ્દ નાબૂદ થઈ જાય.\n\nલગ્નના થોડા વર્ષો તો હસી-ખુશીને પસાર થઈ રહ્યાં હતા. બંને જોડે જ નોકરી પર જતા અને જોડે જ પાછા ફરતાં. ઓફિસમાં પણ બંને લોકપ્રિય હતા. વાણીની મીઠાશે સે તો એમને બધાના દિલ જીતી લીધા હતા. પરંતુ એવામાં અમીના મમ્મી દાદરેથી પડી જતાં ફેક્ચર થઈ ગયું. બંને પગે પાટો આવી ગયો. ત્યારે આશ્લેષના મમ્મીએ કહ્યું, \" અમી, તારા મમ્મી પપ્પાને અહીં જ બોલાવી લે. આપણું ઘર મોટું છે. અમને પણ તારા મમ્મી-પપ્પા આવવાથી ગમશે. અમે સરખે સરખા ભેગા થઈ વાતો કરીશું. \"પરંતુ અમીના મમ્મી દીકરીના સાસરે આવવા તૈયાર ના થયા. આખરે આશ્લેષના મમ્મી બોલ્યા, \"બેટા, તારા મમ્મી ભલે' કેરટેકર' રાખે પણ દીકરી જેવી ચાકરી કોઈ ના કરે. તું તારા મમ્મી સાજા થતાં સુધી ત્યાં જ રહેજે. અહીં અમે છીએ. તું સહેજ પણ ચિંતા ના કરીશ. તારા મમ્મીને એમ ના થવું જોઈએ કે મારે દીકરો નથી તો ચાકરી કોણ કરશે ? તારી મમ્મીને બિલકુલ ઓછું આવવું ના જોઈએ.\"અમી પિયર રહેવા ગઈ. થોડા દિવસ તો રજા લીધી. પછી એ ઓફિસ જવા તૈયાર થઈ ત્યારે એની મમ્મીની આંખમાં આંસુ હતા. એ ઉદાસ થઈ ગયા હતા. અમી કશું બોલી નહીં પરંતુ ઓફિસ જઈને રજા લંબાવી. એના મમ્મીને ખબર પડતા બોલ્યાં, \" બેટા, મારા માટે તું કેટલું કરીશ ? આશ્લેષના ઘરનાએ તને મારી ચાકરી કરવા માેકલી એ એમની મોટાઈ છે. બાકી આ જમાનામાં કોણ કોનું કરવા નવરું છે ?\"બે મહિના સુધી પથારીવશ માતા માટે એ બધું જ કરતી રહી. ક્યારેક તો એની મમ્મી બોલી ઉઠતાં, \" મારા બગડેલા કપડા તું સાફ કરે છે,મારું માથું ઓળી, કપડાં બદલાવે છે. તું મારું કેટલું કરે છે ? \"અમી એની માના માથે હાથ ફેરવતા બોલી, \" મમ્મી, હું નાની હતી ત્યારે તું મારું બધું જ કરતી હતી. ત્યારે મેં તને ક્યાં કહેલું કે તું મારું કેટલું કરે છે ? મને તો બોલતા કે ચાલતાં પણ આવડતું ન હતું. તારી આંગળી પકડીને ચાલતાં શીખી. મારી નાની નાની જક પણ તેં અને પપ્પાએ પૂરી કરી છે. અડધી રાત્રે હું રડતી તો મને ઊંચકીને તમે આંટો મરાવવા પણ બહાર લઈ જતા. આજે હું જે કંઈ પણ છું એ તમારે કારણે....હવેથી તું આવી વાત કરીશ તો હું મારા સાસરે જતી રહીશ. \"\n\nબે મહિના બાદ અમી એના સાસરે પાછી આવી. ફરીથી એ જ ક્રમ ચાલુ થઈ ગયો. અમીના મમ્મી અવારનવાર આશ્લેષના મમ્મીને ફોન કરી આભાર વ્યક્ત કરતાં. પતિ- પત્ની નોકરીએ જતાં. પરંતુ એમનો આ નિત્યક્રમ લાંબો ટક્યો નહીં. આશ્લેષના પપ્પા થોડા દિવસોથી દવા લેવાનું ભૂલી જતાં હતાં. આમ તો એ નિયમિત હતાં એટલે કોઈ યાદ કરાવતું નહીં. તેથી જ એમને લકવા થઈ ગયો અને દવા કર્યા બાદ પણ પથારી પકડી લીધી હતી. જો કે ડોક્ટરે કહેલું કે થોડા સમય બાદ સારું થઈ જશે.એ દરમ્યાન નિયમિત કસરત કરાવવી પડતી. આશ્લેષના મમ્મીની ઉંમર થઈ ગયેલી તેથી પતિને પડખું ફેરવવામા પણ મદદ કરી શકતા ન હતા. જો કે પાંચ છ મહિનામાં એમને સારું તાે થઈ ગયું. એ સમય દરમિયાન અમી અને આશ્લેષ વારાફરતી રજા લેતા હતા. અમી અને આશ્લેષ એમનો પડતો બોલ ઝીલતાં હતાં. કદાચ એમને યોગ્ય અને વધુ પડતી સંભાળને કારણે જ આશ્લેષના પિતા જલદી સાજા થઈ ગયા હતા. પરંતુ થોડાક જ મહિનાઓ બાદ અમીના મમ્મીનું એકાએક અવસાન થતાં અમીના પપ્પા એકલા પડી જવાથી નિરાશામાં સરી પડયા હતા. યાદશક્તિ લગભગ જતી રહી હતી. અમી એના ઘરે પપ્પાને લઈ આવી. પરંતુ ઓફિસથી આવ્યા બાદ એક મા જેમ બાળકની સંભાળ રાખે તેમ એ તેના પપ્પાની સંભાળ રાખતી હતી. પરંતુ આ પરિસ્થિતિ બહુ લાંબી ના ચાલી. એ ઈશ્વરને ત્યાં પત્ની પાછળ ચાલી ગયા. અમી જ્યારે ઓફિસ ગઈ ત્યારે એના પટાવાળાએ પ્રસાદનું પેકેટ આપતાં કહ્યું, \" અમીબહેન, તમે રજા ઉપર પર હતા. મેં પ્રસાદ તમારા માટે સાચવી રાખ્યો હતો. મારે ચારધામની જાત્રા કરવી હતી પણ થોડા પૈસા ખૂટતા હતા. પરંતુ આશ્લેષભાઈને આ વાતની ખબર પડી તો મને સામેથી ખૂટતા પૈસા આપ્યા. હું પાછા આપવા ગયો તો સાહેબે પૈસા ના લીધા. બહેન, ભગવાન તમારી જોડી સલામત રાખે. \"જતાં જતાં એ એવું પણ કહી ગયાે, \" બહેન, જુવાનીમાં જ ચારધામ થાય. ઘડપણમાં તો ઘણું અઘરું પડે. જિંદગીમાં એકવાર તો ચારધામ કરવા જ જોઈએ. \"\n\nઅમીના મગજમાં પણ આ વાત ઠસી ગઈ. સાંજે એને આશ્લેષને વાત કરી, \" આપણે ચારધામ કરી આવીએ. \" બે મહિના બાદ બંનેને રજા મળે એમ હતું. તેથી તો આશ્લેષ ટ્રાવેલ કંપનીમાંથી બે મહિના પછીની ટિકિટ લઈ આવ્યો. બંને જણા ખુશ હતા. ગરમ કપડાં, રેઈનકોટ, વગેરેની ખરીદી ચાલુ કરી દીધી હતી. પરંતુ જવાના આગલા દિવસે જ અમીના સાસુ ને છાતીમાં દુખાવો ઉપડયાે. ડોકટરે કહ્યું, \" એટેક છે.\" ત્યારબાદ તો બાયપાસ સર્જરી કરાવવી પડી. ટિકિટ તો કેન્સલ કરાવી દીધી. પરંતુ અમીએ કહ્યું, \" હવે આપણે મમ્મીનુ ખાવા-પીવાનું સાચવવું પડશે. રસોઈવાળી બાઈ નહીં ચાલે. કારણ કે તે તેલ-ઘી વધારે વાપરશે તો મમ્મીને નડશે. અને રસાેઈવાળીની રસોઈ અને ઘરની પુત્રવધુની રસોઈમાં ફેર હોય છે જ. આવતા વર્ષે જઈશું. પછીના વર્ષે અમીને સારા સમાચાર હતા તેથી ચારધામ જઈ શકે એમ ન હતું. પરંતુ અમી કહેતી હતી, \" આશ્લેષ,આપણે તો ચારધામની જાત્રા થઈ ગઈ છે. હવે ફરી થાય કે ના થાય શું ફેર પડે ? \" \" ચારધામની જાત્રા ક્યારે થઈ ? \" આશ્લેષ આશ્ચર્ય સાથે બોલ્યો. અમી હસતાં હસતાં બાેલી, \" આશ્લેષ, આપણે તારા મા બાપ અને મારા મા-બાપની સેવા કરી, એ ચાર જણની સેવા એ જ ચારધામ. આપણે દિલથી સેવા કરી છે, એ જ આપણી યાત્રા છે. ઘરના જીવતાં જાગતાં ભગવાનની સેવા છોડી ચારધામ જવાનો શું અર્થ ? આપણા મા-બાપ જ આપણા ભગવાન છે.અને એ જ આપણી ચારધામ જાત્રા.\n\n",
      "duration": "5 mins",
      "category": "Inspirational"
    },
    {
      "id": 3,
      "title": "એક કડવી પણ મીઠી સફર",
      "story_name": "બોર્ડની પરીક્ષા પૂર્ણ થયા બાદ લાગભગ પાંચમાં કે છઠ્ઠા મહિના દરમિયાન અમે ત્રણ-ચાર મિત્રો કાંઈક કૉલેજનાં કામ માટે અમદાવાદ ગયા હોય તેવું યાદ છે. કામ તો શું હતું તે તો યાદ નથી પણ ત્યાં ગયા હતા,હવે અમદાવાદથી અમારે આણંદ જવાનું હતું અમારે અમદાવાદની પહેલી જ મુલાકાત હતી ત્યારે અમને ત્યાંનો કશો જ અનુભવ જ ન હતો. હવે અમે, મને યાદ છે ત્યાં સુધી ૧૧:૦૦ કે ૧૨:૦૦ વાગ્યે બસ સ્ટેશનમાં નહિ પણ રેલવે સ્ટેશનમાં પહોંચ્યાં હશે,હું બસ સ્ટેશન નો ઉલ્લેખ એટલે કરું છું કે બધા રેલ્વે સ્ટેશન ને બદલે બસ સ્ટેશન ન સમજે. હું જ્યારે પણ \n\nપોતાના કડવા અનુભવો ની વાત કરીશ ત્યારે હું આ કિસ્સાનો જરૂરથી તેમાં ઉલ્લેખ કરીશ કારણકે આવો અનુભવ અમને પહેલી વાર જ થયો હતો,આ અનુભવ હું અને મારા મિત્રો પણ કદાચ જિંદગીભર તેને ભૂલી ન શકયે તેવો હતો, હવે મને પણ આ કિસ્સો વર્ણવતા પોતાના ઉપર હાસ્ય આવે છે,કે અમે ૧૨ મુ ધોરણ ભણેલા હોવા છતાં પણ આવો કિસ્સો અમારી સાથે બનશે એવું અમને પણ માનવામાં આવતું નથી. મને એમ થાય કે આ કિસ્સાની શરૂઆત ક્યાથી કરું,હું તમને કહેવા માંગુ છું કે આને તમે કાળજીપૂર્વક વાંચજો આ એક રસપ્રદ વાત છે અને આ તમારી સાથે આવું ન બને તેની ખાસ કાળજી રાખવી,હવે કદાચ અમારી સાથે તો આ ક્યારેય નહીં બને એની હું તમને ખાતરી આપું છું.\n\n  તમને બધાને ખ્યાલ જ હશે કે રેલવેમાં ત્રણ પ્રકારના વર્ગના ડબ્બા આવે છે, કલાસ તમને ખ્યાલ હોય કે ના હોય પણ હવે અમને તો કદાચ ખ્યાલ આવી ગયો હોય તેવું લાગે છે,અમે ૧૧:૦૦ કે ૧૨:૦૦ વાગ્યે રેલવે સ્ટેશને પહોંચ્યાં અને અમારો ટ્રેનનો સમય મને યાદ છે ત્યાં સુધી લગભગ ૧:૦૦ અથવા ૧:30 વાગ્યાની ટ્રેન હતી અમે લગભગ ૧:૦૦ કલાકથી વધારે ટ્રેન ની રાહ જોઇ પણ ટ્રેન તો પણ ન આવી પછી અમે પૂછપરછ ની બારીએ ૨ કે ૩ વખત પૂછવા ગયા હોય તેવું કંઇક સાંભરે છે. પણ તમને બધાને ખબર જ છે કે કોઈ દિવસ ત્યાં સરખો જવાબ મળે પછી અમે બધા કંટાળીને ત્યાંના બાકડે બેઠા પછી થોડીક વાર થયું ત્યાં ટ્રેન નો પાવો વાગ્યો અને મેં એક જણને જવા કહ્યું તે જોઈને આવ્યો પણ તે ટ્રેન આણંદની ન હતી પછી ઘડીક થયું ત્યાં બીજી ટ્રેન આવી અને તે ટ્રેન આણંદની જ હશે તે અમને ખાતરી હતી અને અમે ટ્રેન ઊભી રહી તરતજ જે ડબ્બો સાવ ખાલી હતો તેમાં બેઠા સાવ ખાલી એટલે એક પણ વ્યક્તિ તેમાં બેઠો ન હતો તે સંદર્ભમાં ન લેતા તેમાં થોડાક માણસો તો બેઠા હતા.\n\n  આ કિસ્સાને હું લાંબો કરવા નથી માંગતો હું ટૂંકમાં વાત કરવા માગું છું. અમે જલ્દીથી ટ્રેનમાં ચડ્યા અને બેસી ગયા,અમે લગભગ ૮૦ રૂપિયાની એક એટલે ચાર ટિકિટ લીધી હતી,ટ્રેન શરૂ થઈ ને હું તો સૂઈ ગયો બીજાની મને કશી ખબર ન હતી હું મારી ઊંઘમાં અને અને તે ત્રણેય પોતાની મસ્તી અને મોજમાં જ હતા,થોડીક વાર થઈ ત્યાં ટ્રેન ફરીથી ઊભી રહી અને હું જાગી ગયો અને મેં જોયું ટી નકુલ ની બાજુમાં એક ભાઈ બેઠા હતા અને તે હસતા હતા એટલે અમારા ચાર પૈકી કોઈકે તેને પૂછ્યું આણંદ જવું છે પણ તે બિચારા તો આપણી ભાષા શાના સમજે કારણકે તેતો ઇંગ્લિશ બોલતા હતા. પણ અમારામાંથી કોઈને પણ સારું ઇંગ્લિશ થોડું આવડે,પછી મેં થોડીક કોશિશ કરી અને ઇંગ્લિશ માં\n\nથોડીક વાતો કરી એ વાતો તો શું કરી તે મને સાંભરતું નથી,પણ હા,હું કંઇક બોલ્યો એટલે \n\nમારા બધા મિત્રો હસવા લાગ્યા તે શા માટે હસતા હતા તેની પણ મને કશી ખબર નથી.\n\nબસ આવી રીતે અમે બધા મોજ મસ્તી કરતા ટ્રેન માં જતા હતા ત્યાં થોડીવારમાં કોઈ એક ભાઈ આવતા હતા અને બધા પાસે રિઝર્વેશન ની ટિકીટ છે કે નહીં તે માત્ર ચેક કરતા હતા એટલે અમે સમજી ગયા આપણે તો બીજા ડબ્બામાં બેસાય ગયું લાગે અને તે અમારી પાસે આવ્યા અને અમારી પાસે ટિકિટ માંગી પણ અમે સમજી ગયા કે તે ટ્રેનનો ટીટી તો નથી જ કારણકે તે માત્ર ટિકિટ ચેક કરતો હતો બીજું કશું જ ન કરતો હતો. અમે તેને ટિકિટ બતાવી અને કીધું તમારે બધાને એક જણના લગભગ રૂપિયા ૪૦૦ જ માગ્યા હતા એવું સ્મરણ છે તેણે કહ્યું હું આગળ બધાયની પાસે જોય ને આવું છું તમે પૈસા કાઢી રાખો.પછી અમે તો ભગવાનને યાદ કરવા લાગ્યા અને પ્રાર્થના કરતા હતા તે ભાઈ ત્યાંથી ગયા પછી લગભગ ૧૦ મિનિટ થઈ તો પણ તે પાછા આવ્યા નહિ અમે સમજી ગયા કે ભગવાને અમારી પ્રાર્થના સાંભળી અને સ્વીકારી લીધી લાગે પણ તો પણ અમે ચારેય ડબ્બો બદલી જવાની વાત કરતા હતા પણ ચાલુ ટ્રેનમાં કાઈ ડબ્બો થોડો બદલાય પછી અમે કાઈ છુપાવવાની જગ્યા ગોતવા લાગ્યા પણ ટ્રેનમાં તો માત્ર બાથરૂમ સિવાય એક પણ જગ્યા મળે ખરી? પણ અમે ચાર જણ તેમાં સમાયે પણ ખરા? હજી અમે ધારીએ તો બે જણ સમાય શકે આવું વિચારવામાં હજી ૧૦:૦૦ મિનિટ જતી રહી તો પણ કોઈ આવ્યું નહીં એટલે અમે બધા નિશ્ચિત થઇને બેઠા હતા અને હું ફરીથી સુઇ ગયો અને ટ્રેન પોતાની રીતે ધીરે ધીરે ચાલતી હતી..થોડોક સમય થયો ત્યાં ફરીથી કોઈ ભાઈ ટિકિટ જોવા માટે આવતા અને સાથે એક ચોપડો હતો અને સાથે સાથે એણે\n\nસફેદ કલરનો શર્ટ અને આખો યુનિફોર્મ પહેર્યો હતો અમે સમજી ગયા નક્કી આ ટ્રેનનો ટીટી જ હોવો જોઇયે તે આગળથી બધા પાસેથી ટિકિટ સરખી રીતે જોઈને અમારી પાસે\n\nઆવતો હતો,અમારી ગભરામણ વધવા લાગી હતી અને ચિંતાનો કોઈ પાર ન હતો અને તે વ્યાજબી પણ હતું કારણકે અમારી પાસે રિઝર્વેશનની ટિકિટ જ ન હતી તો પણ અમે હજી ભગવાનના કોઈ ચમત્કાર ની રાહ જોઇને બેઠા હતા અને હજી પણ અમને કોઈ એક આશા હતી કે હજુ પણ અમે બચી જશું.\n\nહજુ તો અમે આવી અટકળો લગાવતા હતા ત્યાં તો ટીટી અમારી પાસે આવ્યો અને અમારી પાસે રિઝર્વેશન ની ટિકિટ માંગવા આવ્યો અને કીધું કે તમારી ટિકિટ બતાવો પણ અમારી પાસે તો રિઝર્વેશન ની ટિકિટ હતીજ નઈ પછી અમે તો અમદાવાદથી ખરીદેલી તે ટિકિટ બતાવી પણ તે ટિકિટ ચાલે તોને બસ હવે તો અમારી આશા જ ખતમ થઈ ગઈ હતી હવે અમારે ૪૦૦ રૂપિયા વધારે દેવા પડશે અમને આ ૪૦૦ રૂપિયા દેવા પડશે એનો કોઈ અમને રંજ નથી,પણ અમે આવી રીતે ભણેલા હોવા છતાં આવી રીતે છેતરાયાનુ અમને બહુજ દુઃખ હતું,પણ છેવટે ભગવાને અમારી પ્રાર્થના સાંભળી લીધી હોય તેવો અહેસાસ થયો કારણ કે તે ટીટી એ અમારી પાસે એક જણના ૪૦૦ રૂપિયા લેવાને બદલે ટોટલ ૪૦૦ રૂપિયા જ માગ્યા આ કોઈ ચમત્કાર હોય કે બીજું કાંઈ તે મને કશુંજ ખબર નથી પણ હા અમને તો એમજ છે કે અમારી સાથે ત્યારે ભગવાન હતા અને તેણે જ અમારી લાજ રાખી હોય તેવું હતું. આ અમારા જીવનનો મજેદાર, કડવો પણ મીઠો કિસ્સો હતો કારણકે આ વાત અમને જીવનની સબક શીખવી ગયો હતો,હવે અમે આ વાતથી તો પરિચિત થયાં કે ટ્રેનના કોઈ પણ ડબ્બામાં બેસવાની અનુમતિ હોતી નથી. આ વાત જ્યારે પણ યાદ કરું છું ત્યારે પોતાની જાતને હસવું આવે છે અને પોતાની જાતને બેવકૂફ માનું છું અને એક વાક્ય મને હંમેશા યાદ આવે છે આ વાક્ય કોણે લખ્યું તેતો મને કશી જ ખબર નથી પણ તેના શબ્દો આવી રીતે હતા.``તમે અજાણે રસ્તે ચાલો તો તમને એક ફાયદો તો થાય જ કે અજાણા રસ્તા હોય તેતો જાણીતા થાય\" તેવી જ રીતે અમે જે વાતથી અજાણ્યા હતા તેનાથી તો જાણતાં થયાં !\n\n   આ કિસ્સામાં તમને હું તેનું બધુજ વર્ણન કરી શક્યો નથી તેને મેં સાવ ટૂંકમાં વર્ણવ્યો છે તેની અંદર તો ઘણી રસપ્રદ વાતો હતી અને બધાને મજા આવે તેવી પણ ઘણી વાતો હતી પણ હું તમને બધીજ વાતોનું વર્ણન કરવામાં અસમર્થ છું. મારા જીવનનો આ કિસ્સો અલબેલો મજાનો અને કાયમ માટે મને અને મારા મિત્રોને જરૂરથી યાદ રહેશે. આ કિસ્સો લખવાનું કારણ જ એ છે કે આ વાત બધા મારા મિત્રો વાંચે અને તે પોતાની જિંદગીભર આ વાત યાદ કરીને પોતાની જૂની વાતોને યાદ કરે.\n",
      "duration": "6 mins",
      "category": "Inspirational"
    },
    {
      "id": 4,
      "title": "લાયકાત",
      "story_name": "\"લીધેલા રૂપિયા પાછા વાળવાની તમારી લાયકાત જ નથી. સોરી અમારી બેંક તમને કોઈ જ મદદ નહી કરી શકે !\" કહીને અવનીએ ફાઈલ સરકાવી દીધી અને તે સાથે જ નરેન્દ્ર શેઠ અને તેમના પુત્ર આરવના ચહેરા પર જાણે કાળી શાહી ઢોળાય ગઈ !\n\nનરેન્દ્ર શેઠના કાનમાં છ વર્ષ પહેલા પોતાના દ્વારા બોલાયેલ સંવાદ ગુંજી ઉઠ્યો...\"તમારી તો કોઇ લાયકાત જ નથી અમારા જેવા ધનપતિઓ સાથે ઉભા રહેવાની. આ તો તમારી દિકરી આરવને ગમી હતી એટલે. પરંતુ હવે આ સંબંધ સમાપ્ત..\" કહીને અવનીના પિતાનો હાથ તરછોડીને નાના અમથા કારણસર માંડવે ઉભેલી અવની તરફ નજર નાંખ્યા વગર જ ચાલતા થયેલા.\n\nઆજે છ વષૅ બાદ પોતાની ડૂબતી શાખ અને બિઝનેસને બચાવવા, લોન માટે અલગ અલગ બેંકના ધક્કા ખાઈને અહીં ખૂબ મોટી આશા સાથે આવ્યા હતાં. પણ બેંક ના ચેરમેનની ખુરશી પર અવનીને જોઈને તેમના હોશ ઊડી ગયા...\n\nઅવની એ પિતા પુત્ર ને ખરી લાયકાત બતાવી દીધી!!!!",
      "duration": "1 mins",
      "category": "Inspirational"
    },
    {
      "id": 5,
      "title": "અનોખી દિકરી",
      "story_name": "અનોખી સાચે જ નામ પ્રમાણે અનોખી દિકરી હતી. મારાં બાજુમાં જ રહેતી એ છોકરી. એકદમ સરલ, સાદગી, અને સુંદર હતી.\n\n અને નિરાભિમાની છોકરી હતી.\n\n પરગજુ અને સેવાભાવી અને સદાય હસતી અને સદાય બધાં ને હસાવતી રહેતી.\n\n એને આ નવા જમાનાની હવા લાગી નહોતી.\n\n આખી સોસાયટીમાં બધાની ખુબ જ લાડકવાયી હતી.\n\n મારી જ બાજુમાં રહેતી હતી એટલે હું વધારે ઓળખું એને. \n\n મને પણ ખુબ જ વ્હાલી હતી. \n\n મને એનાં માટે ખુબ માન હતું. \n\n અનોખી નાની હતી ત્યારે જ એનાં પપ્પા ને સરહદ પર દુશમનોના સામ સામે ગોળીબાર થતાં એ વિરગતી પામ્યા.\n\nસરકાર તરફથી સહાય મળી. પણ માણસ ની ખોટ કોણ પૂરે? અનોખી ના મમ્મી બેલા બેન. એ સિવણ કામ અને પોસ્ટ નું કામ કરી ગુજરાન ચલાવતા હતા.\n\n અનોખી બારમાં ધોરણમાં આવી પછી એ ડોક્ટર. સંગીતા બેન ના દવાખાનામાં પા ટાઈમ નોકરી કરતી જેથી મમ્મી ને ટેકો થાય.\n\n સોસાયટીમાં કોઈ ને ત્યાં લગ્ન પ્રસંગ હોય કે બર્થ-ડે પાર્ટી હોય અનોખી ડેકોરેશન કરી આપતી અને દોડાદોડી કરી ને નાનાં મોટાં કામ કરી આપતી. \n\nઅને.\n\n સોસાયટીમાં પણ બધાં જ કંઈ પણ કામ હોય અનોખી ને જ બોલાવે. \n\nઅનોખી ને એનાં પિતા ખુબ જ વહાલાં હતાં એ રોજ સવારે ઉઠીને પિતા ના ફોટા ને સલામ મારે અને અફસોસ કરે કે કાશ હું તમારી જેમ ફોજમાં જોડાઈ શકું તો દેશની સેવા કરુ.\n\nપણ એ નહીં તો સોસાયટી ની સેવા કરીશ.\n\n આમ કરતાં અનોખી કોલેજમાં આવી પણ એની રીતભાત અને સાદગી એ જ રહ્યા.\n\n કોલેજ જતા આવતા પણ બધાંના લાઈટ બીલ ભરતી અને. બીજા કોઈ કામ હોય એ કરી દેતી.\n\n હમણાં હમણાં બેલા બેન ની તબિયત સારી રહેતી નહોતી.\n\n એટલે એ ઘરે આવી રસોઈ પણ કરતી.\n\n ફેમિલી ડોક્ટરને બતાવ્યું અને દવા ચાલુ કરી પણ બેલા બેન ને કોઈ ફેર ના પડ્યો.\n\n એણે સંગીતા બેન ડોક્ટર ને વાત કરી. એમણે અમુક ટેસ્ટ કરાવાના કહ્યા.\n\n ટેસ્ટ કરાવ્યા એમાં બેલા બેન ની બન્ને કિડની બગડી ગઈ છે એવું આવ્યું.\n\n અનોખી એ તાત્કાલિક બેલા બેન ને દવાખાનામાં દાખલ કર્યા.\n\n પછી .\n\n ડોક્ટરો ની સલાહ માટે દોડધામ કરી રહી.\n\n સોસાયટી ના બધાં એ પણ સાથ સહકાર આપવા લાગ્યા.\n\n અનોખી ની કોલેજમાં ખબર પડતાં બધાં બેલા બેન ની ખબર જોવા આવ્યા એમાં અનોખી ની સાથે ભણતો મનન અનોખી ની સાદગી અને સરળતા ને મનોમન પ્રેમ કરતો હતો.\n\n પણ હજુ કેહવાની હિમ્મત નહોતી.\n\n ડોક્ટરે કહ્યું કે જો એક કિડની મળી જાય તો બેલા બેન સાજા થઈ જાય. આપણે પેપરમાં એડ આપીએ પણ એનાં રૂપિયા બહું થાય છે.\n\n અથવા કોઈ દાન કરે તો થાય.\n\n અનોખી એ આ સાંભળીને કહ્યું કે મારી એક કિડની મમ્મી ને આપી દો હું તૈયાર છું.\n\n સોસાયટી ના અને મેં પણ. અને ડોક્ટરે પણ સમજાવી કે બેટા.\n\n તું હજી નાની ઉંમરની છે.\n\n તારે લગ્ન કરવાનાં પણ બાકી છે. તો કોણ હાથ ઝાલશે ?\n\n બેલા બેને પણ ખૂબ સમજાવી પણ એ ના માની.\n\n આખરે ડોક્ટરે બલ્ડ ટેસ્ટ ને બધું કર્યું અને જોયું તો અનોખી ની દિલની સાચી ભાવના હોવાથી કિડની મેચ થઈ ગઈ.\n\n ઓપરેશન કરી કિડની બેલા બેન માં ટ્રાન્સફર કરી.\n\n થોડા દિવસો પછી દવાખાનામાંથી રજા આપવામાં આવી.\n\n સોસાયટી ના અને સંગીતા બેન ડોક્ટરે દવાખાનામાં અડધું બિલ ભરી દીધું.\n\n જે અનોખી એ પછી નોકરી કરી ધીમે ધીમે ચુકતે કર્યું.\n\nકોલેજ નો છેલ્લો દિવસ હતો.\n\nમનને અનોખી ને ઉભી રાખી કહ્યું કે મારે એક વાત કરવી છે. \n\nઅનોખી કહે બોલો.\n\nમનન કહે હું તને પસંદ કરું છું મારી સાથે લગ્ન કરીશ?\n\nઅનોખી કહે ના, મારી એક કિડની નથી. કાલ ઉઠીને કોઈ પ્રોબ્લેમ થાય એનાં કરતાં સાચું જ કહી દઉં છું.\n\nઅને બીજું કે હું એક જ સંતાન છું તો મારી મમ્મી ની માટે મારી ફરજ છે. હું એમને એકલાં નહીં મૂકું ?\n\nતને વાંધો ના હોય પણ તારા માતા પિતા ને હોય તો? \n\nમનન કહે મેં મારા માતા પિતા ને બધી વાત કરી છે એ તારી હા ની રાહ જુવે છે.\n\nઅનોખી એ શરમાતાં હા કહી.\n\nમનન અને એનાં મમ્મી-પપ્પા આવી ને બેલા બેન ને મળી ગયાં.\n\nએક શુભ મુહૂર્ત માં અનોખી અને મનન નાં લગ્ન લેવાયાં.\n\nઆખી સોસાયટીમાં આનંદ છવાઈ ગયો. \n\nબધાં એ હોંશેહોંશે ભાગ લીધો.\n\nમેં કન્યા દાન આપ્યું. \n\nહું જ એને પરણાવા બેઠી હતી.\n\nરંગેચંગે લગ્ન વિધિ પતી ગઈ.\n\nજાન વિદાય નો સમય થયો.\n\nઅને \n\nઆખી સોસાયટી હિબકે ચઢી.\n\nએક સારી દિકરી જો વિદાય થઈ રહી હતી.\n\nઉપર આકાશમાં થી અનોખી ના પિતા આશીર્વાદ આપી રહ્યા.",
      "duration": "3 mins",
      "category": "Inspirational"
    },
    {
      "id": 6,
      "title": "જનરેશન ગેપ - કચકચ",
      "story_name": "‘આ છોકરાંઓ માબાપનું જરાય કહ્યું નથી માનતા.’\n\n‘અરે, છોકરાંઓને જરાક કંઈ સારું કહેવા જઈએ તો તે સામા તડૂકી ઊઠે છે ! મમ્મી, તું પાછી થઈ ગઈ શરું...!’\n\n‘અરે કેટલાંક છોકરાં તો માબાપ જીભ ઉપાડવા જાય તે પહેલા જ કહી દે, ‘હવે તારી કચકચ બંધ કર !’’\n\nઆવી હૈયાવરાળ જે માબાપ દરરોજ ઠાલવતા ના હોય તે માબાપ ખરેખર મહાપુણ્યશાળી છે. એના ઘેર શ્રવણ કે રામ અવતર્યા હોવા જોઈએ, આ હળાહળ કળીયુગમાંય ! આ પરથી એક પ્રસંગ યાદ આવે છે.\n\nઅમેરિકામાં એક બહેન આવતા જ કહેવા લાગી, ‘મારે એકનો એક દીકરો છે. સોળ વરસનો છે પણ મારે એની જોડે બહુ માથાકૂટ થાય છે. રોજ કકળાટ થાય છે.’\n\nએને પૂછ્યું, ‘બહેન શું ખામી છે દીકરામાં ? ભણતો નથી ?’\n\n‘અરે ભણવામાં તો એ, એ પ્લસ લાવે છે. પહેલા નંબરે જ પાસ થાય છે. બહુ હોશિયાર છે. રમત ગમતમાંય ફર્સ્ટ પ્રાઈઝ કાયમ લાવે છે !’ એ બહેને કહ્યું.\n\n‘તો શું છોકરાને ખરાબ સોબતો છે ? બુરી આદતો છે ? છોકરીઓના લફરામાં છે ?’ મેં પૂછ્યું.\n\nત્યારે એ બહેન બોલ્યા, ના ના. એ બધી બાબતોમાં તો મારો દીકરો એકદમ સીધો ને ચોખ્ખો છે. એની તો મને સો ટકા ખાત્રી છે !’ ખૂબ જ દીકરા પરના વિશ્વાસના રણકાથી બોલી એ.\n\n‘ત્યારે તમારા દીકરામાં ક્યાંય કહેવાપણું છે જ ક્યાં ? ક્યાં તમને પ્રોબ્લેમ થાય છે એની જોડે ?’ અમને બધાંને એ બહેનનું દીકરાનાં સદગુણો સાંભળીને ઉપરથી મૂંઝવણ થઈ !\n\nએ બહેને કહ્યું, ‘અરે, તમને શું ખબર ? મારો દીકરો આખું ઘર મેસ કરી નાખે છે. એનો રૂમ એટલે ગામડાની ગુજરી જેવો હોય છે. સ્કૂલે જાય તો કપડાં ગમે ત્યાં નાખતો જાય. ચોપડા, બોલ, બેટ બધું આડુંઅવળું નાખે. સ્કૂલેથી આવે તો બૂટ ક્યાં નાખે ને મોજા ક્યાં ! ચોપડાઓ તો બધીજ રૂમોમાં પડ્યા હોય એના ! એટલે એ સ્કૂલ જાય ત્યારથી મગજમાં ઘોળાવાનું ચાલુ થઈ જાય કે ઘેર એ ક્યારે આવે ને ક્યારે એને લેવડાટી નાખું. એને આજે તો સીધો દોર કરી જ નાખવો છે !’\n\nએ બહેને મેં પૂછ્યું, ‘પછી ? એ સીધો થઈ ગયો ?’\n\n‘ના રે બહેનશ્રી ! એ તો એવો ને એવો જ છે. ઉપરથી હવે તો એ મને કહેતો થઈ ગયો છે કે મમ્મી, હવે તારી કચકચ બંધ કર ! આ શું કચકચ કહેવાય ?’\n\nમેં એમને પૂછ્યું, ‘તમારા પતિ શું કહે છે ?’ ત્યારે એમણે કહ્યું, ‘અરે એ કહેવા લાગતા હોત તો તો વળી બીજું મારે શું જોઈતું હતું ! એ તો એને એક અક્ષરેય કહેતા નથી. ઉપરથી મને જ કહે કે તું હવે કચકચ બંધ કર !’ બહેને કહ્યું.\n\n‘તમારા પતિ ક્યારેક છોકરાંને કહે તો એમનું દીકરો માને ?’ મેં પૂછ્યું.\n\n‘અરે, એનું તો અક્ષરે અક્ષર માને. મને મહીં બહુ થાય કે આ છોકરો એના બાપનો છે – મને તો ઘરમાં બેઉએ મળીને એકલી પાડી છે ! અને આ વાત પરથી તો મારે તે મારા હસબંડનેય હવે તો બહુ ઝગડા થાય છે !’\n\nમેં બહેનેને પૂછ્યું, ‘તો શું તમારું ઘર કાયમ અસ્તવ્યસ્ત જ હોય છે ? કે તમો વ્યવસ્થિત કરી લો છો ?’ બહેને કહ્યું, ‘ એ તો પછી મારે જ કરવું પડેને ! એમ તો ઘર કંઈ ગંદુ રખાય ? હું જોબ કરતી નથી એટલે ઘરમાં એટલું તો પછી કરી જ લઉને !’\n\n હવે આ હૈયું બાળવું એનાં કરતાં હાથ બાળવાં શા ખોટાં ? બધી રીતે હોનહાર દીકરો હોય અને એકાદ બાબતમાં કકળાટ કરી જીવનને શા માટે વીષમય બનાવવું ? જરાક સમજી જાય ને કહેવાનું બંધ કરો તો ઘર સ્વર્ગ થઈ જાય તેમ છે ! આ તો આપણી જ અણસમજણ આપણને દુઃખી કરે છે. આપણી લાખ સાચી વાત હોય પણ સામાને એ સ્વીકાર્ય ના હોય તો તેની કોડીની કિંમત છે. સાચી વાત પણ કહેતાં આવડવી જોઈએ. હીત, મીત ને પ્રીય હોય તો તે સત્ય સત્ય કહેવાય તે બધાંને સ્વીકાર્ય થાય ! અને સામાને કચકચ લાગે તો તો ખલાસ થઈ ગયું ! આપણાથી એક અક્ષરેય પછી કેમ બોલાય ?\n\nવ્યવહાર જીવનના અમુક પ્રિન્સીપલ જીવનમાં વણી લીધાં હોય તો કોઈની જોડે ક્યાંય પ્રોબ્લેમ આવે એવો નથી. એમાં મુખ્ય એ કે ઘરમાં કે બહાર ક્યાંય નાની બાબતમાં ક્યારેય કશું જ કહેવાનું ના હોય. અમુક મોટી બાબત જે આપણને લાગતી હોય તેમાં જ કહેવાય. અને તેય વારે વારે તો નહીં જ. અને મોટી બાબત એટલે છોકરો દારૂમાંસ ખાતો હોય, છોકરીના ચક્કરમાં હોય, ભણતો જ ના હોય, તેટલી જ બાબતો મોટી ગણાય. બીજું બધું નાનું નાનું કહેવાય. કાર ઠોકી આવ્યો હોય કે કંઈ ખોઈ આવ્યો, નુકસાન કર્યું, કંઈ ભૂલી ગયો, ભૂલ કરી એ બધું નાનું નાનું કહેવાય. આ બધામાં માબાપ મૌન રહે. સમતાપૂર્વક ને પ્રેમપૂર્વક એને ઝીલી લો તો તે મોટી બાબતમાં તમારા શબ્દને નહીં ઉથામે. આ તો કચકચ થાય એટલે વક્કર જતો રહે. માબાપનો પ્રતાપ જતો રહે. વગર કહ્યે તાપ રહે તે કામનો. આપણે છોકરાંને કંઈ કહીએ એ એને સાચું લાગે ને સ્વીકારે એ રીતે કહેવામાં આવે તો જ કહેવાનો રાઈટ છે. નહીં તો ઉલ્ટાં છોકરાં વધારે વિકૃત આપણે જ કરીએ છીએ. બહું કહે – કહે કરીએ એટલે એ સાચી વાતનેય કચકચ કરી નાખે છે. બે કે ત્રણ વારથી વધારે કહીએ પછી એમને કચકચ લાગે. પ્રેમથી દાબ રાખેલો દાબ રહે; ખખડાવીને કે મારીને નહીં. એ તો ઉલ્ટાં સામા થાય !\n\n આ વાત એ બહેને જીવનમાં અપનાવી. અને વરસ પછી એ મળ્યા ત્યારે કહેવા લાગ્યાં કે, ‘મારું ઘર સ્વર્ગ બની ગયું છે હવે, અને જીવનમાં ખૂબ જ આનંદ આનંદ વર્તાય છે. મારી ભૂલ મને સમજાણી ને મેં તે ભાંગી નાખી.",
      "duration": "4 mins",
      "category": "Inspirational"
    },
    {
      "id": 7,
      "title": "થેંક્યું વનિતા",
      "story_name": "રવિવારની એ ખુશનુમા સાંજે મનોજ આરામ ખુરશી પર બેસી ગ્રીન ટીની લિજ્જત માણી રહ્યો હતો. બહારથી સંભળાઈ રહેલા ટીકલી અને ટેટાના નાનામોટા સ્વર; આવનારી દિવાળીની જાણે વધામણી કરી રહ્યા હતા. મનોજે ટેબલ પર કપ મુક્યો અને ખુરશી પર પીઠ અડાડી આંખો મીંચી જ હતી ત્યાં પાછલા કેટલાક દિવસોથી તેના જીવનમાં ચાલી રહેલા દોડધામના દ્રશ્યો તેની આંખ સામેથી ફિલ્મની પટ્ટી શા પસાર થઇ ગયા.\n\nદિવાળી આવે એટલે સૌથી મોટી ચિંતા જો કોઈ હોય તો તે છે ખરીદીની. આજે સૌથી છેલ્લે ખરીદવામાં આવેલ રંગોળીના સામાન સાથે; દિવાળીની ખરીદીની પળોજણમાંથી તેને મુક્તિ મળી ગઈ હતી. દિવાળી માટે જે જોઈએ તે તમામ ચીજવસ્તુઓ તેના ઘરમાં આવી ગઈ હતી. રાજુ અને પિંકી બંને બાળકોના નવા કપડાની ખરીદી થઇ ગઈ હતી. બાળકોને ખરીદી પર લઇ જવા એ દુનિયાનું સૌથી અઘરું કામ છે. તેમનો ચંચલ જીવ ક્યારે એક વસ્તુ પર સ્થિર થાય જ નહીં. રાજુને ઘડીમાં લાઈનવાળું શર્ટ પસંદ પડે તો ઘડીમાં છોટા ભીમના ડીઝાઈનવાળું શર્ટ! અને તેમાંય પત્ની સાથે હોય એટલે વાત પૂરી. સ્ત્રીઓની સામે દુકાનદાર સાડીઓનો સાગર ખડો કરી દેશે તો પણ તેમને ગમતી સાડી તે ઢગલામાં નહીં જ હોય! ખેર! જેમતેમ કરીને કપડા ખરીદીની ઉપાધી ટળી ગઈ હતી.\n\nહા! બાળકો માટે ફટાકડા પણ ખરીદી લીધા હતા. પૂર્વે નાના હતા ત્યારે ફટાકડાની આંગળીના વેઢે ગણાય એટલી જ વેરાયટી જોવા મળતી; જયારે આજે ! ફૂલઝર, સૂતળી બોમ્બ, રોકેટ, ચાંદલિયા, શંભુ, લવિંગિયાં, ભમચકરડી, દેરાણી-જેઠાણી, તારા મંડળ, લક્ષ્મી બોમ્બ, વ્હીસલ, સૂતળી બોમ્બ, મિર્ચી બોમ્બ, 555, પોપઅપ, ચકલી બોમ્બ... અરે ! બોલતા બોલતા હાંફ ચઢી જાય એટલી વેરાયટી બજારમાં આવી છે. તેમાંય પ્રત્યેક ફટાકડામાં પણ વિવિધતા! ફૂલઝરમાં જ નાના તરેહની અનેક વેરાયટી. વળી આકાશમાં જઈને તારામંડળ રચતા ફટાકડાનો તો રાજુ આશિક છે ! દુકાનમાં જઈએ ત્યારે પ રૂપિયાથી માંડીને ૧૦ હજાર રૂપિયા સુધીના ફટાકડાની વેરાયટી હાજર હોય. તેમાંથી બજેટમાં બેસતા ફટાકડા પસંદ કરવા છોકરાવને મનાવું એ કંઈ નાનીસુની વાત નથી. પણ ખુશીની વાત એ હતી કે, મનોજનું એ કામ પણ પતી ગયું હતું.\n\nબારણા પર કંદીલ પણ લાગી ગયું હતું; અને લપક ઝપક થતી સીરિઝો બારણાની શોભા વધારી રહી હતી. પૂર્વે દિવાળીનો નાસ્તો ઘરે બનાવતા પરંતુ હવે બજારમાં બધું તૈયાર મળે છે ત્યારે ઘરે કોણ બનાવે ? અને આમપણ ઘરમાં નાસ્તો કરવા આવે છે જ કોણ ! નૂતનવર્ષના અભિનંદન વોટ્સએપ પર કરીને સૌ પોતપોતાની ફરજ નિભાવી દે છે. આવામાં થોડું ફરસાણ અને એકાદું મીઠાઈનું પેકેટ ખરીદી લઈએ એટલે ભયોભયો.\n\nએકવાર મનોજ બેસતા વર્ષના દિવસે તેના દોસ્ત હેમંતના ઘેર મળવા ગયો હતો ત્યારે તેણે મોઢેમોઢ કહ્યું હતું કે, “વોટ્સએપ પર સાલ મુબારકનો મારો મેસેજ જોયો નહીં ?”\n\nહેમંતના કહેવાનો અર્થ તારવી ન શકે એટલો મૂરખ તો મનોજ નહોતો જ. બસ તે દીને આજની ઘડી; મનોજ બેસતાવર્ષના દિવસે કોઈ દોસ્તના ઘરે આવતો જતો નથી. બસ સોશ્યલ મીડિયા પર જ નૂતનવર્ષાઅભિનંદનના મેસજની આપલે કરી બેસતા વર્ષની ઉજવણી કરી લે છે.\n\n“સાંભળો છો?”\n\nમનોજે ટેબલ પરથી ઉઠાવેલો કપ હાથમાં ધરેલો રાખતા જ નજર ઊઠાવીને જોયું. તો સામે તેની પત્ની વનિતા ઊભી હતી.\n\n“અરે ! તું તૈયાર થઈને એકલી ક્યાં જવા નીકળી?”\n\n“હું એકલી જઈ રહી નથી.”\n\n“તો ?”\n\n“તમે પણ મારી સાથે આવી રહ્યા છો.”\n\n“પણ ક્યાં ?”\n\n“બજારમાં નવી સાડી ખરીદવા.”\n\n“પણ બે દિવસ પહેલા જ તો તારા માટે નવી સાડીઓ ખરીદી છે ને ?”\n\n“હા પણ મારે બીજી જોઈએ.”\n\nપત્નીનું દિવાળી ખરીદીનું વાવાઝોડું હજુ શમ્યું નહોતું; એ જાણી મનોજ મનોમન અકળાઈ ઊઠ્યો. “વનિતા, આપણા ઘરમાં કંઈ પૈસાનું ઝાડ નથી કે હલાવ્યું અને ખરીદી કરવા ઉપડી ગયા. આ વર્ષે મને મળેલું દિવાળીનું બોનસ તો બાળકોના ફટાકડા ખરીદવા પાછળ જ વપરાઈ ગયું હતું. ઈત્તર ખરીદી કરવા મેં કેવા કેવા તડજોડ કર્યા તે તો મારો જીવ જ જાણે છે.”\n\n“આ મારી છેલ્લી સાડી. હવે આજ પછી હું બીજી કોઈ સાડી તમારી પાસે નહીં માંગુ.”\n\n“અરે! પણ આ સાડીનું તું કરીશ શું ?”\n\n“બેસતા વર્ષના દિવસે પહેરીશ. મારી સાથે ચાલોને પ્લીઝ.”\n\nમનોજને ખરીદી પર પાછા નીકળવામાં જરાયે રસ નહોતો. પરંતુ પત્નીની જીદ સામે કોઈ વીરલો ટકી શક્યો છે ખરો ?\n\nમનોજે મનેકમને ચાનો કપ ટેબલ પર મુકતા કહ્યું, “છેલ્લી છેલ્લી કહીને અત્યાર સુધી તું હજારો સાડીઓ ખરીદી ચૂકી છું.”\n\nમનોજે કાર બહાર કાઢતા વનિતા તેમાં ગોઠવાઈ ગઈ.\n\n“મમ્મી પપ્પા, તમે બંને ક્યાં જાઓ છો ?”\n\nરાજુ અને પિંકીને આવેલા જોઈ મનોજને ધ્રાસકો લાગ્યો. હવે જો તેઓ પણ સાથે આવશે તો આ આખા મહિનાનો પગાર પણ પૂરો થઇ જવાની શક્યતાઓ હતી. ઊફ ! આ દિવાળીને દર વર્ષે આવવું જરૂરી છે ?\n\n“બેટા, તારા પપ્પાની તબિયત ઠીક નથી એટલે તેમને સોંય લગાવવા ડોક્ટર અંકલ પાસે જઈએ છીએ. અમે આવીએ ત્યાંસુધી તમે બંને દાદા દાદી પાસે રહો. અને હા ધીંગામસ્તી જરાયે ન કરતા.” વનિતાએ સિફતપૂર્વક બાજી સંભાળી લીધી.\n\nઆ સાંભળીને મનોજને ટાઢક થઇ; નહીંતર મમ્મી બીજી સાડી લે અને બાળકો છાનામાના બેસી રહે એ લગીરે શક્ય નહોતું.\n\nમનોજે બજાર તરફ કાર દોડાવી પરંતુ મનની ભડાસ જીભ પર આવ્યા સિવાય રહી નહીં, “વનિતા, અચાનક તને નવી સાડી લેવાનું તુત ક્યાંથી સુઝી આવ્યું ?”\n\n“મારે ફક્ત સાડી જ નથી લેવાની.”\n\n“તો !”\n\n“એક સરસ મજાનું શર્ટ પણ લેવાનું છે.”\n\n“અરે! પણ મારી પાસે ઢગલો શર્ટ પડ્યા છે. મારે શર્ટ ખરીદીને તેમને બિનજરૂરી રીતે ભેગા કરવાનો કોઈ શોખ નથી.”\n\n“પણ હું તો નવો શર્ટ ખરીદીશ.”\n\nવનિતાની વાત સાંભળી મનોજ સમસમી ગયો. પણ તેની સામે વનિતાની વાત માન્યા સિવાય છૂટકો પણ ક્યાં હતો ? આખરે કાર બજારમાં આવીને રોકાઈ. એ સાથે વનિતા ભૂખ્યા વરુની જેમ દુકાન સામે દોડી ગઈ. મનોજ કારને પાર્ક કરી દુકાનમાં પ્રવેશ્યો જ હતો એટલીવારમાં તો વનિતા સાડીના ઢગલા વચ્ચે ખડકાઈ ગઈ હતી. અવનવી સાડીઓમાંથી એક સાડી પસંદ કરી વનિતાએ દુકાનદારને પૂછ્યું, “આ કેટલાની છે ?”\n\n“મેડમ, આ સાડીની કિંમત આમ સાડા આઠ હજાર છે પણ તમે કાયમના ગ્રાહક છો એટલે તમને આઠમાં આપી દઈશ.”\n\n“સાતમાં આપતા હો તો બોલો.”\n\n“બેન, સાતમાં તો અમને ઘરમાં પડે છે.”\n\n“તમે કહો તો હું તમારા ઘરે આવીને લઇ જાઉં.”\n\n“બેન, કેમ ગરીબની મશ્કરી કરો છો. ચાલો, તમારું નહીં ને મારું નહીં... સાડા સાતમાં આપી દઉં. બસ ? હવે આનાથી એક રૂપિયો ઓછો નહીં થાય.”\n\n“હું સાત હજાર સિવાય એક રૂપિયો પણ તમને વધારાનો નહીં આપું.”\n\n“ઠીક છે ત્યારે લઇ જાઓ.”\n\nઆ સાંભળી મનોજના છાતીના પાટિયા બેસી ગયા, “વનિતા, બે દિવસ પહેલા તારા માટે ૫-૫ હજારની ૨ સાડીઓ લીધી હતી તેનું શું કરીશ ?”\n\n“તમે ચિંતા ન કરો. આ ખરીદીનું ભારણ હું તમારા પર આવવા નહીં દઉં. આ સાડી હું મારી અંગત બચતમાંથી ખરીદી રહી છું.”\n\n“વનિતા, તારા વપરાયા કે મારા; આખરે રૂપિયા આપણા ઘરમાંથી જ જશે ને ?”\n\nવનિતાએ મનોજ તરફ ધ્યાન ન આપતા કહ્યું, “હવે એક સારામાનો શર્ટ બતાવો.”\n\n“બેન, આજેજ અમારી પાસે શર્ટની ખૂબ સારી સારી વેરાયટી આવી છે.” દુકાનદારે પાછળ વળીને કહ્યું, “મુન્ના, મેડમને આજના આવેલા શર્ટ બતાવવા લઇ આવ તો.”\n\nથોડીવારમાં એક યુવાન હાથમાં ગાસડું ઊઠાવી લાવ્યો. દુકાનદારે ઉત્સાહમાં ગાંસડાને ખોલી તેમાંથી એકપછી એક શર્ટ દેખાડતા કહ્યું, “મેડમ, એક સે બઢકર એક શર્ટ છે. આ શર્ટ જુઓ. વળી બે ખરીદો તો તેની ઉપર એક ફ્રી.”\n\nમનોજે અકળાઈને કહ્યું, “એક કામ કરો અમને એ ફ્રીવાળું જ આપી દો.”\n\n“સાહેબ, તમે પણ શું ગરીબની મજાક ઉડાવી રહ્યા છો.”\n\n“ભાઈ, મજાક હું નહીં પણ ક્યારની તું મુજ ગરીબની ઉડાવી રહ્યો છું. મારી પત્નીને એક શર્ટ દેખાડી છૂટો થઇ જા. નાહક બે શર્ટ ખરીદવા તેને મજબુર કેમ કરી રહ્યો છું ?”\n\nવનિતાએ વાતને વાળવા એક શર્ટ હાથમાં લેતા કહ્યું, “આ કેટલાનું છે?”\n\n“મેડમ, આ શર્ટ તમને છેલ્લામાં છેલ્લે આઠસોમાં પડશે.”\n\n“આઠસોનો ? ના તો પછી રહેવા દો.”\n\nઆ સાંભળી મનોજે રાહતનો શ્વાસ લીધો.\n\n“મેડમ, સસ્તો જોઈતો હોય તો આ શર્ટ જુઓ. છેલ્લે ચારસોમાં હું તમને આપી દઈશ.”\n\n“મને સસ્તો નહીં પણ મોંઘો શર્ટ જોઈએ.”\n\n“ઓહ! તો પછી એમ કહોની! બોલો કેટલાનું બજેટ છે ? આ જુઓ આ પંદરસોવાળું શર્ટ છે. વળી આવા બે શર્ટ ખરીદશો તો તેની ઉપર ત્રીજું શર્ટ તમને ફ્રીમાં મળશે.”\n\n“તમે એક જ શર્ટ બતાવો પરંતુ જોરદાર બતાવો. મને કવોન્ટિટી નહીં પણ કોલીટી જોઈએ.”\n\n“ઠીક છે, મેડમ.” આમ કહી દુકાનદાર વનિતાને મોંઘાદાટ શર્ટ બતાવી રહ્યો. મનોજને પત્નીના આ ઉડાઉ અંદાજ કરતા તે આજે તેની વાતને અવગણી રહી છે એ જરાયે પસંદ પડ્યું નહીં. તે અકળાઈને દુકાનની બહાર જઈને ઊભો રહ્યો. પરંતુ વનિતાને આનાથી કોઈ ફરક પડ્યો નહીં. એ તો શર્ટ જોવામાં વ્યસ્ત થઇ ગઈ હતી. મનોજ માર્ગ પર આવતાજતા વાહનોને નિહાળવામાં મશગુલ થઇ ગયો. લગભગ પચાસેક વાહનો પસાર થયા હશે ત્યારે વનિતા દુકાનમાંથી બહાર આવી. તેના હાથમાં બે થેલીઓ જોઈ મનોજને અકળામણ થઇ રહી. મનોમન તે દિવાળીમાં થયેલા ખર્ચાનો હિસાબ કરતા કરતા પોતાની કાર તરફ ડગ ભરવા લાગ્યો.\n\nકાર પાસે આવીને મનોજે દરવાજો ખોલ્યો હતો ત્યાં વનિતા બોલી, “હાશ! આખરે બધી ખરીદી આજે પૂરી થઇ!”\n\nજોકે આ વખતે મનોજે તેની વાતમાં દિલચસ્પી લેવાની જરૂર સમજી નહીં. ધડાકના અવાજ સાથે કારનો દરવાજો ખોલી તે અંદર બેસી ગયો. તેની પાછળ પાછળ વનિતા પણ સીટ પર ગોઠવાઈ ગઈ.\n\nતેમની કાર ઘરની દિશા તરફ દોડી રહી. પણ આખા માર્ગમાં મનોજ ચૂપ જ રહ્યો. આખરે અગિયારસ, વાઘબારસ, ધનતેરસની પાછળ પાછળ દીપાવલી પણ આવીને જતી રહી. મોટેરાઓ માટે આ દિવસો બીજા સામાન્ય દિવસો જેવા જ પસાર થઇ ગયા. પરંતુ આ દિવસોમાં બાળકોએ અવનવા ફટાકડાઓનો ખૂબ આનંદ ઊઠાવ્યો. હવે આજથી શરૂ થતા નૂતનવર્ષ નિમિત્તે મનોજ દર વર્ષની જેમ પરિવારસહ મંદિરે દર્શન કરવા જવાનો હતો. રજાનો દિવસ હોવાથી મનોજને ઊઠવામાં સહેજ મોડું થઇ ગયું હતું. નીચે બધા તેની રાહ જોતા હશે આમ વિચારી તેણે વનિતાએ લાવેલ નવું શર્ટ પહેરવાના ઈરાદે કબાટ ખોલ્યું. પરંતુ તેના અચરજ વચ્ચે તે ક્યાંય દેખાયું નહીં. જોકે હાલ વનિતાને તે ક્યાં મુક્યું છે તે પૂછવા જેટલો સમય નહોતો. તેણે નવા ખરીદેલા શર્ટમાંથી એક પસંદ કરી પહેરી લીધું.\n\nમનોજ નીચે આવ્યો ત્યારે તેના અંદાજ મુજબ જ વનિતા તૈયાર થઈને તેના આવવાની રાહ જોઈ રહી હતી. જોકે તેણે પહેરેલી સાડી જોઈ મનોજને નવાઈ લાગી, “વનિતા, તેં તો આજના દાડા માટે પેલી સાત હજારની સાડી ખરીદી હતી ને ?”\n\n“હા.”\n\n“તો પછી તેં એ સાડી પહેરી કેમ નહીં?”\n\n“તમને કોણે કહ્યું કે, એ સાડી મેં મારા માટે ખરીદી હતી !”\n\n“તારા માટે ખરીદી નહોતી તો પછી કોના માટે ખરીદી હતી ?”\n\n“જરા પાછળ વળીને જુઓ.”\n\nમનોજે પાછળ વળીને જોતા જ તે દંગ રહી ગયો. ઓરડામાંથી બહાર નીકળી રહેલા બા બાપુજીને જોઇને મનોજે ધીમા સ્વરે કહ્યું, “વનિતા, મતલબ તેં એ કપડા...”\n\n“હા, મેં એ કપડા બા બાપુજી માટે ખરીદ્યા હતા.”\n\nમનોજ સડક થઈને વનિતાને જોઈ રહ્યો.\n\nવનિતાએ આગળ ચલાવ્યું, “તહેવારને દાડે આપણે બધા નવા કપડા પહેરીએ અને બા બાપુજી જુના કપડા પહેરે એ કેવી રીતે ચલાવી લેવાય ? નાનપણમાં તેઓએ તમારું કેટલું ધ્યાન રાખ્યું છે. તમારી દરેક જીદને તેઓ પૂરી કરતા હતા. હવે તેઓ વૃદ્ધ થયા ત્યારે તેમને સાચવવાની જવાબદારી આપણી છે. જે રીતે તેઓએ તમારા લાડકોડ પુરાવ્યા તેમ આપણે તેમની નાનીમોટી જરૂરિયાતોને હવે પૂરી કરવાની છે.”\n\nમનોજે રૂંધાયેલા સ્વરે કહ્યું, “વનિતા, મને માફ કર. હું નાહકનો તારી પર શંકા કરી રહ્યો હતો. આજે ખરેખર તેં મારી આંખો ખોલી દીધી છે.”\n\nબા બાપુજી નજદીક આવતા બંને જણા ચુપ થઇ ગયા. અને તેમના પગે પડી આશીર્વાદ લીધા. બાળકો પણ તૈયાર થઈને બહાર દોડી આવ્યા. સરસ મજાના નવા કપડામાં તેઓ પણ ઘણા શોભી રહ્યા હતા.\n\nબાપુજીએ પોતાના નવા શર્ટ તરફ જોઇને કહ્યું, “બેટા, તેં લાવેલા નવા શર્ટમાં હું કેવો દેખાવું છું ? લાગુ છું ને અમિતાભ બચ્ચન.”\n\nબાએ હરખથી સાડીનો પાલવ હાથમાં લહેરાવતા કહ્યું, “અને હું જયાપ્રદા ?”\n\nઓરડો બા બાપુજીના હાસ્યથી ગુંજી રહ્યો.\n\nવનિતાએ બધો જશ મનોજને આપ્યો હતો એ વાત ધ્યાનમાં આવતા તે પોતાની જગ્યાએ ખીલો થઈને ઊભો રહ્યો. આવું વિશાલ હ્રદય તો વનિતાનું જ હોય ! મનોજને સ્તબ્ધ ઊભેલો જોઈ બાપુજીએ હાથમાં છડી લેતા કહ્યું, “હવે જલદી ચાલો મંદિરે નથી જવું ?” વનિતા પર રોષ રાખવા બદલ મનોજને મનોમન પસ્તાવો થઇ રહ્યો. આખરે ભૂલ સુધારી લેવાના ઈરાદે તે બોલ્યો, “વનિતા, મંદિરેથી ઘરે પાછો આવીશ ત્યારે તને એ દિવસની ખરીદીના બધા રૂપિયા આપી દઈશ.”\n\n“તેની કોઈ જરૂર નથી. શું તમારા બા બાપુજીએ મારા બા બાપુજી નથી ?”\n\n“વનિતા, જો દરેક સ્ત્રી તારા જેવી સમજદારી દાખવશે તો આ પૃથ્વીનું પ્રત્યેક ઘર વાસ્તવમાં સ્વર્ગ બની જશે.”\n\nમનોજની આંખમાં અશ્રુઓ હતા. અને કેમ ન હોય ? આજે પત્નીની સુઝબુઝને કારણે તે સાચાઅર્થે બની ગયો હતો સપુત. આજે પત્નીની સમજદારીને કારણે તેના ઘરમાં પ્રગટ્યા હતા ખુશીઓના દીપ.\n\nબા બાપુજીને ઉત્સાહથી મંદિરે ડગ ભરતા જોઈ તેણે પડખે ચાલી રહેલ પત્નીનો હાથ હળવેકથી દબાવતા કહ્યું, “મારા ઘરને આનંદથી ભરવા માટે થેંક્યું વનિતા.”",
      "duration": "9 mins",
      "category": "Inspirational"
    },
    {
      "id": 8,
      "title": "પ્રેમ.. છે",
      "story_name": "ડોક્ટર પારેખને આશ્ચર્ય થતું હતું કે આવું બને જ કઈ રીતે ? છેલ્લા ત્રીસ વર્ષની એમની કારકિર્દીમાં એમને આવું જોયું જ ન હતું. હા, જો કે એક વાત નિશ્ચિત હતી કે જોડકાં બાળકોમાં રોગ સરખો હોય, દેખાવ પણ સરખો હોય. સામાન્ય રીતે દવાની અસર પણ સરખી થતી હોય છે. પરંતુ મોક્ષા અને મુદ્રાના કેસમાં આવું ના બન્યું. ડોક્ટર છેલ્લા કેટલાય વર્ષોથી આ કુટુંબને ઓળખતા હતાં. અમુક રોગ વારસાગત હોય છે. એમને ખબર હતી કે આ બંને જોડકાં બહેનોની મમ્મીને પણ આ જ તકલીફ હતી. એમને તો ઉત્તમ ડોક્ટરની દવા કરવાનું કહ્યું હતું પરંતુ એના મમ્મી કહેતાં હતાં કે ,\"મને બધા કરતાં માત્ર તમારી પર જ વિશ્વાસ છે. \"તેથી જ એમને બધા રિપોર્ટ ત્યાંના ઉત્તમ ડોક્ટરને બતાવીને એના મમ્મીનો કેસ સ્ટડી કર્યો હતો. જો કે સાથે સાથે ફિઝીયોથેરાપી પણ ચાલુ હતી.\n\nએવી જ રીતે આ બંને બહેનોને એ જ તકલીફ હતી. પરંતુ એમને એક વાત સમજમાં આવતી ન હતી. બંને બહેનોને રોગ સરખો, દવા પણ સરખી, છતાંય મોક્ષા જલદી સાજી થઈ રહી હતી અને મુદ્રાની તબિયત દિવસે દિવસે વધુને વધુ બગડતી હતી. એક ડોક્ટર માટે આ વાતનું બહુ મોટું આશ્ચર્ય હતું.\n\nબંને બહેનો બે જોડકાં ભાઈઓ સાથે જ પરણી હતી અને બાજુ બાજુના ઘરમાં જ રહેતાં હતાં. મનમાં તો ઘણી વાર થતું કે એ બાબતમાં જાતે જઈને તપાસ કરે. એકવાર એમને એ બાજુ જવાનું થયું અને મનમાં ઘણા વખતથી જે બાબતમાં વિચાર કરતાં હતાં એટલે જ એ જાતે જ બંને ઘેર ગયા. બંને બહેનોને સાંધાનો વા હતો. જો કે સાસરીનું કુટુંબ ખાનદાન અને પ્રેમાળ હતું. બંને બહેનો સુખી જ હોય એમાં તો કોઈ શંકા કરવાની જ ના હોય.\n\nજયારે ડોક્ટર તેમના ઘેર પહોંચ્યા ત્યારે મુદ્રા પલંગ પર સૂઈ રહી હતી. ડોક્ટર ને જોતાં જ મુદ્રા બોલી, \"અંકલ, તમારા આવવાથી મને ઘણું જ સારૂ લાગ્યું. તમે બેસો હું એમને કહું છું કે તમારા માટે ચા બનાવે.\"\n\nથોડીવાર આડીઅવળી વાતો કરી પણ એ દરમ્યાન એમને જોયું કે મુદ્રાના હાથ તથા પગની આંગળીઓ ઘણી બધી વળી ગઈ છે. ડોક્ટરને ફરિયાદના સૂરમાં કહી રહી હતી કે, \"અંકલ, મારા પતિ મને એટલો બધો પ્રેમ કરે છે કે મને કશું કામ કરવા જ નથી દેતાં. દીકરીનો પણ સાસરેથી ફોન આવે તો એક જ વાત કરશે, \" મમ્મી તારે બિલકુલ આરામ જ કરવાનો છે. ફિઝીયોથેરાપી માટે એક છોકરી આવતી હતી પણ એનાથી મને દુઃખાવો થતો હતો એ મારા પતિ કે દીકરી જોઈ ના શક્યા અને એ છોકરીને ના પાડી દીધી. અંકલ, આ ઘરમાં બધા મને ખૂબ પ્રેમ કરે છે. મને સહેજ પણ તકલીફ પડે તો તેઓ જોઈ જ ના શકે. જુઓ ને ભગવાન બધા ને બધું જ આપતાં નથી. મારી આટલીબધી સારસંભાળ બધા લે છે, મને ખૂબ પ્રેમ કરે છે છતાંય મને સારું નથી થતું.\"\n\nઆટલું બોલતાં એની આંખોમાં આંસુ આવી ગયા.\n\nત્યારબાદ બાજુના ઘરમાં મોક્ષાને ત્યાં ગયા ત્યારે મોક્ષા એમને જોઈ ને બહુ જ ખુશ થતાં બોલી, \"અંકલ, હવે તમારે અહીંથી જમીને જ જવાનું છે. તમે મારા હાથની રસોઈ તો જમી જુઓ.\" કહેતાં એ રસોડામાં ગઈ. ડોક્ટર જોઈ જ રહ્યા કારણ મુદ્રાને ત્યાં એનો પતિ રસોઈ બનાવતો હતો જયારે મોક્ષા હોંશે હોંશે જમવાનું આમંત્રણ આપી રહી હતી.\n\nમોક્ષાનો પતિ આવતાંની સાથે જ બોલ્યો, \"મોક્ષા તું આરામ કર. આખો દિવસ બસ કામ જ કરે છે.\"\n\nમોક્ષા હસીને બોલી, \"હું કંઈ બિમાર નથી. તમે વારંવાર મને યાદ આપવાની કોશિશ કરો છો કે હું બિમાર છું.\"\n\nડોક્ટર જવા માટે બહાર નીકળ્યા કે મોક્ષા પાસે આવીને બોલી, \"ડોક્ટર અંકલ તમે મને આરામ કરવાનું ના કહેતાં. હું મારા પતિને બહુ જ પ્રેમ કરું છું. એ મને ઘરનાં કામમાં મદદ કરે એ મને નથી ગમતું. એમને ઓફિસમાં બહુ જ કામ રહે છે. ઘેર આવીને મને ઘરનાં કામમાં મદદ કરે એ મને બિલકુલ પસંદ નથી. આપણે જેને પ્રેમ કરતાં હોઈએ એના સુખનો સતતપણે વિચાર કરવો જોઈએ. મારા દીકરા દીકરીની ભાવતી વાનગી બનાવું છું. એમના મોં પર ખુશી જોવા માંગુ છું. હું એમના મોં પર ખુશી અને સંતોષ જોઉં છું ત્યારે સાંધાનો વા છે એ વાત હું ભૂલી જ જઉં છું. ફિઝીયોથેરાપી વખતે બહુ જ દુખાવો થાય છે પરંતુ હું કયારેય એ બાબતે ફરિયાદ કરતી નથી. હું આમ જ હરતાંફરતાં મૃત્યુ ઈચ્છુ છું. માટે મારી ઈચ્છા શક્તિથી હું મારા રોગ સામે ઝઝૂમી રહી છું અને તમે જોજો કે જીત મારા પ્રેમની થશે. મારા રોગની હાર તો નિશ્ચિત છે.\"\n\nજયારે ડોક્ટર ઘેર જવા નીકળ્યા ત્યારે એમને ઘણી બધી બાબતો સમજાઈ ગઈ હતી. કારણકે ગમે તેવો રોગ હોય પરંતુ મનુષ્યની ઈચ્છાશકિત અને પ્રેમ સામે રોગની હાર જ થાય.\n\nજોડકાં બાળકોનો દેખાવ કે રોગ સરખા હોઈ શકે પરંતુ સ્વભાવ તો દરેકનો જુદો જ હોય છે. મુદ્રાને બધાનો પ્રેમ જોઈએ છે જ્યારે મોક્ષાને તો બધાને પ્રેમ આપવો જ છે. કદાચ એટલે જ કહેવાતું હશે કે લેનાર કરતાં આપનાર જ મહાન હોય છે. ",
      "duration": "4 mins",
      "category": "Inspirational"
    },
    {
      "id": 9,
      "title": "પરિચય",
      "story_name": "એક ઉજ્જડ વેરાન રેલ્વેસ્ટેશન પર વહેલી સવારે ટ્રેન ધીમી પડી અને આખી ટ્રેનમાંથી એક યુવાન ખભ્ભા પર એક હાથે કોટ લટકાવી ઉતર્યો. ધીમી ધારે વરસાદ પડી રહ્યો હતો આજુબાજુ કોઈ જ ન હતું કહેવા માત્રનું પ્લેટફોર્મ હતું, આ પ્લેટફોર્મ પર વર્ષોથી કોઈ મરમ્મત સમારકામ કરાવેલું ન હોય તેવું જોવા મળતું હતું. આખા પ્લેટફોર્મ પર એક માત્ર લારી હતી. લારીની હાલત જોઈને જ પછાત ગામનો તાગ મેળવી શકાય. આ લારી આ ગામના જ એક વડીલની હતી જે સ્ટેશન પર ટીકીટ કલેકટર/સ્ટેશન માસ્તર/ ક્લાર્ક જે કહો તે રીતે માનદ સેવા આપતા હતા. જી..હા.. માનદ સેવા કારણ પ્લેટફોર્મ ઉભું કરેલ હતું, આ ગામમાંથી ક્યારેક જ કોઈ ટ્રેનમાં શહેર જતું અને એ ગામનો ગયેલો વ્યક્તિ જ પરત ફરતો. આખા દિવસમાં આ પ્લેટફોર્મ પર માત્ર બે જ ટ્રેન ઉભી રહેતી એક વહેલી સવારે અને બીજી સંધ્યા સમયે અને તે પણ બે ટ્રેનોના ક્રોસિંગ માટે જ.\n\n\n\nયુવાન આ વિરાન પ્લેટફોર્મ પર ઉતરી, લારી પાસે આગળની બાજુએ થિંગડા વાળી તાડપત્રી નીચે ઊભી કરેલ પથ્થરની બેઠક પર જઈ બેસે છે. યુવાનને જોઈ પ્લેટફોર્મની બાજુએ જુનવાણી નળીયાવાળી કોટડીમાંથી વડીલ લારી પર આવે છે અને યુવાનને પૂછે છે, \"સાહેબ.. કંઈ આપું?\"\n\n\n\nયુવાન એ વડીલની સામે જોઈ માત્ર નકારમાં માથું ધુણાવી મોં ફેરવી લે છે. વડીલ યુવાનના ઉદાસ ચહેરા પરથી અનુમાન લગાવે છે, \"યુવાન રાહમાં ભટકેલો લાગે છે!\"\n\nવડીલ મનોમન વિચારતા, \"આ કોણ હશે! મોં પરથી ઉદાસીન છે. અને આ ગામનો પણ નથી. તો પછી અહીં.. આવી રીતે...?\" તે ફરી તેની કોટડી તરફ જવા લાગે છે અને જતાં જતાં, \" સાહેબ કંઈ જોઈતું હોય તો બોલાવજો હું અહીં જ રહું છું.\"\n\n\n\nધીમી ધારે પડતો વરસાદ તેના અસલ મિજાજમાં આવી પડવા લાગ્યો હોય છે. વાદળોની ગર્જના હૈયું ધ્રુજાવી દે તેવી થવા લાગે છે. ઝડપથી ફૂંકાતા પવનની સાથે વરસાદ, યુવાનને ભીંજવવા લાગે છે. યુવાન બેઠક પરથી ઉભો થઇ વરસાદના પાણીથી બચવા આજુબાજુ નજર ફેરવવા લાગે છે ત્યાં જ પેલા વડીલ, \" ઓ સાહેબ...અહીં આવી જાઓ...વરસાદમાં ભીંજાઈ જશો.\" એ યુવાન આકાશમાંથી વરસતાં અનરાધાર વરસાદ તરફ નિસાસો નાખી વડીલની કોટડી તરફ દોટ મૂકે છે. વરસાદથી બચવા યુવાન કોટડીમાં પ્રવેશીતો જાય છે પણ ત્યાંની હાલત પણ સારી ન હતી. નળીયાઓની વચ્ચેથી વિવિધ બાજુએથી પાણીની ધાર થતી હતી. કોટડીની વચ્ચોવચ એ વડીલનો ખાટલો હતો અને એક ખૂણામાં ચૂલો, અને બીજા ખૂણામાં પીવાના પાણીનું માટલું હતું. અન્ય કોઈજ સગવડતાં એ કોટડીમાં નહતી. વડીલે યુવાનને ખાટલામાં બેસવાનો ઈશારો કરતાં, \n\n\"સાહેબ મુંજાશો નહીં.. તમે ભીનાં નહીં થાવ. પવનના લીધે નળીયા ખસી ગયા હોય એવી જગ્યામાંથી જ પાણી પડે છે. બાકી ક્યાંય નહીં પડે.\"\n\n\n\nયુવાન ખાટલામાં બેસીને, \" કાકા.. ચા મળશે? આ ઠંડા વાતાવરણમાં ચા પીવાનું મન થયું છે!\"\n\nવડીલ ખૂણામાં ચૂલા પાસે પડેલ કીટલી અને માટીનું વાસણ લઈ આવે છે, \"સાહેબ હમણાં જ બનાવી છે મને પણ ઈચ્છા થયેલી તે બનાવેલી!\" \n\n\"તો તમે જ પી લો..\"\n\n\" સાહેબ આપણે બન્ને પી લઈશું એટલી છે. હું જ્યારે પણ ચા પીવાની ઈચ્છા થાય ત્યારે બે વ્યક્તિ પી શકે તેમ જ બનાવું. ક્યારેય પણ મને એકલા ચા પીવાની આદત ન હતી એટલે..\"\n\n\"હું કંઈ સમજ્યો નહીં..!\"\n\n\"છોડો.. મારી વાત પર બહુ ધ્યાન ન દેવું, કોઈ વાત કરવાવાળું મળે ત્યારે આમ જ બબડાટ ઉપડે છે, તમે ચા પીવો મસ્ત આદુ-ઇલાયચીવાળી.\"\n\n\n\nયુવાન એ વડીલની આંખોમાં એકલતાં મહેસુસ કરવા લાગે છે અને ચાની ચૂસકીઓ લગાવતાં પૂછે છે, \" કાકા... અહીં ઉજ્જડ વાતાવરણ કેમ છે! અને તમે અહીં?\" વડીલને વર્ષો પછી કાકા શબ્દમાં કોઈ અંગત ભાવ મહેસુસ થયો, \" આ ગામ બહુ જ પછાત છે. અહીં પહેલાં ચારસો ખોરડાં હતા હવે માત્ર અઢાર જ રહ્યાં, આ ગામની જમીન પણ ઉજ્જડ છે એટલે ખેતીવાડી નથી, એક ઉદ્યોગપતીએ અહીં જમીન ખરીદી કાપડ બનાવવાની મીલ નાખવાનું વિચાર્યું પણ ગામના લોકોનો વિશ્વાસ ન જીતી શકતાં કઈ જ કામ આગળ ન વધ્યું. પણ સાહેબ તમે આ ઉજ્જડ ગામમાં કેમ?\"\n\n\n\nયુવાન ખાટલામાંથી ઉભા થઇ ચાની ચૂસકી લગાવી આકાશ સામું જોઈ, \"હું ઘરેથી આત્મહત્યા કરવા નીકળ્યો હતો.\" વડીલના કાને આત્મહત્યાના શબ્દો અથડાયા એ કંઈ આગળ બોલે તે પહેલા વાત આગળ વધારતાં, \"તમે આર.વી. ઈન્ડસ્ટ્રીઝનું નામ સાંભળ્યું છે! રમન વર્મા ધ ગ્રેટ ઇન્ડસ્ટ્રીયલીસ્ટ જેનો ફોટો ટાઈમ્સ મેગેઝીનના ફ્રન્ટ પેઈજ પર આવ્યો હતો તે હું જ છું. મેં દેવાળું ફુક્યું છે, શેર બજાર ગગડતાં આજે મારે સંપતિ વેચી પાઈ પાઈ ચૂકવવાનો વારો આવી ગયો છે. હું નાનપણથી જ મહત્વકાંક્ષી હતો. બધી જ સ્પર્ધાઓમાં પહેલો આવતો. મારા બાપુ સામાન્ય સરકારી નોકરિયાત હતાં એમણે ક્યારેય પણ કોઈ જ વસ્તુની કમી મહેસુસ થવા દીધી ન હતી. મારી બા મારી નાની ઉંમરમાં જ મને છોડી ઈશ્વર પાસે જતી રહેલી હતી. મેં સંઘર્ષ કર્યો, સગા-સંબંધીઓ, મિત્રો અને મારા બાપુજીની મરણમૂડી વડે એક નાનકડી શરૂઆત કરી હતી. મારી કંપનીને ઉંચી લાવવા મેં સંઘર્ષ કર્યો. એ સમયના મહાન બિઝનેસમેન અભિમન્યુ ત્રિપાઠીના જીવનની પ્રેરણા લઈ, મહેનત થકી એકવીસમી સદીની આ હરીફાઇમાં પણ મેં સફળતા મેળવી પણ એક નાનકડી ભૂલ...બસ...એક જ નાનકડી ભૂલના લીધે મેં ઉભું કરેલું આખુ એમ્પાયર પડવા આવ્યું. અને આજે હું નિસહાય છું. મારી બધી પ્રોપર્ટી વેચીને પણ દેવું પૂરું કઈ શકું તેમ નથી. મારી ઇમેજના લીરેલીરા ઉડી ગયા. હવે મારા જીવનનો કોઈ જ અર્થ નથી એટલે હવે હું આત્મહત્યા....\" રમન વર્માનું ધ્યાન વાતો કરતાં, દૂર એક બાળક પર જાય છે એ વાક્ય પૂરું કરી શકતો નથી. તે નિર્દોષ બાળક વરસાદના પાણીમાં તોફાન મસ્તી કરતો ગુલાટીયા ખાતો જોવા મળે છે. આકાશ સામું જોઈ આંખો ખોલવા પ્રયાસ કરે છે. વરસાદી પાણીને ખુલ્લી ચેલેન્જ કરતો હોય છે, ખાબોચિયામાં ભરાયેલા પાણીમાં ધુબાકાઓ મારી કોઈ મોટી સિદ્ધિ હાંસીલ કર્યાના ભાવો વ્યક્ત કરી ઉજવણી કરે છે.\n\n\n\nવડીલ રમન વર્માની નજીક આવી, \" બાળકના તોફાન જોઈ તમને તમારા સંતાનો યાદ આવ્યા લાગે છે?\" રમન પાછળ વડીલ સામું જોઈ હળવું સ્મિત ધરી, \" એ બાળકમાં મને મારુ બાળપણ દેખાય છે. કહેવાય છે કે અંત નજીક હોય ત્યારે સમગ્ર જીવન આંખો સામે તરવરી ઉઠે.\" વડીલ એકદમ મોટા અવાજે ખડખડાટ હસવા લાગે છે. તેને હસતાં જોઈ રમન, \"કેમ મેં કઈ જોક નથી કર્યો!\" વડીલ તેના પર કાબુ મેળવી, \" સાહેબ.. માફ કરજો..પણ તમેં તો કંઈક વધુ જ લાગણીશીલ બની વાતો કરો છો. પેલા બાળકને જોઈ તમે તમારું બાળપણ યાદ કરો છો તો તમે કરેલી મુશ્કેલ પરિસ્થિતિઓનો સામનો પણ યાદ કરો. તમે તેના પર સફળતા મેળવી હોય તો એ યાદ કરો, વીતેલા જીવનની દરેક બાબત યાદ કરો, જેને તમે ચેલેન્જ કરી હોય અને એમાં વિજયી થયા હોવ, સાહેબ અંત સમયે જીવનની ક્ષણો દેખાય તેમ જ નાસીપાસ થયેલ અને પ્રારબ્ધ પાસે પીછેહટ થયેલા સામે પણ ઈશ્વર વીતેલી પળોને તાદ્રશ્ય કરે છે. ઈશ્વર તમને તમારી જાત સાથે પરિચય કરાવે છે. તમને તમારી ક્ષમતાનું ભાન કરાવે છે. તમને ફરી મુશ્કેલ પરિસ્થિતિ સામે લડવા તૈયાર કરે છે. બાકી સાહેબ તમે તો મોટા કહેવાવ જેમ તમને યોગ્ય લાગે.\" \n\nવડીલ સલાહોની વર્ષા કરી ધ ગ્રેટ ઇન્ડસ્ટ્રીયલીસ્ટ રમન વર્માને હચમચાવી મૂકે છે. રમનને પોતાની જાતનો પરિચય થાય છે આંતરિક શક્તિઓ વડે પરિસ્થિતિ સામે લડવા તૈયાર થાય છે. અને સાંજની ટ્રેનમાં પરત ફરે છે. લોકોમાં વિશ્વાસ જગાવી ફરી સંઘર્ષ કરી દસ વર્ષમાં ગુમાવેલ ઇમેજ પરત મેળવે છે. રમન વર્મા ફરી ધ ગ્રેટ ઇન્ડસ્ટ્રીયલીસ્ટનું બિરુદ મેળવી લે છે. તેના સંતાનો પણ મોટા થઈ ગયા હોય ઇન્ડસટ્રીઝની જવાબદારી સ્વીકારી લીધી હોય છે. પણ હજુ સફળતાની સીડીઓ ચડવાનું ચાલુ જ હોય છે ત્યારે એક વરસાદી સાંજે ચાની ચૂસકીઓ સાથે વડીલનો ચહેરો દેખાય છે. તેઓ ફરી ટ્રેનમાં એ જ ઉજ્જડ સ્ટેશનએ જાય છે પણ ત્યાં ઉજ્જડ સ્ટેશનના સ્થાને અફલાતૂન વિકસિત રેલવેસ્ટશન જોવા મળે છે. લોકોની અવરજવર, રેલ્વેનો સ્ટાફ પણ જોવા મળે છે. ઉત્સુકતાવશ રમનજી પ્લેટફોર્મથી કોરિડોર પસાર કરી ગામમાં દાખલ થવા જાય છે.\n\n\n\nરેલ્વેસ્ટેશનના કમ્પાઉન્ડમાં એક સ્ટેચ્યુ જોવા મળે છે. જેને જોઈને વર્માજીના મુખમાંથી સહજ રીતે શબ્દો સરી પડે છે, \"અરે આ તો પેલા વડીલ કાકાનું સ્ટેચ્યુ છે!\" ત્યારે પાછળ એક યુવાન પાસે આવીને, \"જી આ અમારા ગામના ઉદ્ધારક શ્રી અભિમન્યુ ત્રિપાઠીજી છે. વર્ષો પહેલા તેઓ મોટા બિઝનેસમેન હતા. તેઓએ નિવૃત્તિ કાળે આ ગામની અનેક એકર જમીન ખરીદી લીધેલી હતી. પણ જમીન ખેતી લાયક ન હોવાથી ગામના લોકો માટે મીલ નાખવા વિચાર્યું, ત્યારે આજ ગામના આગેવાનોએ વિરોધ કર્યો અને તેને સફળ થવા ન દીધાં. પરંતુ તેણે પણ મનોમન ગાંઠ વાળેલી જેથી વર્ષો સુધી તેઓ જ્યાં ટ્રેનોનું ક્રોસિંગ થતું ત્યાં એકલા હાથે પ્લેટફોર્મ ઉભું કર્યું અને એક ઓરડી બનાવી તેઓ રહેવા લાગ્યા. જેથી લોકોને ખબર પડે કે અહીં કોઈ ગામ છે. જ્યારે ગામના આગેવાનોએ હિજરત કરી બીજે વસવાટ કર્યો ત્યારે ત્રિપાઠીજીએ ગામમાં મીલ બનાવવાનું સ્વપ્ન પૂર્ણ કર્યું. મીલમાં આજુબાજુના ગામડાના નવયુવાનોને નોકરી આપી અને મીલને દોડતી કરી. હું પણ આ ગામનો જ બાળક હતો, મને એમણે જ ભણાવ્યો અને આજે હું એ મીલમાં મેનેજર તરીકે કાર્યરત છું. આ આખા ગામમાં રહેવા માટે મકાનો પણ બનાવ્યા અને આ ગામડું એક ટાઉનશીપમાં બદલી નાખ્યું. આજે આ ટાઉનશીપના બધા લોકો માટે ત્રિપાઠીજી ભગવાન છે. એ હંમેશા કહેતાં આપણું જીવન તરંગો જેવું છે. જેમાં દરેક તબક્કે સફળતા-નિષ્ફળતા, સુખ-દુ:ખ વિગેરેમાં પણ ચડાવ ઉતાર આવતા રહે છે પણ તેમાં આપણા મૂળ સ્વભાવને પકડી હમેશાં આગળ વધતું રહેવાનું.\n\n\n\nવર્માજીનાં સ્ટેચ્યુ સામે અવાચક ઉભા રહી મનોમન, \"હું જેના જીવનની પ્રેરણાએ આગળ વધતો હતો એ ખુદ મારી મુશ્કેલ પરિસ્થિતિમાં રૂબરૂ પ્રેરણામૂર્તિ બની મને મારી સાથે પરિચય કરાવી ગયા તેમ છતાં હું તેનો પરિચય આટલા વર્ષો બાદ મેળવી શક્યો.\"",
      "duration": "7 mins",
      "category": "Inspirational"
    },
    {
      "id": 10,
      "title": "પરિવર્તન",
      "story_name": "અજયભાઈ અને રમણભાઈ બંને મિત્રો હતા. એક જ શહેરમાં રહેતા હતા સાથે સાથે પોતાના બાપદાદાના ધંધાને સંભાળી લીધો હતો. બંને મિત્રો વારંવાર ફોન ઉપર વાત કરતા અને પ્રસંગોપાત રૂબરૂ મુલાકાત કરતા. અજયભાઈ સ્વભાવે શાંત અને સરળ હતા રમણભાઈ થોડાક સ્વમાની અને પોતાના સ્વમાન માટે વધારે પડતા આશાવાદી હતા. અજયભાઈને રમણભાઈ સાથે ઘણા વખતથી વાત થઈ નહોતી એટલે ફોન કર્યો કે રમણ આપણે ઘણા વખતથી મળ્યા નથી એટલે આપણે મળી એ, બંને મિત્રોએ નક્કી કર્યું. \n\nનક્કી થયા પ્રમાણે સાંજે બગીચામાં બંને મિત્ર ભેગા થયા બંને એ ઘણી વાતો કરી જુના સંસ્મરણોને વાગોળ્યા પણ રમણભાઈ જરા ચિંતામાં હોય એવું અજયભાઈને લાગ્યું. \"રમણ તું કંઈ ચિંતામાં હોય એવું લાગે છે.\"\n\n\"ના, એવી કોઈ ચિંતા નથી પણ ઘરમાં થોડી ચણભણ ચાલે છે આજના છોકરાઓને હવે આપણી વાત અને સલાહ નકામી લાગે છે જાણે આપણને કાઈ ખબર નથી પડતી. પોતાના વિચાર પ્રમાણે વર્તન કરે છે. બાકી બધું બરોબર છે.\" \n\nઅજયભાઈને અને રમણભાઈને એક દીકરો અને દીકરી હતા બંને એ દીકરીના અને દીકરાના લગ્ન કરી દીધા હતા બંનેના દીકરાની વહુ સારી અને સંસ્કારી હતી અજયભાઈ તેના કૌટોમ્બિક માહોલમાં સેટ થઈ ગયા હતા પણ રમણભાઈ સેટ થઈ શક્યા નહોતા, તે વિચારતા કે આપણને કોઈ માન નથી આપતું કે નથી સાંભળતું. અજયભાઈ, રમણભાઈના સ્વભાવથી પરિચિત હતા એટલે અજય ભાઈ એ કહ્યું. \"રમણ તું થોડા દિવસ મારા ઘરે રહેવા આવ આપણે સાથે રહ્યાને ઘણો સમય થયો, સાથે રહેવાની મઝા આવશે\". \"હા તારી વાત સાચી છે. હું નક્કી કરીને તને કહીશ.\n\nરમણભાઈએ તેમના પત્નીને વાત કરી, અજય થોડા દિવસ તેના ઘરે રહેવા જવા માટે કહે છે દીકરા, વહુને પણ વાત કરી, તેમને પણ સંમતિ આપી. \n\nરમણભાઈએ અજયભાઈને ફોનથી જાણ કરી, અજયભાઈએ તેના દીકરા અનીલ અને પુત્રવધુ દીપાને વાત કરી, ઘરનો માહોલ આનંદમય થઈ ગયો.\n\n રમણભાઈ ,અજયભાઈને ત્યાં રહેવા ગયા અજયભાઈના દીકરા અને વહુ એ રમણભાઈ અને તેમના પત્નીને સારી રીતે આવકારી અને પગે લાગ્યા, અજયભાઈ કહે ,રમણ, સારું કર્યું તે મારી વાત માની, આપણને સાથે રહેવાનો લ્હાવો મળશે.\n\nદીપાએ પૂછ્યું, \" કાકા, ચા તમારા માટે કેવી બનાવું, પપ્પા, ઓછી ખાંડની ચા પીવે છે, ડાયાબીટીસ નથી પણ સાવચેતી માટે\".\"જોયું, રમણ, દીપા મારો કેટલો ખ્યાલ રાખે છે\", \"હા, બેટા, કાકા માટે પણ એવી જ ચા બનાવજે\".\n\n રમણ ભાઈ વિચારમાં પડી ગયા, \n\nરીટા, વિજય, (રમણ ભાઈનો દીકરો) ની પત્ની અને રમણ ભાઈની પુત્રવધુ ) એ પણ મહેમાન આવ્યા ત્યારે આમ જ કહ્યું હતું અને મે કહ્યું હતું ,ડાયાબીટીસ નથી તો શું કામ મોળી ચા પીવાની, અને અત્યારથી એવી ચિંતા શું કામ કરવાની !\"\n\n \"રમણ, ક્યાં ખોવાઈ ગયો, દીપા ચા નાસ્તો લાવી છે, આપણે તેની મહેનતને ન્યાય આપીએ\".\n\n\"દીપાએ અજયભાઈને પૂછ્યું, પપ્પા રાત્રે જમવામાં શું બનાવું ?\"\n\n \"બેટા, જે બનાવ તે, મને તો તારા હાથની બધી જ રસોઈ ભાવે છે\".\n\n\"ના, પપ્પા તમને આખા રીંગણાનું ભરેલું શાક બહું ભાવે છે તે બનાવીશ\", \n\n \"કાકા, તમને અને કાકી ને ભાવશે ને ?\"\n\n \"જોયું રમણ દીપાને પણ ભાવે છે, પણ મારી દીકરી મારા નામે બનાવશે, હું પણ ખુશ દીપા પણ ખુશ\".\n\nરમણભાઈ, અજયભાઈ અને દીપાની વાત સાંભળીને વિચારમાં પડી ગયા. રીટા સાથેની વાત યાદ આવી ગઈ કે રીટા જ્યારે પૂછતી ત્યારે હું સીધા જવાબ નહોતો આપતો. અને કહેતો મને પૂછીને રસોઈ તો તમારી પસંદગીની જ બને છે.\n\nઅજયભાઈ, રમણભાઈની વારંવાર વિચારમાં પડી જવાની વાતને નીરખી રહ્યા હતા. અને વિચારતા કે રમણને કંઈક સમજાઈ રહ્યું છે.\n\nરમણભાઈ ઘરમાં બનતા દરેક પ્રસંગને પોતાની રીતે મૂલવી તેમાં રહેલી હકારાત્મક બાબતને પોતાનામાં ઉતારી રહ્યા હતા. અને મનોમન સંઘર્ષ કરતા હતા.\n\nપંદર દિવસનો સમય તો જોતજોતામાં ક્યાં પસાર થઈ ગયો એ ખબર ન પડી. અજયભાઈએ એક વાતની નીંધ લીધી હતી કે રમણને અહીંયા રહેવા બોલાવ્યો એ ફાયદામાં રહેશે.\n\nઅજય, અમને આવ્યાને પંદર દિવસ થયા અને એ સમય ક્યાં પસાર થઈ ગયો એ ખબર ન પડી હવે અમે ઘરે જઈએ. વિજય અને રીટા રાહ જોતા હશે. અને તું વચન આપ કે જલ્દી તું મારે ત્યાં રહેવા આવીશ.\n\nઅજયભાઈએ રહેવાનો આગ્રહ કર્યો પણ રમણભાઈએ વિજયને ફોન કરી ગાડી મંગાવી લીધી હતી. ભારે હૈયે બંને મિત્ર છુટા પડ્યા, રમણભાઈને લાગ્યું કે તે કંઈક લઈને જાય છે, અજયભાઈને લાગ્યું કે રમણને કઈક આપ્યું.\n\nવિજયએ ગાડી મોકલાવી હતી, ગાડીમાં જવા નીકળ્યા રમણભાઈએ ગાડીને સાડીવાળાની દુકાનને ઊભી રાખવા કહ્યું,\n\nરમણભાઈના પત્ની એ પૂછ્યું \"શુ કામ છે ?\" \"તું અંદર ચાલ અને રીટા માટે સારી મોંઘી સાડી પસંદ કર\".\n\n \"પણ રીટાને ગમશે ?\".\n\n \"હા ગમશે, માતા, પિતા જે ભેટ આપે એ છોકરાઓને ગમે જ.\" રીટા માટે સારી મોંઘી સાડી પસંદ કરી અને વિજય માટે સૂટનું કાપડ લીધું, રમણભાઈના પત્ની પણ મનોમન ખુશ હતા.\n\nબાજુમાં મીઠાઈની દુકાન હતી ત્યાંથી રીટાને ભાવતી બંગાળી મીઠાઈ અને વિજયને ભાવતી મિઠાઈ લીધી. ઘરે પહોંચ્યા, વિજય અને રીટા રાહ જોતા હતા, બંને પગે લાગ્યા. અનિલભાઈના સમાચાર પુછ્યા.\n\n\"પપ્પા, ચા બનવું કે ઠંડુ આપું ?\"\n\n\"રીટા બેટા, વિજય એ બધું પછી, પહેલા મારી પાસે બેસો\",રીટા એ રમણભાઈના પત્ની( સાસુ ) સામે જોયું, તેમને આંખોથી હા દર્શાવી લે, \"બેટા તારા માટે સાડી અમે ખરીદી છે, અને વિજય તારા માટે સૂટનું કાપડ ખરીદ્યું છે, અમારા તરફથી ભેટ\".\n\nરીટા, વિજયે એક બીજા સામે જોયું, હકારની સંમતિથી ભેટ લઈ અને ખોલ્યું, બંનેના ચહેરા ઉપર આનંદ છવાઈ ગયો અને ભાવવિભોર થઈ મમ્મી પપ્પાને પગે લાગ્યા, રમણભાઈ અને તેની પત્ની પણ ભાવવિભાર થઈ ગયા, ઘરમાં ખુશી છવાઈ ગઈ.\n\nવિજય અને રીટા કહે, મમ્મી, પપ્પા આપનો ખુબ ખુબ આભાર, અમને બંનેને આપની ભેટ બહુજ ગમી.\n\nરમણભાઈને બહુ ગમ્યું, કે પહેલી વખત ભેટ આપી ને બાળકો એ પસંદ કરી, એ પણ મનોમન બહુજ ખુશ થયા.\n\nરમણભાઈ દરેક બાબતમાં ફેરફાર કરી પોતાની જાતને પરિવર્તિત કરતા ગયા. અને ઘરનો માહોલ બદલાતો ગયો. એક સાંજે રમણભાઈ એમના પત્ની, વિજય અને રીટા દિવાનખંડમાં વાતો કરતાં હતાં.\n\nવિજય એ પૂછ્યું \"પપ્પા તમારા પરિવર્તનનું રહસ્ય શું છે ?\"\n\n\"કઈ નહીં બેટા, હું એમ માનતો હતો કે પરિવર્તન નવી પેઢીમાં થવું જોઈએ, જૂની પેઢી પાસે અનુભવ, સમજણ અને સ્થિરતા હોય પણ હું મારી ધારણામાં ખોટો હતો એ વાત મને અજયને ત્યાં સમજાણી કે નવી પેઢીને પરિવર્તિત કરવા માટે જૂની પેઢીએ પોતાની સમજણ, અનુભવ અને ઠાવકાઈથી નવી પેઢીને દોરવી પડે અને સમયની માંગ પણ ધ્યાનમાં રાખવી પડે. બસ વિચારતો ગયો, પરિણામ આપણી સામે છે\".\n\nહા ! પપ્પા તમારી વાત સાચી છે નવી પેઢીએ પણ જૂની પેઢીના આચાર, વિચાર, માન, સ્વમાનને સ્વીકારવા અને અનુસરવા પડે. તો જ બે પેઢી વચ્ચેનો જે જનરેશન ગેપ છે એ ઓછો થાય અને પુરાય.\n\nઅજય આવવાનું કહેતો હતો, \"ફોન કરું\"\n\n\"ફોન, ન કરતો હું જાતેજ આવી ગયો છું કુટુંબ સાથે મુદલ અને વ્યાજ સાથે તારા પરિવર્તનને વસૂલવા.\"\n\nને દીવાનખંડમાં બધાના મુક્ત હાસ્યથી ગુંજી ઉઠ્યું. પરિવર્તન એ કુદરતનો નિયમ છે અને સર્વ પરિસ્થિતિ પરિવર્તનશીલ છે એ વાત કુદરત પાસેથી આપણે સ્વીકારવી અને શીખવી પડે કારણ કે કુદરત પોતે જ પરિવર્તનશીલ છે.",
      "duration": "5 mins",
      "category": "Inspirational"
    },
    {
      "id": 11,
      "title": "બોનસ",
      "story_name": "\"આ વખતે હું કોઈનું માનવાની નથી કહી દઉં છું.\" રસોડામાંથી માથાના વાળ ઊંચા બાંધતી બાંધતી નૂપુર બહાર અનિમેશને કહેવા લાગી. \n\n\"આ વખતે દિવાળીના બોનસમાંથી હું એક પણ રૂપિયો કોઈને આપવાની નથી.\"\n\n\"અરે ભાઈ બોનસ શું હું આખે આખો તારો જ છું ને.\" અનિમેશે નૂપુરને કમરમાંથી પકડીને પોતાની તરફ ખેંચતા કહ્યું.\n\n\"મને ખબર છે તમે દર વખતે મને આ રીતે સમજાવી દો છો. આ વખતે હું કોઈનું માનવાની નથી.\"\n\n\"ઓકે, બાબા આ બોનસમાંથી તારી મનગમતી ડિઝાઈનર ચણિયાચોળી પાક્કી.\"\n\nનૂપુર અને અનિમેશ અમદાવાદમાં રહેતું સામાન્ય મધ્યમવર્ગીય દંપતી હતું. જેમને પગાર સિવાયની જે કાંઈ વધારાની આવક મળવાની હોય તે કઈંક નવી ખરીદી કરવા માટેનો એક માત્ર સ્ત્રોત હતો. લગ્નના બે વર્ષ થયાં હતાં તેમનો સંસાર આમ તો આનંદમય હતો. પરંતુ નૂપુર થોડા ઉચ્ચ મઘ્યમવર્ગીય પરિવારમાંથી આવી હતી. આખર તારીખની કટોકટી હજુ તેણે જોઈ નહોતી. અનિમેશ મા - બાપનું એકનું એક સંતાન હતો. પિતાની ગામડે નાની કરિયાણાની દુકાન હતી જેમાં આવકના નામે ઘરમાં વપરાતા ચા ખાંડ સિવાય કંઈ નહોતું.\n\nનૂપુરના લગ્ન થયાં તે પહેલાં તેણે અનિમેશને કહ્યું હતું મારે લગ્નની ભેટમાં ડીઝાઈનર ચણિયાચોળી જોઈએ. અનિમેશે હા તો પાડી પણ લગ્નનો ખર્ચ કરતાં કરતાં તે અનારકાલી ડ્રેસ માંડ ગિફ્ટ આપી શક્યો. નૂપુરને દુઃખ તો લાગ્યું પણ નવા લગ્નજીવનના રોમાંચમાં ચણિયાચોળી વિસરાઈ ગઈ.\n\nત્યારબાદ તેના જન્મદિવસ, અનિમેશના જન્મમદિવસ તેમજ મેરેજ એનિવર્સરી દરેક વખતે તેની એજ ડિમાન્ડ રહેતી અને દરેક વખતે અધૂરી જ રહેતી. એટલે આ વખતે તેણે દિવાળીના બે મહિના અગાઉથી જ અનિમેશને કહેવા માંડ્યું હતું. અનિમેશ પણ આ વખતે ચણિયાચોળી લેવા માટે મક્કમ હતો.\n\nએક શનિવારે સાંજે બંને માર્કેટમાં જઈને ઘણી બધી દુકાને જઈને ચણિયાચોળી જોઈ આવ્યાં હતાં.\n\n\"મારે છે ને વેલ્વેટ ઉપર નેટવાળાં જ લેવાં છે, પેલી કવિતાએ તેની બહેનના લગ્નમાં પહેર્યાં હતાં તેની કરતાં પણ સારાં. એ ચિબલી મને ઘડીએ ઘડીએ તેનાં ચણિયાચોળી કોઈના કોઈ બહાને બતાવ્યા જ કરતી હતી. હું પણ તેને આ વખતે બતાવી દઈશ કા... અનિમેશ ?\"\n\n\"હા... હા... કેમ નઈ... મારી નૂપુર રાણી કાઈ થોડી કોઈનાથી કમ છે.\"\n\nસાંજે ઘરે આવીને નુપૂરે ફોન કરીને તેની બહેન, મમ્મી અને પેલી કવિતાને તો ખાસ કંઈ દીધું કે હું ચણિયાચોળી પસંદ કરી આવી છું. બે દિવસ પછી લેવા જવાની છું.\n\nતે રાત્રે નૂપુરને ઊંઘ ન આવી. આખી રાત ચણિયાચોળી કેવી રીતે પહેરશેને કેવી લાગશેને કેવો મેકઅપ કરશે એજ વિચાર્યા કર્યું.\n\nફાઈનલી તે દિવસ આવી ગયો. આજે અનિમેશને બોનસ મળવાનું હતું. તેણે અનિમેશને કહી રાખ્યું હતું કે તું આજે વહેલો આવજે, આપણે સાંજે જ જઈને લાઈ આવશું. તેણે બધી રસોઈ પણ તૈયાર રાખી હતી. આજે અનિમેશનો મનપસંદ ગાજરનો હલવો, પુલાવ અને લસણીયા બટાકાનું શાક બનાવી નાખ્યું હતું. એટલે અનિમેશ આવે તરત બજારમાં જઈ ચણિયાચોળી લઈ આવીને પછી ઘરે આવીને રોટલી કરવાની જ રહે.\n\nએવામાં ડોરબેલ વાગી.\n\nનૂપુરને ચાલવા જાય ત્યાં દોડાય જાય એવી સ્થિતિ હતી. તેણે જલ્દીથી દરવાજો ખોલ્યો.\n\n\"અનિમેશ હું તૈયાર જ છું. તું ફ્રેશ થય જા એટલે આપણે જલ્દી જઈએ.\" અનિમેશ કઈ બોલ્યો નહીં. નૂપુર તેના પર ધ્યાન આપ્યા વિના રસોડામાં પાણી લેવા જતી રહી.\n\n\"નૂપુર, સોરી.\" અનિમેશ નીચું જોઈ ધીમા અવાજે બોલ્યો. નૂપુરને પણ કઈક અજુગતું થયાનો અણસાર આવી ગયો.\n\n\"આજે બપોરે પપ્પાનો ફોન આવ્યો હતો, મમ્મીનો પાણી ભરતા પગ લપસ્યો અને પડી ગયા. ગોઠણમાં ફ્રેક્ચર આવ્યું. બધા પૈસા પપ્પાને મોકલવા પડ્યા.\"\n\n\"આ વખતે જવા દઉં છું આવતી દિવાળીના બોનસમાંથી હું એક પણ રૂપિયો કોઈને આપવાની નથી જો કહી દઉં છું.\"\n\nઆંખના ખૂણે બાઝેલું એક ટીપું લૂછતી લૂછતી નૂપુર રસોડામાં રોટલી કરવા જતી રહી.",
      "duration": "3 mins",
      "category": "Inspirational"
    },
    {
      "id": 12,
      "title": "રવિવાર તમારાં સૌના નામ",
      "story_name": "\"દીદી, તમે અમને રવિવારે જ મળવા કેમ આવો છો ?\"\n\n\"દીદી, તમે રોજ આવતા જાઓને!\"\n\n\"હા દીદી, તમે આવો તો અમને મજા આવે.\"\n\nનીના અનાથાશ્રમના પ્રાંગણમાં બેઠી હતી અને ત્યાંના બધાં બાળકો તેણીની ફરતે કતારબદ્ધ બેસી આઈસ્ક્રીમ ખાઈ રહ્યાં હતાં. આઇસ્ક્રીમ ખાતાં ખાતાં બાળકો તેણીની સાથે વાતો કરી રહ્યાં હતાં.\n\n\"ચલો, આઈસ્ક્રીમ ખાઈ લો પછી આપણે ફરવા પણ જવું છે હોં.\"\n\n\"દીદી, કઈ જગ્યાએ?\"\n\n\"એ સરપ્રાઈઝ છે. ચલો, તમે ઢોળ્યાં વગર આઈસ્ક્રીમ ખાઈ લો પછી જવાનું છે.\" ત્યાંના સંચાલિકા બહેને કહ્યું.\n\n\"દીદી, એક પ્રશ્ન પૂછું?\"\n\n\"હા પૂછ. બેટા, મને પૂછવામાં તારે મારી પરવાનગી લેવાની જરૂર નથી. પૂછ જે પૂછવું હોય તે બેજીજક પૂછ.\" નીનાએ કહ્યું.\n\n\"દીદી તમે અમને દર રવિવારે જુદી-જુદી જગ્યાએ ફરવા કેમ લઈ જાઓ છો ? બીજા કોઈ ક્યારેય અમને ફરવા નથી લઈ જતાં.\"\n\n\"બસ બેટા, મારા રવિવાર તમારા સૌના નામ.\"\n\n\"દીદી બધાં એમનાં પરિવાર સાથે ફરવા જાય. તમારે પરિવાર નથી ?\" એક બાળકે પૂછ્યું. એટલે તરત જ અનાથાશ્રમના સંચાલિકા બહેને કહ્યું, \"બેટા એમ ન કહેવાય.\"\n\n\"બેન તમે એને ન ખીજાઓ. એનાં મનમાં પ્રશ્ન થાય એ સ્વાભાવિક છે. બેટા, મારે બે બાળકો, પતિ, માતા-પિતા અને સાસુ-સસરા બધાં જ છે. અઠવાડિયાના છ દિવસ એ બધાનાં માટે તો; એક દિવસ તો હું તમારા માટે ફાળવી શકું નેં !\" કહેતી તેણી પોતાના ભૂતકાળમાં ગરકાવ થઈ ગઈ.\n\nનીના તેના માતા પિતાનું એકમાત્ર સંતાન હતી. તેનાં પિતા ટ્રક ડ્રાઇવર હતાં. ઘરની સ્થિતિ પણ બહુ સામાન્ય હતી અને તેના પિતાની નોકરી પણ એવી ! તેથી તેણી દર રવિવારે તો ફરવા ન જઈ શકતી પણ મહિને, બે મહિને એકાદ રવિવારે તેના પિતા ઘેર હોય તો તેણીને સાયકલ પર બેસાડી બાજુના શહેરમાં લઈ જતાં. ત્યાં તેણીને ચકડોળ, ટોરા ટોરા જેવી રાઇડ્સમાં બેસાડતાં અને એકાદી કેન્ડી કે આઈસ્ક્રીમ ખવડાવતા સાથે પાણીપુરી, ભેળ, કે વડાપાઉં એવું પણ કંઈક એ ખાતી. તેણીનાં પિતા તેણીને પચાસ રૂપિયા સુધી ખર્ચ કરવાની છૂટ આપતાં અને નીના પણ બહું સમજદાર હતી તેથી વધારે ખર્ચ પણ ન કરાવતી.\n\nએક વખત નીના તેના પિતા સાથે ફનવર્લ્ડમાં ફરવા ગઈ. ત્યાં દરવાજા પાસે બેસી એક નાની સાત - આઠ વર્ષની છોકરી રમકડાં વેચતી હતી. આ પહેલાં પણ નીના કેટલી વાર અહીં આવી ચૂકી હતી અને એ છોકરી ત્યાં જ બેસી રમકડાં વેચતી હતી પણ નીનાનું ધ્યાન એ દિવસે પ્રથમ વખત જ પડ્યું. તેણીએ એના પપ્પાને પૂછ્યું, \"પપ્પા મને તો તમે મહિને, બે મહિને અહીં રાઇડ્સમાં બેસાડવા કે બીજે ફરવા લઈ જાઓ છો; આ તો અહીં બેસી રમકડાં વેચે છે, તો એને રાઇડ્સમાં બેસવાનું કે ફરવા જવાનું મન નહીં થતું હોય?\"\n\n\"થાય નેં! મન તો એનેય થતું હોય, પણ શું કરે ? બેટા, ગરીબી એટલી હોય કે આવા ખર્ચ કરવા ન પોસાય.\"\n\n\"પપ્પા, કોઈ પૈસાદાર લોકો આમને ફરવા ન લઈ જઈ શકે ?\"\n\n\"લઈ જઈ શકે નેં. કરવા ધારે તો બધાં બધું જ કરી શકે. પણ બેટા, આજે કોઈને કોઈ માટે કંઈ કરવું નથી ગમતું. બધાં જાત માટે જ જીવે છે.\" \n\n\"હવેથી હું પણ રવિવારે ફરવા નહીં જાઉં. મારા રવિવારે ફરવાના જે પૈસા થાય છે એ હું ભેગા કરીશ.\"\n\n\"એવા બે ચાર મહિનાના ચારસો - પાંચસો રૂપિયાથી કંઈ ન થાય બેટા !\" \n\n\"જાણું છું પપ્પા. એ તો હું ભેગા કરીને મારા ભણતર પાછળ ખર્ચ કરીશ. પછી ભણીને મોટી ઓફિસર બનીને આ બધાંને ફરવા લઈ જઈશ. હું જાત માટે જ નહીં જીવું. હું બધાને માટે જીવીશ.\"\n\n\"શાબાશ બેટા, જાત માટે તો પશુઓ પણ મહેનત કરે છે. જે અન્ય માટે કંઈક કરે ને એ જ ખરો માણસ છે.\"\n\n\"હું કરીશ પપ્પા, હું કરીશ.\" ત્યાં જ બસનું હોર્ન વાગ્યું અને નીના વર્તમાનમાં પાછી ફરી.\n\n\"ચલો, આઈસ્ક્રીમ ખવાઈ ગયો હોય એ બધાં બાળકો હાથ - મોં ધોઈ પાણી પીને બસમાં ગોઠવાઈ જાઓ. આપણે ફરવા જવું છે નેં ?\" નીનાએ પૂછ્યું એટલે  હા...\" એક જ સૂરમાં બાળકોએ ઉત્તર આપ્યો.\n\nબાળકો બસમાં ગોઠવાઈ ગયા એટલે પાછળ નીના અને અનાથાશ્રમના સંચાલિકા બહેન પણ ચઢ્યા.\n\n",
      "duration": "3 mins",
      "category": "Inspirational"
    },
    {
      "id": 13,
      "title": "ઉડાન",
      "story_name": "\"પપ્પા મારે હજી ભણવું છે, મારે છોકરો નથી જોવો, ના કહી દો એને પણ... કેટલા છોકરાઓ જોશો? મારી ના જ છે, હજી મારી ઉંમર જ શું છે! હું ભણવામાં ધ્યાન આપું કે છોકરા જોવામાં?\"\n\n\"દીકરા લગ્નતો કરવા પડે ને? લગ્નની ઉંમર નીકળી જાય તો સારા સારા ઠેકાણા નીકળી જાય.\"\n\n\"પણ...\"\n\n\"પણ બણ કંઈ નઈ તારે આવવું પડશે... લે તારી મમ્મીથી વાત કર.\"\n\n\"જો દીકરા જોઈતો જા એક વખત, છોકરો ડોક્ટર છે. સારું કમાય છે, તારી માસી તો વખાણ કરતાં-કરતાં નથી જંપતી, બધાં કહે છે તમે ઘર ભૂલો છો! આજ નહીં તો કાલ ક્યાંક પરણવું તો જોઈશે જ ને? તેઓ મોડન વિચારોવાળા છે ત્યાં તને કોઈ જાતની રોકટોક નહીં કરે, ના ગમે તો...\"\n\n\"ઠીક છે મમ્મી, હું રવિવારના આવું છું ઘરે.\"\n\nમમ્મીને વચ્ચે ટોકતા પૂજા બોલી. પૂજાએ ફોન મૂક્યો. અને બાલકનીમાં આવી. ઘડિયાળમાં દસના ટકોરા પડ્યાં. સતત ભાગતું આ અમદાવાદ, હોર્નના અવાજો... તો ક્યાંક દૂરથી જૂના સુગમ સંગીતના અવાજો પૂજાનાં કાન સુધી પહોંચતા હતા. નભ કાળા ઘનઘોર વાદળોથી ભરેલું હતું, વહેતી હવામાં માટીની સોડમ મેહસુસ થતી હતી. વરસાદી ભેજથી ભરેલા હવાનાં મોજાઓ પૂજાનાં ચેહરા પર શીતળતા અર્પી રહયા હતા. તો વીજળીનાં ચમકારા સાથે પૂરું આકાશ જળહળી ઊઠ્યું હતું.\n\nપૂજા શૂન્ય બનીને સતત આકાશને તાકી રહી હતી. ત્યાં હાથમાં પિઝાનો બોક્સ અને કોકની બોટલ લઈને બિલ્લી પગે અવની બાલ્કનીમાં પ્રવેશી.\n\n\"ચલ, પૂજા ખા લે કુછ...\" પૂજાએ કોઈ જવાબ ના આપ્યો, અવની તેની નજીક ગઈ અને પૂછયું, \"ક્યા હુવા મેરી પરી કો? ગુમશુમ કેમ છે બકા?\"\n\n\"કંઈ નઈ યાર ફરી એજ મમ્મીની છોકરાવાળી રામાયણ.\"\n\n\"જા કે આના, મના કર દિયો…\"\n\n\"જવું તો પડશે જ.\"\n\nઅવનીએ પિઝાનો બોક્સ પૂજા તરફ કરતા કહ્યું.\n\n\"કુછ તો ખાલે મેરી જાન વરના મુજે ભી ઉપવાસ કરના પડેગા. પૂજાએ એક પીઝાનો ટુકડો લીધો અને કહ્યું, \"હવે તું જ ખાઈ લે મારો મૂડ નથી.\n\n\"અબે યાર તેરા મૂળ ઓર અહેમદાબાદકી બારીશ.\" અવની મનમાં બબડી, \"અવનીનાં આવતાં જ પૂજા પોતનાં ઈમોસન રોકી ના શકી. આફ્ટર ઓલ એજ એક એવી વ્યક્તિ હતી જે તેને સમજી શકે.\n\n\"એક તો આનંદ પણ મને સમજતો નથી, લગ્નની જીદ પકડી બેઠો છે. છેલ્લા કેટલા સમયથી વાત પણ નથી કરતો ના ફોન ના મેસજ, મને જોઈને રસ્તો પણ બદલી દે છે!\"\n\n\"ચિલ માર યાર સબ ઠીક હો જાયેગા ! છોટી છોટી બાતો કો લેકર જ્યાદા રીએક્ટ કરતી હૈ.\"\n\nપૂજાની આંખના ખૂણા ભીનાં થઈ ગયા. પૂજાને રળતી જોઈ અવની પણ દુઃખી થઈ જાય છે.\n\n\"યાર ઈમોસનલ ફુલ છે તું, જ્યારે જોઈએ ત્યારે આંશુઓ વહેતા જ હોય, બે યાર મત રો ઇતના કાંકરીયાભી ઓવરફ્લો હો જાય ગા.\"\n\nજોક કરી અવની પૂજાને હસાવવાનો અસફળ પ્રયાસ કરતી.\n\n\"યાર શું કરું હું? બધા રસ્તા બંધ થઈ ગયા છે!\"\n\n\"જ્યારે બધા રસ્તા બંધ થઈ જાય ત્યારે એક રસ્તો હોય છે એ રસ્તો આપણે શોધીશું! હું છું કીધું ને, શાંતિથી ઊંધી જા લેટ થઈ ગયું છે, કાલે કોલેજ પણ જવાનું છે.\"\n\nપૂજા અમદાવાદમાં એમ.બી.એના ત્રીજા વર્ષમાં અભ્યાસ કરે છે. પૂજા અને અવની બંને પેઇંગ ગેસ્ટ છે. અવની એક મલ્ટિનેસનલ કંપનીમાં જોબ કરે છે. બને વચ્ચે સારી આત્મિયતા છે, અવની હંમેશાં વિકટ પરિસ્થિતિમાં પૂજાની મદદ કરતી આવી હતી. છેલ્લા ત્રણ વર્ષથી બને સાથે રહે છે, બન્ને એક બીજાની પસંદ નાપસંદ સારી રીતે ખબર છે, અવની અનાથ છે એટલે ઘણીવખત પૂજા સાથે ગામડે જતી હતી. પૂજાનાં પપ્પાએ અવનીને એટલો જ વહાલ આપતા જાણે તેની બીજી દીકરી જ ના હોય!\n\nપૂજાને નાઈટ લેમ્પમાં ઊંઘના આવતી, બિલકુલ અંધારું ગૂફ કરી ઊંઘવાની ટેવ. પણ આજ તો ઊંઘ પૂજાની આંખોથી કોષો દૂર હતી, માત્ર પડખા ફેરવી રહી હતી, બાહર થતી વીજળીથી રૂમ પ્રકાશથી પ્રજ્વલિત થઈ ઉઠતું હતુંં, પરિસ્થિતિ તેની વિપરીત હતી. આજ સુધી કેટલા છોકરાઓને તે નકારતી આવી છે, પણ આજે કેમ કોઈ અજાણ્યો ડર સતાવી રહ્યો હતો!\n\nપપ્પાનો એ ચેહરો તેને હંમેશાં પજવતો હતો, અહમદાવાદ આવવા પહેલાં ઘરમાં કેટલા કંકાશ, કળિયારા થયા હતા. આખું કુટુંબ મારા એમ.બી.એ કરવા અમદાવાદ આવવાનો વિરોધ કરી રહ્યુ હતું!\n\nદાદાનાએ શબ્દો \"દીકરી ધણને એકલી આટલા મોટા શહેરમાં ના મૂકાય, દીકરી બાર ચોપડી ભણે તો પણ બસ છે, સાસરે જઈને ક્યાં નોકરી કરવાની છે, અંતે તો રસોડું જ સંભાળવાનું ને? બધાથી વિદ્રોહ કરી પપ્પાએ મને મૂકી છે! મારી લાજ રાખજે દીકરા...\"\n\nપપ્પાના એ શબ્દો કાનમાં ગુંજી રહ્યા હતા... પપ્પા! સ્વપ્ના તો મારા પણ હતા ! ત્યાં એલાર્મ વાગે છે અને અવની ઊઠી જાય છે, ચૂંચી આખો કરી એલાર્મ ઘડિયાળ શોધતી, ઊંઘમાં માછલીની જેમ તડફડતી, અંતે મેજ પર હાથ લંબાવી એલાર્મ બંધ કરે છે અને અંગ મરોડતી બારીઓનાં પડદા ખોલે છે.\n\nબારી ખુલતાં રૂમ પ્રકાશથી ભરાઈ જાય છે. સમય સવારના ૬.૩૦ની આસપાસ થયો હતો, સૂર્ય હજુ ઊગ્યો ન હતો, પણ આછું અજવાળું હતું. પૂર્વ લાલ રંગથી શોભતો હતો. પક્ષીઓનું કલરવ અને વરસાદ પછીની શીતલહેર રોમ રોમ રોમાંચિત કરી દેતા હતા.\n\nઠેરઠેર ફૂટી નીકળેલું કુણુંઘાસ, વૃક્ષો પરથી ટપકતું પાણી અને બાલકનીમાં મૂકેલા કુંડામાં સુંદર ખીલેલા ગુલાબના ફૂલો. ચોમેર હરિયાળી છવાઈ ગઈ હતી.\n\nઅવની પૂજાને ઊઠાડવા જાય છે, પણ તે પહેલાંથી જ જાગી ગઈ હોય છે. જાગી ગઈ હશે કે સૂતી જ નથી? એવો પ્રશ્ન અવનીને થાય છે!\n\nતેની આંખો અપલક કઈ વિચારી રહી હતી, આંખોનો કલર ઘાટો લાલ હતો, અને તે સુજેલી જણાતી હતી. તે સતત રડી હતી.\n\n\"દિકુ યાર... આ ઇમ સોરી, મને એમ કે દર વખતની જેમ તું ઇગ્નોર કરીશ.\" બોલતા સાથે જ પૂજાને ભેટી પડ્વ છે. પૂજા ફરીથી ધ્રુસકે ધુંસકે રડવા લાગી જાય છે.\n\n\"હું પણ તારી સાથે આવીશ. હું છુંને તારી સાથે...\" પૂજા તેને સાંત્વના આપી થોડી શાંત પાડે છે, જેથી પરિસ્થિતિ સામે લડવાની થોડી હિંમત મળે.\n\nપૂજાને ચૂપ કરાવી બંને તૈયાર થવા જાય છે. સતત વરસાદના લીધે કોલેજમાં સંખ્યા ઓછી હતી, લેક્ચર પણ આજે પૂરા નહોતા લેવાના. આ જાણી પૂજા કેન્ટીગમાં બેઠી હોય છે. તેના ચહેરા પરથી સાફ જણાતું હતું તે આ વાતને લઈ કેટલી દુઃખી હતી. તે એકલી થઈ ગઈ હતી. રૂમ પર તો અવની હોય પણ અહીં કોલેજમાં કોણ? ત્યાં તેને આનંદ દેખાય છે.\n\nપૂજાને જોઈ આનંદ કેન્ટીનની બહાર દોડ મૂકે છે. પણ આજે પૂજા આનદથી વધુ દૂર રહી નથી શકતી! જાણે તેને બધું મન મૂકીને કેહવા માંગતી હોય તેમ પાછળ જઈ તેને ભેટી પડે છે.\n\nઆનંદ કોઈ જાતનો આશ્ચર્ય ન કરતા અણગમા સાથે બોલે છે. \"જો પૂજા હું પહેલાંથી જ દુઃખી છું, આમ ગાડાંવેડા નહિ કર.\" પૂજા હીબકાં ભરી રહી, તેને પૂરી તાકાતથી આનંદને જકડી રાખ્યો હતો.\n\n\"આનંદ આમ મને એકલી ના છોડ, તારા વગર હું નહિ જીવી શકું... તું કહીશ તો દિન તું કહીશ તો રાત આનંદ પ્લીઝ સોરી... સોરી આનંદ મને માફ કર!\"\n\n\"પૂજા પ્રેમ તો હું પણ તને કરું જ છું, મારા જીવથી પણ વધુ!\"\n\n\"આનંદ મને સમજવાની કોશિશ તો કર, એક વાર મારી વાત તો સાંભળ...\"\n\n\"શું સાંભળું, પૂજા? એજ કે હું મારા ફૅમિલીના વિરુદ્ધ નહિ જાઉં, હું તેના વિરુદ્ધ જઈ તારાથી લગ્ન નહીં કરું?\"\n\n\"આનંદ મને સમજવાની કોશિશ તો કર, એક વાર મારી વાત તો સાંભળ!\"\n\n\"હવે શું વાત કરવી છે?\"\n\n\"તું મને કેટલા દિવસથી ઇગ્નોર કરે છે. મારાથી દુર દુર ભાગે છે... મને સમજવાની કોશિશ કર, તું મારી જગ્યા એ હોત તો?\"\n\n\"હું તારી જગ્યા એ હોત તો શું? પૂજાને પોતાનાથી દુર કરી દે છે... આનંદ પૂજાનું કાંઈ જ સાંભળવા ત્યાર નથી. પૂજા ફ્લોર પર બેસી ગાડાંની જમે બરાડા કરે છે.\n\n\"પ્લીઝ આનંદ ઊભો રે, પ્લીઝ\" પણ આનંદ ક્યાં ઉભવાનો હવે !",
      "duration": "6 mins",
      "category": "Inspirational"
    },
    {
      "id": 14,
      "title": "અદલાબદલીનો ખેલ",
      "story_name": "ધીમા ડગલે, ગંભીર વદને, ભારે હૈયે હું મારા પતિ સાથે ફ્યુનરલ હોમના કમ્પાઉન્ડમાં ગાડી પાર્ક કરીને વિધિમાં જઈ રહી હતી. રસ્તામાં મૃત્યુ વિષેના અનેક વિચારોએ મારા મન ઉપર કાબૂ જમાવ્યો હતો.\n\nजातस्य हि ध्रुवों मृत्युः।જે જન્મ્યો છે, તેનું મૃત્યુ નિશ્ચિત છે.આત્માનું નામ સરનામુ બદલાય એટલે કહેવાતી વ્યક્તિનું મૃત્યુ થયુ તેમ કહેવાય. જેમ સાપ એક કાંચળી ઉતારી બીજી ધારણ કરે છે, તેમ મૃત્યુથી આત્મા એક કહેવાતું વ્યક્તિત્વ, ખોળીયું, શરીર રૂપી ઝભલું જે જૂનુ પુરાણું થયું હોય તે છોડીને નવું ધારણ કરે છે… એક નવા પંથે પ્રયાણ કરે છે. અને લાગતી વળગતી દરેક વ્યક્તિ તેની રૂટીન જીન્દગીમાં ગોઠવાઈ જાય છે. તેમાં ય લીલી વાડી જોયા પછીનુ સૌરીનભાઈના પિતા કાંતિકાકાનું, ૮૦ વર્ષની ઉમેરે મૃત્યુ એક સુખદ ઘટનાજ કહી શકાય!\n\nસૌરીનભાઈ હિન્દુ મંદિરનાં ટ્રસ્ટી છે. એમને કોણ ન ઓળખે? મારે અમેરીકામાં આવે ૪ વર્ષ થયાં. તેમની સાથે મંદિરમાં, એક લેખીકા હોવાને નાતે સારા એવા પરિચયમાં આવી છું. જે વ્યક્તિના ત્યાગ, બલિદાન અને તન-મન-ધનની સેવાથી મંદિરની પ્રવૃત્તિઓ ધમધમતી હોય એવી વ્યક્તિનાં જન્મદાતા માટે માન હોય અને તેમના મૃત્યુનું દુઃખ પણ હોય, સ્વાભાવિક છે.\n\nઆ લાગણી સાથે અને મારા થોડા લાગણીશીલ સ્વભાવને કારણે ભારે હૈયે! કદાચ મારે બોલવું પડે તો શાંત્વન માટેનાં વાક્યો મગજમાં ગોઠવતી હું જઈ રહી હતી.\n\nઆમેય અમે સમય કરતાં અડધો કલાક વહેલા હતાં. બહાર કંમ્પાઉન્ડમાં સફેદ કાળા કપડામાં, પુરુષો અને સ્ત્રીઓ, નાના નાના ગ્રુપમાં વાતો કરી રહ્યાં હતાં. અહીંનું સ્મશાનગૃહ ભારતનાં સ્મશાનગૃહોની સરખામણીમાં રળીયામણુ જરૂર લાગે. અહીં દરેક રીત-રસમમાં એટીકેટ જોવા મળે એટલે થોડું આર્ટીફીશીયલ અને ફોર્મલ પણ! આજેશનિવાર હતો. વિકેન્ડ પર વિધિ અનુકૂળ પડે.\n\nત્યાંજ મને મંદિરનાં સક્રિય કાર્યકર મધુમાસીએ બૂમ પાડીને બોલાવી. તેઓ સૌરીનભાઈના ફેમીલી મેમ્બર જેવા હતાં. તેમણે વાત કરી, સૌરીનભાઈનાં મમ્મી જયાબેનની જે ૧૦ વર્ષ પહેલા મુંબઈમાં ગુજરી ગયા હતાં. કાંતિભાઈને ૧૨ વર્ષ પહેલાં લક્વાની અસર થઈ હતી. આ વાતથી પરેશાન જયાબેનને એમજ કે હું કાંતિભાઈ પછી જઈશ તો મારું શું થશે? તેથી તેમણે તેમના વીલમાં પોતાનાં દેહદાનની વાત કાંતિભાઈ પાસે લખાવી લીધી હતી.\n\nભર્યું ભાદર્યું કુટુંબ, પરંતુ બન્ને એકલાં મુંબઈમાં રહેતાં. ખૂબજ વ્યસ્ત જીવનચર્યામાં બન્ને ગોઠવાઈ ગયેલાં. આખો પરીવાર અમેરીકામાં અલગ અલગ જગ્યાએ સ્થાયી થયેલો હતો. તેઓને અહીં આવવું ન હતું અને બાળકો અહીંનું છોડીને ત્યાં જઈ શકે તેમ ન હતાં.\n\nકાંતિભાઈએ તેમની કારકીર્દીના સમયગાળા દરમ્યાન અનેક ધંધા કર્યા હતા. બીઝનેસ માઈન્ડને કારણે દરેક ધંધામાં તેમને ફાવટ હતી. ‘હાથ નાંખે ત્યાં સોનુ’ તેમના નસીબમાં હતું. બાળકોને પણ જરૂર પડે કામ ધંધામાં અવારનવાર અમેરીકા આવીને મદદ કરતાં રહેતાં. બાળકોને તેમનાથી ખૂબજ સંતોષ હતો. સૌરીનભાઈ સૌથી નાના, અને તેમને એક ભાઈ અને બે બહેનો છે, જે સપરિવાર છેલ્લા અઠવાડીયાથી અહીં બધા સાથેજ છે.\n\nકાંતિભાઈને લક્વો થયો ત્યારે થોડો થોડો સમય વારાફરતી, બાળકો મુંબઈ જઈને કાકાની ચાકરી કરતા. જયાબેને કાંતિભાઈની ચાકરી કરવામાં જાત ઘસી નાંખી. પરીણામે કાંતિભાઈ લકવાની અસરમાંથી બહાર આવી ગયા. અને જ્યાબેન ધીરે ધીરે ગળતા ગયાં. અને એક દિવસ પરિવારને સૂનો મૂકી દેહ છોડી ગયાં…\n\nસુહાગણના શણગારમાં સજાવીને તેમના દેહને સ્મશાનગૃહના બદલે હોસ્પીટલમાં વિદાય આપવામાં આવી. તેમનુ દેહદાન કર્યુ હતુંને! પતિ અને બાળકોના હાથે તેમની ઈચ્છા પૂરી થઈ અને તેમના આત્માને શાંતિ મળે તેવી રીતે તમામ ક્રિયાઓ, સૌરીનભાઈ અને સમગ્ર પરિવારે કરી. બાળકો જીદ કરીને કાંતિભાઈને અમેરીકા લઈ આવ્યાં.\n\nધીમે ધીમે બધા સ્મશાનગૃહમાં જવા લાગ્યા. અમે અને મધુમાસીએ પણ અંદર જઈને અમારૂ સ્થાન લીધું. ઘણા બધા જાણીતા ચહેરા હતા. સૌનાં મુખ પર ઉદાસીનતા જોવા મળતી. કેમ ના મળે? સૌરીનભાઈનું દુઃખ, સૌનું દુઃખ બની ગયું હતું. કાંતિકાકાને છેલ્લાં ૪ મહીનાથી મંદિરમાં જોયા ન હતાં. જોકે ૧ વર્ષથી તેઓ વ્હીલચેરમાં સૌરીનભાઈની પત્ની શેફાલીબેન સાથે આવતાં.\n\nશેફાલીબેન વ્યવસાયે, સી.પી.એ. હતાં. છતાં વ્યસ્ત જીવનમાં સસરાની સેવામાં સારો સમય ફાળવતાં. જેની ચર્ચા મંદિરની બેનોમાં અવાર નવાર સાંભળવા મળતી.\n\nમંદિરના સક્રીય કાર્યકર ડૉ. દેવેશભાઈએ સમગ્ર કાર્યક્રમનું સંચાલન હાથમાં લીધું...\n\n‘नैनं छिन्दन्ती शस्त्राणि नैनं दहति पावकः\nन चैनं क्लेदयन्त्यापो न शोषयति मारूतः॥’\n\nગીતાનાં શ્લોક અને સર્વ ધર્મની પ્રાર્થના સાથે કાર્યક્ર્મની શરૂઆત થઈ. પ્રથમ બે હરોળમાં કાંતિકાકાનો સમગ્ર પરિવાર, ત્રણ પેઢી એક સાથે હાજર હતી. સામેજ કોફીનમાં કાંતિકાકા સૂટ-બુટમાં સૂતા હતાં. પાછળ એમના જીવનનાં યાદગાર પ્રસંગોનુ પાવર પ્રેઝન્ટેશન ચાલુ હતું. અન્ય શ્રધ્ધાંજલી પત્યા બાદ છેલ્લે સૌરીનભાઈએ માઈક હાથમાં લીધું. અને સૌ સાંભળતાજ રહ્યાં…\n\nતેમણે પિતા, પરિવાર અને પુત્રના પવિત્ર સંબંધોનુ પુનરાવર્તન શબ્દો દ્વારા જીવંત કર્યુ. તેમણે જે અંતમાં કહ્યું તે હું આજેય ભૂલી શકતી નથી. તેમણે કહ્યું, છેલ્લાં ૪ મહિનાથી પપ્પા પથારીવશ થઈ ગયા હતાં. તે પહેલાં તે છેલ્લાં થોડા વર્ષોજ મારી સાથે રહ્યાં હતાં. બાકી અમેરીકા આવ્યા બાદ ભાઈના ઘરે વધુ સમય રહેતા. હું ઘરમાં સૌથી નાનો. મારાં નસીબ કે પપ્પા માંદા થયા પછી મારી સાથે રહ્યા. હું મારી કેરીયરમાં જોડાયા પછી પપ્પા સાથે રહી નહોતો શકયો, પરંતુ છેલ્લાં ૪ મહીનામાં મેં એમને સમય આપવા પ્રયત્ન કર્યો તેનો મને આજે સંતોષ છે. હું સવારે પપ્પાને બ્રશ કરાવતો, તેમને શેવીંગ કરી આપતો, ચા-નાસ્તો કરાવતો, સ્પંજ કરતો અને ઓફીસે જતો ત્યારે જય શ્રીકૃષ્ણ કહીને જતો. તે પણ મારી રાહ જોતાં જ હોય. સાંજે આવીને પહેલાં એમના રૂમમાં જતો. શેફાલી પણ જાણતી કે હું પપ્પા પાસે કલાક બેસીને એમને સૂવડાવીને પછીજ જમવા બેસીશ. અને તમે નહીં માનો કે એ મારા બાળક હોય અને હું તેમનો પિતા… આ રીતે અદલા બદલીનો ખેલ અમે બંને રમ્યા. એનો મને આજે ખૂબ જ સંતોષ છે. મારા પપ્પાની ખુશી ભરેલી અને આશીર્વાદ આપતી આંખો હજુ મારી સામે તરવરે છે. હું ભૂલી નથી શકતો, એમની સાથે વીતાવેલા એ ૪ મહીના જે મારા જીવનનાં કિંમતી અને યાદગાર હતા. મારા માટે એ સિવાય કશુંજ મહત્વનું ન હતું. બસ મને પપ્પા જ દેખાતા. આજે મારા જીવનમાં ખાલીપો આવી ગયો છે. મારા બન્ને બાળકો સ્ટડી માટે દૂર રહે છે. હવે હું અને શેફાલી. મારા જીવનનો એક ખૂણો ખાલી થઈ ગયો!\n\nબધા પોતાના રૂટીનમાં ગોઠવાઈ જશે. આજે અત્યારે પણ મારાં પપ્પાના મોઢા પર શાંતિની અને સંતોષની રેખા જોઈ શકુ છું. બસ, અમારા બાપ દિકરાનો અદલા બદલીનો આ ખેલ મારા માટે મારા જીવનની એક મોટી કમાઈ, મહા મૂડી છે.\n\nઆ યાદગાર ક્ષણોને હું જકડીને રાખીશ. મારા પપ્પા માટેની મારી આજ શ્રધ્ધાંજલી છે. તેમણે શાંતિથી દેહ છોડયો છે અને શ્રીજી ચરણોમાં અહીં પણ રહેતા હતા ત્યાં પણ પહોંચી ગયા છે. અને જતાં જતાં કુટુંબના નાના-મોટા સૌએ સાથે મળીને તેમને જય શ્રીકૃષ્ણ કહ્યા છે. મારા દુઃખમાં સહભાગી થનાર આપ સૌનો હું આભાર માનું છું. જય શ્રીકૃષ્ણ!\n\nઆ પ્રકારની શ્રધ્ધાંજલીના પુષ્પોથી કાંતિકાકાનું જીવન અને મૃત્યુ સુગંધીત બની ગયું. જેની ફોરમ ત્યાં બેઠેલા સૌને સ્પર્શી ગઈ. દરેકનું હૈયુ આ ફ્યુનરલમાં હળવુ બની ગયું. ફ્યુનરલ અને હળવે હૈયે! કેટલો વિરોધાભાસ? આતો રણમાં ખીલ્યા ગુલાબ જેવી વાત થઈ!\n\nઆપણે જયારે કોઈના ફ્યુનરલમાં જઈએ ત્યારે સામેની વ્યક્તિને મરનાર વ્યક્તિની મોટી ખોટ પડી હોય છે માટે ભારે હૈયે જતાં હોઈએ છીએ. જે તે વ્યક્તિને ખોટ પડી હોય એ એનું હૈયું હળવું કરે તો જ આવનાર વ્યક્તિ હળવા હૈયે પાછી જઈ શકે બાકી તો ભારે હૈયે સ્મશાન વૈરાગ્ય સાથે જ પાછી જાય.\n\nસૌરીનભાઈએ પિતા-પુત્રના અદલા-બદલીના ખેલથી ફ્યુનરલમાં આવેલી દરેક વ્યક્તિઓને હળવા હૈયે વિદાય આપી. અને ખરેખર!\n\nઅંતમાં લાઈનમાં પુષ્પાંજલી આપવા મારો વારો આવ્યો ત્યારે આ કહાની સાંભળીને મારી આંખોમાંથી શોક અને સન્માનના અશ્રુને હું રોકી ન શકી અને ત્યારે જય શ્રીકૃષ્ણ કહેતા મારા પતિએ સૌરીનભાઈને ખભે હાથ મુકતાં તેમની આંખમાંથી થીજેલા અશ્રુને ટપકતા હું જોઈ રહી.\n\nમારું મન વિચાર કરતું થઈ ગયું. સૌરીનભાઈનું વ્યક્તિત્વ અને વક્તવ્ય… આ કળીયુગનો સળગતો પ્રશ્ન, વૃધ્ધત્વની વેદના…\n\nઅદલા બદલીના ખેલમાં ઉદ્\u200Dભવવાનો પ્રશ્નજ ઉપસ્થિત થતો નથી. જો ઘરમાં સૌરિનભાઈ જેવો પુત્ર અને શેફાલીબેન જેવી પુત્રવધુ હોય તો ઘરડાઘરની સંખ્યામાં ચોક્કસપણે ઘટાડો થાય, અને પુત્ર-પરિવાર પર મૃત માત-પિતાનાં આશીર્વાદ વરસેજ… તેમાં શંકાને સ્થાન નથી. આવાં પુત્રે પિતાનાં મૃત્યુ પછીની કોઈ વિધિ કરવાની કયાં જરૂર પડે!?",
      "duration": "6 mins",
      "category": "Inspirational"
    },
    {
      "id": 15,
      "title": "પૈસા ક્યારે આપશો ?",
      "story_name": "એક જમીનદાર હતા. તેમની ગામમાં મોટી જાગીર, વિશાળ મોટો બંગલો અને સુખ સાહ્યબીવાળું જીવન હતું. પણ એમને કુ-સંગમાં જુગાર રમવાની લત લાગી. રોજ કુસંગીઓ સાથે થોડો દારૂ પીએ અને જુગાર રમે. કુસંગના પાસમાં બધું શરૂ થયું. એમ કરતા કરતા એ જમીનદાર બધી મિલકત ખોઈ બેઠા અને ઘર જમીન વેચવાનો વખત આવ્યો.\n\nછેવટે નાદારી નીકળી એટલે એમણે નક્કી કર્યું કે “બીજા ગામમાં મારો મિત્ર નગરશેઠ છે. ત્યાં જઉં અને એની મદદથી પાછો ઊંચો આવી જઉં.” એમ વિચારીને એ જમીનદાર પોતાના પત્ની અને છોકરાંને લઈને પેલા નગરશેઠ મિત્રને ત્યાં ગયા. શેઠે એમની આપવીતી સાંભળી. પછી જમીનદારે કહ્યું કે, “મને પચાસેક હજાર રૂપિયા આપ તો ધંધો કરી ઊભો થઈ જાઉં.” ત્યારે પેલા શેઠે શાંતિથી કહ્યું, “જો ભાઈ! હાલ મારે પણ પૈસાની ભીડ છે. થોડા વખતમાં કંઈક સગવડ થશે પછી તને આપીશ. હમણા ગામમાં આપણું મકાન છે, તેમાં તું તારા પત્ની અને છોકરાં રહો. મારા ઘેટાં-બકરાં છે તેને ચરાવીને તું ગુજરાન પૂરું કર અને કંઈક ધર્મ કર, ભગવાનનું નામ લે.” રહેવા ઘર અને ગુજરાન માટે કામ મળ્યું એટલે જમીનદાર માની ગયા અને શેઠે બતાવેલા ઘરમાં રહેવા લાગ્યા.\n\nઆમ કરતાં લગભગ છ-આઠ મહિના વીતી ગયા. જમીનદારે પાછી શેઠ પાસે જઈને ધંધા માટે પૈસાની વાત કાઢી કે, “કંઈ મૂડી મળે એવું છે મને ?” ત્યારે શેઠે ધીમેથી પૂછ્યું, “કેટલા બચ્ચાં જન્મ્યા છે ?” જમીનદારે કહ્યું કે, “છ બચ્ચાં બકરાના જન્મેલા પણ બધા મરી ગયા.” પછી શેઠે પૈસાની બાબતનો જવાબ આપતા કહ્યું, “હજુ પૈસાની સગવડ થઈ નથી. થશે કે તમને તરત આપીશ, ત્યાં સુધી તું સારી રીતે ભગવાનની ભક્તિ કર.”\n\nઆમ દરેક વખતે જમીનદાર ધંધો કરવા માટે પૈસા માંગે, ત્યારે શેઠ “બચ્ચાં કેટલા જીવ્યા ?” એમ પૂછે અને જમીનદાર દર વખતે પ્રમાણિકતાથી જવાબ આપે. એક વખત કહ્યું, “દસ બચ્ચાં જન્મેલા, એમાંથી એક બચ્યું.” બીજી વખત કહ્યું, “બાર જન્મેલાં, ત્રણ બચ્યાં.” ત્રીજી વખત કહ્યું, “આ વખતે નવ જન્મ્યાં, છ જીવ્યાં.” અને છેવટે એક વખત કહ્યું, “પંદર બચ્ચાં થયાં, બધાંય જીવ્યાં આ વખતે તો!” જેવું શેઠે જાણ્યું કે બધા બચ્ચાં જીવ્યા છે કે તરત તેમણે જમીનદારને કહ્યું, “તારે કેટલા પૈસા જોઈએ છે બોલ ? હવે તને પૈસા મળશે.”\n\nજમીનદારે નવાઈ સાથે પૂછ્યું, કે “હવે કેમ ? અત્યાર સુધી ત્રણ વર્ષ પૈસા કેમ ન આપ્યા ?” ત્યારે શેઠે સુંદર ખુલાસો આપતા કહ્યું, “તારા ઘેટાં-બકરાંના બચ્ચાં મરી રહ્યા હતા. હું તને ગમે તેટલા પૈસા આપત, તો પણ બધું નુકસાનીમાં ખલાસ થઈ જાત. કારણ કે, અત્યાર સુધી પાપની લિંક હતી, એટલે તું જ્યાં હાથ નાખે ત્યાં નુકસાન જ આવે. હવે બચ્ચાં બધા બચે છે, માટે તારી પુણ્યની લિંક શરૂ થઈ છે. હવે તને વાંધો નહી આવે.”\n\nજમીનદારની જેમ જીવનમાં દરેક મનુષ્યોની પુણ્ય અને પાપની લિંક ચાલતી હોય છે. જયારે પાપની લિંક ચાલુ થાય ત્યારે જે વ્યાપાર-વ્યવહાર હાથમાં હોય તે કરવો, એને ફેલાવવો નહીં. સમેટીને બેસી રહેવું, અને જે ભગવાનની ભક્તિ કરતા હોઈએ કે ધર્મ પાળતા હોઈએ તેમાં વધારે સમય ગાળવો. ખરાબ ટાઈમ પસાર થઈ જવા દેવો. ‘બકરાના બચ્ચાં બચતા જાય’ તેમ તેમ પછી આગળ વધવાનું સાહસ કરવું. હંમેશા બે પ્રવૃત્તિઓ રાખવી. એક સંસાર વ્યવહારની પ્રવૃત્તિ, જેમાં નફો-નુકસાન આવ્યા કરશે, અને બીજી ધર્મની પ્રવૃત્તિ, જેમાં ક્યારેય ખોટ નહીં આવે. સંસારમાં ખોટ આવે ત્યારે સાચો ધર્મ આપણને અંતરશાંતિ આપશે!",
      "duration": "3 mins",
      "category": "Inspirational"
    },
    {
      "id": 16,
      "title": "જ્ઞાનાગ્નિ",
      "story_name": "જીવનમાં નવા ઉત્સાહનો સંચાર તહેવારોના કારણે જ થાય છે. રૂષિતા તો આખો વખત ઘર અને નોકરીની વચ્ચે પીસાતી જ રહેતી હતી. ક્યારેક એનો પતિ પ્રભાત કહેતો,\"આજે તો આપણે સવારથી સાંજ પિકનીક પર જઈએ. ત્યારે રૂષિતા કહેતી,\"માંડ એક રવિવારની રજા મળે છે એમાં પણ અઠવાડિયાની ખરીદીનું લિસ્ટ તૈયાર જ હોય. છોકરાંઓની પરીક્ષા નજીક આવી રહી છે એમને ભણાવવાનું કામ.\"\n\nજો કે નોકરી કરતી દરેક સ્ત્રીના જીવનની આ ઘટમાળ રહેતી. પરંતુ જ્યારે નવરાત્રી આવે અને માતાજીની ઉપાસનાના દિવસો આવે ત્યારે રૂષિતા દસ દિવસની રજા લઈ લેતી. કહેતી,\"આ દિવસોમાં માતાજીની ઉપાસના તથા રાત્રીના સમયમાં ગરબા રાસ રમવાથી શરીરમાં નવી ઊર્જાનો સંચાર થાય છે.\n\nદરરોજની ભાગદોડભરી જિંદગીમાં એ પોતે પણ ભૂલી ગઈ હતી કે એ ફાઈનઆર્ટસની ગોલ્ડમેડાલિસ્ટ વિદ્યાર્થિની છે. આ વખતે એણે નક્કી કરેલું કે મારે મારી જાતે જ કંઈક બનાવીને લ્હાણી કરવી. એ વિચારથી  જ એ ખુશ થઈ ગઈ. પ્રભાતને પણ પોતાની ઈચ્છા કહી સંભળાવી.\n\nઆખરે રૂષિતાએ નિર્ણય લીધો કે જ્ઞાનના પ્રતિક રૂપે નારંગી રંગ જ રાખવો. નારંગી રંગને જ્ઞાનાગ્નિનું પ્રતીક ગણવામાં આવે છે.\n\nત્યારબાદ તો રૂષિતા બજારમાંથી માટીના દીવડાં લઈ આવી. નારંગી રંગ તથા ઝીણાં ઝીણાં આભલાંની ખરીદી કરી. બસ, ત્યારબાદ બધા દીવડાઓને નારંગી રંગથી રંગી એમાં આભલા ચોંટાડી દીધા. એટલું જ નહીં એમાં દિવેટો મૂકી. \n\nતે દિવસે એણે નારંગી રંગના ચણિયાચોળી પહેર્યા હતા તથા આબોલીના ફૂલોનો ગજરો બનાવી વાળનો ચોટલો શણગાર્યો હતો. માતાજી માટે પણ આબોલીના ફુલનો હાર બનાવેલો. કારણ આબોલીના નારંગી રંગના ફૂલો જલદી ચીમળાતાં નથી.\n\nદીવડાંની શોભાએ દરેકનું મન મોહી લીધું હતું. એ દિવસે રૂષિતાએ કહ્યું,\"આજે પાણીના જગ મૂકવાને બદલે નારંગીનો રસ દરેક જણાંને આપવો.\"\n\nએ રાત્રે ગરબાની રમઝટ બરાબર જામી. નારંગીના રસને કારણે થાક જાણે દૂર ભાગી ગયો હતો. વાતાવરણ નારંગી રંગમય બની ગયું હતું.\n\n",
      "duration": "2 mins",
      "category": "Inspirational"
    },
    {
      "id": 17,
      "title": "પાપ-પુણ્યની લિંક",
      "story_name": "એક ભાઈને ધંધામાં ખોટ ગઈ. તેમણે ઉછીના પૈસા લઈને નવો ધંધો શરૂ કર્યો, પણ તેમાંય પાછી મુશ્કેલી શરૂ થઈ ! એટલે ભાઈએ સાઈડમાં શેરબજારમાં પૈસા રોક્યા, અને કમાવાની આશાએ શેરબજારમાં ઊંડા ઊતર્યા. પણ ત્યાંય માર પડ્યો અને મોટી ખોટ ગઈ ! કમાણી કરવાની કે નફો મેળવવાની આશાથી એ જેમ વધુ પ્રયત્નો કરતા ગયા, તેમ અંતે નુકસાનીના જ ફટકા પડતા ગયા. એ મૂંઝાયા કે હવે શું કરવું ? તેમના એક મિત્રને આ વાતની જાણ થઈ, એટલે એક દિવસ એ મિત્ર તેમને જ્ઞાની પુરુષ પરમ પૂજ્ય દાદા ભગવાન પાસે લઈ આવ્યા. એ ભાઈએ પરમ પૂજ્ય દાદાશ્રીને પહેલો જ પ્રશ્ર પૂછ્યો કે, “મારે ધંધો કરવો છે. પણ ક્યાં કરું ? કેવી રીતે ધંધો કરું ? જેથી મને કંઈક ફાયદો થાય !” પરમ પૂજ્ય દાદાશ્રીએ એમની બધી વિગત જાણીને પછી કહ્યું, “હું તને એક દ્રષ્ટાંત કહું, પછી તું જ નક્કી કરજે ને !” અને તેઓશ્રીએ જે દ્રષ્ટાંત કહ્યું તે નીચે મુજબ છે.\n\nએક જમીનદાર હતા. તેમની ગામમાં મોટી જાગીર, વિશાળ મોટો બંગલો અને સુખ સાહ્યબીવાળું જીવન હતું. પણ એમને કુસંગમાં જુગાર રમવાની લત લાગી. રોજ કુસંગીઓ સાથે થોડો દારૂ પીએ અને જુગાર રમે. કુસંગના પાસમાં બધું શરૂ થયું. એમ કરતા કરતા એ જમીનદાર બધી મિલકત ખોઈ બેઠા અને ઘર-જમીન વેચવાનો વખત આવ્યો. છેવટે નાદારી નીકળી એટલે એમણે નક્કી કર્યું કે “બીજા ગામમાં મારો મિત્ર નગરશેઠ છે. ત્યાં જઉં અને એની મદદથી પાછો ઊંચો આવી જઉં.” એમ વિચારીને એ જમીનદાર પોતાના પત્ની અને છોકરાંને લઈને પેલા નગરશેઠ મિત્રને ત્યાં ગયા. શેઠે એમની આપવીતી સાંભળી. પછી જમીનદારે કહ્યું કે, “મને પચાસેક હજાર રૂપિયા આપ તો ધંધો કરી ઊભો થઈ જાઉં.” ત્યારે પેલા શેઠે શાંતિથી કહ્યું, “જો ભાઈ ! હાલ મારે પણ પૈસાની ભીડ છે. થોડા વખતમાં કંઈક સગવડ થશે પછી તને આપીશ. હમણા ગામમાં આપણું મકાન છે, તેમાં તું તારા પત્ની અને છોકરાં રહો. મારા ઘેટાં-બકરાં છે તેને ચરાવીને તું ગુજરાન પૂરું કર અને કંઈક ધર્મ કર, ભગવાનનું નામ લે.” રહેવા ઘર અને ગુજરાન માટે કામ મળ્યું એટલે જમીનદાર માની ગયા અને શેઠે બતાવેલા ઘરમાં રહેવા લાગ્યા. \n\nઆમ કરતાં લગભગ છ-આઠ મહિના વીતી ગયા. જમીનદારે પાછી શેઠ પાસે જઈને ધંધા માટે પૈસાની વાત કાઢી કે, “કંઈ મૂડી મળે એવું છે મને ?” ત્યારે શેઠે ધીમેથી પૂછ્યું, “કેટલા બચ્ચાં જન્મ્યા છે ?” જમીનદારે કહ્યું કે, “છ બચ્ચાં બકરાના જન્મેલા પણ બધા મરી ગયા.” પછી શેઠે પૈસાની બાબતનો જવાબ આપતા કહ્યું, “હજુ પૈસાની સગવડ થઈ નથી. થશે કે તમને તરત આપીશ, ત્યાં સુધી તું સારી રીતે ભગવાનની ભક્તિ કર.”\n\nઆમ દરેક વખતે જમીનદાર ધંધો કરવા માટે પૈસા માંગે, ત્યારે શેઠ “બચ્ચાં કેટલા જીવ્યા ?” એમ પૂછે અને જમીનદાર દર વખતે પ્રમાણિકતાથી જવાબ આપે. એક વખત કહ્યું, “દસ બચ્ચાં જન્મેલા, એમાંથી એક બચ્યું.” બીજી વખત કહ્યું, “બાર જન્મેલાં, ત્રણ બચ્યાં.” ત્રીજી વખત કહ્યું, “આ વખતે નવ જન્મ્યાં, છ જીવ્યાં.” અને છેવટે એક વખત કહ્યું, “પંદર બચ્ચાં થયાં, બધાંય જીવ્યાં આ વખતે તો !” જેવું શેઠે જાણ્યું કે બધા બચ્ચાં જીવ્યા છે કે તરત તેમણે જમીનદારને કહ્યું, “તારે કેટલા પૈસા જોઈએ છે બોલ ? હવે તને પૈસા મળશે.”\n\nજમીનદારે નવાઈ સાથે પૂછ્યું, કે “હવે કેમ ? અત્યાર સુધી ત્રણ વર્ષ પૈસા કેમ ન આપ્યા ?” ત્યારે શેઠે સુંદર ખુલાસો આપતા કહ્યું, “તારા ઘેટાં-બકરાંના બચ્ચાં મરી રહ્યા હતા. હું તને ગમે તેટલા પૈસા આપત, તો પણ બધું નુકસાનીમાં ખલાસ થઈ જાત. કારણ કે, અત્યાર સુધી પાપની લિંક હતી, એટલે તું જ્યાં હાથ નાખે ત્યાં નુકસાન જ આવે. હવે બચ્ચાં બધા બચે છે, માટે તારી પુણ્યની લિંક શરૂ થઈ છે. હવે તને વાંધો નહી આવે.”\n\nઆ દ્રષ્ટાંત સાંભળીને પેલા ભાઈને તો સમાધાન થઈ ગયું. જમીનદારની જેમ જીવનમાં દરેક મનુષ્યોની પુણ્ય અને પાપની લિંક ચાલતી હોય છે, જેના આધારે નફો-ખોટ થતા હોય. પરમ પૂજ્ય દાદા ભગવાન પાસે કોઈ ધંધા-વ્યવહારની સલાહ લેવા આવે કે, “હું ગમે તેટલી માથાકુટ કરું છું. તોય કશું વળતું નથી.” તો તેઓશ્રી આ દ્રષ્ટાંત આપીને કહેતા કે, “તારા પાપનો ઉદય છે. કોઈને ત્યાંથી ઉછીના રૂપિયા લાવીશ તોય રસ્તામાં તારું ગજવું કપાઈ જશે. માટે અત્યારે તું ઘરે બેસીને નિરાંતે જે વ્યાપાર-વ્યવહાર છે તે કર. એને ફેલાવીશ નહીં, સમેટીને બેસી રહેજે, અને જે ભગવાનની ભક્તિ કરતો હોય, ધર્મ પાળતો હોય તેમાં વધારે સમય ગાળજે. ખરાબ ટાઈમ પસાર થઈ જવા દે. ‘બકરાના બચ્ચાં બચતા જાય’ તેમ તેમ ધંધામાં આગળ વધજે.”\n\nવાતનો સાર એ છે કે હંમેશા બે પ્રવૃત્તિઓ રાખવી. એક સંસાર વ્યવહારની પ્રવૃત્તિ, જેમાં નફો-નુકસાન આવ્યા કરશે, અને બીજી ધર્મની પ્રવૃત્તિ, જેમાં ક્યારેય ખોટ નહીં આવે. સંસારમાં ખોટ આવે ત્યારે સાચો ધર્મ આપણને અંતરશાંતિ આપશે !",
      "duration": "4 mins",
      "category": "Inspirational"
    },
    {
      "id": 18,
      "title": "મમતાનું નારીત્વ",
      "story_name": "રોહતાસ કિલ્લાની કોટડીમાં બેસીને મમતા અરુણતાના મજબૂત અને ગંભીર પ્રવાહને જોઈ રહી છે. મમતા વિધવા હતી. સવારની લાલીમાંની જેમ તેની યુવાની છલકાઈ રહી હતી. તેના હૃદયમાં અપાર વેદના, તેના મગજમાં તીવ્ર તોફાન, તેની આંખોમાં આંસુનો વરસાદ વરસાવતી, તે વિખૂટી પડી ગયેલી સુખની કાંટાળી પથારીમાં પડેલી અત્યંત બેચેન હતી. તે રોહતાસ-દુર્ગાપતિના મંત્રી ચૂડામણીની એક માત્ર પુત્રી હતી. ત્યારે તેના માટે કોઈ વસ્તુની કમી હોય તે અશક્ય હતું, પણ તે વિધવા હતી - હિન્દુ વિધવા એ વિશ્વનું સૌથી ઓછું નિરાધાર પ્રાણી સમાન છે - તો પછી તેનો જીવનમાં વક્રોક્તિનો અંત ક્યાં હતો ?\n\nચૂડામણી ચૂપચાપ તેના ઓરડામાં પ્રવેશ્યા. સવારની લાલ લાલી સમાન અરુણતાના વહેણના કલરવના અવાજ સાથે પોતાના જીવનને ભળવામાં તે બેશુદ્ધ જેવી થઈ ગઈ હતી. પિતાના આગમનની ખબર ન પડી. ચુડામણી વ્યથિત બની ગયા. પોતાની લાડલી દીકરી માટે શું કરવું તે તે નક્કી કરી શકતા ન હતો. રોજ દીકરીના ઓરડામાં આવતાં અને રોજ કશું બોલ્યા વિના પાછા ચાલ્યા જતા હતા. આવું રોજ સામાન્ય રીતે થતું હતું. પરંતુ આજે મંત્રી ખૂબ જ ચિંતિત હતા. પગ સીધા પડતા ન હતા.\n\nએક કલાક વીતી ગયા પછી તે ફરી મમતા પાસે આવ્યો. તે સમયે તેની પાછળ દસ સેવકો ચાંદીના મોટા પાટિયામાં કંઈક લઈને ઊભા હતા; ઘણા લોકોનો અંદર આવવાનો પગનો અવાજ સાંભળીને મમતા એ ફરી ને તેમની સામે જોયું. મંત્રીએ તમામ થાળીઓ રાખવાનો સંકેત આપ્યો. થાળી રાખ્યા પછી પરિચારકો ચાલ્યા ગયા.\n\nમમતાએ પૂછ્યું, \"આ શું છે પિતાજી ?\"\n\n“તારા માટે દીકરી ! તે ભેટ છે.''- કહીને ચુડામણીએ તેનું આવરણ ઊંધું ફેરવ્યું. એ સોનેરી સાંજમાં સોનાની પીળાશ ચમકવા લાગી. મમતાને આઘાત લાગ્યો-\n\n“આટલું સોનું ! તમે અહીં ક્યાંથી આવ્યા છો ?\n\n\"ચુપ રહે મમતા, આ તમારા માટે છે !\"\n\n“તો તમે મ્લેચ્છનો પ્રસ્તાવ સ્વીકાર્યો ? પિતા, આ આપત્તિજનક છે, અર્થપૂર્ણ નથી. કૃપા કરીને તેને પરત કરો. પિતા ! અમે બ્રાહ્મણ છીએ, આટલા સોનાનું શું કરીશું ?\n\n“આ પતન પામેલા પ્રાચીન સામંતશાહી વંશનો અંત નજીક છે, દીકરી ! શેરશાહ કોઈપણ દિવસે રોહિતાશ્વ પર કબજો કરી શકે છે; એ દિવસે આપણી પાસે કોઈ મંત્રાલય નહીં હોય, દીકરી !\n\n''ઓહ ભગવાન ! પછીના સમય માટે ! આપત્તિ માટે ! આટલું બધું આયોજન ! પરમપિતાની ઈચ્છા વિરુદ્ધ આટલી બધી હિંમત ! બાપ, તને ભિક્ષા નહીં મળે ? શું ધરતી પર એવો કોઈ હિંદુ નહીં હોય કે જે બ્રાહ્મણને બે મુઠ્ઠી ભોજન આપી શકે ? આ અશકય છે. તેને મારાથી દુર ફેરવો, પિતા, હું ધ્રૂજું છું - તેનું તેજ આંખોને આંધળી કરે છે.\n\n“તે મૂર્ખ છે”, એમ કહીને ચુડામણી ચાલ્યા ગયા.\n\nબીજે દિવસે બહારથી નગરમાં આંગતુકોનો ગાડાનો પ્રવાહ આવી રહ્યો હતો ત્યારે બ્રાહ્મણ-મંત્રી ચુડામણિનું કોઈક મોટી શંકાથી હૃદય ધડકવા લાગ્યું. તે પોતાની જાતને રોકી ન શક્યો. તેમણે ત્યાં રોહિતાશ્વ કિલ્લાના મુખ્ય દરવાજા પર જઈ આવેલ ગાડાઓનું આવરણ ખોલીને તપાસ કરવામાંગતા હતાં.\n\nપઠાણોએ કહ્યું-\n\n\"આ ગાડામાં મહિલાઓ છે. મહિલાઓની આ રીતે તપાસણી કરવી તે મહિલાઓ માટે અપમાનજનક છે.\"\n\nમામલો વધી ગયો. તલવારો ખેંચાઈ, બ્રાહ્મણ ત્યાં માર્યો ગયો અને રાજા, રાણી અને તિજોરી બધું કપટી શેરશાહના હાથમાં આવી ગયું. પણ આ પણ કરુણાતીકા બનતાં જ મમતા ને આવનાર દુદર્શા અને નારીત્વના ચારિત્ર્ય પર ખતરાનો અહેસાસ થતાં તે મહેલ છોડીનીકળી ગઈ. પાલખીઓમાં લદાયેલા પઠાણ સૈનિકો સમગ્ર કિલ્લામાં ફેલાઈ ગયા, જે ઉદેશ્યથી આ વિધર્મીઓ એ કિલ્લામાં પ્રવેશ કર્યો હતો તેમને બધું મળી ગયું, સોનુ, રત્ન માણેક, અખૂટ ખજાનો અને ચાંદીના સિક્કાઓ સંપૂર્ણ મળી ગયું પરંતુ તે કદી પણ જે શોધવા આવ્યા હતાં તે મમતાને શોધી શક્યા નહીં.",
      "duration": "3 mins",
      "category": "Inspirational"
    },
    {
      "id": 19,
      "title": "વ્યવહાર - કડવા-મીઠા લાડવાનો હિસાબ",
      "story_name": "રોહિણીબેન તેમના બે દીકરા અને પતિ સાથે સુખી જીવન જીવતાં હતાં. દીકરાઓ ભણી-ગણીને મોટા થયા, નોકરી-ધંધે લાગ્યા. તેમને પરણાવવાનો વખત આવ્યો. રોહિણીબેને જાતે સારી સંસ્કારી કન્યાઓ પસંદ કરી અને બંને દીકરાઓને પરણાવ્યા. બે વહુઓ ઘરમાં આવી, એક મોટી અને એક નાની. આમ તો ઘરમાં આનંદ હતો, પણ ધીમે ધીમે ઘરમાં વાસણો તો ખખડે, તેમાં રોહિણીબેનને નાની વહુ જોડે બહુ ટકરામણ થઈ જતી. એટલે તેમને અભિપ્રાય બેસી જ ગયો કે, “નાની તો બહુ જબરી છે, બહુ ઉપાધિ કરાવે છે. મોટી વહુ ડાહી, સમજુ ને સંસ્કારી છે, બહુ એડજસ્ટેબલ છે.” પછી તો કોઈ પણ મહેમાન ઘરે આવે ત્યારે રોહિણીબેનની આ રેકર્ડ વાગવાની શરૂ જ થઈ જાય કે, “અમારી મોટી વહુ તો દેવી જેવી છે, પણ આ નાની તો બહુ વસમી છે.”\n\nએક દિવસ બપોરે અઢી વાગ્યે રોહિણીબેને નાની વહુને કહ્યું, “વહુ બેટા મારી ચા મૂકજે.” તો નાની વહુએ વળતો જવાબ આપ્યો, “મારી થશે ત્યારે આપું છું”. નાની વહુના આવા જવાબથી રોહિણીબેનને દુઃખ લાગ્યું. પછી તો તે બધાને કહેતા ફરે કે “નાની વહુ આવું સામું બોલતી થઈ ગઈ છે. કોણ જાણે એની મા એને ચઢાવતી હશે. મોટી વહુને કહ્યું હોય તો એ તરત જ ચા લઈ આવે !” રોહિણીબેન લોકોને આવું કહેતા હોય, ત્યારે નાની વહુ આ વાત સાંભળેય ખરી, ને મનમાં અકળાયા કરે કે, “સાસુ મારો ફજેતો કરે છે.” પણ શું થાય ? “વખત આવશે ત્યારે જોઈ લઈશ !” એમ એ મનમાં વેર બાંધે.\n\nએક દિવસ રોહિણીબેનથી સવારે વહેલું ઉઠાયું નહીં. એમણે કહ્યું કે, “આજે તો કમરમાં સણકો આવી ગયો છે. બહુ દુઃખે છે, હલાતું-ચલાતું નથી.” હવે ત્યાં કોનો વાંક કાઢવો ? અહીં નાની વહુએ કમરનું દુઃખ મોકલ્યું નથી, મોટી વહુએ લઈ લીધું નથી, તો પછી આ દુઃખ આવ્યું ક્યાંથી ? ભોગવે તેની ભૂલ ! પોતાના જ બાંધેલા હિસાબ પોતે ભોગવવાનાં છે. તો પછી સવાલ થાય કે, રોહિણીબેનને નાની વહુ દુઃખ આપે છે, તે શું છે ? મોટી વહુથી તેમને શાંતિ રહે છે, તે શું છે ? તેનો જવાબ જ્ઞાની પુરુષ જ આપી શકે.\n\nપરમ પૂજ્ય દાદા ભગવાન કહે છે કે, આ જગત, વ્યવહાર સ્વરૂપ છે. વ્યવહાર સ્વરૂપ એટલે શું ? ધારો કે, ગામમાં કોઈને ત્યાં લગ્ન આવે ત્યારે એમના ઘરના વડીલ શું કરે ? પહેલા નોંધી રાખ્યું હોય કે, અમુક માણસને ત્યાંથી એકવીસ લાડવા આવેલા, તો ત્યાં એકવીસ મોકલી આપવા. આમને ત્યાંથી એકાવન લાડવા આવેલા, ત્યાં એકાવન મોકલી આપવા. આ ભાઈને ત્યાંથી પાંચ જ આવેલા, તો એમને ત્યાં પાંચ મોકલી આપવા. આ મિત્રને કંકોત્રી મોકલી આપવી, ત્યાં લાડવા મોકલવાની જરૂર નથી, કારણ કે, એમને ત્યાં આપણો વ્યવહાર નથી. આમ પિરસણ મોકલવાનો રિવાજ હોય છે. ગામમાં હજાર ઘર હોય તેમાં ખાલી સો-દોઢસો ઘરો જોડે વ્યવહાર હોય, બાકીનાં લોકો જોડે કોઈ લેવા-દેવા ન હોય.\n\nએવી રીતે રોહિણીબેનને મોટી વહુ જોડે મીઠા લાડવાનો હિસાબ બંધાયેલો, તે મોટી વહુ મીઠા લાડવા મોકલી આપે છે, અને નાની વહુ જોડે કડવા લાડવાનો હિસાબ હતો, તે કડવા મોકલે છે. સાસુએ સમજવું પડે કે મેં જે લાડવા મોકલેલા આગલા ભવમાં, તે મને આજે પાછા મળે છે. મીઠા મોકલેલા ત્યાંથી મીઠા પાછા મળે છે, ને કડવા મોકલેલા ત્યાંથી કડવા પાછા મળે છે. જેટલા મોકલેલા તેટલા જ ગણીગણીને પાછા આવશે. એમાં કોઈનો દોષ નથી. મારો જ હિસાબ છે, એમ સમતા ભાવે આશીર્વાદ આપીને કડવા લાડવા ખાઈ જવા જોઈએ, એમ સમજીને કે મારો હિસાબ ચૂકતે થાય છે.\n\nલોકો “મારું મોકલેલું મને પાછું આવે છે” એવું સમજતાં નથી તેથી દુઃખી થાય છે. એક કડવો લાડવો ચાખ્યો-ના ચાખ્યો, સામાને પાછો માથામાં મારે છે. તેથી હિસાબ પેન્ડીંગ રહે છે. પછી કહેશે, “અમારે તો કેટલાંય વર્ષથી વહુ જોડે ફાવતું જ નથી. આનો ઉકેલ પણ આવતો નથી.” પણ ના જ આવે ને ! હિસાબ ચૂકતે થવા માટે કુદરત બંનેને ભેગાં કરે છે, પણ આપણે હિસાબ ચૂકતે થવા દેવાને બદલે ગૂંચવાડો વધારીએ છીએ, જગતની વાસ્તવિકતા નહીં સમજવાથી.\n\nખરી રીતે, સો કડવા લાડવા ખાવાના હોય તો કોઈ એક લાડવો વધારી શકશે નહીં. કોઈ દિવસ વહુએ ત્રણ કડવા લાડવા આપ્યા, તો સમજવું કે સત્તાણું લાડવાનો હિસાબ બાકી રહ્યો. કોઈ દિવસ પાંચ કડવા લાડવા આવ્યા, તો સમજવું કે હજુ બાણું લાડવા બાકી રહ્યા. આ તો હિસાબ ચૂકતે થતો જાય છે, અને આપણને કર્મમાંથી છોડાવે છે. એમ મીઠા લાડવાનો પણ હિસાબ દહાડે દહાડે પૂરો જ થઈ રહ્યો છે. એ વ્યવહારનો હિસાબ પૂરો થાય પછી આપણે કહીએ કે, “પેલું કડવું પીરસતા હતા તેવું પીરસો ને !”, તો કોઈ ના પીરસે. કારણ કે, હિસાબ ચૂકતે થઈ ગયો છે ! પરમ પૂજ્ય દાદા ભગવાન કહે છે કે, “આ દુનિયામાં જે મળે છે તે બધું આપેલું છે તે જ પાછું આવે છે, એવું સમજાય તો કોયડો ઉકલે કે ના ઉકલે ? એટલે આપણે જ્યાં ત્યાંથી આ કોયડો ઉકેલવાનો છે.”",
      "duration": "4 mins",
      "category": "Inspirational"
    },
    {
      "id": 20,
      "title": "તમારા વિશ્વના તમેજ રચિયતા",
      "story_name": "તમે જ તમારા વિશ્વના રચિયતા છો. તમારી આજુબાજુની વાસ્તવિકતા તમારા પોતાના વિચારોને આકર્ષિત કરેલી છે.\n\nહમણાં જન્માષ્ટમીની રજાઓમાં સ્વામી વિવેકાનંદના ગુરુ રામકૃષ્ણ વિષે એક આશ્ચર્યજનક ઘટના વાંચવામાં આવી. સ્વામી રામકૃષ્ણએ એમના જીવન દરમ્યાન ઘણા ધર્મોની સાધના કરી. દુનિયાના વિવિધ ધર્મો સરવાળે તો એક જ જગ્યાએ પહોંચાડે છે તો હું આ જુદા જુદા માર્ગોની સાધના કરીને અનુભવ તો મેળવું કે આ કેટલા અંશે સત્ય છે. તેમણે ઇસ્લામ, ખ્રિસ્તી, વૈષ્ણવ, સૂફી, તાંત્રિક વગેરેનું પુરી નિષ્ઠા અને ભાવથી અનુસરણ કર્યું.\n\nતેમની આ અનુભવ યાત્રામાં બંગાળના સખી સંપ્રદાયનો માર્ગ પણ હતો. સખી સંપ્રદાય માત્ર ઈશ્વરને જ પુરુષ માને છે, બાકી બધાને સ્ત્રી ! આ સંપ્રદાયમાં સાધક(સ્ત્રી કે પુરુષ) પોતાને શ્રીકૃષ્ણની પ્રેમિકા કે સખી માનીને ભક્તિ કરે છે. સ્વામી રામકૃષ્ણએ છ-આઠ મહિના સખી બનીને સાધના કરી. આ સાધના દરમ્યાન બન્યું એવું કે તેમનો અવાજ સ્ત્રૈણ થતો ગયો, ચાલ પણ સ્ત્રીઓ જેવી થવા માંડી ! અહીં સુધી તો ચાલો બધું સમજમાં આવે એવું છે પરંતુ આશ્ચર્યજનક ઘટના એ બની કે રામકૃષ્ણના શરીરમાં સ્તનનો વિકાસ થવા માંડ્યો અને તેથી વધુ માની ના શકાય એવી વાત તો એ બની કે તેમને માસિક ધર્મ શરુ થઇ ગયો ! સખી સંપ્રદાયની સાધના છોડી અને પુરુષ ભાવમાં પાછા ફર્યા બાદ પણ એમના આ શારીરિક ફેરફારો શમતાં દોઢ વર્ષ જેવો સમય લાગ્યો !\n\nઆ બાબત મેં વાંચી ત્યારે મને ખ્રિસ્તી ધર્મમાં નોંધાયેલી આ પ્રકારની એક વાત યાદ આવી – ‘સ્ટીગ્માટા’. ખ્રિસ્તી ધર્મમાં ઘણા ભક્તો, ખાસ કરીને સંતો, ઈશુની ભક્તિમાં એટલા ભાવુક થઇ જતા કે વધસ્તંભની ઘટના દરમ્યાન ઈશુના શરીર પર પડેલા ઘા, ઉઝરડા, દર્દ વગેરે આ સાધકોના શરીર પર દેખાવા માંડે અને ઘણીવાર તો હાથ-પગના પંજામાંથી લોહી પણ નીકળે ! ઇતિહાસમાં આવી અનેક ઘટનાઓ નોંધાયેલી છે.\n\nસ્વાભાવિક છે આ બંને બાબતોને માનનારા અને વિરોધ કરનારા લોકો આપણને મળી આવવાના. ઘણાને આ ઘટનાઓ સાચી લાગશે, ચમત્કાર લાગશે અને ઘણાને સાવ હમ્બગ. મારે એમાં નથી પડવું પણ આ ઘટનાઓ જે બાબત તરફ ઈશારો કરે છે તેની વાત કરવી છે. અદ્વૈત વેદાંતમાં એક નાનકડી વાત જુદી જુદી રીતે કહેવાયેલી છે અને તે વાત છે – ‘यद भावं तद भवति’ અથવા ‘यत् भावो तत् भवति’ અર્થાત તમે જે વિચારો છો એવા તમે બની જાવ છો,\n\nતમારા વિચારો, માન્યતાઓ કે ભાવ તમારા જીવનને ઘડે છે. એનો મતલબ એ થયો કે તમારા મનના વિચારો અને ભાવનાઓ તમારા જીવનને આકાર આપી શકે છે. જીવનમાં પ્રાપ્ત થતી તમામ બાબતો તમારા વિચારોથી આકર્ષી શકાય છે, મનમાં સાચો અને સશક્ત ભાવ હશે તો જીવનમાં બનતી ઘટનાઓ અને મળતી વસ્તુઓને તમે તમારી ઈચ્છા અનુસાર પ્રભાવિત કરી શકશો. તમે જ તમારા વિશ્વના રચયિતા છો, તમારી આજુબાજુની વાસ્તવિકતા તમારા પોતાના વિચારોએ જ આકર્ષિત કરેલી છે. આકર્ષણનો સિદ્ધાંત કે લૉ ઓફ એટ્રેક્શનના મૂળમાં આ વૈદિક વિઝડમ રહેલું છે. આ લૉ ઓફ એટ્રેક્શન એટલે એવી ફિલસુફી કે તમારા વિચારો અનુસારની બાબતો તમારા તરફ આકર્ષિત થવા માંડે છે. હકારાત્મક વિચારો તમારા જીવનમાં હકારાત્મક બાબતો તાણી લાવે છે, જયારે નકારાત્મક વિચારો જીવનમાં દુઃખ, દર્દ કે નકારાત્મકતા ખેંચી લાવે છે.\n\nરહૉન્ડા બર્ન નામની ઓસ્ટ્રેલિયન ટેલિવીઝન રાઇટરે આ વૈદિક વિઝડમને લઈને ‘સિક્રેટ’ નામનું પુસ્તક લખ્યું અને પુસ્તકની સફળતાએ એનું જીવન બદલી કાઢ્યું. ત્યાર પછી તો પુસ્તકોની આખી સિરીઝ એમણે લખી કાઢી ! આ પુસ્તકો વાંચીને ઘણા લોકોએ દે ઠોકમ ઠોક સંકલ્પો કે ચીજોને આકર્ષવાના મનસૂબા ઘડી કાઢ્યા, અર્થના અનર્થ થયા પણ પુસ્તકો કમાણી કરી ગયા. મોટાભાગની વ્યક્તિઓ એ સમજવામાં નિષ્ફળ જાય છે કે માત્ર ઈચ્છા કરવાથી વસ્તુઓ જીવનમાં નથી ખેંચાઈ આવતી, એ તમારા વિચારો અને ભાવનાઓમાં વણાઈ ગયેલી હોવી જોઈએ, તમારું મન સતત અને કોઈપણ શંકા વગર એને રટતું રહેવું જોઈએ. શુદ્ધ ભાવે મનમાં ઘૂંટાતા રહેતા વિચારો મોડા-વહેલા બ્રહ્માંડમાં ફરતા થાય છે અને વસ્તુઓ તમારા જીવનમાં ખેંચાઈ આવે છે.\n\nસાવ સરળ વાત છે, વિચારોની એક ઉર્જા હોય છે અને ઉર્જાનો સાદો નિયમ એ કે તે પોતાના જેવી જ બીજી ઉર્જાને આકર્ષિત કરે. નકારાત્મક ઉર્જા ધરાવતી વ્યક્તિઓના જીવનમાં અક્કર-ચક્કરમાંથી નકારાત્મક ઘટનાઓ, વ્યક્તિઓ કે અનુભવો આકર્ષિત થઇ આવતા હોય છે. એથી ઉલટું, પોઝિટિવ ઑરા હકારાત્મક બાબતો તાણી લાવે. વિચારો તમારી બહારનું જ વિશ્વ નહીં અંદરનું વિશ્વ પણ પ્રભાવિત કરે છે. વિચારો તમારી બાયોલોજીને મેનેજ કરે છે. તમારા અંત:સ્રાવો, જીવરસાયણો, ન્યુરોટ્રાન્સ્મીટર્સ, બ્લડ પેરામીટર્સ વગેરે બધું તમારા વિચારોના પ્રભાવમાં છે. નકારાત્મક ઉર્જાથી લદાયેલો એક નબળો વિચાર પણ શરીરની ક્રિયાઓમાં ઉથલપાથલ મચાવી શકે, જયારે હકારાત્મક ઉર્જાથી સંચિત એક સબળો વિચાર શરીરમાં એવા ચમત્કારો સર્જી શકે કે વિજ્ઞાન મોમાં આંગળા નાખી જાય !\n\n‘यद भावं तद भवति’ – મનમાં ઘૂંટીને રાખવા જેવું નાનકડું આ સત્ય છે, સાચા અર્થમાં જો આ સત્ય સમજાઈ જાય તો આ જ ક્ષણથી જીવન પરિવર્તિત થવાનું શરુ થઇ જાય તે નક્કી ! આ સત્ય સમજવું અઘરું નથી પણ તેને જીવનમાં ઉતારવા સંકલ્પ બળ જોઈએ, સંકલ્પ કઠિન છે. સંકલ્પથી રાતોરાત વિચારો કે ભાવ બદલી ના શકાય, તેને નાના નાના સંકલ્પોમાં વહેંચીને સતત એ દિશામાં પ્રયત્નશીલ રહેવું પડે. મનના વિચારો પ્રત્યેની જાગૃતિ, શુદ્ધ ભાવ, કૃતજ્ઞતા, ધારણા-ધ્યાનનો અભ્યાસ વગેરે થકી તમારી જીવન ઉર્જાને આ દિશામાં વાળી શકો છો, જો આપણા વૈદિક વિઝડમમાં વિશ્વાસ હોય તો…\n\nપૂર્ણવિરામ:\n\nસૌથી લાભદાયી રોકાણ(ઇન્વેસ્ટમેન્ટ) કયું ?\n\nતમારી પોતાની જાતને અંદરથી રૂપાંતરિત(ટ્રાન્સફોર્મ) કરવામાં કરો તે",
      "duration": "4 mins",
      "category": "Inspirational"
    },
    {
      "id": 21,
      "title": "સંબંધોનું વાવેતર",
      "story_name": "કાવ્યા કાલે મારે કંપનીમાં અગત્યની મિટિંગ છે પપ્પા મમ્મી જાત્રાએથી પાછા આવી રહ્યા છે. જવાબદારીવાળી મારી પોસ્ટ હોવાથી કાલે અચાનક રજા લેવી મારા માટે અયોગ્ય ગણાશે. શું કરવું એ સમજાતું નથી.\n\nમેં રાત્રે ડિનર લીધા પછી કાવ્યાને વાત કરી.\n\nકાવ્યા બોલી..આટલી વાતમાં ચિંતા કરો છો ? હું કાર લઈ એરપોર્ટ જઈશ અને પપ્પા મમ્મીને લઈને આવીશ તેમાં તમારી ક્યાં જરૂર છે ?\n\nહું કાવ્યા સામે જોતો રહ્યો..\n\nકોઈ શંકા ? કાવ્યા બોલી.\n\nના ડાર્લિંગ...પપ્પા જ કહે છે કાવ્યા મારો બીજો દીકરો છે.\n\nએ સ્માઈલ આપી ફરી કિચનમાં પોતાનું અધૂરું કામ કરવા જતી રહી.\n\nહું કાવ્યાનું બદલાયેલ વ્યક્તિવને ઝાંખતો રહ્યો અને વિચારતો રહ્યો, ક્યાં અમારા લગ્ન થયા ત્યારની કાવ્યા અને અત્યારની કાવ્યા, બંનેમાં આભ જમીનનો ફેર છે.\n\nપહેરવેશમાં પણ પપ્પા મમ્મી એ કાવ્યાને છૂટ આપી હતી. અજાણી વ્યક્તિને ઘરમાં દીકરી ફરે છે કે ઘરની વહુ એજ પ્રથમ દ્રષ્ટિએ ખબર ન પડે.એ કારણથી કાવ્યાને પણ પિયર કરતા સાસરે વધારે ગમતું હતું.\n\nઅમારા લગ્ન થયા ત્યારે ઘરકામ સિવાય કાવ્યાને કોઈ પ્રકારનું બીજું જ્ઞાન ન હતું. હા તે B.Com થઈ હતી પણ તેનું પિયર જુનવાણી મગજનું હોવાથી કોલેજથી ઘર અને ઘરથી કોલેજ, આજ તેની પ્રવૃત્તિ અને જીવન હતું.\n\nવાસ્તવમાં કાવ્યાના જીવનમાં પરિવર્તન લાવનાર કોઈ હોય તો એ મારા માઁ બાપ. સંયમ, ધીરજ અને પ્રેમથી તેમણે ધીરે ધીરે કાવ્યાને એક સ્માર્ટ ગૃહિણી બનાવી દીધી. સામેની વ્યક્તિના દિલમાં જગ્યા બનાવવા આપણા પ્રયત્ન પણ દિલથી હોવા જોઈએ. એ મારા પપ્પા મમ્મીએ સાબિત કરીને બતાવ્યું જેનો મને ગર્વ છે.\n\nમારા પપ્પા મમ્મી Govt.માં કલાસ વન ઓફિસર હતા.\n\nબચત ઉપરનું વ્યાજ અને પેન્શન પણ સારું એવું મળતું હોવાથી દીકરાની વહુ કમાતી આવે તેવો તેમનો કે મારો કોઈ આગ્રહ ન હતો. ઈશ્વરે બધું આપ્યું હતું..જરૂર માત્ર નિવૃત્તિમાં પપ્પા મમ્મીને શાંતિની હતી.. તે કાવ્યાના વાણી, વર્તન, વ્યવહારથી તેઓને મળી રહી હતી.\n\nપપ્પાએ કાવ્યાને શીખવાડ્યું હતું કોઈ પણ તને પૂછે કે શું કરો છો ?\n\nતો કહેવાનું \"વર્ક ફ્રોમ હોમ\"\n\nપપ્પાએ અમારા લગ્નના એક વર્ષ પછી કાવ્યાને પ્રથમ કાર ચલાવતા શીખવાડી. પપ્પા મમ્મીને મંદિરે જવું હોય, બેન્કમાં જવું હોય, પોસ્ટ ઓફીસ જવું હોય કે પછી કોઈ ફંક્શનમાં, કાવ્યા કાર ચલાવી તેમને લઈ જતી. મારા પુત્ર પિન્ટુને સ્કૂલે મુકવાથી પેરેન્ટ્સ મિટિંગ સુધીનું કામ તે સરળતાથી એકલી કરવા લાગી હતી.\n\nપપ્પા હસવા માં મને કહેતા કાવ્યા મારો બીજો દીકરો છે.\n\nએક વખત મેં પપ્પા મમ્મીને હસવામાં પૂછ્યું..કાવ્યાના બેન્ક એકાઉન્ટમાં આટલા બધા રૂપિયા કેવી રીતે જમા થાય છે.. ?\n\nપપ્પા હસી ને બોલ્યા ...વર્ક ફ્રોમ હોમ.\n\nમેં હસી ને કીધું હું સમજ્યો નહિ પપ્પા.\n\nજો બેટા તું જે પ્રવૃત્તિ કરે છે એ આર્થિક પ્રવૃત્તિ કહેવાય. જેમાં દર મહિને પગાર રૂપી તમને તેનું વળતર મળે છે. જ્યારે કાવ્યા ઘરની જે પ્રવૃત્તિઓ કરે છે..એ પ્રવૃતિઓનું કોઈ આર્થિક વળતર તેને મળતું નથી એટલે હું અને મમ્મી દર મહિને તેનાં એકાઉન્ટમાં ૧૫૦૦૦ ૧૫૦૦૦ રૂપિયાએમ ૩૦૦૦૦ રૂપિયા જમા કરાવીએ છીએ.\n\nઅમે તેને કીધું હતું સમીર તને હાથ ખર્ચીના રૂપિયા આપે તો ના ન પાડતી...એ તારો હક્ક છે અને તેની ફરજ પણ છે.\n\nહું કાવ્યા સામે જોઈ હસી પડ્યો હું પણ તેને હાથ ખર્ચીના ૧૦,૦૦૦ રૂપિયા આપું છું.\n\nમતલબ ૪૦,૦૦૦ ઘરે બેઠા ?\n\nપપ્પા બોલ્યા, ના બેટા માત્ર ૪૦,૦૦૦ નહિ, તું જાણે છે હવે તો તે કોમ્યુટર પણ શીખી ગઈ છે એટલે મારા મિત્રના ગ્રૂપના અકોઉન્ટના ઘણા કામ એ ઘરે બેસીને કરી મહિને ૩૦,૦૦૦ જેવું જાતે કમાઈ લે છે..સમજ્યો...બોલ હવે કેટલા રૂપિયા મહિને કાવ્યા કમાય છે ?\n\nમારી કાવ્યા તારાથી ઉતરતી નથી..કહી પપ્પા હસી પડ્યા\n\nમેં હસીને કીધું મારે પણ \"વર્ક ફ્રોમ હોમ\" કરવું છે.\n\nમમ્મી બોલી વાંધો નહિ કાવ્યા જે ઘર ના કામ કરે છે એ તારે પણ કરવા પડશે.\n\nઅમે બધા હસી પડ્યા.\n\nવહુને જન્મદિવસે સોનાના ઘરેણાં કે અન્ય ભેટ આપતા સાસુ સસરા ઘણા મેં જોયા છે. પણ પપ્પા મમ્મીએ તો કાવ્યાને પ્રથમ જન્મ દિવસે સ્માર્ટ ફોન બીજા જન્મદિવસે લેપટોપ અપાવ્યું. સાથે કોમ્યુટરના કલાસ પણ જોઇન્ટ કરાવ્યા. અને ત્રીજા જન્મદિવસે એક્ટિવા આપી કાવ્યાને સંપૂર્ણ આઝાદી આપી એક આદર્શ સ્માર્ટ ગૃહિણી બનાવવા તરફ પ્રયાણ કર્યું હતું.\n\nમેં જ્યારે કીધું પપ્પા આટલા બધા રૂપિયા કાવ્યાના એકાઉન્ટમાં કેમ જમા કરાવો છો ?\n\nત્યારે તેમણે સુંદર જવાબ આપ્યો, જો બેટા અમારું જે છે એ બધું અમારી ગેરહાજરીમાં તમારું જ છે. બધું ભેગું કરીને અમારી ગેરહાજરીમાં તમને આપવું તેના કરતાં અમારી હાજરીમાં તમને આપી તમને ખુશ થતા જોઈ અમે પણ ખુશ કેમ ન થઈએ ?\n\nએક આદર્શ માતા પિતા મારી નજરમાં તો તેઓ હતા જ પણ તેમણે આદર્શ સાસુ સસરા બનીને પણ મારી અને કાવ્યાની નજરમાં એક મુઠી ઊંચું સ્થાન સાબિત કરી બતાવ્યું.\n\nફકત હાથમાં સ્માર્ટ ફોન પકડી હૉશિયાર નથી બનાતું... પણ આપણા રોજિંદા વ્યવહારમાં પણ હોશિયારી અને કુશળતા આવે ત્યારે હાથમાં સ્માર્ટ મોબાઈલ શોભે એ કાવ્યાએ પુરવાર કરી બતાવ્યું..કાવ્યાએ ફક્ત પપ્પા મમ્મીનું નહિ મારા ૫૦% બહારના કામ તેણે સંભાળી લીધા છે. વધારે પડતા કામ તો ઓનલાઈનથી તે પતાવી દે છે.\n\nકોઈને ખીલવા માટે વાતાવરણ આપવું, અને ઊડવા માટે પાંખ છે તેવો અહેસાસ કરાવવો એ પણ મહાનતા છે જે અમારા ઘરે પૂરું પાડ્યું હતું.\n\nઅચાનક કાવ્યાનો ગાવાનો અવાજ સાંભળી હું વિચારોમાંથી બહાર આવ્યો ત્યારે કાવ્યા રસોડામાંથી ગીત ગાતી હતી\n\nમૈ તો ભૂલ ચૂકી બાબુલ કા દેશ પિય કા ઘર..\n\nકોઈ જામેલ છોડને ઉખાડી બીજા ક્યારામાં રોપીએ ત્યારે પણ ધીરજ અને સંયમની જરૂર પડતી હોય છે. ત્યારે તેમાં ફૂલ બેસે છે. જ્યારે આપણે તો કોઈના ઘરની દીકરી લાવીએ છીએ..રીત રિવાજ, સ્વાદ, સબંધ, ઘર, વ્યક્તિઓ બધું જ નવું...થોડો સમય તો લાગે સેટ થતા.\n\nપરસ્પર એક બીજાની માવજત, પ્રેમ અને ધ્યાન રાખશું તો ઘર એક મંદિર જરૂર બની જશે. આજકાલ પરિવાર નાના બની ગયા છે સુખ દુઃખમાં બીજા ઉપર આધારિત ન રહેવું હોય તો ઘરની દરેક વ્યક્તિને હોશિયાર અને ચકોર બનવું પડશે.",
      "duration": "4 mins",
      "category": "Inspirational"
    },
    {
      "id": 22,
      "title": "કઠોર  નિર્ણય",
      "story_name": "છાપુ હાથમાં આવતા જ દરેકની આંખો આશ્ચર્યથી પહોળી થઇ ગઇ. કોઇ માનવા તૈયાર ન હતુ. આટલા મોટા સેવાભાવી. સાલસ, શાંત, પરોપકારી અને પરગજુ કાન્તિકાકા વિશે કોઈને સ્વપ્નેય ખ્યાલ ન હતો. કદાચ છાપાવાળાની કંઈક ભૂલ થતી લાગે છે. બધા એકબીજાને \"બને જ નહિ ને\" કહી મન વાળતા હતા. પણ છાપામાં આપેલ નોટિસ સાચી જ હતી.\n\nકાન્તિકાકાને ત્રણ દીકરા. શરૂઆતની તેમની નોકરી મિલ કામદારની.નાનકડી ખોલીમા સવિતા કાકી સાથે એમણે પોતાના સંસારની શરૂઆત કરેલી. આખી જિંદગી કરકસરથી જીવન ચલાવે રાખ્યું. મોટા દીકરા વિવેકનો જન્મ પણ આ જ ખોલીમાં. વિવેકની પ્રથમ વર્ષગાંઠ ઉજવવાના પૈસા ન હતા પણ હર્ષ ખરો. મીલમાં જવા રાખેલી સાઈકલ માત્ર ત્રીસરૂપિયામાં વેચી નાખેલી. કાકીને અંધારામાં રાખીને. છ  છ મહીના ચાલતા મીલે જતા. સવિતાકાકીની કરકસર અને પોતાના ઓવરટાઈમના પૈસાથી બીજી જુની સાઈકલ  ખરીદી લાવ્યા ત્યારે સવિતા કાકીનો જીવ હેઠે બેઠો.\n\nઘણુ દુઃખ વેઠીને..પોતાના અંગત મોજશોખનુ બલીદાન આપીને દીકરાઓને  ભણાવ્યા. વચલો દીકરો ખાસ કંઈ ભણી ના શકયો.પણ સૌથી નાનો દીકરો તેજસ્વી. દરદાગીના વેચીને કે ઉછીનાપાછીના કરીને પણ તેને ઉચ્ચ શિક્ષણ આપ્યુ\n\nમોટા દીકરાને ભાવનગરમા નોકરી. વચલાએ રાજકોટમાં પોતાનો ધંધો જમાવ્યો  અને નાનાને ઓસ્ટ્રેલિયાની એક મોટી કંપનીમાં નોકરી મળવાથી તેની તૈયારી કરી રહ્મો હતો. આખી જિંદગી દુઃખ વેઠનાર આ દંપતીના જીવનમાં હવે સુખનો સૂરજ ઉગે એમ હતો. કાન્તિકાકા પણ ઊંમરના કારણે હવે વધારે ભાર સહન કરી શકે તેમ ન હતા. નોકરી છોડી ગામડે આવી ગયા.બે માણસનુ પેટ ભરાય એટલી સગવડ સાથે.\n\nકાન્તિકાકા મંદિરે ગયા. નાનો દીકરો નિકૂંજ ઘેર હતો. તેની ફાઈલોના કાગળ યાદ કરી કરીને ગોઠવવામાં વ્યસ્ત હતો.\n\nસવિતા કાકી રસોઈની તૈયારી વ્યસ્ત. કાકા ભૂખભૂખ કરતા આવશે એમને કાલનો પાછો ઉપવાસ. એની ચિંતામાં કાકી રસોઈ કરવાની ઉતાવળમાં હતા. અને ગૅસ ખલાસ.બીજી બોટલ હતી એમણે નિકૂંજને બૂમ પાડી,\n\n\"નિકૂંજ આ બોટલ બદલી આપને.મારે મોડુ થાય છે. તારા પપ્પા આવ્યા સમજ\"\n\n\"મમ્મી હુ અગત્યનુ કામ લઈને બેઠો છુ હમણાં નહીં..'\n\nસવિતાકાકીને રસોઇની ઉતાવળ હતી. જાતે જ બોટલ બદલી નાખી પણ.ઉતાવળમા ન જાણે કેમ આગ ભભૂકી ઉઠી. સવિતાકાકીની સિલ્કની સાડી સળગી. તેમણે બૂમાબૂમ કરી મૂકી. નીકૂંજ દોડ્યો પણ..સવિતાકાકી કલ્પના બહારનુ દાઝ્યા. હૉસ્પિટલ લઈ જવાયા. ખબર મળતાં બંન્ને દીકરા પણ આવી ગયા. સવિતાકાકીનુ બચવુ અશક્ય હતુ..ચોથા દિવસે હોસ્પિટલમાં જ સવિતા કાકીએ અંતિમ શ્ર્વાસ લીધો. સ્મશાનમા અગ્નિદાહ દેવાતાં. ડાઘુઓ વિખરાવા માંડ્યા.\n\nકાન્તિકાકા અને ત્રણ દીકરાઓ રહ્મા.નિકૂંજને ઓસ્ટ્રેલિયા જવાની તૈયારી કરવાની હજુ બાકી હતી. બીજા દિવસની રાત્રીની ફ્લાઈટ પકડવાની હતી. તેનો જીવ તૈયારીમાં હતો. તો.વચલાને.કોઈ મોટી પાર્ટી સાથે ધંધાના કરાર કરવાના હતા.ખૂબ મોટો સોદો હાથમાંથી જાય તેમ હતો. તે બંન્ને ઘેર જવાની ઉતાવળમા હતા. \"બાપુજી, તમે અને મોટાભાઈ રોકાવ અમે આગળ જઇ બીજી તૈયારી કરીએ\" કહી જવાબની પણ રાહ જોયા વિના ચાલતા થયા. કાન્તિકાકા દયામણી નજરે બન્નેની પીઠ તાકતા રહ્યા.\n\n ચિતા પર તેમનો ભૂતકાળ અને ભવિષ્ય. ભડભડ સળઞી રહ્યા હતા. ચિતાને અનિમેષ આંખે તાકી રહેલા કાન્તિકાકાને આજથી પોતાનુ ભવિષ્ય અંધકારમય દેખાતુ હતુ.પોતે કેટલા પરાધિન થઇ જશે ? એના વિચાર માત્રથી તે ધ્રુજી ઉઠયા.\n\nએકાદ મહિનો તો દૂરના વિધવાકાકી અને નજીકના ફોઈના સહારે નીકળી ગયો. દીકરા કારજ પાણી પર પણ ના આવી શક્યા તેનો અફસોસ એમની આંખોમાંથી આંસુ બની નિતરી જતો. મહીનો માસ મોટા દીકરા સાથે કાઢી નાખવાના ઈરાદે તે પહોંચ્યા. પણ અઠવાડિયુ પણ ન રહી શકયા. વચલા દીકરા પાસે તો ફાવશે એવી ધારણા પણ ખોટી પડી. અને નિકૂંજ તો હવે પરદેશથી પાછો નહીં જ આવે એમ એ દ્રઢપણે માનતા. છતાં મન મોટુ રાખી, વચલા દીકરાને ઘેર રોકાયા.મનેકમને..છૂટકો જ ન હતો.\n\nબે ચાર દિવસ પછી વચલા દીકરાએ જ વાત કાઢી \"બાપુજી ગામમાં આપણી બે એકર જમીન છે તેની આગળથી જ હાઈવે નીકળ્યો છે નહીં ? તો તો એના ભાવ પણ ઉચકાયા હશે નહીં ?\n\n\"હા ,બેટા એકરે લગભગ પચાસ સાઈઠ લાખ ખરા.\" \n\n\"તો પછી કાઢી નાખો ને ? કરોડ સવાકરોડ તો રમતાં રમતા મળશે. કયાં સુધી અમે ભાડાં ભરીએ. મોટાને પણ પૈસાની તાણ છે\"\n\n\"હા, તે ઠીક વાત કરી શા માટે છતા પૈસે તમારે દુઃખ વેઠવાનુ.? દલાલને વાત કરીએ.\" કાન્તિકાકાને વાત ઠીક લાગી. ઘેર દલાલને બોલાવ્યો. દલાલ ભલો હતો એની સલાહ સાચી. એકાદ વર્ષ પછી જમીન કાઢી નાખીએ તો બે કરોડ ઉપજે. બંને દીકરાને વાત ગમી. થોડો સમય જવા દઈ કાન્તિકાકાએ દલાલને ફરી બોલાવ્યો.\n\n\"ભાઈ, મારે પૈસાની જરૂર છે.  હાલને હાલ તુ જમીન વેચી આપ તારૂ કમિશન પાકકુ..\" અને કાન્તિ કાકાએ દીકરાઓની જાણબહાર જમીન વેચી રોકડી કરી દિધી. આવેલી રકમનુ ટ્રસ્ટ બનાવી સેવાકીય પ્રવૃત્તિઓ શરૂ કરી દીધી. ગામમાં \"સવિતામહીલા ગૃહ ઉદ્યોગ.\" એક વૃધ્ધાશ્રમ.એક અનાથાશ્રમ.અને જરૂરિયાતમંદો માટે મફત ભોજનાલય.\n\nબધી સંસ્થાઓ સવિતા કાકીના નામે અને બધી સંસ્થાનાના મુખ્યદાતા અને વહીવટ કર્તા પોતે રહી પ્રવૃત્તિઓ શરૂ પણ કરી દીધી. ચોમેર એમની સેવાભાવનાની સુવાસ પથરાવા લાગી અને એટલે ભવિષ્યમાં દીકરા કોઈ હકકદાવો કરતા ના આવે માટે વકીલને મળી. જાહેર નોટિસથી દીકરાઓને પોતાની તમામ મિલકતોમાથી ખારીજ કરવાની નોટિસ વર્તમાન પત્રમાં પ્રસિધ્ધ કરી નાખી.\n\nઆ નોટીસ વાંચી બધા અવાક્ બની ગયા ત્યારે એમણે જાહેરમાં વાતનો ઘટઃસ્પોટ કર્યો.\n\n\"જમીન વેચાય એટલે પૈસા હડપ કરી પોતાને વૃધ્ધાશ્રમમાં મૂકવાની વેતરણ દીકરા--વહુઓએ કરી દીધાની પોતાને જાણ થઇ ગઇ હોવાથી પોતે આ નિર્ણય પર આવ્યા. છતાં દીકરાઓના બાળકોના ભવિષ્ય માટે થોડી રકમ અલાયદી રાખી છે. એની જાહેરમાં વાત કરતાં કરતાં અત્યાર સુધી છુપાવી રાખેલ આંસુઓ તેમની આંખોમાથી ટપકી રહ્યા. ત્યારે હાજર રહેલા તમામની આંખો ભીની થઇ ગઇ. અને \"પોતાના આ કઠોર નિર્ણયથી સવિતાના આત્માને શાન્તિ.\"..બોલતાં બોલતાં.. તે નાના બાળકની જેમ ધ્રૂસકે ધ્રૂસકે. રડી પડ્યા.",
      "duration": "4 mins",
      "category": "Inspirational"
    },
    {
      "id": 23,
      "title": "ગેરસમજ",
      "story_name": "સિત્તેર વર્ષની વૃદ્ધાવસ્થા ધરાવતાં શારદાબા ઘરમાં એક વડીલનું સ્થાન ભોગવતાં હતાં. પોતાના પતિના અવસાન બાદ તેઓએ ઘણા જ કપરા સંજોગોનો સામનો કરીને એકના એક દીકરાને માવજત કરી ઉછેર્યો હતો. તેને ભણાવી-ગણાવી સમાજમાં એક ઈજ્જદાર વ્યક્તિ બનાવ્યો હતો. દીકરો કરણ પણ તેની મમ્મીનો ખૂબ જ આદરભાવ રાખતો અને મમ્મીના દિલને ક્યારેય ઓછું ના આવે તેનું ખાસ ધ્યાન રાખતો.\n\nસમય થતાં દીકરાનાં પોતાના સમાજના એક સુખી પરિવારની ગુણિયલ અને સમજદાર કન્યા કિરાતી સાથે લગ્ન પણ કરાવી દીધાં. દીકરો હવે પોતાની એક નવી જવાબદારી સાથે ગૃહસંસારમાં રત રહેલા લાગ્યો. આથી તેની મમ્મી તરફનું તેનું ધ્યાન થોડું ઓછું થવા લાગ્યું. શારદાબા મનમાં થયું કે વહુ આવતાં દીકરાની મારી સાથેની લાગણીમાં ઉણપ આવી રહી છે પરંતુ તેઓ ચૂપ રહેતાં.\n\nએવામાં એક દિવસ તેઓને સખત ઉધરસ સાથે તાવ આવવા લાગ્યો. ડોક્ટર સાહેબની દવાથી તેમનો ઝીણો તાવ મટવાનું નામ લેતો નહોતો. આથી ડોક્ટરને વહેમ પડ્યો કે કદાચ ટી.બી. હોઈ શકે. બાનો રિપોર્ટ કઢાવવો પડે. આથી શારદાબા ટી.બી. નિદાન માટેની હોસ્પિટલમાં લઈ ગયા. ત્યાં એમના ગળફા તથા લોહીનાં સેમ્પલ લેવામાં આવ્યાં તેમજ ઘરમાં તેઓની તમામ વસ્તુઓ અલગ રાખવા સૂચના આપવામાં આવી.\n\nઘરના તમામ સદસ્યોને હવે તેમનાથી અંતર રાખવા લાગ્યા. સાવચેતીનાં પગલાંરૂપે તેમને ભોજન અને પાણી પણ દૂરથી આપવામાં આવતું. એવામાં એક દિવસ દીકરાની નાની દીકરી દિયા જેને તેઓ ઘણું વ્હાલ કરતાં હતાં તે તેમની પાસે આવી. વહુની નજર પડતાં જ તેણી તેનું કાંડું પકડીને દિયાને દૂર ખેંચી ગઈ. દિયા રડતી રહી. આનાથી તેઓ ઘણા દુઃખી થયાં પણ તે કંઈ બોલી શક્યાં નહીં. તેઓએ ઘરમાં બધા સાથે વાત કરવાનું બંધ કરી દીધું. તેઓને એમ થઈ ગયું કે હવે ઘરમાં બધાં મને ધિક્કારી રહ્યાં છે.\n\nકેટલાક દિવસો પછી ડોક્ટરે રિપોર્ટ મોકલ્યો જે સંપૂર્ણ નેગેટિવ હતો. આ દરમિયાન દવા તો ચાલુ જ હતી. આથી ઝીણો તાવ ઊતરી ગયો તથા ઉધરસ પણ ઓછી થઈ ગઈ. પરંતુ તેમના મનમાં જે ગરસમજની જે ગાંઠ પડી હતી કે, હવે ઘરમાં મારી કોઈ કદર જ કરતું નથી. આથી તેઓ સદા ઉદાસ રહેતાં અને કોઈ સાથે કામ વિના બોલતાં નહોતાં.\n\nદીકરા કરણ અને તેની પત્ની કિરતીએ તેમના વ્યવહાર પરથી અનુમાન કરી લીધું કે બાના મનમાં કોઈ ઠેસ પહોંચી છે. પરંતુ તેઓ શું કરી શકે ? વહેમનું કોઈ ઓસડ ના હોય તથા શંકાનું કોઈ સમાધાન ના મળે.\n\nઆજે બાનો ૭૧મો જન્મદિવસ હતો. પરંતુ ઘરમાંથી કોઈએ તેમને વધામણી પણ ના આપી. બપોરે તેઓ નિરાશા સાથે પોતાના બેડરૂમમાં સૂતેલાં હતાં. એવામાં એકાએક તેમની પૌત્રી રિયા દોડતી આવી. તેણે દાદીને ઉઠાડ્યા અને કહેવા લાગી લાગી કે, \"દાદી ચાલોને, મારે પેલા બગીચામાં ફરવા જવું છે. દિયાને પણ સાથે જ લઈ જઈશું,\" ઘણી આનાકાની બાદ તેમની ઈચ્છા ન હોવા છતાં રિયા અને દિયાને લઈને સોસાયટીની બહાર આવેલા મહાદેવ મંદિરે દર્શન કરીને પાસેના બગીચામાં ગયાં.\n\nસંધ્યાનું અંધારુ ઉતરતાં તેઓ બંને છોકરીઓ સાથે ઘર તરફ પાછાં ફર્યાં. ઘર પાસે આવતાં જ તેમણે જોયું કે આખું મકાન રંગબેરંગી રોશનીથી ઝળહળી રહ્યું હતું. બેઠકરૂમના મધ્ય ભાગમાં સજાવટ કરેલા એક ટેબલ પર મોટી કેક રાખવામાં આવી હતી અને તેની આસપાસ તેમની ઉંમર ધરાવતા પડોશીઓ પણ હાજર હતા.\n\nશારદાબા દીકરીઓ સાથે ઘરમાં પ્રવેશ્યાં ત્યાં જ કરણ અને કિરાતીએ ઊભા થઈને તેઓના ચરણસ્પર્શ કરી, \"હેપીબર્થડે મમ્મા\" કહેતા જ તેમના મનની બધી જ ગેરસમજની ગાંઠો ઉકલી ગઈ. તેમની બધી ફરિયાદોની શંકાનું મૂળ તેમને મળી ગયું. તેમને અહેસાસ થયો કે છોકરા અને વહુને ખરેખર મારી ઘણી દરકાર કરે છે. આ સમયે કિરાતીએ ટી.બી. ગંભીરતાની વાત શારદાબાને સમજાવી અને રિયાને પોતે કેમ ખેંચી ગઈ હતી તેનું કારણ જણાવ્યું.\n\nઆ સાથે જ કેક કાપતાં તેમની આંખોમાંથી એક અનેરા આનંદની ગંગા-જમુના વહેવા લાગી. આજે તેઓને સમજાયું કે આ ઘરમાં પોતે એક મહત્વનું સ્થાન ધરાવે છે. દીકરો તેમજ વહુ મારી નજીક હતા, પરંતુ હું પોતે જ તેમનાથી દૂર થતી જતી હતી.\n\n\"મમ્મી, અમે બધા અહીં આપના કારણે જ અસ્તિત્વ ધરાવીએ છીએ.\" આમ કહીને બધા જ તેમને ભેટી પડ્યા.\n\nતેમની બધી જ ગેરસમજ દૂર થઈ ગઈ હતી અને હવે તે સંપૂર્ણપણે તણાવમુક્ત હતાં.",
      "duration": "3 mins",
      "category": "Inspirational"
    },
    {
      "id": 24,
      "title": "નટખટ નંદલાલ",
      "story_name": "દોસ્તો આજે આજે જન્માષ્ટમીનો પવિત્ર પાવન દિવસ પૂર્ણ થશે. હવે તો એ નટખટ નંદલાલા પારણે ઝૂલશે. આજે કાનાની વાતો કરીએ તો.\n\nજેવી રીતે બાળકો હંમેશાં પોતાની મમ્મી, ભાઈ-બહેન તેમજ શાળામાં શિક્ષકોને હેરાન પરેશાન કરી મૂકતા હોય છે તેવી જ રીતે આ નટખટ કાનુડો નિત નવાં ગતકડાં કરતો રહેતો હતો. એવું નથી પણ બાળકોની જેમ જ આ કાનાને કેટલીક ગમતી તેની પોતાની અલગ વસ્તુઓ હતી. પરંતુ તેની પ્રત્યેક પસંદગીની પાછળ કોઈને કોઈ ખાસ કારણ રહેલું હતું. તો ચાલો મળીએ એ નટખટ કાનુડાને તેની પસંદગીની ચીજો સાથે.\n\nમોરપિચ્છ :\n\nભગવાન શ્રીકૃષ્ણ હંમેશાં પોતાના મુગટમાં મોરપિચ્છ લગાવતા હતા. તેમના આ મુગટ મોરમુગટ તરીકે પણ ઓળખાતો. મોરપિચ્છ\n\nકુદરતની ખૂબસૂરતીનું પ્રતિનિધિત્વ દર્શાવે છે.\n\nકાનો આ દ્વારા સંદેશ આપવા માંગે છે કે આ જિંદગીમાં પણ મોરપિચ્છની જેમ ભિન્ન ભિન્ન રંગો ભળેલા છે. આ મોરપિચ્છના ઘાટા રંગો દુઃખ તથા આપત્તિ દર્શાવે છે તો હલકા અને ચમકદાર રંગો સુખ-સમૃદ્ધિ તેમજ પ્રગતિનો નિર્દેશ કરે છે. આ રંગો દ્વારા શ્રીકૃષ્ણ સૌને સંદેશ આપી રહ્યા છે કે જિંદગીમાં જે કંઈ મળે તેને સમભાવ પૂર્વક સ્વીકારીને ચાલવું હિતાવહ છે.\n\nશ્રીકૃષ્ણના મુગટમાં લાગેલું આ મોરપિચ્છ તો એક એવો પણ સંદેશો પાઠવી રહ્યું છે કે દરેકે પોતાના દુશ્મનને પણ દોસ્તની માફક જ ગળે લગાડવો જોઈએ. શ્રીકૃષ્ણના મોટાભાઈ બલરામ, જેને શેષનાગનો અવતાર માનવામાં આવતા હતા. મોર જે સાપનો દુશ્મન, તે તેને મારી નાખે. બલરામના નાના ભાઈ હોવા છતાં પણ શ્રીકૃષ્ણ પોતાના મુગટ માં મોરપિચ્છ ધારણ કરતા હતા જે દોસ્તીનું પ્રતીક ગણાય છે. આભૂષણોના બદલે પોતાને મોરપિચ્છ વડે સજાવી કૃષ્ણ પોતાની સાદગીનો પરિચય કરાવે છે. \n\nમોરપિચ્છ સાથે એક ઘણી રોચક વાર્તા પણ જોડાયેલી છે.\n\nભગવાન રામ પોતાનો વનવાસ વિહાર કરી રહ્યા હતા. એક વખત માતા સીતાને ઘણી જ તરસ લાગી હતી. શ્રી રામે દૂર દૂર સુધી નજર કરી પણ ક્યાંય પાણીનો અણસાર જણાતો નહોતો. તેવામાં એક મોર તેમની નજરે પડ્યો. આ મોર પોતાનાં લાંબાં પીંછાંની મદદથી રસ્તો બનાવી શ્રીરામને નદી સુધી દોરી ગયો. જ્યારે રામ નદી કિનારે પહોંચ્યા ત્યારે તેમણે જોયું કે મોરનાં બધાં જ પીંછા ખરી પડ્યાં હતાં. બીજા જન્મમાં ભગવાને શ્રીકૃષ્ણનો અવતાર ધારણ કર્યો ત્યારે પેલા મોરને આપેલા વચન મુજબ તેના સન્માન માટે હંમેશાં પોતાના શિરે મોરમુગટને મોરપિચ્છ સાથે ધારણ કરતા.\n\nવાંસળી :\n\nભગવાન શ્રીકૃષ્ણને વાંસળી અત્યંત પ્રિય હતી. કારણ કે વાંસળીમાં બે ગુણ આરોપિત છે. સૌથી પહેલો ગુણ એ છે કે તેમાં ગાંઠ નથી. તેના દ્વારા પ્રભુ એ સંદેશ ફરમાવે છે કે પોતાના દિલમાં કોઈના માટે ગાંઠ (દ્વેષભાવ) કે બદલાની ભાવના ના રાખવી. \n\nબીજો ગુણ એ છે કે વાંસળી જ્યારે વાગે છે ત્યારે તેના દ્વારા મીઠા મધુરા સૂર રેલાય છે. એનો અર્થ એવો થયો કે આપણે જે કંઈ બોલીએ તે હંમેશાં મધુર અને મીઠું જ હોય. જીભ થકી ક્યારેય કડવાં વેણને ના વહેવા દઈએ. આ ગુણ જેનામાં હોય છે તે પ્રભુને વાંસળીની જેમ જ વહાલો હોય છે.\n\nમાખણ અને મિસરી :\n\n\"કાનાને માખણ ભાવે રે, \n\nકાનાને મિસરી ભાવે રે\"\n\nકાનાને માખણ-મિસરી ઘણી વહાલી. મિસરી (સાકર)નો એક ખાસ ગુણ એ છે કે જ્યારે તેને માખણ સાથે ભેળવવામાં આવે ત્યારે તેની મીઠાશ માખણમાં પૂરેપૂરી ભળી જાય છે. સાકર ભળેલું આ માખણ જીવનમાં પ્રેમને અપનાવવા માટેનો સંદેશ આપે છે. આ દ્વારા બોધ પ્રાપ્ત થાય છે કે ઘર પરિવાર કે સમાજે એક બની હળીમળીને પ્રેમથી રહેવું જોઈએ.\n\nનટખટ કાનુડો :\n\nકાનજીનું બાળપણ તેનાં તમામ તોફાની કારસ્તાનોથી ભરેલું પડ્યું વન છે. એને દહીં અને માખણ અત્યંત પ્રિય હતું. તે એટલું બધું પસંદ હતું કે બીજાના ઘરમાં જઈને દહીં અને માખણની ચોરી કરતાં સ્હેજ પણ અચકાતો નહોતો. દૂધ-દહીં-માખણની હાંડીઓ ઉપર શિકામાં ગોઠવેલી હોય તો તેને ગિલોલથી છેદ કરી નીચે કોઈ વાસણ રાખી તેમાં દહીં અને માખણ એકઠું કરીને ખાતો. વધેલું દહીં કે માખણ તે વાંદરાંને ખવડાવતો.\n\nઆમ જો તેના કરતૂતોની યાદી બનાવવા બેસીએ તો તે ઘણી લાંબી થાય તેમ છે. તે યમુના નદીનાં જળ ભરવા જતી ગોપીઓની મટકીઓ ફોડી નાખી તેમને સતાવતો. યશોદા માતા તને પકડવાની કોશિશ કરતાં તો ભાગી જતો. તેને બાંધવાનો પ્રયત્ન કરે તો તે પકડમાં ના આવે. દૂધને દોહતા પહેલાં તે વાછરડાંને છોડી દેતો અને તે ગાય માતાનું દૂધ ધાવી જતો. એનો એક એવો તર્ક હતો કે માનું બધું જ દૂધ બાળકને જ મળવું જોઈએ. પરંતુ તેની આ બધી જ હરકતો ગોકુળવાસીઓને ઘણો જ આનંદ આપતી હતી.\n\n",
      "duration": "3 mins",
      "category": "Inspirational"
    },
    {
      "id": 25,
      "title": "ઘરની બેઠકમાં પત્નીના હરખના આંસુ",
      "story_name": "માનવ અને મયૂરીના લગ્નને પાંચ વર્ષ થઈ ગયા પણ શેર માટીની ખોટ હતી. \n\n\"પુત્ર પ્રાપ્તિની અંતરની અભિલાષામાં ભીતર સહુ અકળાય \n\nલાખ કોશિશ માનવ કરે પણ આખરે ધાર્યું તો ધણીનું થાય.\"\n\nઘેર મહેમાન બનીને આવેલા બે ફોઈ અને ફૂઆએ તેની માની હાજરીમાં માનવને બોલાવતાં ફોઈએ કહ્યું,\n\n\"માનવ તારી માની તબિયત હવે સારી રહેતી નથી અને તેને તારું સંતાન જોવાની ખુબ ઈચ્છા છે એટલે હવે દવાખાને વહુને લઈને ધક્કા બંધ કર અને બીજા લગ્ન કરી લે. એક સરસ છોકરી શોધી રાખી છે મેં તારા માટે.\"\n\nઅંદર રૂમમાં છુપાઈને સાંભળતી મયુરીને પતિના બીજા લગ્નની વાત સાંભળી હૈયે ધ્રાસકો પડ્યો.\n\nમાનવ વિવેકથી બોલ્યો,\n\n\"ફોઈ, ફૂઆ મારે ઓફિસથી ફોન આવ્યો છે તો તરત જવું પડે એમ છે. હું તૈયાર થઈને આવીને આપની વાતનો જવાબ આપતો જઈશ.\"\n\nમાનવને રૂમમાં જતો જોઈ ફોઈ બોલ્યાં,\n\n\"જો બકા મયુરી કદાચ ના ભલે પાડે પણ વંશ વધારવા અને તારી મા ની ખુશી માટે વિચાર કરજે.\"\n\n\"નિશ્ચિત રહો મા ની ખુશી મારા માટે ખુબ મહત્વની છે. હું બધાને ખુશ રાખીશ.\"\n\nકહી માનવ રૂમમાં ગયો તો ગુસ્સામાં મયુરી વિચારવા લાગી કે,\n\n\"આ માનવને કેટલો પ્રેમ આપ્યો તોય મને દુઃખી કરી તેની મા ને ખૂશ રાખવા બીજા લગ્ન માટે વિચાર કરી રહ્યો છે. પુરુષ જાત કેટલી સ્વાર્થી હોય છે ?\"\n\n\"સમજ્યા વિનાનું દર્દ ભીતર પાળી નારી ખુબ ભીતર મુરઝાય \n\nહૈયે ખૂટે વિશ્વાસના નીર પછી શંકા પોતાનાં પર પણ થાય.\"\n\nઅવળી ફરીને આંખોથી આંસુ લૂછતી મયુરીને જોઈ માનવ બોલ્યો,\n\n\"મયુરી જરા બુટ સાફ કરી દેજે મારે ઉતાવળ છે જવાની.\"\n\nમયુરી મનમાં બોલી, \"હવે તો આ મને તેની નોકરાણી બનાવીને જ રાખશે.\" ગુસ્સામાં તે બુટ સાફ કર્યા વગર જ આપતાં બોલી, \"હું નોકરાણી બનીને રહેવા માંગતી નથી હો.\"\n\nમાનવ બોલ્યો, \"અરે કેમ અકારણ ગુસ્સો કરે છે ? મારે ઉતાવળ છે એટલે કહ્યું. લાવ ધૂળવાળાં જ પહેરીશ બસ ખુશ..!\"\n\nકહેતાં માનવ જલ્દી ઓફિસ જવા નીકળ્યો પણ આજ મયૂરીએ ટિફિન પણ ના આપ્યું ગુસ્સામાં. \n\n માનવ ઓફિસ જતા પહેલા ફોઈને જવાબ આપતાં બોલ્યો,\n\n\"જુવો ફુઈ ફુવા આપની વાતનો જવાબ પણ હું આપીને જાઉ છું.\"\n\nહૃદયનાં ધબકારા સાંભળતી મયુરી ક્રોધમાં વાત સાંભળવા બારણાં લગોલગ ઊભી રહી \n\n\"ફુઈ હું મારી માતાને ખુબ જ ચાહું છું તે આપ સહુ જાણો છો.\"\n\n\"હા હું જ વધારાની છું માતાને રાજી કરવા મારુ દિલ દુખાવા માંગે છે.\" મયુરી દાંત ભીસતાં મનમાં બોલી.\n\n\"ફુઈ માતાની ખુશી માટે જ મેં આપની વાત માનીને નિર્ણય કર્યો છે કે,\n\n બધા સાંભળવા આતુર હતાં પણ મયુરી કાન બંધ કરીને ભારે હૈયે ઘરમાં ચાલી ત્યાં જ પતિનો ધીમો અવાજ સંભળાયો.\n\n\"જો ડોક્ટરની ટ્રિટમેન્ટથી બાળક નહીં થાય તો હું ને મયુરી કોઈ બાળક દત્તક લઈ લઈશું.\"\n\n\" અરે, લે શું વાત કરે છે ?\"\n\nસાંભળતાં જ મયૂરીના હૈયે ટાઢક સાથે જોમ પ્રગટ્યું તે દોડીને વ્હાલભરી નજરે પતિના મુખને રડતી આંખે જોતી રહી.\n\n\"હા પણ હું મયુરી સિવાય બીજી બધી સ્ત્રીને મા બહેન સમાન માનું છું. હવે કદાપિ પણ મારા બીજા લગ્નની વાત કોઈ ન કરતાં.\"\n\n કહેતાં માનવ ઓફિસ જવા નીકળ્યો ત્યાં જ મયુરીથી બૂમ પડાઈ ગઈ,\n\n \"માનવ... !\"\n\n \"પ્રગટ્યા ખુશીના ઝરણાં હૃદયમાં કાબુ કેમ કરીને હવે થાય \n\nભૂલ કર્યાનો પસ્તાવો વ્હાલાને ખુબ ઝાઝેરો હૈયામાં થાય.\"\n\n બધા ચમકી ગયા માનવ પણ સમજી જતા બોલ્યો,\n\n \"અરે હા મારી ફાઈલ લેવાનું તો ભૂલાઈ ગયું. \" અંદર જતા જ મયુરી પગમાં પડીને બુટ સાફ કરવાં લાગી. તેના આંસુથી ભીના થતાં બુટ જોઈ માનવ બોલ્યો,\n\n\"તું અમારી વાતો સાંભળીને રડે છે ?\"\n\nમયુરી બોલી, \" હા પણ તેનાથી વધુ તમને હું સમજી ન શકી એ ભીતરનાં વેદનાના આંસુ છે.\"\n\n\"ઓહો તો તો ગાંડી આ ઘરની બેઠકના હરખના આંસુ છે.\" માનવે હેતથી ખભો પકડીને મયુરીને ઊભી કરી આંસુ લૂછતાં કહ્યું, \n\n \"અવકાશ જ નથી હવે તારી ને મારી વચ્ચે દૂર રહેવાનો \n\nહક છે હવે તને મને વેલની જેમ વીંટળાઈને જ રહેવાનો \"\n\n\"તને ખુશ જોયા વગર હું કેમ રહું શકું ? શુદ્ધ પ્રેમ એ છે જે વ્હાલીની ખુશીની ચિંતા કરે. હવે મારે મોડું થાય છે તું સાંજે તૈયાર રહેજે આપણે હોટેલમાં જમવા જઈશું.\"\n\nકહેતાં માનવ મીઠું મલકીને ચાલ્યો. પાછળ વ્હાલા પતિની ઘરની બેઠકની વાત યાદ કરી મયુરી હરખમાં ઝૂમી ઊઠી.\n\nસાચો પ્રેમ અંતરથી મહેસૂસ થાય.",
      "duration": "3 mins",
      "category": "Inspirational"
    },
    {
      "id": 26,
      "title": "રક્ષાબંધન",
      "story_name": "મધુભાઈ એકલા ડ્રોઈંગ રૂમના સોફામાં બેઠા હતા. આંખમાં દુઃખનાં આસું હતા. મન ઉદાસ અને ખિન્ન હતું. આજે રક્ષાબંધનનો દિવસ છે પણ મેઘા આવવાની નથી. અરે ! એ હવે કદી આવવાની નથી. ક્યાંથી આવે, ગઈ રક્ષાબંધનનાં દિવસે આવી હતી. ઘરે જતા એક્સિડેન્ટ થયો અને સદાના માટે ભાઈને છોડીને ચાલી ગઈ. આમેય એ વર્ષમાં એક વાર રક્ષાબંધનનાં દિવસે જ આવતી એ પણ મંજુલાને પસંદ નહોતું, પણ આવતી, જરૂર આવતી, પરાણે આવતી, એવું કહીને આવતી કે બેન જીવતી હોય અને રક્ષાબંધનનાં દિવસે ભાઈને રાખડી ન બાંધે એવું થઈ જ ન શકે. બેને ભાઈને રાખડી બાંધવી જ જોઈએ અને ભાઈએ રાખડી બંધાવી પડે. એવું નહોતું કે રક્ષાબંધનનાં દિવસે ભાઈ પાસે કોઈ લાલચથી આવતી. મેઘા તો ખાધે પીધે સુખી હતી. આવતી તો પણ પોતાની કારમાં આવતી. તે દિવસે પણ પોતાની જ કારમાં આવી હતી. મંજુલાના અભદ્ર વર્તનથી દુઃખી થઈ જતી. મંજુલાને મેઘા આવે જરા પણ ગમતું નહી. મેઘાએ ક્યારેય મધુભાઈનાં ઘરમાં માથું માર્યું નહોતું કે ન કોઈ આડીઅવળી વાત કરતી. છતાં મંજુલાએ ક્યારેય મીઠો આવકાર આપ્યો નહોતો. અરે ! મેઘાના કાર અકસ્માતના દિવસે પણ મંજુલાએ ઘર માથે લીધું હતું. કારણ કે મધુભાઈ ખબર પડે દોડીને હોસ્પિટલ ગયા હતા. મેઘા રક્ષા બંધનના દિવસે આવતી, અચૂક આવતી અને મધુભાઈના હાથે રાખડી બાંધી પોતાના આંસુથી ભાઈના હાથને ભીંજવીને જતી રહેતી. મધુભાઈ દુઃખી દુઃખી થઈ જતા પણ મંજુલાને કંઈ કહી શકે તેમ નહોતા, મંજુલાનો સ્વભાવ જ એવો હતો. મધુભાઈ એક વાત કહે તો સામે દશ વાત મંજુલાની સાંભળવી પડતી. આ બધી વાત યાદ કરી મધુભાઈ દુઃખી થઈ બેઠા હતા.\n\nમંજુલાબેને ગઈ કાલે મધુભાઈને પૂછ્યું હતું, \"આ રક્ષાબંધન ઉપર હવે મેઘાબેન તો નહીં આવે.\"\n\n\"ક્યાંથી આવે, એ બિચારી પ્રભુને પ્યારી થઈ ગઈ. આવતી ત્યારે તને ક્યાં ગમતી હતી કે આજે એ વાત કરે છો. નથી આવવાની એટલે મને યાદ કરાવે છો કે હવે તમારી બેન નહી આવે.\"\n\n\"તમે સાંભળો તો ખરા\"\n\n\"હા, બોલો. મારે વાત સાંભળવા સિવાય કરવાનું પણ શું છે.\"\n\n\"હું કાલે મારા ભાઈને રાખડી બાંધવા જાવ ?\"\n\n\"તને આટલા વર્ષે તારા ભાઈને રાખડી બાંધવાનું યાદ આવ્યું\"\n\n\"કહોને, હું જાવ કે ન જાવ.\"\n\n\"હા, જા. હું ક્યાં તને રોકું છું....પણ હું નહીં આવું... મને તારા ભાઈ..ભાભી સામે કોઈ જ વાંધો નથી. તારુ મારી..બેન..મેઘા અને..બનેવી સાથેનું ભૂતકાળનું વર્તન મને એમ કરતાં રોકે છે. જેમ તને તારો ભાઈ યાદ આવે છે એમ મેઘાને પણ હું યાદ આવતો. અને બેન હતી એટલે તારું ગમે તેવું વર્તન હોય એ રક્ષા બંધનના દિવસે અપમાન સહન કરીને પણ આવતી.\"\n\n\"તો સારું હું એકલી જઈ આવીશ.\"\n\n\"આવો, બેન, કેમ એકલા ? મધુભાઈ તો ક્યાંથી આવે આજે તો તેની વહાલ સોયી બેન મેઘાની યાદમાં આંખમાંથી આંસુ નહીં સુકાતા હોય. મંજુલાબેન તમને પણ તમારા ભાઈની યાદ આવી તો આજે જ્યારે મધુભાઈને તમારી જરૂર હોય ત્યારે તમે તેને એકલા મૂકીને આવ્યા. તમને ભાઈને ત્યાં આવ્યાને ઘણા વર્ષો વીતી ગયા ને, બેન. તમે એક નાની એવી બાબતમાં રક્ષાબંધનનાં દિવસે રિસાઈને ચાલ્યા ગયા હતા તે આજે આવ્યા. જયારે મધુભાઈએ તો તેની બેન આજના દિવસે ગુમાવી હતી. તેના દુઃખનો તમે ક્યારેય વિચાર કર્યો છે ?\"\n\n\"બેસવાનું નહીં કહો.\"\n\n\"બેસો બેન આ તમારું જ ઘર છે. હું તમે જેમ મેઘાને હડધૂત કરી હતી એવું વર્તન તમારી સાથે નહીં કરું.\"\n\n\"બસ કરને તું હવે, કેટલા વર્ષે મંજુલા આપણા ઘરે આવી છે.\"\n\n\"હું તો તમારી વાત સાંભળીને, નહીં બોલું પણ તમારી બેને મધુભાઈને કોઈ દિવસ સાંભળ્યા છે. મેઘા ફકત ને ફક્ત એક જ દિવસ, એ પણ રક્ષાબંધનના દિવસે મધુભાઈને રાખડી બાંધવા આવતી. કોઈ પણ અપેક્ષા વગર અને પોતાની કારમાં આવતી. અડધો કલાક રોકાતી મધુભાઈને આશીર્વાદ આપી જમ્યા વગર ચાલી જતી હતી. ક્યારેય તમારી બેને તેને જમવાનું કહ્યું નહોતું...અને છેલ્લી રક્ષાબંધનમાં મંજુલાબેને હદ વટાવી હતી. એવી રીતે હડધૂત કરીને કાઢી હતી કે મેઘા ગઈ એ ગઈ પાછી ન આવી. મારી વાત ખોટી હોય તો કહો. તમારી પણ ફરજમાં આવે છે કે બેનને બે સાચા શબ્દો કહીએ. જે તમે ક્યારેય ન કર્યું. ભાઈ-બહેનનો સંબંધ એક સરખો અને સમાન હોવો જોઈએ.\"\n\n\"તારી વાત સાચી છે પણ આખરે મંજુલા મારી બેન છે.\"\n\n\"તો શું ! મેઘા, મધુભાઈની બેન નહોતી ? ત્યાં શું કોઈ અલગથી સંબંધની પરિભાષા હોય છે કે તમે કરો છો ? હું કહું છું એ તમને નથી ગમતું ને એમ મધુભાઈને પણ નહોતું ગમતું. આજે આટલાં વર્ષે મંજુલાબેન શું કામ આવ્યા ? તમારી ઉપર પ્રેમ, લાગણી છે એટલે ને ? એમ મેઘા પણ મધુભાઈની બેન હતી અને લાગણીથી જ આવતી હતી. દરેકે દરેકની લાગણી સમજી તેને માન--સન્માન આપી આવકારવા જોઈએ. મંજુલાબેન તમે ખરાબ કે ખોટું ન લગાડતા. આટલા વર્ષે આવ્યા એટલે કહું છું એવું નથી. આતો તમારી ઉપર લાગણી છે એટલે આવી વાત થઈ ગઈ...ખોટું લાગ્યું હોય તો માફ કરજો.\"\n\nમધુભાઈને નવાઈ લાગી મંજુલા કેમ આટલી જલ્દી પિયરથી પાછી આવી ગઈ કે પછી ભાઈ-ભાભીને પણ પરચો બતાવીને આવી હશે ?\n\n\"કેમ, આટલી જલ્દી પાછી આવી ગઈ ? ઘરે જમીને આવી છો ? કે બહારથી મંગાવું ? મોઢું ઉતરેલું લાગે છે, શું થયું ? ત્યાં તારા ભાઈ, ભાભી તો કંઈ બોલે એવા નથી. આપણે કોઈ ખેલ નથી નાખ્યો ને ?\" મંજુલાની આંખમાંથી શ્રાવણ, ભાદરવો શરૂ થઈ ગયો. \"મને માફ કરો.\"\n\n\"અરે ! પણ થયું છે શું ?\"\n\n\"મેં, મેઘાબેનને બહુ અન્યાય કર્યો છે.\"\n\n\"તો હવે તેનું શું છે ? હવે છેક અત્યારે સમજાયું કે તું કરતી હતી એ યોગ્ય નહોતું. એ તો ચાલી ગઈ. હવે તારી માફી માંગવાથી એ થોડી પાછી આવવાની છે. મેં તને ત્યારે ઘણી સમજાવી હતી. આજે તું માફી માંગ કે ન માંગ મારા માટે તેનું કોઈ મહત્વ નથી.\"\n\n\"એમ ન બોલો. મને આજે મારી ભૂલ સમજાણી.\"\n\n\"જો, તને જે સમજાયું હોય તે તારી પાસે રાખ. મને તો એટલું જ સમજાયું છે કે તારા લીધે મેં મારી બેન મેઘાને ગુમાવી. જે હવે મને ક્યારેય પાછી મળવાની નથી. હવે તારી વાત કે માફીથી મને કઈ ફરક પડતો નથી.\"\n\n\"મારી, એક વાત માનશો ? કાલે આપણે મેઘાબેનના ઘરે ભાણા, ભાણી.. રૂપા અને અજયને મળવા જવું છે.\"\n\n\"શું ? હજી કંઈ બાકી છે ? એ લોકો શાંતિથી જીવે છે તો જીવવા દેને. અને ત્યાં કોઈ ભવાડો કરીશ તો એ તારા માટેનો મારી સાથેનો અંતિમ દિવસ હશે.\"\n\n\"ના, એવું કંઈ નહીં થાય. તમે ચાલો તો ખરા.\"\n\n\"આવો મંજુલાબેન, આવો મધુભાઈ. કેમ છો ?\"\n\n\"મજામાં. બા, બાપુજી, રૂપા, અજય મને મેઘાબેન સાથેના વર્તન માટે માફ કરજો, મારુ વર્તન માફીને લાયકતો નથી પણ તમે ઉદાર દિલના છો એટલે વિનંતી કરું છું. અને મારી બીજી વિનંતી છે. મેઘાબેનને તો હું પાછા નહીં લાવી શકું પણ રૂપા બેટા તારે દરેક રક્ષાબંધનના દિવસે મામાના ઘરે મેઘાબેનની જેમ જ આવવાનું અને મામાની સાથે મને પણ મેઘાબેન વતી રાખડી બાંધવાની. મારી આટલી વિનંતી માન્ય રાખશોને તો હું માનીશ તમે અને મેઘાબેને મને માફ કરી છે.\n\nએક સાથે કેટલીય આંખોમાંથી હર્ષના આંસુ વહી રહ્યાં હતાં.\n\n",
      "duration": "5 mins",
      "category": "Inspirational"
    },
    {
      "id": 27,
      "title": "બ્લેક બોર્ડ ને ચોક સ્ટીક",
      "story_name": "પટેલ સાહેબ ક્લાસરૂમમાં દાખલ થયા એમણે જોયું કે બ્લેક બોર્ડ ઉપર કંઈક લખ્યું છે. ..\"ત્યાં લખ્યું હતું, સાહેબ આપે ગઈ કાલે જે પ્રયોગ સમજાવેલ એ આજે ફરી સમજાવશો, એવી વિનંતી છે.\"\n\n \"સરસ, આ કોણે લખ્યું છે ?\" કોઈ કઈ બોલ્યું નહીં. \"કઈ વાંધો નહીં. હું આજે ફરી એ પ્રયોગ સમજાવીશ, પછી આગળનો અભ્યાસ શરૂ કરીશું. તમારો થોડો સમય વધારે લઈશ\". પટેલ સાહેબ વિજ્ઞાનનાં શિક્ષક હતા, કડક, શિસ્તમાં માનવાવાળા પણ સરળ હૃદયનાં હતા. જરૂર પડે ઠપકો આપતા પણ કડક સજા ક્યારેય કોઈ વિદ્યાર્થી ન કરતા. આજે પાછો પિરિયડ પૂરો થયા પછી નીચે પડેલ નાના મોટા ચોક સ્ટીકનાં ટુકડા વિપુલે વીણી લીધા.\n\nરોજ કોઈને કોઈ પિરિયડમાં આવી સૂચના લખતા. માનોને શરૂઆતની સાચી વાત હસી મજાક બની ગઈ અને તેની સજા પણ ભોગવવી પડી. પટેલ સાહેબતો સરળ હૃદયનાં હતા, પણ ચૌહાણ સાહેબ ગુજરાતીનાં શિક્ષક હતા, ને ખૂબ કડક. તેના પિરિયડમાં બ્લેક બોર્ડ ઉપર લખ્યું...કે...\"હા, પસ્તાવો, વિપુલ ઝરણું સ્વર્ગથી ઉતર્યું છે, પાપી તેમાં ડૂબકી દઈને પુણ્યશાળી બને છે....એ સમજાતું નથી ફરી સમજાવવા વિનંતી\"\n\n\"વાહ ખૂબ સરસ\"... \"ત્રણ\",--\"ત્રણ\".. વખત સમજાવવા છતાં આપશ્રીઓને સમજાતું નથી એમ આ બ્લેક બોર્ડ ઉપરનું લખાણ કહે છે.\"...એમ કહી..ખુરશી ઉપર બેઠા...\"હવે મને એ કહો કે આ કોણે લખ્યું છે ?\" જો પટેલ સાહેબ હોત તો ગમે તે ઊભો થઈ લખવાનો જશ ખાટી જાત. પણ, આ તો ચૌહાણ સાહેબ, કોઈ ઊભું ન થયું કે કોઈ બોલ્યા નહીં. \"કઈ વાંધો નહીં હું આ લખનારને શોધી લઈશ.\"\n\n\"મનુ\",...\"સાહેબ મેં નથી લખ્યું\", \"તો તેનો અર્થ સમજાવ.\" મનુએ જેવો આવડે તેવો અર્થ સમજાવ્યો.\n\n \"વિપુલ\"...\"સુમન\"....\"રીટા\"...\"ઉષા\"...એક પછી એક નામ આવતા ગયા. બધા જેવું આવડે તેવું સમજાવતાં ગયાં. \n\n\"બસ, હવે મને લાગે છે કે મોટા ભાગનાને તો સમજાય ગયું લાગે છે.\"\n\nચૌહાણ સાહેબનો પિરિયડ પૂરો થયો... બધા...જ્યાં..હાશકારો અનુભવતા ત્યાં સાહેબે કહ્યું.\n\n \"અનુ\",..\"વિપુલ\"...\"જીતુ\" અને \"અજય\" મને રિસેસમાં મળજો, તમારું..કામ છે\"..અને બધા સમજી ગયા કે...ચૌહાણ સાહેબની ચકોર નજરે અનુ, જીતુ, વિપુલ અને અજયને પકડી પાડ્યા. બાકીનાં બધાં વિદ્યાર્થીએ કહ્યું અમે તો તમને ના કહેતા હતા, માનતા નહોતા, એક જાતની રમત થઈ ગઈ હતી તમારે લોકોને. હવે ભોગવો સજા.\n\n\"અનુ..વિપુલ...જીતુ...અજય...તમને બ્લેક બોર્ડ ઉપર લખવાનો બહુ શોખ છે, ત્યાં પહોંચતા નેવાના પાણી મોભે ચડે છે એ ખબર છે ? એ તમારે જાણવું પડશે.\"\n\n\"સાહેબ, અમારી ભૂલ થઈ ગઈ અમને માફ કરી દો..હવે આવા તોફાન નહીં કરીએ\".\n\nએક શરતે તમને ચારેયને માફી આપું,પાંચમી સપ્ટેમ્બરે આપણા પૂર્વ રાષ્ટ્રપતિ ડો. સર્વપલ્લી રાધાકૃષ્ણનનો જન્મ દિવસ છે એ દિવસને શિક્ષક દિવસ તરીકે ઉજવવામાં આવે છે, તે દિવસે તમારે ચારેયે એક એક વિષય પસંદ કરી પિરિયડ લેવાનો છે એટલે તમને બ્લેક બોર્ડ અને ચોક સ્ટીકની પૂરેપૂરી ઓળખાણ થઈ જાય. અને વગર વિચાર્યે ચોક સ્ટીક અને બ્લેક બોર્ડ ઉપર લખાણ કરીએ તો શું થાય એ સમજાય. \n\n\"બોલો છે સજા મંજૂર ?\" હા, પાડવા સિવાય અનું, વિપુલ, જીતુ અને અજય પાસે કોઈ વિકલ્પ નહોતો, બ્લેક બોર્ડ અને ચોક સ્ટીકનો પૂરેપૂરો સંબંધ અને કવિ કલાપીની પંક્તિ પણ બરોબર સમજાઈ ગઈ હતી. ચારેયે નક્કી કર્યું હવે પછી આ અખતરો નહીં કરવાનો. ચાલો આટલી સજાથી જ પત્યું.",
      "duration": "3 mins",
      "category": "Inspirational"
    },
    {
      "id": 28,
      "title": "સારે જહાં સે અચ્છા... હિન્દુસ્તાન હમારા",
      "story_name": "હીરાચંદ શિક્ષક દીકરો રામ સોફ્ટવેર એન્જિનિયર બનીને વિદેશમાં સ્થાયી થઈ ગયો અને અમીર આદમી બની ગયો. એની પત્નીનું નામ મીની. 25 વર્ષના પશ્ચિમી વસવાટ પછી એને યાદ આવ્યું કે એનાં બંને બાળકોએ તો હજુ સુધી ભારત જોયું જ નથી. એણે અમદાવાદ ફોન કરી દીધો, ‘પપ્પા, હેપી અને હેલી વર્લ્ડ ટૂર ઉપર નીકળ્યાં છે. એક વીક પછી અમદાવાદ પહોંચશે. ફરીથી ક્યારે આવશે એની તો મનેય ખબર નથી. પણ હું ઈચ્છું છું કે તમે એમને સારું-સારું ખવડાવજો, પીવડાવજો અને ઘુમાવજો.‘પપ્પા, તમે સમજતા કેમ નથી ? આ છોકરાંઓ માઈકલ જેક્સન અને શકીરાને નાચતાં જોઈને મોટાં થયાં છે. એમને તમારી ખાદી, માટી ને ધૂળમાં જરા પણ રસ નથી’ કદાચ બીજી વાર ભારત આવવાનું એમને મન થશે. ખાસ તો એ કહેવાનું છે કે બંને બાળકોને બહુ તીખું ન ખવડાવશો. અને બહાર જમવા લઈ જાવ તો મોંઘી અને સ્ટારી હોટલમાં જ લઈ જજો. એમને મલ્ટિપ્લેક્સમાં એકાદ પિક્ચર બતાવજો. અને ખાસ વાત એ કહેવાની કે જો તમે બે-ત્રણ દિવસનો સમય ફાળવી શકો તો એમને જયપુર, ઉદયપુર અને આગ્રાનો તાજમહેલ જરૂર દેખાડજો. એમને એટ લીસ્ટ, એટલી તો ખબર પડવી જોઈએ કે આપણું ભારત કઈ સાવ નાખી દેવા જેવું નથી. મમ્મીને ‘હાય’ કહેજો. ચાલો બાય.....’\n\nપરદેશમાં જન્મેલાં અને ઊછરેલાં બાળકોમાં કેટલીક બાબતો ખૂબ સારી જોવા મળે છે. તેઓ શારીરિક અને માનસિક રીતે ખડતલ હોય છે. હેપી પંદર વર્ષનો હતો અને હેલી દસ જ વર્ષની. પણ બંને બાળકો એરપોર્ટ પરથી ‘ગાડી’ કરીને સીધા દાદાજીના ઘરે આવી ગયાં. ન કોઈએ ‘રિસીવ’ કરવા જવાની જરૂર, ન કશી ખોટી આળપંપાળ.\n\nબંને જણાં પહેલી વાર દાદા-દાદીને મળતાં હતાં, પણ કોઈ જ પ્રકારના અંતરાય કે સંકોચ વગર ઉષ્માભેર મળ્યાં. પૂરેપૂરાં નમીને પગે લાગ્યાં, ‘નમસ્તે, દાદી મા ! નમસ્તે દાદાજી ! તું કેમ છે ?’ એવું બોલી ગયાં. બાપડાઓને ગુજરાતી ભાંગ્યું-તૂટ્યું આવડતું હતું. શબ્દો હતા એમની પાસે, પણ વ્યાકરણ ન હતું. એટલે કોને ‘તું’ અને કોને ‘તમે’ કહેવાય એની ખબર ન હતી. પણ બંને બાળકો મીઠડાં હતાં.\n\nમણીબહેન પોતાની મૂડીનાં વ્યાજને રોજ નવી-નવી વાનગીઓ રાંધીને જમાડવા લાગ્યાં. કુબેરચંદ સવારે વહેલાં ‘બ્રેકફાસ્ટ’ પછી નીકળી પડે. બંને બાળકોને રિક્ષામાં બેસાડીને નવાં-નવાં જોવાલાયક સ્થળોએ લઈ જાય. શિક્ષકનો જીવ, એટલે બહારની એક પણ ચીજ ખવડાવવાનું નામ જ નહીં. હેપી કહે, ‘તરસ લાગી છે, મને ‘કોક’ પીવું છે.’ તો દાદાજી લીલું નાળિયેર પીવડાવે. ઉપરથી ભણાવે, ‘આ અમારું મિનરલ વૉટર છે. બેસ્ટ પ્યોરિફાઈડ વૉટર ઑફ ધી વર્લ્ડ ! તમારા મિનરલ વૉટર તો રિ-સાઈકલ થઈ શકે છે, પણ આમાં રિ-સાઈકલિંગની કોઈ જ ગૂંજાઈશ નથી.’ લવલી પૂછે: ‘વી હેવ બકિંગહામ પેલેસ ધેર ! તમારા કન્ટ્રીમાં એવો કોઈ પેલેસ નથી ?’દાદાજી કહે, ‘છે ને ! આપણે એ જોવા માટે જઈએ છીએ.’ રિક્ષા જઈને ઊભી રહી ગાંધી આશ્રમના ઝાંપા આગળ. દાદા પોતરાઓને લઈ ગયા મહાત્મા ગાંધીની ઝૂંપડી આગળ, ‘આ રહ્યો અમારા સૌથી મોટા રાજાનો મહેલ. એને અમે મહારાજા નહીં, પણ મહાત્મા કહેતા હતા. અને આને હૃદયકુંજ કહીએ છીએ. હૃદય એટલે હાર્ટ. જગતમાં એક પણ પેલેસનો સંબંધ ‘હાર્ટ’ સાથે નથી, પણ આનો છે.’‘ગ્રાન્ડ ડેડ, વ્હોટ ઈઝ સો સ્પેશિયલ એબાઉટ ધીસ ?’ હેપી પૂછી બેઠો.\n\n‘આમાં એવું ખાસ તો બીજું કંઈ નથી, બેટા ! આમ જુઓ તો એક સાવ દુર્બળ માનવીનું આ સૌથી કાચું મકાન હતું. પણ બીજી રીતે જોવા જઈએ તો જગતના સૌથી સામર્થ્યવાન મહામાનવનું આ સૌથી મજબૂત નિવાસસ્થાન હતું. આ બેઠા ઘાટનું મકાન હજુ અતૂટ અને અડીખમ ઊભું છે; અમેરિકાના ટ્વિન ટાવર્સ તૂટી ગયા છે.’\n\nહેપી અને હેલીને તો ખુબ જ મજા પડી ગઈ. રોજ સવારે દાદીનાં હાથના સક્કરપારા ને સુખડી ગરમા ગરમ ઘી લગાવેલી બિસ્કિટ જેવી ભાખરી ખાઈને નીકળી પડવાનું ! હરી-ફરીને બપોરનો સમય થાય ત્યારે ઘરે પાછા ફરવાનું, પછી ગરમ-ગરમ ફુલકા રોટલીને ને દાળ, ભાત, શાક, છાસ જમીને દાદાજી પાસેથી વાર્તાઓ સાંભળવાની અને સાંજે ફરી પાછા નીકળી પડવાનું. વચ્ચે વચ્ચે બે-ત્રણ દિવસે એક વાર વિદેશથી રામનો ફોન આવતો રહેતો હતો. એ દીકરા-દીકરી સાથે લાંબી વાત કરી લેતો હતો. પણ એક દિવસ એણે પિતાની સાથે વાત કરી. એ વાત ન હતી, પણ ફરિયાદ હતી.\n\n‘પપ્પા, મેં જાણી-જોઈને આજે મોડેથી ફોન કર્યો છે. બાળકો ઊંઘી ગયાં હશે. મારી પાસે તમારી સામે કેટલીક ફરિયાદો છે. તમે આ શું કરી રહ્યા છો બેય બચ્ચાંઓ સાથે ? હેપ્પી કહેતો હતો કે તમે એને ગાંધીનો આશ્રમ દેખાડવા લઈ ગયા હતા. હેલીને ચોકલેટ્સ, પીઝા અને બર્ગર કેટલા ભાવે છે એ મેં તમને કહેલું જ હતું. શા માટે મમ્મી એને રોજ સવાર-સાંજ ઘરનું જ જમાડે છે ? અને તમે આજ સુધી એ બંનેને હિન્દી કે ગુજરાતી ફિલ્મો નથી દેખાડી ? શા માટે ? ગઈ કાલે તો તમે હદ કરી નાખી. ટેક્સી ભાડે કરીને તમે બાળકોને ગામડાંની ધૂળ ખવડાવવા લઈ ગયા હતા ? ! રોજ રાત્રે તમે એમને જૂના, ભુલાઈ ગયેલા, રાખ બનીને ઊડી ગયેલા કોઈ ગુમનામ નેતાની વાર્તા સંભળાવો છો. પપ્પા, તમે સમજતા કેમ નથી ? આ છોકરાંઓ માઈકલ જેક્સન અને શકીરાને નાચતાં જોઈને મોટાં થયાં છે. એમને તમારી ખાદી, માટી ને ધૂળમાં જરા પણ રસ નથી. જિંદગીમાં ફરી વાર હેપ્પી અને હેલી ઈન્ડિયામાં પગ નહીં મૂકે.’ રામ જ્વાળામુખીની જેમ ફાટ્યો હતો અને લાવાની જેમ વહી રહ્યો હતો.\n\nહરીચંદનું ગળું રૂંધાઈ ગયું. એ માત્ર આટલું જ બોલી શક્યા, ‘મારી પાસે તારા દરેક સવાલનો જવાબ છે. તારી દરેક ફરિયાદનો ખુલાસો છે. પણ મારાથી ફોન પર બોલી શકાશે નહીં. હજુ હેપી અને હેલી થોડાક દિવસો માટે અહીં છે. તેઓ જ્યારે પાછા તારી પાસે આવશે ત્યારે એક પત્રમાં મારે જે કહેવું છે તે હું લખી મોકલીશ. ચાલ, ફોન મૂકી દે ! બહુ દુ:ખી ન થઈશ. શાંતિથી ઊંઘી જજે. મને ખબર છે કે આ ફરિયાદો તારી છે, તારાં બાળકોની નથી. એ બંને તો લીલાલહેર કરે છે.’\n\nએ રાત્રે મોડે સુધી હરિચંદ વિદેશવાસી પુત્રને પત્ર લખતા રહ્યા: ‘પ્રિય રામ, મને તારી વાતનું ખોટું ભલે નથી લાગ્યું, પણ તારી વાત ખોટી જ છે. તારાં સંતાનો માત્ર તારાં જ નથી, એ મારાં પણ છે. એમના શરીરોમાં મારો જીનેટિક વારસો સમાયેલો છે. એમના લોહીમાં રક્તકણો અને શ્વેતકણોની સાથે થોડાક કેસરી કણો પણ વહી રહ્યા છે જેની બ્લૂ પ્રિન્ટ શુદ્ધ ભારતવાસીની છે. એ લોકો ભારત માટે આવ્યા છે ? મને અને તારી માને જોવા માટે ? ના, એ આવ્યાં છે આપણાં સૌની માને જોવા માટે. મળવા માટે અને જાણવા માટે. આપણી ભારત માતાને જોવા માટે આવ્યાં છે. અને એ જ તો હું બતાવી રહ્યો છું.\n\nમારે એમને અમદાવાદ ના સી.જી. રોડ અને એસ.જી. હાઈવે પરની ભવ્ય હોટલો નથી બતાવવી, એવી હોટલો તો વિદેશમાં ઠેર-ઠેર જોવા મળશે. મારે મલ્ટિપ્લેક્સમાં એમને વિકૃત અભિનેતાઓની અર્ધનગ્ન ફિલ્મો નથી બતાવવી, એવો ઉકરડો તો હવે ઘર-ઘરમાં ટી.વી. સેટના ટચૂકડા પડદેથી પણ ખરી રહ્યો છે. મારે તો એમને આ મહાન દેશના ભવ્ય સાંસ્કૃતિક વારસાની ઝાંખી કરાવવી છે. મારે આઝાદીના સંગ્રામની વાતો કહેવી છે, મારે એમને એ જણાવવું છે કે આ દેશમાં ગાંધી નામના એક મહાપુરુષ થઈ ગયા, સરદાર પટેલ નામના એક લોહપુરુષ થઈ ગયા અને વીર સાવરકર નામના એક સિંહપુરુષ થઈ ગયા. આ દેશના નેતાઓ મલાઈ ખાય છે એવા સમાચાર તો ગમે ત્યારે ગમે ત્યાંથી જાણવા મળી જશે, પણ મોહનદાસ અંગ્રેજોની લાકડીનો માર ખાતા હતા એ બીજે ક્યાંયથી જાણવા નહીં મળે, દીકરા !\n\nઆ કામ માત્ર એક શિક્ષક જ કરી શકે છે અને હું શિક્ષક છું. તારો બાપ કે એમનો દાદો પછી છું, પહેલા હું એક શિક્ષક છું. અને ગામડાંની ધૂળ ખાવા હું એમને એટલા માટે લઈ જાઉં છું કે એમને ખબર પડે કે આ દેશની ગ્રામીણ જનતાને હજી કેટલી બધી તકલીફો સાથે જીવવું પડે છે ! હજુ દેશમાં કામ કરવા માટે કેટલો બધો અવકાશ છે ? શક્ય છે કે આ બધું જોયા પછી ભવિષ્યમાં હેપી અને હેલીને ભારત માતાની સેવા કરવા માટે પાછા આવવાનું મન થાય. જો આવું થશે તો આ ગરીબ દેશને વધુ એક સામ પિત્રોડા મળશે, વધુ એક સરદાર મળશે અને વધુ એક ગાંધી મળશે. મારે આપણાં બાળકોને આગ્રાનો તાજમહેલ નથી બતાવવો, પણ ભગતસિંહ, રાજગુરુ અને સુખદેવ જેવા રાજમહેલો બતાવવા છે.લિ. તારો પિતા. મારા આશીર્વાદ છે તને અને તારી પત્ની ને ! જયશ્રી કૃષ્ણ\n\n",
      "duration": "6 mins",
      "category": "Inspirational"
    },
    {
      "id": 29,
      "title": "નવ્વાણુંનો ધક્કો",
      "story_name": "‘નવ્વાણુંનો ધક્કો વાગ્યો’ એવી કહેવત તમે સાંભળેલી ? આને નવ્વાણુંનો ધક્કો વાગ્યો નથી. આને વાગ્યો એમ કહે છે ને? એ શું હશે ? તો કે…\n\nએક વણિક શેઠ હતા. બાજુના ઘરમાં એક સુલેમાન ઘાંચી રહેતો હતો. એ ઘાંચીનો ધંધો તેલનો, તે એણે એ કાઢી નાખ્યો, એ ધંધો ના ચાલ્યો એટલે પછી શાકભાજી વેચી ખાતો હતો. માર્કેટમાંથી શાકભાજી લઈ આવે ને પછી વેચી ખાય. એટલે શાકભાજીનો ધંધો સારો ચાલ્યો. લત્તો સારો હતો ને. તે રોજ પાંચ-સાત રૂપિયાની કમાણી થાય. અને જ્યારે ઓછામાં ઓછા પગાર હતા, પચાસ રૂપિયાના, તે જમાનામાં, તેમાં આ આટલા કમાય એટલે પછી એ રાજા જ કહેવાય ને ?\n\nતે પછી શું કરે ? બીબી સારું સારું જમવાનું બનાવે. તે પાછળ વાડીમાં નીકળે, તે એક બાજુ શેઠાણી કપડાં સૂકવતા હોય. શેઠાણી પૂછે, ‘શું કર્યું આજે જમવાનું ?’ ત્યારે બીબી જે એનું વર્ણન કરે. ‘આજે બિરયાની બનાયા, યે બનાયા, તે બનાયા.’ ‘બિરયાનીમાં શું શું નાખો ?’ ત્યારે બીબી કહે, ‘ઘીની જ બનાવીએ, તેલ-બેલ નહીં.’ એટલે આ શેઠાણીને મનમાં એવું થાય કે બળ્યું આ થોડું ઘણું સારું કરું છું ત્યારે હોરો આ શેઠ બૂમ પડે છે, પછી કહેશે, ‘શાકેય લાવવું નથી, બાકરા મૂકો પેલા ચણાના ને તુવેરના. રોજ શાક ના હોય. અઠવાડિયામાં બે દહાડા હોય.\n\nશેઠ લાખ્ખોધિપતિ, પણ પહેલા આવો રિવાજ હતો આપણો. એમાં એમનો દોષ નહીં, બધા શેઠિયાઓને ત્યાં આવો જ રિવાજ હતો એટલે પછી શેઠે જાણ્યું, કે આ તો ઘરમાં આવો સડો પેઠો.’ શેઠે પૂછ્યું કે, ‘કેમ તમે આવું ખાવાનું પૂછ પૂછ કર્યા કરો છો ? પહેલાં નહોતા કરતા.’ ત્યારે શેઠાણી કહે, ‘આ ગરીબ છે જોડે, પણ કેવું સરસ સરસ ખાય છે ?. શેઠને થયું, ‘આ મારું હારું ટી.બી. કંઈથી પેઠું. આ ટી.બી.ના જંતુઓ.’ હવે આ શેઠિયા તો બહુ પાકા હોય. સડે ત્યાંથી ડામ ક્યાં દેવાનો. મારી દે ડામ. બહુ પાકા. હું જ ફરેલો એ આખી નાત જોડે. મને આખી નાત ઓળખે. પછી શેઠે કળા કરી. શેઠ જાણે કે આ રોગ જો પેસશે તો પછી આ શેઠાણી જોડે રોજ ઝઘડા ચાલ્યા કરશે. એટલે પછી શેઠે બીજો ઊંધો રસ્તો ના લીધો. ઊંધો કરીને એણે ઘર ખાલી કરાવવાનું કરે, એ બધા ઊંધા કહેવાય. આમ તો એ વણિક ખરો ને ? સંસ્કાર ખરા ને. મહીં દોષ બેસે ને એને, ખોટો. પણ એને કંઈક એવો રસ્તામાં લાવવો. એટલે શેઠ એક થેલી પાતળા લૂગડાની લીધી. તેની મહીં નવ્વાણું રૂપિયા ભર્યા. પછી ઉપર મોઢું બાંધી દીધું. બાંધીને પછી ગજવામાં લઈને ગયા, ‘અલ્યા સુલેમાન, આ તાંદળજાની ભાજી શું ભાવથી આપે છે ? અને આ છે તે મેથીની ભાજી ?’ તે મેથીની ભાજીનો ઢગલો હતો એની નીચે આ થેલી ઘાલી દીધી. અને થોડીક તાંદળજાની ભાજી વેચાતી લઈને ગયા.\n\nપછી મિયાભાઈ તે સાંજે ધંધો પૂરો થઈ ગયા પછી મેથી ઉથામવા માંડ્યા. ઘેર લઈ જવા માંડ્યા, થોડી થોડી વધી હતી ને. ત્યાંથી ચમક્યાં. અલ્લાને કુછ દિયા. આમ રૂપિયા જેવું લાગ્યું.. અને અંગર ગોળ ગોળ લાગ્યું. આમ માપી જોયું, આમ આમ દાબી જોયું, છે જ પૈસા એને લાગ્યું, કોઈ તો કંઈ આપી જાય ? અલ્લા સિવાય બીજો કોઈ નવરો ના હોય અત્યારે અને આપી જાય તો આવું ? મોઢે કહીને આપી જાય કે, ‘જા સલિયા આપું છું તને, વ્યાજ આપજે આટલું.’ હવે આ શેઠને કેમ પહોંચી વળાય ? શી રીતે પહોંચી વળાય ? એમ ને એમ કોયડો કાઢી નાખ્યો.\n\nતે પછી સલિયો મહીં ઘરમાં લઈ ગયો. બીબીને કહે છે, ‘તું અહીં આવ, અહીં આવ.’ બીબી કહે, ‘અરે, મને રસોઈ બનાવવા દો ને. તમે શું કકળાટ કર્યા કરો છો ?’ ત્યારે સલિયો કહે, ‘બારણાં બંધ કરી દે અને લાઈટ કરજે.’ ‘બીબી કહે શું છે તે ?’ ‘આ છે.’ સલિયાએ કહ્યું. જોતાં જ બીબીની આંખો ચાર થઈ ગઈ. ‘ આ શું પૈસા ક્યાંથી આવ્યા ?... કોઈના લાવ્યા તો નથી ને ?’ અરે, ના, ના, ખુદાને દિયા. શાકભાજીની મહીંથી નીકળ્યા. ખુદાને દિયા આજ તો.’ પછી એણે ધીમે રહીને ગણ્યા. ખખડે, અવાજ થાય નહીં એવી રીતે, તે નવ્વાણું થયા.\n\nપછી એણે વિચાર કર્યો કે કાલે જે વકરો આવે એમાંથી બે ખાવા પેટે રાખી બીજા બધાય આમાં નાખવા. બેન્કમાં મૂકીએ એવું. આ નવ્વાણુંનો ધક્કો વાગ્યો એને. એ લોભિયો બનાવ્યો વાણિયાએ. તે પછી રોજ પાંચ, છ ઉમેરે હંકે.\n\nપછી શેઠાણીને શેઠે કહ્યું, ‘કેમ પેલી બીબીજીની વાત તમે હવે નથી કરતા ? વઢવાડ થઈ તમારે ? વઢવાડ થઈ હોય તો હું એને કહી આવું કે નહીં અમારે ઘેર.’ ત્યારે શેઠાણી કહે, ‘ના હવે તો એ કહે છે કે આજે તો રોટલા ને કઢી કરી ને એવું તેવું બધું કરે છે.’ એટલે શેઠે જાણ્યું કે ગોળી વાગી ખરેખરી. આ વાણીયાને શી રીતે પહોંચી વળાય ? પેલો સલિયો લોભિયો બનાવ્યો. એટલે આપણાય કેટલાક લોકો લોભિયા ન હતા, તે અહીં અમેરિકામાં નાણું દેખ્યું ને તે નવ્વાણુંનો ધક્કો વાગી ગયો. વાગી જાય કે ના વાગી જાય ?\n\nપણ આ જે કહેવત કહેલી ને તે બહુ સારી કહેવત, અક્કલવાળી કહેવત છે. હં, મેં તપાસ કરેલી કે નવ્વાણુંનો ધક્કો એટલે શું હશે ? આ વાત કહે છે તે આપણા ઘૈડિયાઓની અનુભવની વાત હોય છે. અનુભવસિધ્ધ પ્રમાણો સાથે. જુઓને પેલો મુસલમાન ફરી ગયો ને. બીબી રોટલા-કઢી કરતી ને ખાતી થઈ ગઈ ને. જો વઢવા જવું પડ્યું ? લાકડાની તલવાર. એમ ને એમ ધીકી નાખે. વાણીયાની કળા. કેવો ધક્કો માર્યો. શાકની નીચે ઘાલી દીધું. એટલે મિયાં સમજી ગયો કે અલ્લાને દિયા.\n\nહવે આનું કારણ શું? તો કે, લોભ, પ્રકૃતિ જ વણિક. વણિક એટલે નિરંતર વિચાર કરી કરીને જ કં કરે. પગલાં ભારે. વિચાર કરનારો હંમેશા લોભી થાય. દરેકમાંથી ખોળી કાઢે. શામાં નફો છે ને શેમાં ખોટ છે.. તારણ કાઢે એટલે પછી એ લોભ શી રીતે છૂટે? ભગવાન ભુલાય. એણે તો એમાં જ મજા આવે. ઈન્ટરેસ્ટ જ એમાં આવે. અને પછી વાગે નવ્વાણુંનો ધક્કો…",
      "duration": "4 mins",
      "category": "Inspirational"
    },
    {
      "id": 30,
      "title": "રાખડીનું ઋણ",
      "story_name": "એક પરિવાર મંદિરમાંથી બહાર નીકળીને પોતાના ઘર તરફ ચાલીને જતું હતું. ભાઈ-બહેન હાથ પકડીને ચાલતા હતા. મમ્મીના હાથમાં પૂજાની થાળી હતી. પપ્પા રસ્તામાં જે ભિખારી મળે તેને દાન દેતા હતા. એવામાં એક ભિખારીનો નાનો દસ –બાર વર્ષ છોકરો કાકા મને આ નથી જોઈતું. વળી પેલો માણસ ચોકલેટ આપે છે.\n\nભિખારી છોકરો: કાકા મારે કોઈ દાન નથી જોઈતું . આ લો રાખડી આજે રક્ષાબંધન છે. મને કોઈ બહેન નથી . દીદીને કહો મને રાખડી બાંધી આપે. પેલા બાળકોના મમ્મી રશ્મિબેન તો ભિખારી છોકરાને ખીજાવા લાગ્યા. આજ કાલના ભીખારીઓ પણ એક વ્યવસાય માંડીને બેઠા છે.\n\nપેલો ભિખારી છોકરો: 'આંટી મારે કોઈ બહેન નથી દીદીને કહો મને રાખડી બાંધી આપે.\n\nરશ્મિબેન : 'અલ્યા તું ભિખારી છો તને આ રાખડીનું મુલ્ય ખબર શું પડે ? તારું કામ ભીખ માંગવાનું છે. ભીખ લઈને હાલતો પડ. આલે બિસ્કીટ ને ચોકલેટ તારે લેવા હોય તો લે, નહીતર અમારા રસ્તેથી આઘો જા. ભાળ જો દીદી વાળો થયો છે તો. મારી છોકરી રસ્તે ચાલતા ભિખારીને રાખડી બાંધવા નવરી નથી. એવા તો તારી જેવા કેટલાય દોડ્યા આવે. તારા રસ્તે ઉપડ.\"\n\nએટલું ધમકાવ્યા છતાં પેલો ભિખારીનો છોકરો હટ્યો નહિ. તેના હાથમાં રાખડી હતી. થોડો રડવા જેવો પણ થઇ ગયો.'\n\nભિખારી છોકરો : 'આંટી હું દીદી પાસે રાખડી બંધાવીશ તો ક્યારેક તેનું ઋણ પણ ચૂકવી આપીશ.'\n\nરશ્મિબેન : 'તું ભિખારી ને ઋણ ચુકવવાની વાત કરે છે. ન તો સુવા ખાટલો ને પહેરવા કપડા, ઘર વગર તું આમ તેમ ભટકીને ભીખ માંગીને ખા છો , ને વળી ઋણવાળો થા છો.'\n\nભિખારી છોકરો : 'આંટી તમને પગે લાગુ દીદીને કહો મને રાખડી બાંધે આલ્યો રાખડી.'\n\nરશ્મિબેનના પતિ થોડા દયાળુ હતા.\n\nઉમાકાંતભાઈ : 'અરે રશ્મિ ! આ ક્યાં એવડી મોટી વસ્તુ માંગે છે, કે આપણે આપી ન શકીએ. બિચારાનું કોઈ નહિ હોઈ. આમેય આપણે આટલું દાન તો કરીએ જ છીએ ને ! એક રાખડી દાનમાં આપી એમ સમજી લેશું. બિચારાનું મન રાજી રહેશે. આમેય આ એક બાળક જ છે ને !'\n\nપતિના કહેવાથી રશ્મિબેન તેની બેબી દ્વિજાને કહે છે, કે 'બેટા ! તારા પપ્પા કહે છે એટલે તું આ ભિખારી છોકરાને રાખડી બાંધી દે.'\n\nસાત-આઠ વર્ષની દ્વિજા પેલા ભિખારી છોકરાને કુમકુમ ચાંદલો ને ચોખા લગાવી ને હાથે રાખડી બાંધે છે. પેલા ભિખારી છોકરાને હરખનો કોઈ પર નથી રહેતો. આજે જાણે ! ભગવાન પણ આવું દ્રશ્ય જોઇને આનંદ અનુભવતો હશે. બસ પછી પેલો ભિખારી છોકરાને બેન મળી એવી ખુશીમાં તે આનંદમાં આવી ગયો ને ત્યાંથી ચાલ્યો પણ ગયો. પેલું પરિવાર વળી રસ્તે ચાલતું –ચાલતું પોતાના ઘર તરફ આગળ વધ્યું.\n\nએવામાં રસ્તા પર થોડીવારમા તો અફરાતફરી થઇ ગઈ . કોણ ક્યાં છે ? કોઈને ખબર જ ન રહી. રસ્તે રઝળતી ગાયો આમ તેમ દોડવા લાગી. બે આખલાનું એવું યુદ્ધ શરુ થયું કે બધા તેની હડફેટે ચડવા લાગ્યા. એવામાં દ્વિજા પેલા આખલાની અડફેટમાં આવી ગઈ તેના ફ્રોકની બાય આખલાના શીંગડામાં ફસાઈ ગઈ. પેલો ભિખારી છોકરો આ જોઇને તરત જ આખલા સામે આવી ગયો. જાણે કોઈ ભાઈ પોતાની બહેનને બચાવવા લડાઈ કરવા ઉભો હોઈ તેમ આખલા સામે આવીને દ્વિજાને આખલાના શીંગડામાંથી કાઢવા પ્રયત્ન કર્યો. આજુ બાજુ માણસો ઘણા હતા પણ આખલા સામે જવા કોઈ તૈયાર ન હતું. શેરીના ભલા માણસોએ પાણીની ડોલ આખલા પર નાખાવનું શરુ કર્યું. પેલા ભિખારી છોકરાએ દ્વિજાને તો બચાવી લીધી પણ પોતે આખલાના પગ નીચે કચડાઈ ગયો.\n\nજેમ તેમ બધું થાળે પડ્યું. ઉમાકાંતભાઈ અને રશ્મિબેન પણ દ્વિજાને શોધતા –શોધતા આવ્યા. દ્વીજાના પપ્પાએ ૧૦૮ બોલાવી પેલા ભિખારી છોકરાને હોસ્પિટલ લઇ ગયા. દ્વીજાના પપ્પાની આંખમાં એટલા આંસુનો દરિયો છલકાયેલો કે તેની પાસે દ્વિજાને બચાવવા બદલ આભાર માનવા માટે શબ્દો ઓછા પડતા હતા. પેલા ભિખારી છોકરાને બરોબર હદયના ભાગ પર જ આખલાએ પગ દીધેલો એટલે બચે તેમ ન હતો. બસ પેલો ભિખારી છોકરો એટલું જ બોલી શક્યો કે મારી રાખડીનું આ ઋણ .....દ્વિજા....\n\nબસ ને શ્વાસ અટકી જાય છે. બસ પછીથી ઉમાંકાંતભાઈ અને તેનો પરિવાર દર રક્ષાબંધનમાં દ્વિજા પાસે ભિખારી છોકરાઓને રાખડી બંધાવતા. ને દાન આપતા.",
      "duration": "3 mins",
      "category": "Inspirational"
    },
    {
      "id": 31,
      "title": "સાસુ, વહુ અને વર - એક ત્રિકોણ !",
      "story_name": "દરેક સ્ત્રીના જીવનમાં પત્ની થવાનો પ્રસંગ આવે જ છે. પત્ની થાય એટલે સ્વાભાવિકપણે વહુને અંતે સાસુ થવાનું જ હોય. પણ આ પાત્રો ભજવવામાં સ્ત્રીને ભારે એડજસ્ટમેન્ટસ લેવાં પડે છે. પોતાની પ્રકૃતિને સદંતર પલટાવવી પડે છે. એક મુક્ત જીવન જીવતી દીકરીમાંથી સાસરામાં અગણિત બંધનમાં જીવન જીવતાં શીખવું પડે છે. એ શિક્ષણ ક્યાંથી મળે ? આજકાલની શિક્ષણ પદ્ધતિમાં એ કોર્સ છે ક્યાંય ? વળી જે કંઈ શીખે છે તે માતા પાસેથી શીખે છે, પણ તેમાં ઉચ્ચ સંસ્કારનું સિંચન કેટલું મળે ? વળી પોતાના જીવનની સમસ્યાઓ કંઈ નવી જ જાતની આવીને ઊભી રહે ત્યાં શું કરવું ? ઘણી ખરી માતાઓ પોતે જ સમસ્યાઓમાં ડૂબેલી જ રહેતી હોય તે શું ઉકેલ શિખવાડી શકે પોતાની વહાલી દીકરીઓને ?! માટે સ્ત્રીને ખૂબ સંઘર્ષ ખેલવો પડે છે નવા જીવનમાં. \n\nપરણીને સાસરે આવે ત્યારથી સૌથી પહેલી શરૂઆત એના માનસ પર એક જાતના દબાણથી થાય છે અને તે છે નવા ઘરમાં હું કેવી રીતે એડજસ્ટમેન્ટ લઈ શકીશ ? ઘરના કામો, તેમાં ય ખાસ નવા ઘરની નવી પદ્ધતિની રસોઈ કરવી મને ફાવશે કે નહીં ? મારું બનાવેલું બધાને ભાવશે કે નહીં ? બગડી જશે તો ?! કોઈ કંઈ કહેશે તો ?! મારું, મારી માનું પછી કેટલું ખરાબ દેખાશે ?! ‘હું ખરાબ ના દેખાઉં’ એ દબાણ સાથે જ દરેક કાર્ય કરતી હોય છે, પરિણામે સહજતા તૂટે છે ને કામમાં ધબડકા વળે છે. ને તેનાથી વધારે દબાણ આવે છે. આની ગુંગળામણ પાર વગરની હોય છે. આવા સમયે શાણી સાસુ સંભાળી લે તો કળી ખીલી ઊઠે ! વહુને પ્રેમથી, ધીરજથી, એના અહમને જરાય ઠેસ ના લાગે તે રીતે નવી રીતીઓ શીખવાડવી ઘટે. કદાચ ‘નવી વહુ નવ દહાડાની’ કહેવત એ સાર્થક કરે પણ પછી એની ધીરજનો અંત આવે. જેમ ઠોઠ નિશાળીયા આગળ માસ્તરનું બને છે તેમ ! સાસુની ધીરજ તૂટે કે પછી સાસુમાની રેકર્ડ સવારથી વાગ્યા જ કરે કે મારા દીકરાને આવું શાક ભાવે, આવી ગ્રેવીવાળું, આવા સ્વાદવાળું, તારા સસરાને વળી જુદી જ ગ્રેવીવાળું ભાવે. મેં તો આખી જિંદગી ઘરમાં દરેકના ટેસ્ટ પ્રમાણે દરેકને દરરોજ જુદું જુદું બનાવીને જ ખવડાવ્યું છે, વિગેર, વિગેરે. એટલે પેલી વહુ ગભરાય. હજુ એકના ટેસ્ટનું તો ફાવતું નથી ત્યાં દરેકનું ક્યાંથી પહોંચી વળીશ ? અને પછી દબાણ ખૂબ વધી જાય તો શું થાય ? ફાટી જાય. તેમ તેનું મન ફાટી જાય છે ને સામે આર્ગ્યુમેન્ટસ ચાલુ થાય છે. શરૂઆતમાં મનમાંને મનમાં ને પછી ધીમે ધીમે ધણી પાસે ને છેલ્લે સાસુની આમને સામને ! પછી સાસુ વહુ ને વર વચ્ચેનો ત્રીકોણીયો જંગ શરુ થાય છે.\n\nશરુ શરૂની સ્ટેજમાં વરને વારંવાર ફરિયાદ કરે છે એકલામાં કે તારી મા તો મને આમ કહે છે ને આમ કરાવે છે, હું ગમ્મે તેટલું સારું કરું તો ય ખોડ જ કાઢે છે, મારી એક વાતને એપ્રિશિએટ કરતી નથી. મને ખૂબ ગુંગળામણ થાય છે. ત્યારે પતિની સ્થિતિ કફોડી થાય છે. હજુ માનો પ્રભાવ વિશેષ રહેલો છે ત્યાં પત્નીનું આવું આવીને ઊભું રહે છે. તેથી સ્વાભાવિક માના પ્રભાવને લીધે ફટાક કરીને કહી નાખે છે કે ‘મારી મા આવી નથી’ ક્યારેક ‘તું જ એવી છે, મારી મા એવી નથી.’ હવે ત્યાં પતિએ ખૂબ જ જાગૃતિપૂર્વક આનું સમાધાન પત્નીને કરાવવું જોઈએ, જે એ ચૂકે છે. એટલે પત્ની મનમાં ધીમે રહીને ગાંઠ વાળે છે, ‘હજી આ માવડીયો જ છે. ફરી ક્યારેક લાગ આવે ત્યારે વાત !’ આમ કરતાં કરતાં વરસ બે વરસ વહુ ફેઈલ જાય છે. પતિ માના જ પક્ષમાં રહે છે. પછી ક્યારેક મા દીકરાને તો જામે કે નહીં ? અને એવું મોટું છમકલું થાય ત્યારે પત્ની ધીમે રહીને મમરો મૂકી આપે, ‘જો તારી મા છે ને એવી ! હું તો તને કાયમ કહેતી હતી. મારી જોડે તો આવું રોજ કરે છે.’ અને પેલો પલળે છે અને એનો અભિપ્રાય બદલાય છે કે હા, મા છે તો ખરી એવી. ત્યાર પછી ધીમે ધીમે વહુ ગુરુ બની જાય છે, માને સ્થાને ! એટલે સુધી કે પછી વહુ આગળ પાછળની દાઝ કાઢે છે ને અંતે જુદા પડી જાય છે, નોખુ ઘર માંડે છે. આમ સાસુ પોતે જ અણસમજણથી પોતાના ઘડપણને એકલવાયું નોતરે છે. ત્યાં જો સાસુ શરુઆતમાં વહુને સાચવી લે, એક દીકરીને તાલિમ આપે તેમ વહુ જોડે વર્તે, પ્રેમથી ને ધીરજથી, તો ઘરમાં સ્વર્ગ જેવું વાતાવરણ સર્જી શકાય. એમાં ય વિધવા સાસુનું પાછલું જીવન ખૂબ સુખ શાંતિમાં જાય.\n\nદીકરો, મા ને પત્નીના ત્રિકોણમાં દીકરાની મનોવ્યથા પણ સમજવા જેવી છે. એક બાજુ જનની કે જેનો ઉપકાર જિંદગીમાં ક્યારે ય ના ભૂલાય, એ સંસ્કાર ઘરમાં, સ્કુલમાં બધે થી જ મળેલા અને બીજી બાજુ પત્ની કે જે પોતાનું સર્વસ્વ છોડી પતિના શરણમાં આવેલી છે તેનો ય ખ્યાલ સતત રાખવાનો ! આમ આ બે સ્ત્રીઓ વચ્ચે પુરુષ તરીકે ખૂબ જ ડહાપણથી, ધીરજથી ને ગંભીરતાથી રસ્તો કાઢવાનો. માને ય સંભાળવાની ને પત્નીને ય સંભાળવાની. માનો પક્ષ લે તો પત્ની રિસાય, ને એટલે સુધી જોવા મળે કે મોટાભાગના છૂટાછેડા હિન્દુસ્તાનમાં સાસુ વહુના અણબનાવને કારણે જોવા મળે છે. માના પક્ષમાં રહીને વહુને નિગ્લેક્ટ કર્યે રાખે તેના અંજામ છૂટાછેડામાં આવે છે ! એમ ઘર ભાંગે છે અને વહુનો પક્ષ લીધા કરે તો માને, બાપને અથવા વિધવા મા હોય તેને કેવી રીતે જુદી કઢાય ? ક્યાં રખાય તેને ? ઘરડાં ઘરની વ્યવસ્થા હજુ ભારતમાં પરદેશની જેમ સ્વીકારાઈ નથી, તેથી ખૂબ કફોડી સ્થિતિ તેમના માટે સર્જાય છે ! આમાં ખૂબ જ બેલેન્સ રાખી પુરુષે રસ્તો કરવો પડે. બન્નેના મનનું સમાધાન સાથે સાથે રાખવું પડે જે ખૂબ કઠીન હોવા છતાં અશક્ય તો નથી જ.\n\nએક સાસુમા અમને કહે, ‘મારો સ્વભાવ ઘરમાં બહુ ચોખ્ખુ રાખ રાખ કરવાનો. આજકાલની વહુઓ એક તો કામ ઓછુ કરે, ને કરે તે ય પરાણે કરે અને ગંદવાડો ઘરમાં ને રસોડામાં પાર વગરનો રાખે. મને એ જરા ય ગમે નહીં. એના માટે એના જોડે મારે રોજ કચકચ થાય. મારાથી સહન થાય નહીં ગંદવાડો, તે વહુ સુઈ જાય પછી હું પાછું રસોડું ચોખ્ખું કરી નાખું, ગંદા વાસણ પાછાં ધોઈ નાખું.’ તે આમ છાનું કેટલા દહાડા રહે ?! વહુને ખબર પડી જ જાય ને તે વધારે ચીઢાય. પછી તો એ ય સામી થવા લાગી ગઈ, ‘તમને મારું કરેલું કામ ગમતું નથી તો તમે જ કરો, હું નથી કરવાની.’ ને અંતર ખૂબ વધતુ ગયું. પણ જેમ જેમ દાદા ભગવાનના સત્સંગમાં હું આવતી ગઈ તેમ તેમ મને રીયલાઈઝ થયું કે આ તો મારી જ ભૂલ છે. ને પછી આ બધી કચકચ અંદરથી ને બહારથી એની મેળે જ બંધ થઈ ગઈ. આજે અમે સાસુવહુ બે પ્રિય બહેનપણીઓની જેમ ઘરમાં રહીએ છીએ. નાનકડી ભૂલ ભાંગે તો કેવું સુંદર પરિણામ મળે ! \n\nએક પ્રસંગ નજરે જોવા મળેલો. એક સાસુ વિધવા થયાં. તેમને ત્રણ વહુઓ. આ જમાનાની, ભણેલી, શ્રીમંત ને ખાનદાન કુટુંબની. સંયુક્ત કુટુંબ, મોટું સાસરુ એટલે સ્વાભાવિક છે કે આજે નહીં તો કાલે, ઘરમાં દેરાણીઓ જેઠાણીઓ વચ્ચે કલેશ કંકાસ ને અંતે જુદા રહેવાનો વખત આવવાનો જ. આ કુટુંબ આખું આત્મજ્ઞાની શ્રી ‘દાદા ભગવાન’ ને હૃદયથી ફોલો કરતું હતું. એક વખત પરમ પૂજ્ય દાદા ભગવાન એ કુટુંબમાં સત્સંગાર્થે ગયેલા. ઘરના દરવાજેથી વળી પાછા અંદર આવીને નાની ત્રણેય વહુઓને સંબોધીને બોલ્યા, ‘તમે મારી એક આજ્ઞા પાળશો ?’ ત્રણેવે ‘હા,’ પાડી પૂજયશ્રી એ વહુઓને કહ્યું, ‘દરરોજ સવારે તમારાં સાસુમાને પગમાં પાડીને નમસ્કાર કરજો, દિલથી, મને જેવી રીતે કરો છો એવા જ ભાવથી.’ આ એક આજ્ઞા પાળવાની શરુ કરી દીધી ત્રણેવ વહુઓએ. એનું પરિણામ શું આવ્યું ? વહુઓ દરરોજ નાહીને સાસુમાને પગે લાગે. હવે એમની જોડે એમનાં નાના બાળકો આંગળી ઝાલીને આવે તે પણ મમ્મીનું જોઈને પગે લાગતાં થઈ ગયાં. અને એમના પતિઓને થયું, ‘આ પારકી જણી મારી માને દેવી માની પગે લાગે છે તો હું કેમ રહી જાઉં ?!’ આ એક જ આજ્ઞા પાળવાથી આખા ઘરમાં માનું સ્થાન ખૂબ જ ઊંચુ થઈ ગયું ને આજે પણ એ જ સ્થાન છે, વર્ષો પછી પણ ! અને જે વહુ દરરોજ સાસુને આ રીતે પગે લાગતી હોય તે સાસુની શી મજાલ કે એ વહુનો દોષ દેખી શકે ?! આ પ્રસંગનું વર્ણન અમે જ્યાં જ્યાં સત્સંગ સભામાં કરીએ છીએ ત્યારે કેટલીયે વહુઓ સાસુ સાથેના ક્લેશમાંથી છૂટવા આ રસ્તો અપનાવે છે, આગલું પાછલું બધું જ ભૂલીને અને ઘર સ્વર્ગસમ બની જાય છે ! \n\nએક બેન કહે, ‘મારી સાસુ મને બહુ પ્રોબ્લેમ કરે છે. એ વાત વાતમાં બહુ ખોટુ બોલે છે. અને કંઈક હોય ને ખોટી ખોટી માંદી પડી જાય ને બધાંના એટેન્શન માંગી લે. મારો વર માવડીયો જ છે. એ આ કાંઈ સમજતો જ નથી. હું તો સાચું બોલનારી છું. ખોટું કેમ ચલાવી લેવાય ? તે હવે પિયર આવી ગઈ છું. રોજ રોજ આમ થાય તો કેમ જીવાય ? મને મારા વર જોડે કોઈ પ્રોબ્લેમ નથી. એ જુદો રહે તો હું સાસરે જવા તૈયાર છું, પણ એ માનતો નથી. મને વર તો જોઈએ જ છે પિયરવાળા ય મને સાસરે  જવા કહે છે પણ સાસુ સુધરે તો જાઉં કે વર જુદો રહે તો જાઉં.’ હવે આનો ક્યારે પાર આવે ? વર જોઈતો હોય, આપણા બાળકોને પિતા જોઈતો હોય, તો ક્યાંક તો બાંધછોડ કરવી જ પડે ને ? સાસુની પ્રકૃતિ આવી જ છે એ ક્યારે બદલાય ? જેમ આપણે સત્યનો પૂછડું પકડયું છે તેમ એણે જૂઠનું પૂંછડું ( પણ એની પોતાની દ્રષ્ટિએ તો સત્ય જ છે ને !) પકડયું છે. આપણે ગરજ હોય, વર જોઈતો હોય તો આપણે એડજસ્ટ થઈ જ જવું. પિયરમાં આખી જિંદગી મા-બાપ, ભાઈઓ, ભાભીઓ, વિગેરે. જોડે શું એડજસ્ટમેન્ટસ નહીં લેવા પડે ? એના બદલે એક સાસુ જોડે એડજસ્ટ થઈ જાવને ! એમની પ્રકૃતિ જે છે તે, એ બદલાવાની નથી, તો એને સ્વીકારી લોને ચોખ્ખા મને ! એક વખત દિલથી એક્સેપ્ટ કરશો પછી ફરિયાદ નહીં રહે અને ઘર સચવાઈ જશે, છોકરાં સચવાઈ જશે ને આપણા પ્રિય પતિ પણ સચવાઈ જશે. જીવન હર્યું ભર્યું ને રળિયામણું થશે.\n\n",
      "duration": "7 mins",
      "category": "Inspirational"
    },
    {
      "id": 32,
      "title": "પૂર્ણિમા",
      "story_name": "પાત્રો :\n\nપૂર્ણિમા : મુખ્ય પાત્ર\n\nરાધા : નાનકડી અને મીઠડી પેશન્ટ\n\nદાદીમા : પેશન્ટ \n\nહોસ્પિટલનો સ્ટાફ : નર્સ અને ગાર્ડ કાકા.\n\nવહેલી સવારે મુંબઈ શહેરની સિટી હોસ્પિટલમાં એક નાનકડી બાળકી ખુબ રડતી હોય છે. નર્સ અને તેના મમ્મી તેને દવા લઇ લેવા સમજાવતા હતા.\n\nનર્સ : 'બેટા, આ દવા લઇલે, એટલે તને તાવ જલ્દીથી મટી જશે અને પછી તું તારા ઘરે જઈ શકીશ.'\n\nરાધાની મમ્મી : (હેતથી ) 'ચાલ જલ્દી દવા લઈ લે, પછી હું તને સોનપરીની નવી વાર્તા કહીશ.'\n\nરાધા : (રડતા રડતા ) 'ના, મારે આ દવા નથી ખાવી. મને દવા કડવી કડવી લાગે છે. તમારી પાસે કોઈ મીઠી દવા નથી ?'\n\nનર્સ : 'પણ ડોક્ટર દીદી એ તને આ દવા આપવાનું કહ્યું છે, અને હા તને એક સિક્રેટ કહું, (ધીરેથી રાધાના કાનમાં ) જો તું રડ્યા વિના દવા લઇ લઈશ અને ડોક્ટર દીદીની બધી વાત માનીશ, તો દીદી તારા માટે એક સરસ ગીત ગાશે.'\n\nરાધા : 'ના, પેલા તમે દીદીને બોલાવો, પછી જ હું માનીશ.'\n\nએમ કહી રાધા મોઢું ચડાવી બેસી જાય છે. રાધાના મમ્મી નર્સને ડોક્ટર દીદીને બોલાવવા કહે છે. ત્યાં નર્સના ફોનની રિંગ વાગે છે.\n\nનર્સ : 'દીદી, તમે જલ્દી હોસ્પિટલે આવો. આ તોફાની છોકરી છે એ કોઈનું સાંભળતી જ નથી. કહે છે તમે અહીં આવશો પછી જ દવા લેશે.'\n\nડોક્ટર દીદી : 'હા, હું બસ રસ્તામાં જ છું, પણ તમને તો ખબર જ છે ને મુંબઈનું આ ટ્રાફિક ! તમે બીજા પેશન્ટ્સને જુઓ ત્યાં સુધીમાં હું હોસ્પિટલ પહોચું છું.'\n\nઅને ફોન કટ થઈ જાય છે. નર્સ પણ બીજા પેશન્ટ્સનું રેગ્યુલર ચેક-અપ કરવા લાગે છે.\n\nથોડીવાર પછી..\n\nમસ્ત લાંબો અને કાળો ચોટલો ગુંથેલો, સફેદ કોટ, પગમાં રહેલ ઝાંઝરના છમછમના અવાજ અને ચહેરા પર સ્મિત સાથે હોસ્પિટલમાં એક છોકરી પ્રવેશ લે છે. તેના ગળામાં સ્ટેથોસ્કોપ લટકાવેલ હોય છે.\n\nપૂર્ણિમા સૌથી પેહલા આવીને ગાર્ડને પૂછે છે : 'કેમ છો, કાકા ? હવે તમારી તબિયત કેમ છે ?'\n\nગાર્ડ હસતા હસતા કહે છે, 'હા, બેટા. તારી આપેલી દવા લઉં છું. હવે તાવ પણ ભાગી ગયો છે.'\n\nત્યાં નર્સ ચિંતામાં દોડતી આવે છે, 'દીદી તમે ક્યાં રહી ગયા હતા, જલ્દી આવોને. આ રાધા મળતી નથી. એણે હજુ સુધી દવા પણ નથી લીધી.'\n\nપૂર્ણિમા : 'મને ખબર છે ત્યાં ક્યાં છુપાણી હશે. તમે જુઓ, હમણાં તેનો થપ્પો કરું છું અને દવા પણ લેવડાવું છું. મને તેના રૂમમાં લઇ જાઓ.'\n\nહે... હે...\n\nલા લા લા લા લા...\n\nહે... હે...\n\nલા લા લા લા લા...\n\n\n\nદિલ સે બંધી એક દોર,\n\nજો દિલ તક જાતી હે... હા જાતી હે,\n\nછોટી સી રાધા કહી છુપ જાતી હે.\n\n\n\nઈન્જેકશન કા જિસકો હે ડર,\n\nવો જલ્દી નહીં જા પાતા ઉસકે ઘર,\n\nપર ઈન્જેકશન સે બીમારી દૂર દૂર,\n\nચલી જાતી હે.. ચલી જાતી હે.\n\nપૂર્ણિમાનો અવાજ સાંભળી, રાધા તરત તેના બેડ નીચેથી બહાર આવે છે. અને હસતા હસતા કહે છે, 'દીદી હું તો બસ તમારી જ રાહ જોતી હતી. તમે જે દવા કહેશો હું તે ખાઈ લઈશ.'\n\nનર્સ : (ગુસ્સામાં ) 'દીદી, મારું તો આ છોકરી બિલકુલ સાંભળતી જ નથી. મને ના પાડતી હતી અને તમે આવ્યા એટલે તરત માની ગઈ.'\n\nરાધા તેની સામે જોઈ ખડખડાટ હસતી હોય છે. પૂર્ણિમા નર્સને શાંત પાડે છે. અને પછી રાધાને દવા આપી સુવડાવી દે છે.\n\nપૂર્ણિમા : 'બીજા પેશન્ટ્સને કેમ છે ?'\n\nનર્સ : 'બેડ નંબર ૫વાળા દાદીનું બીપી અને ડાયાબિટીસ હવે નોર્મલ છે. આજે જ આપણે ડિસ્ચાર્જ આપી દઈશું, (ચિંતામાં) પણ દીદી તેમની ઘરે તેમનું ધ્યાન રાખે એવુ કોઈ નથી. એમની તબિયત ફરી બગડી જશે તો ?'\n\nપૂર્ણિમા : (આશ્ચર્ય સાથે ) કેમ તેમના પરિવારમાં કોઈ નથી ?'\n\nનર્સ : એમનો એક દીકરો છે, પણ તે તો વિદેશમાં રહે છે. એમને હોસ્પિટલમાંથી ફોન કર્યો હતો. પણ તેને અહીં આવવાની ના પાડી દીધી અને કહ્યું, 'હોસ્પિટલનું જે બિલ થાય તે હું મોકલાવી દઈશ પણ મને અહીંથી રજા નહીં મળે. માટે હું ત્યાં નહીં આવી શકું.'\n\nનર્સની આ વાત સાંભળી પૂર્ણિમાને બહુ દુઃખ થાય છે. તે નર્સને કહે છે, 'કંઈ વાંધો નહીં. આપણે દાદીમાનું ધ્યાન રાખવા એક નર્સ સાથે મોકલશું. તમે બસ એમના ડિસ્ચાર્જ પેપર તૈયાર કરો અને તેમનું ધ્યાન રાખે તેવી એક નર્સ પણ સાથે મોકલી દેજો.\n\nનર્સ : 'ઓકે દીદી. હું બધા પેપર્સ સાંજ સુધીમાં તૈયાર કરાવી રાખું છું.'\n\nપૂર્ણિમા દાદી પાસે જાય છે. તેઓ શાંતિથી આરામ કરતા હતા. અને ઈશ્વરનું સ્મરણ કરતા હતા.\n\nॐ सर्वे भवन्तु सुखिनः सर्वे सन्तु निरामयाः ।\n\nसर्वे भद्राणि पश्यन्तु मा कश्चिद् दुःखभाग्भवेत् ॥\n\nॐ शांतिः शांतिः शांति:\n\nપૂર્ણિમા : 'જયશ્રી કૃષ્ણ દાદીમા, હવે તમને કેમ છે ? સ્ટાફ તમારું સરખી રીતે ધ્યાન તો રાખે છે ને ? કંઈ પણ કામ હોય તો તમે મને કહી દેજો ઓકે ?'\n\nદાદીમા : 'જય શ્રીકૃષ્ણ, દીકરા. આવી ગઈ તું. બધા મારું બરાબર ધ્યાન રાખે છે. બસ આમ જ તું બધાની સેવા કરતી રહેજે.'\n\nપૂર્ણિમા : 'આજે જ તમને રજા આપી દઈશું. અને તમારું ધ્યાન રાખવા એક નર્સ પણ સાથે મોકલશું. તમે બધી દવા સમયસર લઇ લેજો.'\n\nદાદીમા : (ખુશ થઈને ) 'દીકરા, તું બધાનું કેટલું ધ્યાન રાખે છે!! ભગવાન જલ્દીથી તારી બીમારીનો પણ કોઈ ઈલાજ કરી આપશે. અને તું એક મોટી અને પ્રતિષ્ઠિત ડોક્ટર બનજે. મારા આશીર્વાદ છે તને.'\n\nદાદીમાની વાત સાંભળી પૂર્ણિમાની આંખમાં અશ્રુ આવી જાય છે. પૂર્ણિમા, જે પોતે એક ડોક્ટર છે તેને કઈ બીમારી હશે ? તેની આ બીમારી પાછળ શું રહસ્ય હશે ? શું પૂર્ણિમાની બીમારી માટે કોઈ ઈલાજ હશે કે નહીં ? આ રહસ્ય જાણવા માટે તમારે શરૂઆતથી પૂર્ણિમાની વાર્તા જાણવી પડશે.\n\n અષાઢી પૂર્ણિમાના દિવસે મુંબઈ શહેરમાં ધોધમાર વરસાદ વરસતો હોય છે. સમગ્ર વાતાવરણ સુંદર અને આકર્ષક લાગે છે. આકાશમાં સાત રંગનું મેઘધનુષ્ય પણ દેખાય છે. સર્વત્ર હરિયાળી દેખાય છે. મોર અને અન્ય પક્ષીઓ તેમની પાંખો ફેલાવે છે અને નાચવાનું શરૂ કરે છે.\n\nઆવું સુંદર મજાનું અને પ્રફુલ્લિત વાતાવરણ જોઈ, નાનકડો પાર્થ અને તેના ભાઈઓ લવ અને કુશ જોર જોરથી કુદકા મારતા મારતા ગાતા હોય છે,\n\n“ આવ રે વરસાદ, ઘેબરિયો પરસાદ;\n\nઊની ઊની રોટલી ને, કારેલાંનું શાક. “\n\nદયાનંદભાઈ નામના બ્રાહ્મણના ઘરે લક્ષ્મીજી અવતરે છે. તેમના નાના દીકરા સાહિલભાઈની વહુ સ્નેહાબેન એક દીકરીને જન્મ આપે છે. પૂર્ણિમાના દિવસે તેનો જન્મ થયો હોવાથી, દીકરીનું નામ પૂર્ણિમા રાખવામાં આવે છે.\n\nઘરમાં સૌ ઉત્સવની તૈયારી શરૂ કરે છે. કારણ કે ઘણા વર્ષો બાદ દયાનંદભાઈના ઘરે લક્ષ્મીજી પધાર્યા હોય છે. દયાનંદભાઈ મહેતાનો પરિવાર મુંબઈ શહેરના એક પ્રતિષ્ઠિત કુટુંબમાં ગણાય છે. તેમના પરિવારમાં, તેમને બે પુત્રો છે. આનંદ અને સાહિલ. દયાનંદભાઈના મોટા પુત્ર આનંદને પણ સંતાનમાં બે પુત્રો, લવ અને કુશ હોય છે. અને તેમના નાના પુત્ર સાહીલને એક પુત્ર, પાર્થ છે.\n\nપૂર્ણિમાના જન્મથી મહેતા પરિવારમાં સૌ કોઈ આનંદ મનાવી રહ્યું છે. પૂર્ણિમાની મમ્મી સ્નેહાબેન તો વારંવાર તેની નજર ઉતારતી હોય છે. દાદા દયાનંદભાઈ આખા શહેરના ગરીબોને દાન-ધર્મ કરે છે અને ભવ્ય જમણવારનું આયોજન કરે છે. \n\nહવે વરસાદ બંધ થઈ ગયો હોય છે અને શહેરના એક મોટા મેદાનમાં જમણવાર રાખવામાં આવે છે. જમણવારમાં નાના-મોટા સૌ કોઈ જમી શકે તેવી ભાતભાતની સ્વાદિષ્ટ વાનગીઓ અને મિષ્ટાનો હોય છે.\n\nઅચાનક જ દયાનંદભાઈના ફોનની રિંગ વાગે છે.\n\nસાહિલભાઈ (ફોનમાં ): 'જયશ્રી કૃષ્ણ, પપ્પા. એક શુભ સમાચાર છે, આપણે ગરીબોના ઈલાજ માટે જે હોસ્પિટલ ખોલવાના હતા, તેનું અટકી ગયેલું કામ ફરીથી શરૂ કરવાની મંજૂરી મળી ગઈ છે.'\n\nદયાનંદભાઈ : 'બધી ઈશ્વરની કૃપા છે, કાલે આપણા ઘરે લક્ષ્મીજી પધાર્યા અને આજે આપણને આ શુભ સમાચાર મળ્યા. ખરેખર દીકરીના જન્મથી આપણા નસીબના દ્વાર ખુલી ગયા છે. અને બધા અટકેલા કામ ફરીથી શરૂ થવા લાગ્યા છે.'\n\nપૂર્ણિમાના પપ્પા સાહિલભાઈ અને તેના મમ્મી સ્નેહાબેન બંને ડોક્ટર છે. સાહિલભાઈનું સ્વપ્ન હતું, ગરીબો માટે હોસ્પિટલ ખોલવાનું. જેથી ગરીબોનો સમયસર ઈલાજ થઈ શકે અને તેમને જેનેરિક દવા પણ મળી રહે.\n\nઘણા લોકો હોસ્પિટલના મેડિકલ ટેસ્ટ અને દવાના ઊંચા ભાવને લીધે શહેરની સારી હોસ્પિટલમાં ઈલાજ નથી કરાવી શકતા. આ સમસ્યાને દૂર કરવા સાહિલભાઈની ગરીબો માટે સ્પેશ્યલ હોસ્પિટલ ખોલવાની ઈચ્છા હતી. જે થોડા જ સમય બાદ પુરી થવાની છે.\n\nસાંજે જમણવાર યોજાયેલ હોય છે, તેમાં જ દયાનંદભાઈ સાહિલભાઈની નવી હોસ્પિટલની જાહેરાત કરે છે. સૌ કોઈ દયાનંદભાઈ અને તેમના પરિવારને અભિનંદન પાઠવે છે અને પૂર્ણિમાને આશીર્વાદ આપે છે. ખુશીના આ અવસર પર દયાનંદભાઈ બધાને લાડવા પણ વહેંચે છે. બધા ધરાઈને લાડવા ખાઈ છે અને ઘરે પણ લઈ જાય છે.\n\nથોડા જ દિવસ બાદ, હોસ્પિટલ બનાવવા માટે લીધેલ જમીનનું ભૂમિ પૂજન કરવામાં આવે છે અને ઈશ્વરનું સ્મરણ કરીને હોસ્પિટલનું બાંધકામ શરૂ કરવામાં આવે છે. ખરેખર દીકરી એ સાક્ષાત લક્ષ્મીજીનો અવતાર હોય છે. દીકરીના જન્મથી પરિવારમાં ખુશીઓનું આગમન થાય છે. તેથી જ કહેવાયું છે ને,\n\n\" દીકરી મારી લાડકવાયી લક્ષ્મી નો અવતાર, \n\nએ સુવે તો રાત પડે ને જાગે તો સવાર. \"\n\nપૂર્ણિમા હવે બે વર્ષની થઈ ગઈ છે. તે હવે ધીરે ધીરે પા પા પગલી ભરવા લાગી છે. પૂર્ણિમા ઘરમાં સૌ કોઈની લાડલી, અને હવે થોડું કાલુ કાલુ પણ બોલે. પૂર્ણિમાનો અવાજ કોયલના અવાજ જેવો મીઠો લાગે.\n\nઆજે નવી હોસ્પિટલના ઉદ્ઘાટનનો કાર્યક્રમ રાખેલ છે. બધા સવારમાં વહેલા ઊઠી જાય છે. આજે મંદિરમાં હવન હોય છે. બધા તેની તૈયારીમાં વ્યસ્ત હતા.\n\nનાનકડી પૂર્ણિમાને તેના મમ્મીએ સરસ નવું ગુલાબી ફ્રોક પેરાવ્યું હતું. તે નાનકડી પરી જેવી લાગે છે. કાળા વાંકડીયા વાળ, તેના ચહેરા પરનું એ મન મોહી લે તેવું સ્મિત, નાનકડા પગમાં છમ છમ અવાજ કરતી ઝાંઝરી અને મસ્ત ગુલાબી રંગના બુટ.\n\nસ્નેહાબેન : ' કોઈની નજર ન લાગે મારી ઢીંગલીને.' એમ કહી પૂર્ણિમાના કાન પાછળ કાળો ટીકો લગાડે છે.\n\nઅચાનક આરતીબેનનો રસોડામાંથી અવાજ આવે છે. સ્નેહાબેન નાનકડા સાત વર્ષના પાર્થને કહે છે, 'બેટા થોડીવાર તારી નાની બેન સાથે રમજે, હું હમણાં બે મિનિટમાં જ આવું છું.  \n\nપાર્થ : ' હા, મમ્મી તમે ચિંતા ના કરો, હું ધ્યાન રાખીશ મારી નાની બેનનું.' પૂર્ણિમા ભાઈ સામે જોઈને હસતી હોય છે.\n\nસ્નેહાબેન બંને બાળકોના માથા પર પ્રેમથી હાથ ફેરવે છે અને રસોડા તરફ જાય છે.\n\nબધા મંદિર જવા માટે તૈયાર થઈ ગયા. હવન માટેનો જરૂરી સામાન બધા ગાડીમાં ભરી દે છે. અને ભગવાનનું સ્મરણ કરી મંદિર જવા માટે નીકળે છે. પરંતુ ઉતાવળમાં જ નાનકડો પાર્થ અને પૂર્ણિમા ઘરમાં જ રહી જાય છે.\n\nતાળું મારતી વખતે નોકર બધા રૂમ સરખી રીતે તપાસ્યા વિના જ એ તાળું મારી દે છે. બંને ભાઈ બેન રમવા જ મશગુલ હોય છે. એટલે તેમને પણ ખ્યાલ નથી રહેતો કે કયારે ઘરના બધા સભ્યો મંદિર જવા નીકળી જાય છે.\n\n મેહતા પરિવાર મંદિર જવા માટે રસ્તામાં જ હોય છે, ત્યાં સ્નેહાબેનને યાદ આવે છે અને તેમણે સાહિલભાઈને પૂછ્યું,'પાર્થ અને પૂર્ણિમા ક્યાં છે ?'\n\nસાહિલભાઈ : તેઓ ભાઈ, ભાભી અને લવ-કુશ સાથે બીજી ગાડીમાં હશે. તમે ચિંતા ના કરો.'\n\nપણ સ્નેહાબેનને મનમાં ને મનમાં તેમની ચિંતા થવા લાગે છે. મંદિરે પહોંચીને પેલા દોડીને આરતીબેન પાસે ગયા.\n\nસ્નેહાબેન :'ભાભી, પૂર્ણિમા તમારી પાસે છે ?'\n\nઆરતીબેન :'ના, અમારી ગાડીમાં તો ફક્ત અમે ચાર જ આવ્યા છીએ.'\n\nઆ સાંભળતા જ સ્નેહાબેનને વધુ ચિંતા થવા લાગી. તેમણે પૂછ્યું,'પાર્થ તો લવ અને કુશ સાથે જ રમે છે ને ?'\n\nલવ-કુશ :'કાકી, પાર્થ તો અમારી સાથે નથી. અમે તેની પાસે ગયા હતા, પણ તેને કહ્યું,'હું મારી બહેનનું ધ્યાન રાખું છું. તમે લોકો જાઓ હું પછી મમ્મી-પપ્પા સાથે આવીશ.'\n\nબધાને બંનેની ખુબ ચિંતા થવા લાગે છે. દયાનંદભાઈ સૌને ખીજાય છે,'આવડી મોટી ભૂલ તમે કંઈ રીતે કરી શકો છો ?' પછી તેઓ પંડિતજીને પૂજાના મુહૂર્તનું પૂછે છે. પંડિતજી તેમને થોડું મોડું થાય તો પણ પછી વાંધો નહીં આવે એમ કહે છે.\n\nસાહિલભાઈ અને સ્નેહાબેન તરત જ ગાડી લઇને ઘરે જવા નીકળી જાય છે. ઘરે પહોંચીને તેઓ રૂમમાં જઈને જુએ છે, તો પાર્થ રમતા રમતા જ થાકીને સુઈ ગયો હોય છે. સ્નેહાબેન દોડીને પૂર્ણિમાને તેડી લે છે. પૂર્ણિમા તેમની સામે જોઈને કંઈ જ ના થયું એમ હસતી હોય છે.\n\nબંને બાળકોને સુરક્ષિત જોઈને સાહિલભાઈ અને સ્નેહાબેનનો જીવમાં જીવ આવે છે. સાહિલભાઈ ફોન કરી આનંદભાઈને ખબર આપે છે. અને તેઓ ફરી મંદિર જવા માટે નીકળી જાય છે. સાંજે કોઈ પણ વિઘ્ન વિના હોસ્પિટલનું પણ ઉદ્ઘાટન થઇ જાય છે.\n\nઆમ આજનો દિવસ મેહતા પરિવાર માટે ખુશીની સાથે સાથે થોડો ટેંશનવાળો પસાર થાય છે.\n\n***\n\nપૂર્ણિમા હવે મોટી થઇ જાય છે અને શાળામાં જવા લાગે છે. ત્યાં પણ તે બધાની ફેવેરેટ બની જાય છે. તે અભ્યાસમાં કાયમ પ્રથમ આવતી અને જુદી જુદી સ્પર્ધાઓમાં પણ ભાગ લેતી. તેને ચેસ રમવાનો ખુબ શોખ હતો. સાથે સાથે તેનો વક્તૃત્વ સ્પર્ધામાં પણ હંમેશા નંબર આવતો.\n\nપૂર્ણિમાની શાળામાં ખેલમહોત્સવનું આયોજન કરવામાં આવ્યું હોય છે. 3 દિવસના આ મહોત્સવમાં ઘણી બધી સ્પર્ધાઓ રાખવામાં આવી છે : ચેસ, ક્રિકેટ, વોલીબોલ, બેડમિન્ટન ( પ્રથમ દિવસ ), માટીકળા ( માટીમાંથી વસ્તુઓ કે મૂર્તિ બનાવવી ), ચિત્રસ્પર્ધા, રંગોળી સ્પર્ધા, વક્તૃત્વ સ્પર્ધા, મહેંદી સ્પર્ધા ( દ્વિતીય દિવસ ) અને છેલ્લા દિવસે પ્રથમ દિવસની સ્પર્ધાઓનો ફાઇનલ મેચ. એક દિવસે એક જ સ્પર્ધામાં ભાગ લઇ શકો તેવો નિયમ.\n\nપ્રથમ દિવસે પૂર્ણિમા એ ચેસમાં ભાગ લીધો હતો. ચેસની સ્પર્ધા સૌથી છેલ્લે હતી. ત્યાં સુધી અધ્યાપકે વિધાર્થીઓને બીજી સ્પર્ધા જોવાની પરવાનગી આપી. પૂર્ણિમા તેના ભાઈ પાર્થનો બેડમિન્ટનનો મેચ જોવા જાય છે. પાર્થ તે મેચમાં ખુબ સરસ રમે છે અને ફાઇનલમાં સિલેક્ટ થાય છે.\n\nપૂર્ણિમાની ચેસ સ્પર્ધા ૩૫ મિનિટ સુધી ચાલે છે અને અંતે પૂર્ણિમા જીતી જાય છે. તેનો ફાઇનલમાં પ્રવેશ થાય છે. બંને ભાઈ-બહેન આજે ખુબ જ ખુશ હોય છે. પાર્થ બેડમિન્ટનના ફાઇનલ મેચની પ્રેક્ટિસ માટે મેદાન એ જાય છે અને પૂર્ણિમા શાળાએથી ઘરે જવા નીકળે છે.\n\nસ્નેહાબેન બંને બાળકોના આવવાની આતુરતાથી રાહ જોતા હોય છે. પૂર્ણિમા ઉદાસ ચહેરા સાથે ઘરે આવે છે અને તેના ચહેરાની જમણી બાજુ તેણે રૂમાલથી છુપાવેલી હોય છે.\n\nસ્નેહાબેન :'બેટા, ભાઈ ક્યાં છે ? અને તું આમ ઉદાસ કેમ છે ? ચહેરા પર રૂમાલ કેમ રાખ્યો છે ?'\n\nપૂર્ણિમા : 'ભાઈ તેના બેડમિન્ટનના ફાઇનલ મેચની પ્રેક્ટિસ માટે મેદાન એ ગયા છે. હું પણ ચેસની ફાઇનલ માટે સિલેક્ટ થઈ છું.'\n\nસ્નેહાબેન :'તો બેટા તું આમ ઉદાસ કેમ છે ?'\n\nપૂર્ણિમા રડવા લાગે છે અને કંઈ પણ બોલ્યા વિના જ તેના રૂમમાં જતી રહે છે. સ્નેહાબેનને આશ્ચર્ય થાય છે કે,'બંને ભાઈ બહેન ફાઇનલમાં સિલેક્ટ થયા હોવા છતાં પૂર્ણિમા આજે દુઃખી કેમ છે !'\n\nસાંજે પાર્થ પ્રેક્ટિસ કરી ઘરે આવે છે. સ્નેહાબેન પાર્થને પેલા જમાડે છે, પછી પાર્થને પૂર્ણિમા ઉદાસ કેમ છે તેનું કારણ પૂછે છે.\n\nપાર્થ :'અમે શાળાએથી નીકળ્યા ત્યારે એ ખુબ જ ખુશ હતી. પૂર્ણિમા બસ મજાક જ કરતી હશે આપણી સાથે. કે પછી, નક્કી રસ્તામાં જ કંઈક થયું હશે.'\n\nસ્નેહાબેનને પૂર્ણિમાની ખુબ ચિંતા થવા લાગે છે, 'તેની તબિયત તો બરાબર હશે ને ?'તેમણે સાહિલભાઈને ફોન કરીને બધું જણાવ્યું.\n\nસાહિલભાઈ :'હું ઘરે આવી પૂર્ણિમા સાથે વાત કરું.'\n\nતમને પણ આશ્ચર્ય થયું હશે ને, ફાઇનલમાં સિલેક્ટ થવા છતાં પૂર્ણિમા ઉદાસ કેમ હોય છે ? તેની તબિયત તો બરાબર હશે ને ? કે પછી તે બસ મજાક જ કરતી હશે ? આ વાત પાછળ શું રહસ્ય છે ?\n\nસ્નેહાબેન પૂર્ણિમાના રૂમમાં જાય છે. પૂર્ણિમા એ ઘણા સમયથી કંઈ ખાધું પણ ન હતું. સ્નેહાબેન તેને જમાડવા માટે રૂમમાં થાળી લઈને જાય છે.\n\nપણ રૂમમાં પ્રવેશતા જ તેમને આંચકો લાગે છે અને થાળી તેમના હાથમાંથી પડી જાય છે. અવાજ સાંભળી ઘરના બધા સભ્યો ત્યાં દોડીને આવી જાય છે.\n\nપૂર્ણિમા આરામ કરતી હોય છે. પણ તેનો ચહેરો જોઈ બધાને આશ્ચર્ય થાય છે. બધા તેના ઉદાસ હોવાનું કારણ સમજી જાય છે. સ્નેહાબેન વ્હાલથી પૂર્ણિમાના માથા પર હાથ ફેરવે છે અને પૂર્ણિમા જાગી જાય છે.\n\nસ્નેહાબેન : ' બેટા, તારા ચહેરા પર આ શું ? તું પડી ગઈ હતી ? '\n\nપાર્થ : ' અમે શાળામાં હતા ત્યારે તો આવું કંઈ નહોતું તેના ચહેરા પર. નકકી રસ્તામાં કંઈક થયું લાગે છે.'\n\nપૂર્ણિમા કંઈ બોલતી નથી પણ, માથું હલાવી ના પાડે છે.\n\nસાહિલભાઈ : ' પહેલા પૂર્ણિમા થોડું જમી લે, કાલે સવારે આપણે હોસ્પિટલ લઈ જાશુ. જરૂરી બધા રિપોર્ટ કરાવશું. બેટા ચિંતા ના કરતી તું જલ્દી ઠીક થઈ જઈશ.'\n\nબીજે દિવસે સ્નેહાબેન અને સાહિલભાઈ પૂર્ણિમાને હોસ્પિટલ લઈ જાય છે. ત્યાં પહેલા તેનું ચેકઅપ કરી પછી અમુક રિપોર્ટ્સ કરવામાં આવે છે.\n\nસાહિલભાઈ : ' રિપોર્ટ્સનું પરિણામ આવતા ઓછામાં ઓછા બે દિવસ લાગે તેમ છે. આવો કેસ મેં આજ સુધી નથી જોયો. '\n\nસ્નેહાબેન : ' તમે ચિંતા ના કરો. ભગવાન બધું ઠીક કરશે. '\n\nસાહિલભાઈ જ્યાં સુધી પૂર્ણિમાની તબિયત ઠીક ના થાય ત્યાં સુધી તેને શાળાએ ના મોકલવા તથા આ વાત બહાર ના પડે તેનું ધ્યાન રાખવા કહે છે.\n\nસ્નેહાબેન પૂછે છે, ' પણ પૂર્ણિમાની ચેસની સ્પર્ધાનું શું થશે ?'\n\nપણ પૂર્ણિમા પોતે સાહિલભાઈની વાત માનીને, શાળાએ જવાની ના પાડી દે છે. અને ફરી ઉદાસ થઈ જાય છે.\n\nબીજે દિવસે શાળામાં પાર્થની બેડમિન્ટન સ્પર્ધાનો ફાઈનલ મેચ હોય છે. બે રાઉન્ડના અંતે પાર્થ અને તેના પ્રતિસ્પર્ધી, બંનેને એક-એક અંક મળેલ હોય છે.\n\nહવે ફાઈનલ રાઉન્ડ હોય છે. તેમાં થોડા સંઘર્ષ બાદ પાર્થ સ્પર્ધા જીતી જાય છે. બધા લોકો તેને શુભેચ્છાઓ પાઠવે છે. અને પૂર્ણિમા શાળાએ આવી શકે તેમ નહોતી. તેથી તેના પ્રતિસ્પર્ધીને વિજેતા ઘોષિત કરવામાં આવે છે.\n\nમેહતા પરિવારમાં પાર્થના બેડમિન્ટનનો મેચ જીતવાની ખુશીની સાથે સાથે બધાને પૂર્ણિમાની તબિયતની પણ ચિંતા થતી હતી. આવતીકાલે તેના મેડિકલ રિપોર્ટ્સનું પરિણામ આવવાનું હતું. સાહિલભાઈ પોતે એક ડોક્ટર હોવા છતાં પૂર્ણિમાને કઈ બીમારી છે અને તેની પાછળનું કારણ શું છે એ વાત સમજી શકતા ન હતા.\n\nપૂર્ણિમા હજુ નાનકડી અગિયાર વર્ષની જ છે. તેને આજ સુધી કોઈ બીમારી પણ નથી થઈ. તેને કોઈ પણ જાતની એલર્જી પણ ન હતી. અને આમ અચાનક જ તેની તબિયત બગડવાથી બધાને તેની ચિંતા થવા લાગી હતી.\n\nકાયમ હસતી-ખીલતી અને બધા સાથે વાતું કરનાર પૂર્ણિમા બે દિવસથી પોતાના રૂમની બહાર પણ નથી નીકળી. તેની તબિયત સારી ના હોવાથી તેને કંઈ પણ કરવાનું મન હોતું નથી. સ્નેહાબેન રૂમમાં જ આવી તેને જમાડી દે છે.\n\nબીજે દિવસે સવારે...\n\nપૂર્ણિમાના મેડિકલ રિપોર્ટ્સ આવી ગયા છે. સાહિલભાઈ પણ આશ્ચર્યમાં પડી જાય છે. રિપોર્ટ્સ બધા નોર્મલ હોય છે. પૂર્ણિમાની બીમારીનું રહસ્ય મેડિકલ રિપોર્ટ્સમાં પણ નથી સામે આવતું. બધાને ચિંતા થવા લાગે છે.\n\nસાહિલભાઈ એ પોતાની મેડિકલ કરિયરમાં આવું ક્યારેય જોયું જ નથી. પૂર્ણિમાના ચહેરા પરના એ ડાઘ વિશે કોઈ કંઈ સમજી શકતું નથી. ઘરની હોસ્પિટલ હોવા છતાં પૂર્ણિમાને આમ બીમાર અને ઉદાસ કોઈ જોઈ શકતું નથી.\n\nપૂર્ણિમાનો અભ્યાસ પણ અટકી ગયો હોય છે. દયાનંદભાઈ એક રસ્તો બતાવે છે, ' પૂર્ણિમા શાળાએ ન જઈ શકે તો શું થયું, આપણે તેના અભ્યાસ માટે શિક્ષકને ઘરે બોલાવશું, પણ દીકરીનો અભ્યાસ નહીં બગવડા દઈ અમે. '\n\nસાહિલભાઈ : ' હું અને આનંદભાઈ કાલથી જ તપાસ શરૂ કરી, અને ઘરે આવી પૂર્ણિમાને ભણાવી શકે તેવા સારા શિક્ષક શોધશું. '\n\n~\n\nઆમ જ સમય પસાર થઈ જાય છે, પૂર્ણિમા હવે ૧૦ માં ધોરણમાં આવી જાય છે. પરંતુ હજુ સુધી તેની બીમારીનું રહસ્ય ઉકેલી શકાયું નથી.\n\nબીમારી જ વિશે કંઈ ખબર ના હોય તો તેની દવા પણ કેમ કરવી ? એ જ ચિંતા પરિવારમાં બધાને થતી હોય છે.\n\nઆ વર્ષે પણ પૂર્ણિમા ઘરે જ રહી અભ્યાસ કરે છે અને બોર્ડની પરીક્ષા આપે છે. પૂર્ણિમાની ઈચ્છા મેડિકલનો અભ્યાસ કરવાની હતી. તેના ઘરની જ હોસ્પિટલ છે એટલા માટે નહીં, પરંતુ તેની બીમારીની દવા શોધવા તેને નિશ્ચય કર્યો હતો કે, ' હું પોતે જ એક દિવસ ડોકટર બનીશ અને મારી આ બીમારીની પાછળનું રહસ્ય અને તેનો ઈલાજ બંને હું શોધીશ. '\n\nપૂર્ણિમાનો 10 ધોરણ સુધીનો અભ્યાસ તો તેને ઘરે જ રહીને કર્યો હતો. પણ હવે, આગળના મેડિકલના અભ્યાસ માટે તેને બીજા શહેરમાં જવું પડશે. પહેલા તો ઘરના લોકો તેને ના પાડે છે અને ખૂબ જ સમજાવે છે. પણ પૂર્ણિમા જિદ્દી હોય છે. એટલે પોતાની વાતને પકડી રાખે છે. બધાને ચિંતા એ વાતની હતી કે ઘરની જ હોસ્પિટલ અને તેના પિતા પોતે ડોક્ટર હતા છતાં આજ સુધી તેની બીમારીનો ભેદ કોઈ ઉકેલી શક્યું નથી. અને આટલા વર્ષોથી પૂર્ણિમાની બીમારીનો રાઝ એમને બધાથી છુપાવ્યો છે. જો હવે પૂર્ણિમા બહાર નીકળે તો બધાને તેની બીમારી વિશે જાણ થઇ જાય. અને તેની આ બીમારી સાથે તેને કોઈ સ્કૂલ કે કોલેજ હવે એડમિશન આપશે કે નહીં એ પણ એક મોટો પ્રશ્ન હતો.\n\nઆ બીમારી ચેપી નથી એતો બધા સમજી ગયા હતા. નહીંતર તો ઘરના બીજા લોકોને પણ તેની અસર થઇ હોત. પણ આ વાત બીજા લોકો પણ માનવા જોઈએ ને ! આ બધી જ ચિંતાની વચ્ચે સમાચાર મળે છે કે દેશમાં એક નવો રોગ કોરોના ધીમે ધીમે ફેલાવા લાગ્યો છે. તો હવે બીજા વિસ્તારમાં પણ એ રોગ ના ફેલાય એટલે સરકાર લોકડાઉન જાહેર કરે છે. અને બધી સ્કૂલ તેમજ કોલેજો પર હવે ઓનલાઇન અભ્યાસ કરાવાનો, એવો સરકાર નિર્ણય લે છે.\n\nઆ સમાચાર મળતા મહેતા પરિવારના બધા લોકો ખુશ થઇ જાય છે કે હવે તો પૂર્ણિમા પણ ઘરે બેઠા જ તેનો મેડિકલનો અભ્યાસ કરી શકશે. અને આમ પણ કોરોનાને લીધે મોઢા પર માસ્ક બાંધ્યું હશે તો કોઈને તેના ચહેરા પરનો ડાઘ પણ નહીં દેખાય. પૂર્ણિમાનો અભ્યાસ પણ હવે શરૂ થઇ જાય છે અને સાથે સાથે પ્રેક્ટિસ માટે તે હવે હોસ્પિટલમાં પણ જવાનુ શરૂ કરી દે છે. કોરોનાના સમયમાં હોસ્પિટલ તો દર્દીઓથી ભરાયેલી રહેવા લાગી. રોજ એટલા બધા કેસ આવતા હતા કે ઘણી વાર ડોક્ટર ઓછા પડતા હતા.\n\nઆ સમય દરમિયાન પૂર્ણિમા પણ ઘણા લોકોની સેવા કરી. ખાસ કરીને નાના બાળકોની તો એ ફેવેરેટ ડોક્ટર દીદી બની ગઈ. તેમને રોજ નવી નવી વાર્તાઓ કહેતી એમની સાથે બાળગીત પણ ગાતી. અને હા પેલી નાનકડી રાધા યાદ છે ને તેની જેમ કોઈ બાળક જો નર્સનું ના માને એટલે પૂર્ણિમાને બોલાવે પછી. પૂર્ણિમાની વાત તો નાના બાળકોથી લઈને મોટી ઉંમરના દાદા - દાદી પણ માનતા હો.  આ બધા દર્દીઓ અને તેમના પરિવારના લોકો તેને ખૂબ આશીર્વાદ આપતાં અને કહેતા, \" એક દિવસ જરૂર તું મોટી ડોક્ટર બનશે. અને તું કંઈક અલગ જ કરી બતાવીશ.\"\n\nધીરે ધીરે હવે કોરોનાના કેસ પણ ઘટવા લાગ્યા હોય છે. હવે પૂર્ણિમાને વિચાર આવે છે કે, \" બસ હવે બહુ થયું, હુ કેટલા દિવસ સુધી આમ મારી બીમારી બીજા લોકોથી છુપાવી રાખીશ. જો હુ એક ડોક્ટર થઈને આવું કરું એ હવે સારુ ના લાગે.\"\n\nહવે તો પૂર્ણિમા કોલેજે પણ માસ્ક વિના જ જાય છે. હા શરૂઆતમાં બીજા વિદ્યાર્થીઓ તેની મજાક ઉડાડતા અને અમુક તો તેની બાજુમાં બેન્ચ પર બેસવામાં પણ ડરતા કે ક્યાંક અમને પણ તેનો ચેપ ના લાગી જાય. પછી બીજા શિક્ષકોએ બધાને સમજાવ્યા કે આ ચેપી રોગ જ હોત તો તેના ઘરમાં કેમ કોઈને તેનો ચેપ ના લાગ્યો ? એટલે ધીરે ધીરે અમુક વિદ્યાર્થીઓ હવે તેની સાથે બોલવા લાગ્યા અને હવે તો પૂર્ણિમા કોઈ પણ પ્રકારનો ડર રાખ્યા વિના બધે જ માસ્ક પહેર્યા વિના કે ચહેરો છૂપવ્યા વિના જ જાય છે.\n\nતેની હિમ્મત અને ધગશ જોઈને બધા તેના વખાણ કરે છે. પૂર્ણિમા ખૂબ જ મેહનત કરે છે અને થોડા જ વર્ષોમાં પરિવારના અને બીજા લોકોના આશીર્વાદથી સારા માર્ક્સ સાથે પાસ થઇ જાય છે. હવે તો પૂર્ણિમા પણ ડોકટર બની જાય છે. તે પહેલા તો તેમની હોસ્પિટલમાં જ કામ કરે છે પણ પછી આગળ નવું શીખવા અને તેના રોગ વિશેનું પણ તેને રહસ્ય જાણવું હતું એટલ વિદેશ જાય છે. બીજા બધા ડોકટરોને બતાવે છે. અને ઘણાંની સલાહ પણ લે છે. અને છેવટે તેની બધી મહેનત સફળ થાય છે અને તે તેના આ ચહેરા પરના ડાઘ માટેની દવા શોધી જ લે છે.\n\nથોડા જ સમયમાં ધીરે ધીરે દવા અસર કરવા લાગે છે અને 2-3 વર્ષોની અંદર જ હવે પૂર્ણિમાનો ચહેરો પહેલા જેવો થઇ જાય છે. અને પૂર્ણિમા એ પણ સંશોધન કરે છે કે આ બીમારી 1 કરોડ લોકો માં ભાગ્યેજ કોઈ એકને થાય છે અને આ રોગની દવા શોધવા માટે પણ તેને ઘણા ઇનામો મળે છે.\n\nઉપસંહાર : આપણે પણ પૂર્ણિમાની જેમ નીડર અને મહેનતી બનવું જોઈએ. અને જીવનમાં ધારેલા લક્ષ સુધી પહોંચવું જ જોઈએ. રસ્તામાં ભલેને ગમે તેટલી મુશ્કેલો આવે પણ હિમ્મતથી તેમનો સામનો કરવો જોઈએ.જયશ્રી કૃષ્ણ.",
      "duration": "20 mins",
      "category": "Inspirational"
    },
    {
      "id": 33,
      "title": "વીરા",
      "story_name": "૧૯૪૬નો સમય હતો. ભારતમાં સ્વતંત્રતાની લડાઈ આખરી મુકામ પર હતી. ભારતવાસીઓએ અંગ્રેજોને ભારત છોડવા મજબૂર કરી દીધા હતા. ભારતને આઝાદ કરવા સ્વતંત્રતાની લડાઈ ખૂબ જોર-શોરથી ચાલતી હતી. સ્વતંત્રતાનો દિવસ નક્કી થઈ ચૂક્યો હતો, ૧૫મી ઓગસ્ટે ભારત દેશ સ્વતંત્ર થઈ અંગ્રેજ શાસનનો ગુલામીનો ઝંડો ઉતારી, આઝાદીનો ત્રિરંગો લહેરાવા માંગતો હતો. \n\nસ્વતંત્રતાની લડાઈમાં મોટા-મોટા નેતાઓ સાથે ઘણા નાના લોકો જોડાયેલા હતા. આજ લોકોમાં એક હતો વીરાનો પરિવાર. વીરાનાં પિતા ભીમસેન, અને માતા ગીતાબાઈ પણ આઝાદીની ચળવળમાં જોડાયા હતા. વીરા એક આઠ વર્ષની દીકરી, પોતાનાં માતા-પિતાને જન્મથી દેશ માટે લડતા જોઈ રહી હતી, એટલે એનામાં પણ દેશ પ્રેમની ભાવના ખૂબ હતી.\n\nસન ૧૯૪૬નો ઓગસ્ટનો મહિનો હતો. સુરતનાં ડુમ્મસનાં દરિયા કાંઠે વસેલી વસાહતમાં વીરા તેનાં માતા-પિતા સાથે રહેતી હતી. આઝાદી ભલે હજુ નહતી મળી પણ ૧૫મી ઓગસ્ટે પોતાની વસાહતમાં ત્રિરંગો ફરકાવવાનો નિર્યણ ડુમ્મસનાં દરિયા કાંઠે વસેલા વસાહતીઓએ કર્યો હતો.\n\nઅંગ્રેજ શાસનમાં ત્રિરંગો ઘરમાં લાવવો અને અને લહેરાવવો બહુ મુશ્કેલ હતું, છતાં વીરાનાં પિતા ભીમસેન ૧૩મી ઓગસ્ટે રાતે ત્રિરંગો ઘરમાં લઈ આવે છે. પણ, હજુ ત્રિરંગાને ઘરમાં બે રાત અને એક દિવસ સાચવવાનો હતો. વીરાનાં પિતા ત્રિરંગો ઘરમાં લાવી એક પેટીમાં સંતાડી, પેટીને તાળું મારી ઘરનાં એક માળિયે સંતાડી દે છે. પણ ક્યાંયથી આ વાતની જાણ અંગ્રેજ અધિકારીને થઈ જાય છે. \n\n૧૪મી ઓગસ્ટની રાતે ભીમસેન અને ગીતાબાઈ એમનાં વસાહતીઓ સાથે ગુપ્ત રીતે મળીને બીજા દિવસે સવારે ત્રિરંગો કેવી રીતે લહેરાવવો એની ચર્ચા વિચારણા કરી રહ્યા હતા. વીરા એ સમયે ઘરમાં એકલી હતી. આ વાતનો ફાયદો ઉપાડી ત્રિરંગાને વીરાનાં ઘરેથી ચોરીને ત્રિરંગાને નુકશાન પહોંચાડવાનાં હેતુથી એક અંગ્રેજ વીરાનાં ઘરમાં બારીમાંથી અંદર ગયો.\n\nવીરા એક આઠ વર્ષની છોકરી, પણ હિંમત અને સાહસથી ભરપૂર, ચપળ, નીડર અને દોડવામાં પારંગત હતી. અંગ્રેજ ત્રિરંગો ચોરવા બારીમાંથી ઘરની અંદર દાખલ થયો. વીરા ગાઢ નિદ્રામાં સૂતી હતી. અંગ્રેજ ઘરમાં આવી ભીમસેને ત્રિરંગો જે પેટીમાં સંતાડ્યો હતો એ પેટી શોધવા લાગ્યો. ભીમસેને પેટી ઘરનાં માળિયે સંતાડી હતી. અંગ્રેજને એ પેટી મળી ગઈ, પણ અંગ્રેજ જેવો માળિયેથી પેટી ઉતારવા ગયો ત્યાં થોડાં ખખડાટથી વીરા ભરઊંઘમાંથી જાગી ગઈ. અંગ્રેજને ઘરમાં જોઈને વીરા સમજી ગઈ કે એ ત્રિરંગો ચોરવા આવ્યો છે.  \n\nવીરા અંગ્રજને જોઈને ડરી નહિ પણ પોતાનાં રાષ્ટ્ર ધ્વજને અંગ્રેજનાં હાથમાંથી બચાવવાં લડવા તૈયાર થઈ ગઈ. વીરાએ એક લાકડીથી અંગ્રેજનાં પગમાં જોરથી વાર કર્યો. પેટી ઉતારવા માળિયે ચઢેલો અંગ્રેજ જોરથી નીચે પડકાયો અને સાથે ત્રિરંગો રાખેલી પેટી પણ નીચે પડી. અંગ્રેજ સાથે લડવા તૈયાર થયેલી વીરાની સામે અંગ્રેજે પેટી પર બંદૂકની ગોળી મારી તાળું તોડી નાખ્યું અને પેટી ખોલવા વાંકો વળ્યો. પેટીમાંથી ત્રિરંગો હાથમાં લેવા વાંકા વળેલા અંગ્રેજનાં માંથા ઉપર વીરાએ ફરી પાછો લાકડીથી હુમલો કર્યો અને ઝડપથી ત્રિરંગો એનાં હાથમાં લઈ લીધો.\n\n\"એ છોકરી આ ઝંડો મને આપી દે, નહીતો આ બંદૂકની ગોળી તારી છાતીની આરપાર કરી નાખીશ.\" રાષ્ટ્ર ધ્વજ લેવાં અંગ્રેજે વીરાને ધમકી આપી.\n\n\"હું કોઈપણ સંજોગોમાં આ ત્રિરંગો તમારાં હાથમાં નહિ આપુ. આ ત્રિરંગો મારા ભારતનું સન્માન છે, એને હું કોઈ અંગ્રેજ હકુમતના હાથમાં નહિ આવવા દઉં. વંદે માતરમ્.\"\n\nઅંગ્રેજને નીડરતા પૂર્વક જવાબ આપતાં, વંદે માતરમ્ નાં નારા સાથે વીરાએ ત્રિરંગાને છાતી સરસો દાબીને ઘરની બહાર દોટ મૂકી. ઘરની બહાર જ દરિયો, વીરા સમુદ્ર કિનારા પર દોડવા લાગી.\n\nવીરા આગળ અને અંગ્રેજ એની પાછળ. દોડવામાં નિપુણ વીરા અને પાછળ પગે અને માથેથી ઘાયલ થયેલો અંગ્રેજ, અંગ્રેજ ગમે તેટલું દોડ્યો પણ તેં વીરાને નહતો પકડી શકતો. અંગ્રેજે વીરાને રોકવા વીરાના પગમાં ગોળી મારી. પહેલી ગોળી, બીજી ગોળી, ત્રીજી ગોળી મારી પણ ત્રણે નિશાના નકામા ગયા. અંગ્રેજ એક ગોળી તો પેટીનું તાળું તોડવામાં વાપરી ચૂક્યો હતો, હવે એને બંદૂકમાં માત્ર બે ગોળી હતી. આ વખતે અંગ્રેજે ગોળી વ્યર્થ ના જાય એ રીતે બરોબર નિશાન લગાડી વીરાનાં પગમાં ગોળી મારી. વીરાને પગમાં ગોળી વાગતાં તે પડી ગઈ, પણ દેશ પ્રેમનો જસબો વીરામાં એટલો હતો કે ઘાયલ થયાં બાદ પણ વીરા ફરી પાછી ઊભી થઈ, ત્રિરંગાને છાતી સરસો દાબીને એ ત્રિરંગાને બચાવવા દોડતી રહી. પગે ઘાયલ થયાં બાદ પણ વીરા લગભગ બે કિલમીટર સુધી દોડતી રહી, પણ અંગ્રેજનાં હાથમાં ના આવી. \n\nએક નાનકડી છોકરી જેને પગમાં ગોળી વાગી છે છતાં આટલી ઝડપે દોડી રહી છે અને અંગ્રેજનાં હાથમાં નથી આવતી. આ જોઈ અંગ્રેજને વીરા પર ખૂબ ગુસ્સો આવ્યો. હવે એની બંદુકમાં માત્ર એક ગોળી હતી. અંગ્રેજે બરોબર નિશાનો લગાડ્યો અને ગોળી વીરાની પીઠ પર મારી. ગોળી વીરાની પીઠથી છાતી સુધી આરપાર થઈ ગઈ. ગોળી વાગતાં વીરા જમીન પર પડી ગઈ, અને એનાં હાથમાંથી ત્રિરંગો છુટી ગયો. ગોળી વાગતાં વીરા લોહીના ટીપાં એને છાતી સરસા દાબી રાખેલાં ત્રિરંગાના કેસરીયા રંગ ઉપર પડ્યા. અંગ્રેજ વીરા સુધી પહોંચી ત્રિરંગો હાથમાં લે એ પહેલાં સમુદ્રની એક મોટી લહેરે અંગ્રેજને એની તરફ ખેંચી લીધો. વીરાએ આ દ્રશ્ય જોયું, અને આ સાથે ભારત માતાકી જય. વંદે માતરમ્ બોલતાં વીરાએ એનાં પ્રાણ પંખેરું ઊડી ગયા. આ દ્રશ્ય સમુદ્ર વસાહતમાં રહેતાં રામુએ નિહાળ્યું. રામુ વીરાને જોઈને ઓળખી ગયો કે આ ભીમસેનની દીકરી છે. \n\nબીજી તરફ ૧૫મી ઓગસ્ટે ધ્વજ વંદન કેવી રીતે કરવું એની ચર્ચા વિચારણા કરીને ઘરે પાછા ફરેલા ભીમસેન અને ગીતાબાઈને ઘરનો દરવાજો ખુલ્લો જોતા ફાળ પડી. ઘરનો દરવાજો ખુલ્લો અને ઘરમાં ત્રિરંગો રાખેલી પેટી ખુલ્લી પડેલી અને વીરા પણ ઘરમાં ક્યાંય નહતી. ભીમસેન અને ગીતાબાઈ ત્રિરંગો અને વીરાને શોધવા વસાહતીઓ સાથે સમુદ્ર કિનારે ગયા. ત્યાંજ રામુ આવ્યો અને એને બધી વાત કરી. અને ત્રિરંગાના કેસરીયા રંગ પર પડેલા વીરાના લોહીના ધબ્બા બતાવ્યા. \n\nવીરાનાં ઘરથી લગભગ પાંચ કિલમીટર દૂર પડેલું વીરાનું શબ લઈને ભીમસેન અને બાકી વસાહતીઓ ઘરે આવ્યા. પોતાની દીકરીનાં મૃત્યુનો ભીમસેન અને ગીતાબાઈને દુઃખ જરૂર હતું. પણ ભીમસેન અને ગીતાબાઈ વીરા પર ગર્વ અનુભવતા હતા. કારણ એમની દીકરી મૃત્યુ નહતી પામી પણ દેશ માટે શહીદ થઈ હતી. \n\nરાતે ને રાતે વીરાની અંતિમ ક્રિયા પતાવી ભીમસેને બીજા દિવસે સવારે ધ્વજ વંદન કરવાનું નક્કી કર્યું. ત્યારે એક વ્યક્તિએ પૂછ્યું,\n\n\"પણ ભીમસેનજી આ રાષ્ટ્ર ધ્વજ પરતો લોહીના ધબ્બા પડી ગયા છે, આ રાષ્ટ્ર ધ્વજ ફરકાવાય ?\"\n\nભીમસેન કે ગીતાબાઈ કંઈ બોલે એ પહેલાં વસાહતમાં રહેતાં બુજૂર્ગ અને સ્વતંત્રતાની અગ્રેસર એવાં વીરસિંહ બોલ્યાં,\n\n\"આજે વીરાએ જે વીરતા દાખવી એનાં કારણે આપણો ત્રિરંગો આપણી પાસે સહીસલામત છે. આપણા ત્રિરંગામાં રહેલો કેસરી રંગ એ શૌર્ય અને વીરતાનું પ્રતીક છે. અને જુઓ વીરાનાં લોહીના ધબ્બા પણ કેસરી રંગ ઉપર જ પડ્યા છે. આ લોહીના ધબ્બા નહિ પણ આપણી વીરાની વીરતાનું પ્રમાણ છે.\"\n\nબીજા દિવસે સવારે ૧૫મી ઓગસ્ટે ભીમસેન અને ગીતાબાઈ વસાહતી સાથે ધ્વજ વંદન કરે છે. ધ્વજ વંદન વખતે ધ્વજનો કેસરી રંગ સૌથી મહત્વનો દેખાય છે. અને ભીમસેન ધ્વજ વંદન વખતે પ્રણ લે છે કે, આ વર્ષે ભલે ત્રિરંગો અંગ્રેજોની હુકુમિયતની વચ્ચે લહેરાવ્યો હોય પણ આવતા વર્ષે ૧૫મી ઓગસ્ટ ૧૯૪૭નાં રોજ આઝાદી મેળવીને ત્રિરંગો લહેરાવીશ.\n\n",
      "duration": "5 mins",
      "category": "Inspirational"
    },
    {
      "id": 34,
      "title": "વરસાદ અને તું",
      "story_name": " \" યાર કેટલું અંધારું થઈ ગયું છે આજ તો નક્કી આ વરસાદ આવશે જ \" કાન્હા એ આકાશ તરફ જોઈને કહ્યું.\n\n\" હા યાર, લાગે તો છે કે આવશે અને ભીંજાવાની બહુ જ મજા આવશે \" રાધી આકાશ તરફ જોઈ ખુબજ ખુશ થતા બોલી.\n\n\" હા તને આવશે મજા મને નહીં, આજે જ છત્રી કે રેઈન કોટ નથી સાથે અને આ લુચ્ચો વરસાદ આજે જ આવશે. \" કાન્હો થોડોક ગુસ્સે થતા બોલ્યો\n\n\" શું યાર મૂડ ખરાબ કરે છે સારું ને છત્રી કે રેઈન કોટ નથી એટલે વરસાદને માણી શકીશું, વરસાદને મહેસૂસ કરી શકીશું .. તું એક વાર વરસાદને પ્રેમ કરી જો પછી જો તને પણ પલળવાની મજા આવશે ... \" રાધી કાન્હાની સામુ જોઈ ને સમજાવતા બોલી.\n\n\" તું લે મજા વરસાદની મને તો ચિંતા થાય છે કે ઘરે કેમ પહોચશું \" કાન્હાએ ચિંતા સાથે કહ્યું.\n\n\" હું તો મજા લઈશ જ પણ તારે પણ લેવી પડશે... મિસ્ટર બોરિંગ ક્યારેક તો એન્જોય કરી લે આ ક્ષણ ને, શું ખબર કે કલ હો ના હો \" રાધી એકદમ શાહરૂખની સ્ટાઈલમાં બોલી અને જોર જોરથી હસવા લાગી.\n\n\" તું અને તારો શાહરૂખ બંને પાગલ છો એણે તો રોમેન્ટિક ફિલ્મો બનાવી બનાવી ને આજ કાલના છોકરાને બગડી નાખ્યા છે એ જેવી દુનિયા બતાવે છે ને એવું વાસ્તવિકમાં કશું નથી હોતું પણ તું નહિ સમજે, અત્યારે તો ઘરે કેમ જાશું એનું કંઈક કરીએ \" કાન્હા એ રાઘી સામેથી નજર હટાવી અને આસપાસ જોવા લાગ્યો અને બોલ્યો.\n\n\" સારુ ચલ નીકળીએ તો ખરા, બસનો ટાઈમ થઈ જ ગયો છે \" રાધી એ કહ્યું\n\nબંને કોલેજથી બસ સ્ટોપ એ જવા નીકળી જાય છે અને વચ્ચે જ વરસાદનું આગમન થઈ જાય છે કાન્હો તો મોઢું બગડે છે પણ રાધી તો જાણે વરસાદમાં ખોવાઈ ગઈ છે એ તો હંમેશની જેમ આજે પણ વરસાદને મહેસૂસ કરવા લાગી છે. એના ચહેરા પર તો અદ્ભુત સ્મિત વરસાદની જેમ જ વરસે છે. જાણે વરસાદ પણ ફક્ત રાધી માટેજ ના વરસતો હોય એમ એક એક બુંદ એને પ્રેમથી ચૂમી રહી છે. વરસાદ રાધી નો જાણે પહેલો પ્રેમ હોય એમ રાધી વરસાદને પ્રેમથી વહાલ કરી રહી છે તે આંખો બંધ કરીને હાથને ફેલાવીને વરસાદને જાણે ભેટી રહી હોય તેમ પોતાને વરસાદમાં ભીંજવી રહી છે. અને રસ્તામાં જ ઊભી રહીને વરસાદને માણી રહી છે.\n\n\" રાધી પાગલ છે તું ? ચાલ જલ્દી બસ જતી રેશે અને મને આમ પલાળવું નથી ગમતું \" કાન્હા એ રાધીનો હાથ પકડી ને આગળ ખેંચતા બોલ્યો.\n\n\" કાન્હા, યાર આવો મોકો ક્યારે મળે ... તું એક વાર મારી જેમ આ વરસાદ ને પ્રેમથી ભેટી તો જો કસમથી તારો પણ પ્રેમ બની જશે આ વરસાદ ... યાર આ વરસાદ માં ખુદ ને ઓગાળવાનું સુખ દુનિયા ના બધા સુખ કરતા અલગ છે આ વરસાદ ની તો હું હંમેશા આઠ મહિના રાહ જોવ છું અમારો લોંગ ડિસ્ટન્સ લવ આજે પૂરો થયો છે આ મોસમ નો પહેલો વરસાદ છે તું આમ ઉતાવળ ના કર, મને મન ભરી ને મળી તો લેવા દે મારા પ્રેમ ને, મારા વરસાદ ને ... \" એટલું કહી ને રાધી ફરીથી આંખો બંધ કરી હાથ ફેલાવી વરસાદ ને માણવા લાગી.\n\n\" આ નહીં સુધરે હું જ ક્યાંક એવી જગ્યા ગોતું જ્યાં આનો પ્રેમ મને સ્પર્શી ન શકે \" કાન્હા એ એક એવી જગ્યા જોઈ અને તે એક દુકાન ના છાપરા નીચે ઊભો રહી ગયો અને રાહ જોવા લાગ્યો કે વરસાદ ક્યારે બંધ થાય અને આ રાધી ચાલવાનું નામ લે.\n\n થોડીક વાર પછી વરસાદ બંધ થાય છે અને રાધી આંખો ખોલે છે અને જોવે છે તો કાન્હો ત્યાં નથી ત્યાં જ એની નજર એક દુકાન નીચે પડે છે અને કાન્હા ને જોવે છે પછી કાન્હો પણ રાધી પાસે આવે છે અને કહે છે, \" તમારો પ્રેમ થઈ ગયો હવે ? તો હવે જઈએ મેડમ જી \"\n\n\" હા જી થઈ ગયો ચાલો મિસ્ટર બોરિંગ \" રાધી એટલું કહી ને ચાલવા લાગી.\n\nબંને બસ સ્ટોપ પહોંચે છે તો બસ તો જતી રહી હોય, એટલે બીજી બસ ની રાહ જુવે છે, થોડીક જ વાર માં બીજી બસ આવે છે, અને બંને બેસી જાય છે, અડધી કલાક માં પોતાના ગામ માં આવી જાય છે. પછી ત્યાંથી બંને એક બીજા ને બાય કહી ને પોત - પોતાના ઘરે જતા રહે છે.\n\nબંને એક જ ગામમાં રહે છે અને એના ગામથી થોડે દૂર શહેરમાં કોલેજ કરે છે. બંને કોલેજના બીજા વર્ષમાં અભ્યાસ કરે છે. બંને ની મિત્રતા તો આખી કોલેજ જાણે છે. બંને પાક્કા દોસ્ત છે. એક બીજા વગર ક્યારેય કોલેજ ના જાય હંમેશા જ્યારે જોવો ત્યારે સાથે જ હોય. પણ બંને નો સ્વભાવ સાવ અલગ.\n\nરાધી બિંદાસ છોકરી છે. એના હોઠ હમેશાં એક સ્મિત વેરતા જ હોય છે જીવનની એક એક ક્ષણ એ ખૂબ જ આનંદથી જીવતી હોય છે. એના જીવનમાં સમસ્યાઓ નથી એવું નથી પણ એ સમસ્યા ને પોતાની ખુશી માથે ક્યારેય હાવી ના થવા દેતી. હંમેશા સમસ્યાનો ઉકેલ હસ્તા હસ્તા જ લાવી દે . સાથે સાથે એના શાહરૂખની ફિલ્મો તો એનો જીવ ... કોઈ પોતાને કંઈ પણ કહી દે તો ચાલે પણ શાહરૂખ ને કંઈ જ નહીં કેવાનું.. એનું હમેશાં કંઈક ને કંઈક એટલું ખાસ હોયજ કે એની જગ્યા એ બીજું કંઈ નહીંં ...પ્રિય મીઠાઈ માં સોનપાપડી, પ્રિય ગીત ખામોશિયા..., પ્રિય ફિલ્મ મહોબતે, પ્રિય અભિનેતા શાહરૂખ, પ્રિય વિષય ગણિત, ...... દરેક જગ્યા એ એનું એક પ્રિય તો હોય જ કોઈ સ્થાન, કોઈ વસ્તુ, કે કોઈ વ્યક્તિ.\n\nતેનાથી તદ્દન વિરુદ્ધ કાન્હો એક સિરિયસ છોકરો પોતાની લાઈફ, પોતાના ગોલ બધું ફિક્સ હંમેશા ટાઈમ ટેબલ પ્રમાણે જ ચાલે. કારણ વગર કોઈ સાથે વાત ન કરે, ફિલ્મ માં તો જરાય રસ નહીં, ગીત તો ભાગ્યે જ ક્યારેક સાંભળે, અને એકાંત વધારે પ્રિય બસ એની એક ડાયરી માં હંમેશા કંઈક ને કંઈક લખ્યા કરે આ ડાયરી એ ક્યારેય રાધી ને પણ વાચવા ના આપે ખબર નહિ શું લખતો હોય, હંમેશા બધાને મદદ કરે જ્યારે પણ કોઈક ને જરૂર હોય તો મદદ માટે આગળ જ હોય એની એક જ દોસ્ત રાધી બાકી કોઈ છોકરીઓ સાથે ક્યારેય કંઈ વાત ના કરે છોકરા મા પણ બીજું કોઈ દોસ્ત નહીં.\n\n બીજે દિવસે બંને બસ સ્ટોપમાં મળે છે.\n\n\" હેલ્લો કાન્હા ..... \" કાન્હા ને જોઈ ને એટલું માંડ બોલી કે રાધી ને છીક આવી.\n\n\" કીધું જ હતું કે પલળવાનું રેવાદે પણ નહિ, માને કોણ, ખબર જ છે કે દર વખતે વરસાદ તને શરદી આપી ને જ જાય છે તોય પલળે, પાગલ... \" કાન્હા એ થોડાક ગુસ્સે થતા કહ્યું\n\n\" અરે યાર આ તો મારા વરસાદ નો પ્રેમ છે . કે જે એ ગયા પછી મને એની નિશાની આપી ને જાય છે ... રેવા દે તું નહીં સમજે કે પ્રેમ શું છે ... પ્રેમ માં તો પોતાને ભૂલી જવાય... યાર પ્રેમ માં ક્યારેય કંઈ વિચાર ના આવે પ્રેમ પામવાનું નહીં આપવાનું નામ છે ... હું પણ શું કોની સામે બોલું છું... છોડ ચલ બસ આવી ગઈ બેસી જઈએ.\" રાધી બસ તરફ આગળ વધી\n\n   બંને બે ની સીટ માં બેસી જાય છે \" તું સોંગ સાંભળીશ ? \" રાધી એ ઈયરફોન નું એક સ્પીકર કાન્હા તરફ લંબાવતા કહ્યું\n\n\" ના પાડીશ તોય તું પરાણે કાન માં ઘુસેડવાની જ છો... તો શું પૂછે છે ચાલુ કરી દે તારા બક્વાસ શાહરૂખ ના ગીત \" કાન્હા એ એની હંમેશા ની આદત ને યાદ કરતા કહ્યું\n\n\" હા એ તો તું જ્યાં સુધી સાથે રહીશ ત્યાં સુધી તકલીફ તો રહેશે જ હો \" આટલું કહી ને રાધી એ કાન્હા ના કાનમાં એક સ્પીકર લગાવી દીધું.\n\nથોડીક વાર માં બંને કોલેજ પહોંચી ગયા બધા લેક્ચર એટેન્ડ કર્યા અને પછી કોલેજથી બહાર નીકળવા જતા જ હતા કે આજે ફરીથી વરસાદ આવ્યો.\n\n\" યાર આજે તો હું રેઈન કોર્ટ લઈ ને આવ્યો છું ભલે આવે વરસાદ \" કાન્હા એ ખુશ થતા કહ્યું\n\n\" સરસ લ્યો, તું અત્યારે ભલે વરસાદમાં ના ભીંજાય પણ એક દિવસ તું વરસાદમાં મારી જેમ જ ખોવાઈ જઈશ, જોજે ત્યારે તું મને બહુ જ યાદ કરીશ... \" આટલું કહી ને રાધી આગળ ચાલવા લાગી.\n\n\" હું અને આ વરસાદ માં પલળું ..... નેવર તું પલળે છે બહુ છે હો \" કાન્હા એ પણ રાધી સાથે ચાલતા કહ્યું\n\nઆમ જ રોજ મજાક મસ્તીમાં જ બંને ની કોલેજ પૂરી થઈ જાય છે અને કોલેજનો છેલ્લો દિવસ આવી જાય છે.\n\n \" યાર મને આ કોલેજ છોડી ને નથી જવું ... મને તારી બહુ યાદ આવશે યાર ... હું ક્યારેય તારા વગર રહી જ નથી તો હવે કેમ રહીશ ? હવે આપણા રસ્તા અલગ છે ... યાર...... \" આટલું બોલતા બોલતા રાધી ની આંખ માંથી આંસુ વહેવા લાગ્યા\n\n\" અરે પાગલ, આપણે ક્યાં અલગ થઈએ છીએ સાથે જ છીએ. તને જ્યારે પણ મારી યાદ આવે તો કોલ કરી દેવાનો અને જો મારો સુંદર ચહેરો જોવાની ઈચ્છા થાય તો વિડિયો કોલ કરી દેવાનો..... હંમેશા ખુશ રહેવા વાળી રાધી આજે આમ રડી રહી છે ... મને તો અજીબ લાગે છે \" કાન્હા એ રાધીને નોર્મલ કરવા કહ્યું.\n\n આટલું સાંભળીને રાધી તો કાન્હા ને ભેટી પડી અને ધ્રુસકે ધ્રુસકે રડવા લાગી કાન્હા એ પણ રાધી ને આલિંગન આપ્યું અને આજે તો એની આંખમાંથી પણ એની મંજૂરી વગર જ આંસુ વહેવા લાગ્યા બંને થોડીક વાર પછી છૂટા પડ્યા.\n\n\" ચાલ હવે ઘરે જઈએ, અને હા એક વાત યાદ રાખજે જીવન માં ગમે ત્યારે તને મારી જરૂર પડે બસ એક કોલ કરી દેજે હું ગમે ત્યાંથી તારી મદદ માટે આવી જઈશ ઓકે... રાધી બસ હવે રસ્તા અલગ છે, મંજીલ અલગ છે પણ મિત્ર તો આપણે હંમેશા રહેવાના .. હવે તો તું ફેશન ડિઝાઈનર બની જઈશ અને હું લેખન તરફ આગળ વધીશ. તું હવે તારા કરીઅર પર ધ્યાન આપજે અને ખૂબ આગળ વધે અને ખૂબ સફળતા પ્રાપ્ત કર એવી મારી દુઆ તારી સાથે છે...\" કાન્હા એ રાધીનો હાથ પકડીને કહ્યું.\n\n\" હા, કાન્હા આપણા રસ્તા આજથી અલગ થાય છે બંનેનો ગોલ અલગ જ છે તો ખબર નહિ આપણે આ કોમર્સમાં કેમ આવ્યા હશું. કદાચ એક બીજા ને મળવા માટે જ આવ્યા હશું. સાચું કીધું જ્યાં પણ જઈશું આ મિત્રતા ને હંમેશા સાથે જ રાખીશું જીવનની દરેક ક્ષણ એકબીજાની સાથે રહીશું.છેલ્લા શ્વાસ સુધી આ દોસ્તીને નિભાવતા રહીશું... \" રાધી પણ એક સુંદર સ્મિત સાથે બોલી\n\nબંને હવે પોત - પોતાના ભણવા માં વ્યસ્ત થઈ જાય છે, પણ હજી જ્યારે સમય મળે ત્યારે બંને એમની મિત્રતા ને ચોક્કસ ન્યાય આપે છે .હવે તો રાધી એક ફેશન ડિઝાઈનર બની ગઈ છે, અને કાન્હો એક શ્રેષ્ઠ લેખક બની ગયો છે. ધીમે ધીમે બંને પોતાના લગ્ન જીવનમાં આગળ વધે છે ... રાધી એ એના પતિ અને કાન્હા એ એની પત્ની ને સ્પષ્ટ જણાવેલું હોય છે કે બંને પહેલેથી જ ખૂબ સારા અને પાક્કા મિત્ર છે એટલે એમનું મળવું એમની વાતો કરવી એ સ્વાભાવિક છે તો એમણે આ બંનેની મિત્રતા ને ક્યારેય ખરાબ નજરથી ના જોવી. બંને એકદમ શુધ્ધ ભાવથી જોડાયેલા હોવાથી બંને ના મળવાથી કે વાતો કરવાથી ક્યારેય તેમના લગ્ન જીવનમાં કોઈ અડચણ આવી નહીં.\n\n આજે ઘણા વર્ષો પછી રાધી અને કાન્હો મળે છે બંનેની ઉંમર લગભગ ૫૦ વર્ષની આજુ બાજુ થઈ ગઈ છે હવે તો બંને સાવ અલગ જ દેખાય છે. ઉંમર ના કારણે બંનેમાં ઘણો ફેરફાર સ્પષ્ટ દેખાય આવે છે.\n\n\" કેમ છો મિસ્ટર બોરિંગ \" રાધી એ કાન્હા સામે હાથ લંબાવીને કહ્યું.\n\n\" એકદમ મજામાં હો તું કે તું કેમ છે\" કાન્હા એ પણ હાથ મિલાવતા કહ્યું.\n\n\" હંમેશ ની જેમ જ જલસા માં, યાર આજે પણ અંધારું બહુ થયું છે નક્કી વરસાદ આવશે જ \" રાધી એ આકાશ તરફ જોઈ કહ્યું.\n\n\" હા લાગે તો છે અને આજે પણ મારી પાસે છત્રી કે રેઈનકોટ નથી આ વરસાદ લુચ્ચો છે હંમેશા આવું જ કરે છે \" કાન્હા એ પણ આકાશ તરફ જોઈ ને કહ્યું.\n\n\" એય મારા વરસાદ ને કંઈ નહિ કહેવાનું હો ... મિસ્ટર બોરિંગ હવે તો તમે અને તમારી કલમ બંને વૃદ્ધ થઈ ગયા છો \" રાધી કાન્હા સામે જોઈને થોડું હસીને બોલી.\n\n\" હા તો મેડમ તમે પણ એટલા સુંદર નથી દેખાતા, હવે ચહેરા ઉપરની કરચલીઓ સાફ દેખાય છે\" કાન્હા એ પણ જવાબ આપતા કહ્યું.\n\nત્યાં જ જોર જોરથી વરસાદ વરસવા લાગ્યો, બંને એક કેફે માં બેઠા છે અને બહાર વરસાદ જોઈ ને રાધી તો કેફે ની બહાર નીકળી ગઈ અને હાથ ફેલાવી ને હંમેશ ની જેમ આજે પણ પોતાના પહેલા પ્રેમ ને ભેટી ને એને ખૂબ વહાલ કરવા લાગી બીજી તરફ કાન્હો રાધી ને આમ જોઈ ને મંદ મંદ સ્મિત કરવા લાગ્યો. અને વિચારવા લાગ્યો આજે સમય અને સંજોગોની સાથે ઘણું બધું બદલાઈ ગયું છે. આ શહેર, શહેર ના લોકો, અહીંનું વાતાવરણ, અમારા બંનેની ઉંમર, અમારું જીવન, દરેક વસ્તુ અને વ્યક્તિ બદલાયા છે, પણ રાધીનો વરસાદ પ્રત્યે નો પ્રેમ આજે પણ એટલો જ શુદ્ધ અને એટલો જ પવિત્ર છે. આજે પણ એની આંખમાં આઠ મહિનાનો વિરહ પછી મળેલ એનો પ્રેમ સ્પષ્ટ દેખાય છે ... ઘણું બધું બદલવા છતાં બે બાબતો આજે પણ એવી ને એવી જ છે વરસાદ અને તું... પછી વરસાદ બંધ થાય છે અને રાધી કેફે માં પ્રવેશે છે.\n\n \" આજે ઘણું બધું બદલાયું પણ વરસાદ અને તું એવા ને એવા જ છો કઈ ફરક નથી પડ્યો \" રાધી કેફે માં આવી ને બોલી.\n\n\" મેડમ હજી એક વસ્તુ નથી બદલાઈ ' આપણી મિત્રતા ' આપણે આજે પણ એટલા જ શુદ્ધ મિત્ર છીએ. ક્યારેય કોઈ સ્વાર્થ નહીં હંમેશા નિસ્વાર્થ ભાવથી જ જોડાયેલા છીએ. ન તો ક્યારેય તારા તરફથી કોઈ મને તકલીફ મળી છે ન તો ક્યારેય મારા તરફથી તને. યાર હવે તો માની જા કે તારો શાહરૂખ ખોટા ડાયલોગ મારે છે એક લડકા ઓર એક લડકી કભી દોસ્ત નહીં હો સકતે આપણે તો આ વાત ને તદ્દન ખોટી પાડી દીધી છે ... ખરેખર જો કોઈ છોકરો અને છોકરી આમ શુદ્ધ ભાવથી કે પવિત્ર બની ને દોસ્તી રાખે ને તો ક્યારેય કુદરત એમની દોસ્તી ને એક પણ આંચ ના આવવા દે પણ હંમેશા બધા સંબંધમાં સ્વાર્થ આવી જ જાય એટલે કુદરત સ્વીકાર ન કરે અને સંબંધ ને તોડી નાખે. બસ ભગવાન ને એટલી જ પ્રાર્થના કે તારા જેવી દોસ્ત બધા ને મળે \" આટલુ કહેતા જ કાન્હાની આંખમાં આંસુ આવી ગયા.\n\n\" હા કાન્હા તે સાચું કીધું ખરેખર આપણી મિત્રતા આજે પણ એટલી જ શુદ્ધ છે તારા જેવો છોકરો કોઈ છોકરીનો દોસ્ત હોય તો ખરેખર ક્યારેય લોકો છોકરા અને છોકરીની મિત્રતાને ખરાબ નજરથી ના જોવે. તે હંમેશા દોસ્તી નિભાવી છે. ક્યારેય તે મને એવું અનુભવ જ ના કરવા દીધો કે તું એક છોકરો છે અને હું એક છોકરી. તે હંમેશા મને સમજી, આપણી મિત્રતા ને સમજી, મારી લાગણીઓને સમજી, અને હંમેશા એક શુદ્ધ સંબંધ નિભાવ્યો. ક્યારેય તે આપણી વચ્ચે બીજી કોઈ બાબત ને આવવા જ ન દીધી. ઘણા બધા મિત્રો પછી પ્રેમમાં પડી જાય અને પછી છૂટા પડી જાય, ન તો પ્રેમ પામી શકે અને ન તો મિત્રતા. હું બહુ ખુશનસીબ છું કે મારા જીવનમાં તું મારો મિત્ર છે.\" આટલું કહીને રાધી કાન્હાને ગળે વળગી ગઈ.\n\n",
      "duration": "11 mins",
      "category": "Inspirational"
    },
    {
      "id": 35,
      "title": "શંકા - જીવનની એક સમસ્યા",
      "story_name": "એક ભાઈ કે જે ખૂબ ભણેલા હતાં અને જેમની પત્ની પણ ખૂબ ભણેલી અને અત્યાધુનિક હતી, તેના પોતાનાં વિશે કહેવા લાગ્યાં, “અમારાં પ્રેમ લગ્ન થયેલાં છે. અમે એકબીજાને ખૂબ ચાહીએ છીએ, ખૂબ કમાયો છું, સુંદર, સંસ્કારી ને ભણેલાં બે બાળકો પણ અમને છે. છતાં એક પ્રશ્ન અમારા જીવનમાં ક્યારેક ક્યારેક ઊભો થાય છે અને ભયંકર કડવાશ મીઠાં જીવનમાં વ્યાપ્ત થઈ જાય છે.”\n\nપ્રશ્ન એ છે કે હું કોઈ પાર્ટીમાં, લગ્નમાં કે કોઈ મિત્રને ત્યાં કોઈ અન્ય સ્ત્રી સાથે જરાક હસીને વાત કરુ, શુધ્ધ ભાવથી, તો પણ મારી પત્નીનું મોઢું ત્યાં ત્યાં જ ચઢી જાય, કોઈ સ્ત્રી મારી બાજુમાં આવીને બેસી જાય તો ય તેને તાવ આવી જાય અને ઘેર પાછાં વળતાં આખે રસ્તે અને ઘણીવાર આખી રાત આ વાતને લઈને મોટો ઝગડો થઈ જાય.\n\nઘણીવાર મારાથી કોઈં સ્ત્રીનાં સહેજાસહેજ વખાણ થઈ જાય તો તરત જ એને ઝાળ લાગે ને બોલી ઊઠે, “તમને તો બીજી બૈરીઓ જ સારી લાગે. પોતાની બાયડી તો દીઠી ગમતી નથી.” ક્યારેક જમવાની પાર્ટીમાં કોઈ મિત્રને ત્યાં બોલાઈ જાય કે બેન તમે સમોસા બહુ જ સુંદર બનાવો છો ! એટલે ઘેર આવીને પાછું પત્નીનું ચાલું થઈ જાય, “તમને મારી રસોઈ જ ક્યાં ભાવે છે ? હું મરી મરીને બનાવું તોય તેની તમને કદર જ ક્યાં છે ? બધાંય મારી રસોઈને વખાણે છે પણ તમને તો પારકાં બૈરાનાં હાથનું જ ભાવે છે. તો ત્યાં જઈને રહો ને, એના હાથનું જમવા ત્યાંજ પડી રહોને ! અહીં શું દાટ્યું છે તે ? ”\n\nઆની જાણ ક્યારેક બાળકોને પણ થઈ જાય છે ને તેમની ઉપર પણ ખોટી અસર પડે છે. મેં મારાં જીવનમાં પોતાની પત્ની સિવાય ક્યાંય ક્યારેય જરાય આડું અવળું કર્યું નથી. છતાં આવું ? આનું શું કારણ ? અને આનો શો ઉપાય ?\n\nઆનું કારણ શોધીએ તો આ એક સાયકોલોજી છે. જે સ્ત્રીને પોતાના પતિ ઉપર ખૂબ જ પઝેસિવનેસ હોય, ત્યાં આવી શંકાને અચૂક સ્થાન મળી જાય છે. પુરુષની જ આ ફરિયાદ છે એવું નથી પણ કેટલીય સ્ત્રીઓને પણ પતિ તરફથી આ જ ફરિયાદ હોય છે. પતિનું સ્ત્રી જલ્દી ઉઘાડું નથી કરતી ને પતિ જલ્દી ઉઘાડું કરી નાખે છે. કેટલીય સ્ત્રીઓનું જોવામાં આવે છે કે એનો પતિ એને કોઈ પુરુષ સાથે વાત પણ કરવા દેતો નથી. અને ક્યાંય પાર્ટી કે લગ્નમાં ય લઈ જતો નથી, એમાં જો પત્ની ખૂબ જ રૂપાળી હોય તો પ્રોબ્લેમ વધી જાય છે !\n\nઆ શંકાનું ક્યારેય સમાધાન ના થાય કારણ માત્ર પઝેસિવનેસમાંથી જન્મેલી આ શંકા છે. વાસ્તવિકતામાં આવું કશું જ હોતું નથી. બન્નેને દિલમાં ઊંડે ઊંડે તો ખાતરી છે જ, આમાં તથ્ય નથી જ, પણ છતાંય એને એની બુદ્ધિ ભમાવે અને દિલને દબાવી દે છે ને ધમસાણ મચાવી દે છે. સ્ત્રીની શંકાને તો પુરુષ ગાંઠતો નથી, એને દબાવી દે છે દમદાટીથી, પણ સ્ત્રીને પુરુષની શંકા આગળ ભયંકર લાચારી અનુભવવી પડે છે. સ્ત્રી સતત અંદર તનાવ અનુભવતી હોય છે. પતિની હાજરીમાં કોઈ પુરુષ સાથે વાત કરવાનું એવોઈડ કરતી રહે છે અને અંદર સતત ભયમાં જીવતી હોય છે કે ક્યાંક મારા પતિને શંકા ના પડે. છતાંય શંકા ક્યારે ને ક્યાં પડી જાય તેનું કોઈ ઠેકાણું નથી હોતું. પોતે પ્યોર હોવા છતાં તેની પ્યોરીટી તે સ્વીકારાવડાવી શકતી નથી અને અંતે ઘરડાં થાય ત્યારે જ આપોઆપ શંકા બંધ થઈ જાય છે, કારણકે પછી આ માલને કોઈ ખરીદનાર નથી. વાત માટે નિશ્ચિંત થઈ જાવ તો આનો ઉકેલ આવે ! ત્યાં જો દિમાગને દાબી દિલની વાત સાંભળે તો જીવન કેવું સુવાસમય બની જાય ! \n\nએક બહેન કહે, ‘મનથી તો મારા પતિ કેટલીય વાર સ્લીપ થતા હશે ! એની હું ક્યાં ગણતરી રાખી શકું એમ છું ? ને કોઈ પારકી સ્ત્રી સાથે મારો પતિ વાતો કરે તેમાં મારે શા માટે મન બગાડવું ? અને મન બગાડીને જીવન વિષમય બનાવવું તેના કરતાં પતિ પર પ્રેમથી અને વિશ્વાસથી જ કેમ ના રહું ? જેથી હું ને મારા બાળકો સુખમાં રહીએ. માટે સહેજ સમજણ સવળી રાખું તો જીવનમાં નર્યું સુખ સુખને સુખ જ છે ને !\n\nઅને મારો શંકા કર્યાનો અનુભવ શીખવે છે કે શંકા થાય ત્યારે મને અંદર કેટલો બધો ભોગવટો આવે છે ? અને મોટાભાગે તો શંકાઓ સાચી હોતી નથી. અને સાચી હોય તો તેને સોલ્વ કરવામાં શક્તિ વાપરું કે શંકા કરીને ભોગવટામાં શક્તિ વેડફું ? આવું બધું ઘણું મંથન કર્યા પછી મારામાં અંદર દ્રઢ મક્કમતા આવી ગઈ છે કે પતિપત્ની વચ્ચે ક્યારેય શંકાની ફાચર વાગવા દેવી જ નથી. અને ત્યારથી જ અમારું જીવન ખરેખર સ્વર્ગસમાન બની ગયું છે !’\n\nધન્ય છે નારી તારી સમજણને !    ",
      "duration": "4 mins",
      "category": "Inspirational"
    },
    {
      "id": 36,
      "title": "બહેન",
      "story_name": "કેટલાં દિવસોથી આ દિવસની રાહ જોતો ભાઈ પોતાની બહેનને શું લખે ? બહેન આ દુનિયાનું 'મા' પછીનું બીજું એવું પાત્ર છે જે નિસ્વાર્થ પ્રેમ કરે છે. પોતાના ભાગનું પણ ભાઈને આપી દેવા માટે તત્પર રહે છે. જે ક્યારેય અસંતોષની લાગણી નથી અનુભવતી તે એટલે બહેન. દરેક ભાઈ માટે તેની બહેન એક રાજકુમારી હોય છે. બહેન એ એક એવું પાત્ર છે જે પોતાનો ભાગ હસતા મુખે ભાઈને આપી દે છે. બહેન ભગવાનની એક એવી રચના છે જે અદભુત, અપ્રિતમ અને અદ્વિતીય છે. \n\nભગવાનને બધેય પહોંચી વળવાની વેળા નહીં હોય એટલે તેણે 'મા'નું સર્જન કર્યું છે. જ્યારે આ 'મા'ની પણ કમી મહેસૂસ ના થવા દે તે એટલે બહેન! બહેન માટે કે, દરિયાને શાહી, આકાશને કાગળ અને વૃક્ષોને કલમ માનીને પણ જો બહેન વિશે લખવા બેસીએ તો પણ ત્રુટિઓ રહી જાય.\n\nમાતા પિતા પછીની ભગવાનની ઉત્તમ રચના એટલે બહેન ! આપણે બધા એમ માનીએ છીએ કે, રક્ષાબંધનમાં બહેન ભેટ સોગાત માટે રાખડી બાંધે છે. પણ તે સત્ય હકીકત નથી. બહેન પોતાના ભાઈને આ દુનિયાની કુદ્રષ્ટિ અને આફતોથી રક્ષા કરવા માટે રાખડી એટલે કે રક્ષાકવચ બાંધે છે.\n\n'ભાઈ તું જા ! તારા દરેક સપના પુરા થશે, દુનિયાની દરેક ખુશીઓ તારી દાસી થશે અને સુખસાહેબી તારી સેવા કરશે' તેવા આશીર્વાદ સાથે બહેન ભાઈને આ દુનિયામાં અડગ મને જગ જીવવાની તાકાત આપે છે.\n\nઆમતો પ્રથા એવી છે કે, મોટા હોય એ નાનાને આશીર્વાદ આપતા હોય છે પરંતુ બહેન જ એક એવું પાત્ર છે જે, નાની હોવા છતાં પણ મોટા ભાઈને હકથી આશીર્વાદ આપે છે. નાની બહેન પણ એના મોટા ભાઈ માટે 'મા' સમાન હોય છે. ભાઈ જો ખોટા રસ્તે હોય તો એ ધીબી પણ નાખે અને સાચા રસ્તે જવા માટે પીઠબળ બનીને પણ ઊભી રહે. \n\nબહેનની એ રાખડીના દુનિયાભરની તાકાત છૂપાયેલી હોય છે. પછી ભલેને એ રાખડી સગી બહેને બાંધી હોય કે, માનેલી બહેને! બહેન માટે લોહીનો સંબંધ મહત્વનો નથી. એકવાર તે કોઈને ભાઈ માની લે તો એ સંબંધ લોહીનો જ થઈ જાય છે. \n\nબહેનની હાજરીમાં જો કોઈ તેના ભાઈને હાથ પણ લગાડી જાય તો તેનો ક્રોધ ગમે તેવાં ભસ્મ કરી શકે છે. દરેક બહેન તેના ભાઈ માટે સરસ્વતી, લક્ષ્મી, દુર્ગા અને પૃથ્વી સમાન બનીને રહે છે. આગળ લખ્યું એમ બહેન માટે લખવું એ ખરેખર ગજા બહારની વાત છે છતાં પણ લખવાનો નિર્થક પ્રયત્ન કર્યો છે. \n\nજે લોકો લોહીના સંબંધ બહાર રાખડી બંધાવતા દૂર ભાગે છે તે ખરેખર મૂર્ખ છે અથવા કુલીન બુદ્ધિના હોય છે. એમને કદાચ રક્ષાકવચની તાકાતનો અનુભવ નહીં હોય! એમને ખબર નથી કે, દરેક સફળતા, દરેક સિદ્ધિ અને દરેક ખુશી બહેનના આશીર્વાદ પાછળ છૂપાયેલી છે. \n\nઆવતા રક્ષાબંધન પર્વની સૌને ખુબ ખુબ શુભેચ્છાઓ ",
      "duration": "2 mins",
      "category": "Inspirational"
    },
    {
      "id": 37,
      "title": "ધન્ય છે નારી તારી દૈવી શક્તિને !",
      "story_name": "આ એક સત્ય ઘટના છે. દમયંતીમાસી આજે તો પાસંઠ વર્ષના છે પણ એમની ચાલીસીની આ વાત છે. ગામના ગર્ભશ્રીમંત તથા નામાંકિત વકીલ તેમના પતિ હતા. નાના શહેરમાં રહેતા હતા. તેમને ત્રણ દીકરાઓ અને બે દીકરીઓનો વસ્તાર હતા. લગ્ન જીવન ખૂબ જ સુખી હતું. પણ એકાએક એમના ગુલશનમાં દાવાનળ ફાટ્યો ! \n\nવકીલ સાહેબ એમના વનમાં પ્રવેશ્યા ત્યાં ગામની એક અઢાર વર્ષની શાળામાં ભણતી ગરીબ પણ અતિ સુંદર છોકરીના મોહમાં પડ્યા. પૈસાના જોરે છોકરીને લલચાવી ફોસલાવી અને તેની સાથે જુદું ઘર માંડ્યું. દમયંતી પર વજ્રઘાત થયો. છોકરાંઓ સમજણા થયેલા હતા. મોટી દીકરી તો એ છોકરીની ઉંમરની હતી. સગાંવહાલાંઓએ, ગામના લોકોએ વકીલ સાહેબ પર ધિક્કાર વરસાવ્યો. દમયંતીબેનને બધા સલાહ આપવા લાગ્યા, કે છૂટાછેડા લઈ લો, મિલકતનો અડધો ભાગ તમારા નામે કરી લો, નહીં તો બધું ભેળાઈ જશે ને તમે રઝળતા થઈ જશો ! અરે ખુદ સાસરિયાઓએ પણ આ જ સલાહ આપી. \n\nપણ દમયંતીબેન કંઈક જુદી જ માટીના હતા. ખૂબ ધીરગંભીર વિચારશીલ ને સહનશીલતાની મૂર્તિ હતા. જરાય ઉતાવળમાં માનતા ન હતા. તેઓ ખૂબ જ સ્વસ્થતાથી ને ડહાપણ ભરી રીતે એકેએક જણનો નિકાલ કરતાં. કોઈનેય દુઃખ ના થાય તેમ વર્તતા. પતિ માટે જરાય એમને અભાવ નહતો થતો. અને પેલી છોકરી માટે તેમને કરુણાભાવ રહેતો, કે બિચારી નાની ઉંમરની સુંદર છોકરી, ભણવાના ને પરણીત જીવન જીવવાના કોડ સેવતી હશે, તેમાં આમાં ક્યાં ફસાઈ ? એમણે દ્રઢ સંકલ્પ કર્યો, કે મારે કોઈ પણ સંજોગમાં છૂટાછેડા નથી લેવા. બાપની મિલકત કદાચ છોકરાંઓને મળશે, પણ બાપ તો પછી નહીં જ મળે ને ? એટલે ખૂબ જ ધીરજ પકડી. છોકરાંઓને ભણાવવામાં લક્ષ આપ્યું. ધીમે ધીમે પતિ સાથે ફોનથી વાતો કરવાની શરુ કરી. ઘેર પધારવા સમજાવવા માંડયું. શોકને પોતે બહેનની જેમ સ્વીકારવાની તૈયારીઓ બતાવી. એમાં સસરા દેવલોક પામ્યા. પતિને સમજાવ્યા કે પિતાના ઘેર જવા લાગો. લોકો મળવા આવે ત્યારે વડીલ તરીકે તમારે ઘરને શોભાયમાન કરવું ઘટે અને પિતાને ઘેર દરરોજ બધી વિધિઓ કરવા સવારથી સાંજ સુધી વકીલ હાજર રહેવા લાગ્યા. \n\nખુદ પત્નીએ આ બધું પ્રેમથી સ્વીકાર્યું તો પછી બીજા બધાના ભાવો પણ ફર્યા. વકીલ બીજી રીતે ખૂબ જ સારા સ્વભાવના હતા. દમયંતીબેને પતિને સસરાનું બધું કાર્ય પત્યા પછી આમંત્રણ આપ્યું, કે તમારી નવી પત્નીને લઈને પાછા ઘેર પધારો. હું તેને મારી નાની બેનની જેમ રાખીશ. અને વકીલ નવી પત્ની સાથે ધેર પાછા આવ્યા. દમયંતીબેન છોકરાં સાથે જુદા રૂમમાં સૂઈ જાય ને પતિને નવી પત્ની સાથે જુદો રૂમ આપ્યો. વર્ષો સુધી આમ તપ કર્યું. ધીમે ધીમે બન્નેને પ્રેમથી જીતી લીધા. પોતાની શોકને ખૂબ સમજાવી ને ભણવા માટે તૈયાર કરી. દસ વરસ પછી તું અઠ્ઠાવીસ વર્ષની થઈશ, ભરયુવાનીમાં આવીશ ત્યારે વકીલ સાવ ઘરડા થઈ ગયા હશે. ન કરે નારાયણને તેમને કંઈ થઈ જાય તો તારા જીવનનું શું ? માટે તું ભણ. \n\nછોકરી સમજી ગઈ ને દમયંતીબેનની મોટી દીકરી સાથે સ્કુલમાં ભણવા લાગી. મેટ્રીક કર્યું. બી.એ. કર્યું, પછી બી.એડ. કરાવ્યું. મોટા શહેરમાં કન્યા છાત્રાલયમાં શિક્ષિકા તેમ જ ગૃહમાતાની નોકરી અપાવી. એનું નવું જીવન શરુ થયું.\n\nદમયંતીબેને એને બીજા લગ્ન કરાવી આપવાનું સૂચન પણ કર્યું. કારણ, દમયંતીબેનનાં વિશાળ હ્રદય આગળ તેમના પતિ પણ ઝૂકી ગયા. તેમને પણ પારાવાર પશ્ચાતાપ થયો અને અકાળે ઘૈડપણ નોંતરી બેઠા ! એમણે તેને બધી છૂટ આપી. પણ એ બેન પણ એટલી જ ખાનદાન નીકળી ! એણે પોતાનું જીવન છાત્રાલયમાં જ રહી શિક્ષણ ક્ષેત્ર આમરણ સેવા આપવાનો નિર્ધાર કર્યો. દરેક વેકેશનમાં ઘેર આવે ત્યારે જાણે પિયર આવતી હોય તેમ તે અનુભવતી. વકીલ પણ હવે સીત્તેરે પહોંચ્યા છે. છોકરાંઓ બધા ભણી-ગણીને અમેરિકામાં સ્થાયી થયા છે. હવે તો બે જ જણ બંગલામાં રહે છે, દમયંતીબહેન પ્રભુભક્તિમાં હવે લીન રહે છે ને તેમ કરતા કરતા આત્મકલ્યાણ કરી અધ્યાત્મના ઊંચા પગથિયાં ચઢી ચૂક્યા છે. આમ, ધીરજ અને સહનશીલતાને અપનાવીને બગડેલી બાજી સુધારી લીધી. પણ, તે માટે તેમણે જબરજસ્ત અંતરતપ વર્ષોના વર્ષો સુધી કર્યું. પણ અંત સહુને માટે સુંદર નીવડ્યો. ઘૈડપણમાં હવે બેઉ વારાફરતી માંદા પડે છે ને બેઉ એકબીજાની ચાકરી કરે છે ને અંતરની અપાર શાંતિમાં જીવે છે ! અંતે જે લોકો દમયંતીબેનને મૂરખ કહેતા હતા તે બધા આજે તેમને દેવી તરીકે નવાજે છે !\n\n",
      "duration": "3 mins",
      "category": "Inspirational"
    },
    {
      "id": 38,
      "title": "રક્ષાબંધન",
      "story_name": "ડો. રોહિણી ગુપ્તા સવારમાં રોજિંદુ કામ આટોપીને ઝડપથી હોસ્પિટલ જવા ઘરની બહાર નીકળી. બહાદુરને દરવાજો ખોલવાનો ઈસરો કરી સંજુને ગાડી બહાર કાઢવા બૂમ પાડી. આજે ડો. રોહિણી થોડી ચિંતામાં ઘેરાયેલી હતી. સવા બે કરોડના બંગલામાં નોકર-ચાકર સાથે સાહીબીવાળી જિંદગી વીતી રહી હતી છતાં ડો.ના ચહેરા પર ચિંતાની રેખાઓ ? હા, રોહિણીને તેના પતિ પ્રોફેસર આસુતોષ આચાર્ય સાથે છુટાછેડાને 13 વર્ષ થઈ ગયા હતા. આમ તો પોતાના પગ પર ઊભી રહેવા સક્ષમ રોહિણીને આસુતોષની ખોટ કોઈ વાતે નહોતી સાલતી પરંતુ ડોકટરી દુનિયામાં રોહિણીથી એક એવું ખોટું પગલું ભરાઈ ગયું હતું કે તે દળદળમાંથી બહાર નીકળવા મોટી રકમ ચૂકવવી પડે એમ હતી. અને એ રકમ ચૂકવવા માટે તેની પાસે સમય ફક્ત છ દિવસનો જ હતો. જો આ છ દિવસમાં ઓપરેશન કે કંઈ કાળાધોળા કરીને પણ રકમ ભેગી કરી શકે તો તેનો ભાંડો ફૂટતા બચી જાય અને છાપે નામ ના ચડે અને જિંદગી જીતી જાય. ડો. રોહિણી માટે એક-એક દિવસ, એક-એક કલાક પૈસા ક્યાંથી આવશે તેના જ વિચારમાં જતા.\n\nઅચાનક ડો. રોહિણીના મોબાઈલમાં કોઈ નોટીફીકેશન આવ્યું. વિચારોના વેગવંતા ઘોડાઓ થંભી ગયા, ફિંગરપ્રિન્ટથી મોબાઈલ અનલોક કરી રોહિણીએ વોટ્સએપનો મેસેજ ખોલ્યો. જોયું તો થોડા દિવસ પછી આવતા રક્ષાબંધન પર્વ માટે સોસીયલ મીડિયાની પોસ્ટ જેવો કોઈ મેસેજ હતો. જેમાં લખ્યું હતું કે “ચાલો આ રક્ષાબંધનના દિવસે પ્રણ લઈએ કે બંધ-ધનની રક્ષા કરીએ” સાથેનું ગ્રાફિક્સ એવું દર્શાવી રહ્યું હતું કે બંધ-ધન એટલે કે દીકરી રૂપે જન્મ લેતો બંધ જીવરૂપી ધનની રક્ષા કરીએ, એટલે કે ભ્રુણ હત્યા બચાવીએ. ડો. રોહિણીએ આ પોસ્ટ વાંચી અને કટાક્ષમાં થોડું હસીને સ્ક્રીન પાછી લોક કરી દીધી.\n\nઆજે આખા દિવસમાં ડો. રોહિણીનું આ આઠમું ઓપરેશન હતું. સવારથી ડીલીવરી અને અબોર્શનના ઓપરેશન કરી કરીને રોહિણી સાવ થાકી ગઈ હતી છતાં તેને ફક્ત છ દિવસના સમયની ચાલી રહેલી સ્ટોપવોચ દેખાઈ રહી હતી એટલે એ બને તેટલા વધારે ઓપરેશન કરી વધારે પૈસા ભેગા કરવા મરણીયો પ્રયાસ કરી રહી હતી. છેલ્લું ઓપરેશન પૂરું કરીને જ્યાં તેનું એપ્રન કાઢવા જ જતી હતી ત્યાં જ પાછળથી એક સિસ્ટર આવી અને આ એક ચેક-અપ છે તે લઈ લેવાય તો સારું, એવું કહ્યું. ડો. રોહિણીએ દરવાજાના ઉપરના કાંચમાંથી બહાર જોયું તો ત્યાં એક પ્રેગ્નેન્ટ લેડી તેના પતિ સાથે બેઠી હતી. રોહિણીએ તે બંનેને અંદર મોકલવા માટે સિસ્ટરને જણાવ્યું.\n\nપતિ અને તેની પત્ની અંદર આવવા ગયા ત્યાં જ રોહિણીએ તેના પતિને બહાર બેસવાનું ઈશારાથી જણાવ્યું અને તેની પત્નીને ચેકિંગ રૂમમાં લઈ ગઈ. સિસ્ટર તેના પતિ પાસેથી અંડર ટેબલ રૂપિયાનું કવર લઈને એપ્રનના અંદરના ખિસ્સામાં મૂકી ઝડપથી ચેકિંગ રૂમમાં ડો. રોહિણીને મદદ કરવા માટે આવી પહોંચી. ચેકિંગના અંતે ડો. રોહિણી અને સિસ્ટરની બંનેની આંખોએ સાનમાં જ કૈંક વાત કરી. પેશન્ટના બેડ પર સુતેલી પેલી બાઈના કપાળે પરસેવાના ટીપા ઉપસી આવ્યા. તેના પતિને બહારથી બોલાવ્યો અને ગર્ભમાં ‘દીકરી’ છે એવું જણાવ્યું. ત્રણ-ત્રણ દીકરી પછી ચોથી પણ દીકરી ? એ સંભાળતા જ બાઈ ફસડાઈ પડી અને ચોધાર આંસુએ રડવા લાગી. તેનો પતિ પણ સાવ ઢીલો થઈ ગયો. અંદર ચેકિંગ રૂમમાં સુતેલી તેની પત્ની સાથે વાત કરીને તે તરત બહાર આવ્યો અને ડો. રોહિણી સાથે નેગોસીયેટ કરી બીજું એક પૈસાનું કવર સેરવ્યું અને અત્યારે જ અબોર્શન કરી નાખવા વિનંતી કરી. આખા દિવસની થાકી હોવા છતાં ડો. રોહિણી બમણા ઉત્સાહથી આ એબોર્શન કરવા લાગી પડી.\n\nબીજા દિવસે હોસ્પિટલમાં જ પત્નીનો હાથ પકડી તેનો પતિ ધૈર્ય બેડની બાજુમાં બેઠો હતો. ડીસ્ચાર્જની પ્રોસીજર કરવા માટે તે રીસેપ્સન પર ગયો પણ બીજા પેશન્ટની દેખરેખ અને અલગ-અલગ ડોકટરોના રાઉન્ડમાં બધા જ સિસ્ટર બીઝી હતા. એક જ સિસ્ટર રીસેપ્શન પર હાજર હતી અને તે પણ ફોનમાં કોઈ સાથે લાંબી-લાંબી વાત કરી રહી હતી. ધૈર્યની નજર ત્યાં ફાઈલિંગ કરવા માટે મુકેલા કાગળ પર ગઈ. તેના પર તેની પત્નીનું નામ લખ્યું હતું સાથે તેના ગઈકાલના રીપોર્ટ પણ હતા. કુતુહલ વશ તેને પાનું ફેરવ્યું અને જાણે તેના પર આભ તૂટી પડ્યું !\n\nરીપોર્ટમાં તેની પત્ની સુનંદાને ગર્ભમાં મેલ એટલે કે છોકરો છે તેવું સ્પષ્ટ લખ્યું હતું. ગુસ્સા અને ગભરાટ સાથે તેને ફોન પર વાત કરી રહેલી સિસ્ટરને કહ્યું કે આ કોનો રીપોર્ટ છે ? સિસ્ટરે જે રૂમ નંબર કહ્યો તે તેની પત્નીનો જ હતો. રીપોર્ટ લઈને ધૈર્ય સીધો જ ડો. રોહિણીની કેબીનમાં ઘુસ્યો ! રીપોર્ટ ટેબલ પર પાછળતા જ ધૈર્ય તાડૂકી ઉઠ્યો, ડો. આ શું છે ? રીપોર્ટમાં તો મારી પત્નીને ગર્ભમાં છોકરો હતો તેવું સ્પષ્ટ લખ્યું છે !! ડો. રોહિણીએ બેફીકરાઈ પૂર્વક રીપોર્ટ પર નજર ફેરવી અને કપાળની રેખાઓ તંગ કરીને સવાલ પૂછ્યો “આ રીપોર્ટ તમને ક્યાંથી મળ્યો ?” “ક્યાંથી એટલે ? રીપોર્ટ જોવાનો પણ હક્ક નથી મને ? પૈસા આપ્યા છે મેં અને તે પણ તમે માંગ્યા એટલા” ધૈર્યનો અવાજ મોટો થવા લાગ્યો. “રીસીપ્ટ છે તમારી પાસે તેની ?” “રીસીપ્ટ..... એ તો.... તમે....” “સોરી મિસ્ટર ધૈર્ય, ઉતાવળમાં ભૂલ થઈ ગઈ છે અમારાથી, દિલગીર છીએ તે માટે. સિસ્ટર, આ પેશન્ટના ડીસ્ચાર્જની પોસીજર કરજો ઝડપથી.”\n\nધૈર્ય ખરેખર જ ધૈર્ય ગુમાવી બેઠો હતો. તેના મસ્તિસ્કમાં વિચારોનું ઘમસાણ ચાલવા લાગ્યું પણ ગેર-કાનૂની રીતે કરાવેલું ગર્ભ પરિક્ષણ અને ગર્ભપાત હોવાથી ધૈર્ય કંઈ કરી શકે એમ ન હતો. ધૈર્ય અને સુનંદા ઘેરે આવ્યા અને બધાને જયારે વાતની ખબર પડી ત્યારે આખુ કુટુંબ ન કહી શકાય કે ન સહી શકાય એવા શોકમાં ગરકાવ થઈ ગયું.\n\nબપોરે લંચબોક્ષ ખોલતી વખતે ડો. રોહિણીના મોબાઈલમાં નોટીફીકેશન આવ્યું. ટીસ્યુથી હાથ સાફ કરી તેણે ફિંગરપ્રિન્ટથી મોબાઈલ અનલોક કર્યો. ગઈકાલવાળી જ પોસ્ટ હતી... “ચાલો આ રક્ષાબંધનના દિવસે પ્રણ લઈએ કે બંધ-ધનની રક્ષા કરીએ” સાથેનું ગ્રાફિક્સ જોતા જ રોહિણીના હાથ ધ્રુજવા લાગ્યા. અજાણતા કે પછી જાણી જોઈને જ કોઈના ઘરનો કુળદીપક તેના જ હાથે કાયમ માટે બુઝી ગયો હતો.\n\nકાળની કેવી વિચિત્રતા કે એક ડોક્ટર સ્ત્રી જ ફક્ત પૈસાની લાલચે ગર્ભમાં ઉછરી રહેલી સ્ત્રીની હત્યા કરે છે ! ડોકટરોને મળતી તગડી કમાણીની આડમાં શું લાખોની સંખ્યામાં થતા ગેર-કાનૂની અબોર્શનમાં કોઈ કુળદીપક પણ નહિ બુઝાઈ જતો હોય ? આવો, આપણે જાગૃત સમાજના જાગૃત નાગરિક બનીએ અને આ બંધ-ધનની રક્ષા કરવાના રક્ષાબંધનના પવિત્ર દિવસ પર પ્રણ લઈએ.",
      "duration": "5 mins",
      "category": "Inspirational"
    },
    {
      "id": 39,
      "title": "માણસાઈનો દીવો",
      "story_name": "ગીલ્લી દંડાની રમતનો અઠંગ ખેલાડી ભુરીયો, એક હાથ પીઠ પાછળ રાખી બીજા હાથથી ગીલ્લીને જ્યારે દંડા વડે ફટકારે, ત્યારે એની ગીલ્લી આભમાં વાતું કરતી હોય. એ અન્યાય પણ એવો જ કરતો હતો. રમતનાં બધાં નિયમો ઘોળીને પી જતો હોવાથી, બધાં મિત્રો તેને અંચ્ચાયડો કહીને બોલાવતાં હતાં. જોકે એની વગર એનાં મિત્રોને ગીલ્લી દંડો રમવાની મજા પણ આવતી ન હતી.\n\nઆખું અઠવાડિયું ભણવાની ઝંઝટ અને સ્કૂલમાંથી છૂટ્યાં પછી મોબાઈલ મચડવાની રમઝટ. એ બધાંમાંથી છૂટકારો મેળવવા માટે, સૌ મિત્રોએ ભૂલાઈ ગયેલી રમતોનો આનંદ માણવાનું નક્કી કર્યું હતું.\n\nદર રવિવારે તેઓ ગીલ્લી દંડો રમવા માટે હાઈવેને અડીને આવેલાં ખુલ્લાં મેદાનમાં પહોંચી જતાં હતાં. ભુરીયાને તેઓ અચૂક સાથે રાખતાં હતાં.\n\nએ દિવસે ભુરીયાએ ગીલ્લીને એવો ફટકો માર્યો કે ગીલ્લી હવામાં ફંગોળાઈને હાઈવેની પેલે પાર છુમંતર થઈ ગઈ.\n\nઅન્યાય કરવાં માટે નામચીન થઈ ગયેલો ભુરીયો કાયમ બીજા મિત્રોને ગીલ્લી શોધવા તગેડતો હતો, પણ એ દિવસે એનામાં સંતપણું પ્રગટ થયું. ગીલ્લીને શોધવાં એણે જાતે જ હાઈવે તરફ પ્રયાણ કર્યું. એને જોઈને બીજાં મિત્રો પણ તેની સાથે ગીલ્લી શોધવાનાં મહાપરાક્રમમાં જોડાઈ ગયાં. ગીલ્લી શોધતાં શોધતાં ભુરીયાની નજર રોડની બાજુમાં પડી અને નજર પડતા જ એ એકદમ ચોંકી ઊઠયો.\n\nરોડની બાજુમાં આવેલી ગટરમાં, લોહીથી લથપથ એક અજાણ્યાં પુરુષને તરફડીયા મારતો જોઈને તે હેબતાઈ ગયો. તેણે બૂમાબૂમ કરી, એટલે બીજાં મિત્રો પણ ત્યાં એકઠાં થઈ ગયાં. પ્રથમ તો તેઓ સૌ ગભરાઈ ગયાં, પણ ભુરીયાએ તેમને હિંમતથી કામ લેવાનું સૂચન કર્યું. ભુરીયાને થયું, આ માણસને સમયસર યોગ્ય સારવાર મળી રહે, તો એનો જીવ બચી શકે તેમ છે.\n\nઆજુબાજુ નજર કરી તો દૂર સુધી કોઈ નજરે ચડતું ન હતું. હાઈવે ઉપર અમુક છુટાં છવાયાં વાહનો પસાર થઈ રહ્યાં હતાં. ભુરીયાએ તેમને રોકવાની કોશિષ કરી, પરંતુ તેને નજર અંદાજ કરતાં વાહનચાલકો, સડસડાટ કરતાં ત્યાંથી પસાર થઈ જતાં હતાં. ભુરીયા સહિત તેનાં મિત્રો પણ અકળાઈ ઉઠ્યા હતાં.\n\nરવિવારે મોબાઈલને જાકારો આપવાનાં નિર્ણયને કારણે, એકેયની પાસે મોબાઈલ પણ ન હતો.\n\nહવે શું કરવું એ કાંઈ સમજાતું ન હતું, એવામાં ભુરીયાને એક કાળાં કલરની કાર આવતી નજરે ચડી. ગમે તે થાય, પણ આ કારને ગમેતેમ કરીને રોકવી જ છે, એવો નિર્ણય કરી ભુરીયો બરોબર રોડ વચ્ચે આવીને ઊભો રહ્યો.\n\nકોઈ બાળકને રસ્તા ઉપર આડો થઈને ઊભો રહેલો જોતાં જ, એ કાળી કાર મોટી બ્રેક સાથે ઊભી રહી ગઈ. એમાંથી એક મહિલા નીચે ઉતરી અને ઉતરતાની સાથે જ એણે ભુરીયાને અવળા હાથની બે લપડાક ઠોકી દીધી.\n\nલપડાક ખાવાં છતાં ભુરીયાએ, એ મહિલાને કગરતાં કગરતાં બધી હકીકત કહી સંભળાવી.\n\nરોડની બાજુમાં કોઈ અજાણ્યા પુરૂષની અધમૂવી લાશ પડી છે અને એને સમયસર સારવાર મળી જાય તો એ જીવી જાય તેમ છે, એવી શક્યતા પણ દર્શાવી. એ માટે તે અજાણ્યા પુરૂષને કારમાં નાંખી, દવાખાને ખસેડવામાં મદદરૂપ થવાં વિનવણી પણ કરી.\n\nપેલી મહિલા ઘમંડી અને ખૂબ ગુસ્સાવાળી હતી.એણે ભુરીયા ઉપર સહેજ પણ દયા દાખવ્યા વગર, ધક્કો મારીને દૂર ખસેડી દીધો, ઉપરાંત તેને ભિખારીની ઓલાદ અને પૈસા પડાવનાર ચોર ટોળકીનો સાગરિત કહીને હડધૂત કરી દીધો.\n\nભુરીયો કગરતો રહ્યો, પણ પેલીએ એની એક પણ વાત ન માની અને તેને દૂર હડસેલી, કાર લઈને સડસડાટ કરતી નીકળી ગઈ.\n\nસંજોગોવશાત એનાં ગયાં પછી, થોડીવારમાં એક એમ્બ્યુલન્સ ત્યાંથી પસાર થઈ. એમ્બ્યુલન્સ જોઈને ભુરીયાની હિંમત બમણી થઈ ગઈ. એમ્બ્યુલન્સને એણે જેવો હાથ લાંબો કર્યો, એવી જ તે ઊભી રહી ગઈ.\n\nભુરીયાએ વિગતવાર વાત કરતાં, તેમણે સંપૂર્ણ સહકાર આપી પેલાને સમયસર હોસ્પિટલ પહોંચાડી દીધો. ત્યાં યોગ્ય સારવાર મળી જતાં પેલાં અજાણ્યાં પુરૂષનાં શરીરમાં નવી ચેતના પ્રગટ થઈ.\n\nએ માણસ કોણ છે એની વ્યક્તિગત માહિતી પ્રાપ્ત કરી, હોસ્પિટલવાળાઓએ તેનાં ઘરનાં સભ્યોને ફોન દ્વારા જાણ કરી. એની બૈરીને વાત જાણવાં મળી તો એ હાંફળી ફાંફળી થઈ હોસ્પિટલમાં દોડી આવી.\n\nડોકટરે તેને બધી હકીકત કહી સંભળાવી. એમણે કહ્યું કે 'તમારાં પતિ રસ્તા ઉપર ચાલતાં જઈ રહ્યાં હતાં, ત્યારે કોઈએ ટકકર મારતાં તેમને અકસ્માત થયો હતો. તેઓ ઊછળીને રોડની બાજુમાં આવેલી ગટરમાં પડ્યાં હતાં.' \n\nત્યાં બેઠેલાં ભુરીયા તરફ નજર કરી ડોક્ટરે એવું પણ કહ્યું કે 'આ બાળકની સમયસૂચકતા અને બહાદુરીથી તમારાં પતિનો જીવ બચી શક્યો છે.'\n\nપેલી સ્રીએ ભુરીયા તરફ નજર કરી અને નજર કરતાં જ તે એકદમ ચોંકી ઊઠી. ભુરીયો પણ એને ઓળખી ગયો. એ હાઈવે ઉપર કાર લઈને આવેલી પેલી ઘમંડી મહિલા હતી. જોકે હકીકતની જાણ થતાં જ એ સ્ત્રીનું ઘમંડ અને ગુસ્સો ઘડીનાં છઠ્ઠા ભાગમાં ચકનાચૂર થઈ ગયું હતું.\n\nએ પોતાની ભૂલ અંગે ભુરીયા આગળ માફી માંગવા લાગી. \n\nગીલ્લી દંડાનો અઠંગ ખેલાડી ભુરીયો, રમતમાં કાયમ અન્યાય કરતો હતો, પરંતુ માણસાઈનો દીવો પ્રગટાવવામાં ક્યાંય પાછો પડતો ન હતો.",
      "duration": "3 mins",
      "category": "Inspirational"
    },
    {
      "id": 40,
      "title": "મિત્રોની મિત્રતા",
      "story_name": "ખરેખર સ્ટરીમિરરે ખૂબ સાચું કહ્યું છે કે, મિત્રતા એ એક બંધન છે જે સમય, અંતર અને સંજોગોને પરે છે. \"ફ્રેન્ડ્સ ફોરએવર ચેલેન્જ\" નિમિત્તે વાર્તા વિચારી રહ્યો હતો ત્યાં એક જૂની ડાયરી હાથ લાગી જેમાં મિત્રતા સાથે જોડાયેલો એક અવિસ્મરણીય પ્રસંગ ટાંકેલો હતો જે હું અહીં પ્રસ્તુત કરું છું.\n\nવાત એમ બની કે....\n\nઆજે રજાનો દિવસ હોવાથી થોડી નવરાશનો સમય મળ્યો. હવે કશું ખાસ કામ ન હોવાથી મેં મારા ઘરનું માળિયું સાફ કરવાનું વિચાર્યું. મારા ખ્યાલથી આપણે સહુએ વર્ષમાં એકવાર તો માળિયું સાફ કરવું જ જોઈએ. કારણ આના પરથી આપણને વર્ષ દરમિયાન કરેલા બીન જરૂરી ખર્ચાનો અંદાજ આવી જાય છે.\n\nખેર મેં પણ મારા ઘરની સાફસફાઈ કરતાં એવી ઘણી વસ્તુઓ મારા હાથમાં આવી જે મેં ઘણા હોંશેહોંશે કે દેખાદેખીથી ખરીદી તો હતી પરંતુ બાદમાં એ વસ્તુઓ ક્યારે માળિયામાં જઈને વસી ગઈ તેનો મને ખ્યાલ જ ન રહ્યો. ખેર સાફસફાઈ દરમ્યાન મારા હાથમાં વર્ષો જૂની એક નોટબુક આવી. તેના જર્જરિત થઈ ગયેલા પૃષ્ઠોને ઉથલાવી જોતા મારા ધ્યાનમાં આવ્યું કે હું સ્કુલમાં ભણવા જતો હતો ત્યારે મારા વર્ગશિક્ષકના આદેશથી મેં આ રોજનીશી બનાવી હતી. બસ પછી શું ! સફાઈ રહી બાજુમાં અને પઢાઈ થઈ શરૂ. જોકે મારા હાથ જે નોટબુક લાગી હતી તેને ડાયરી કહેવી કે નહીં તે તો રામ જાણે ! પરંતુ એટલું ચોક્કસ હતું કે તેમાં મારી બાળપણની યાદો સચવાયેલી હતી. મેં કુતુહલતાવશ તેમાંના લખાણને વાંચી જોવાનો પ્રયાસ કર્યો. અહીં પ્રયાસ શબ્દ પર હું મારા અક્ષરને કારણે ભાર આપી રહ્યો છું. નાનપણથી મારા અક્ષર ખરાબ હતા. શિક્ષકો કાયમ મને અક્ષર સુધારવા માટેની ટકોર કરતા રહેતા. પરંતુ એ બિચારાઓને શું ખબર કે આ મારા સુધારેલા જ અક્ષર હતા. જો ગાંધીબાપુએ મારા અક્ષર જોયા હોત તો તેઓ જરૂર ખુશ થયા હોત. ગર્વભેર મારા નોટબુકની બાજુમાં પોતાના હસ્તે લખેલો કાગળ મૂકી તેઓ બોલ્યા હોત કે, “બેટા, મારા અક્ષર જો કેટલા સરસ છે.”\n\nચાલો હવે નોટબુકરૂપી ડાયરીમાં એપ્રિલફૂલ નિમિતે લખેલું એક સંભારણું આપ સમક્ષ પ્રસ્તુત કરું છું. નોટબુકના પૃષ્ઠના જમણા ખૂણા તરફ કદાચ મેં તારીખ લખેલી છે. ૧ એપ્રિલ ૧૬૬૫ ! ના... ના... ૧૯૯૫ લખ્યું હોવું જોઈએ.”\n\nનોટબુકનું લખાણ જોઈને મારા ધ્યાનમાં આવ્યું કે તારે જમીનનો ઈશાન અવસ્થી નાનપણમાં ‘ટ’ ને ‘ડ’ વાંચતો અને હું ‘9’ ને ‘6’ લખતો હતો. મેં ઉત્સાહથી ડાયરીના પાનાં ફેરવી જોયા પણ મારા વર્ગ શિક્ષકે ખુશ થઈને મને ઊઠાવી લીધો હોય તેવો એકે પ્રસંગ મારી નજરે ચઢ્યો નહીં.\n\nખેર હવે પ્રસંગમાં ધ્યાન લગાવીએ નહીંતર તમે કહેશો આ ડાયરી લખવાને બહાને અમને એપ્રિલ ફૂલ બનાવી રહ્યો છે.\n\n*****\n\nઅમારા પડોશના ભાડાના મકાનમાં રહેતા એક કાકા દર વર્ષે અમને બાળકોને એપ્રિલફૂલ બનાવતા. અને પછી આખો વર્ષ એ પ્રસંગ અમને યાદ અપાવી ચિઢાવતા રહેતા. હવે કોઈ આપણને ફૂલ બનાવી જાય તે કેવી રીતે ગમે ? બદલો... હું બદલાની આગમાં તપડી રહ્યો હતો. કાકાને સો સુનાર કી, એક લુહાર કીનું જીવંત ઉદાહરણ આપવા માંગતો હતો. અને તેથી જ મેં મારા ગલીના મિત્રો નૈનેશ અને હિરેન સાથે મળીને કાકાને એપ્રિલફૂલ બનાવવાની યોજના ઘડી કાઢી. આ માટે અમે બે દિવસ પહેલાથી તૈયારીઓ કરવા માંડી. યોજના પ્રમાણે અમને એક ભૂતનું મહોરું જોઈતું હતું. સામેની જ દૂકાનમાં તે લટકતું અમે રોજે જોતા હતા. પરંતુ તેને ખરીદવાના પૈસા લાવવાના ક્યાંથી ? વળી મમ્મી પાસે પૈસા માંગવા હું ડરતો હતો. કારણ જો મારી મમ્મીને અમારી યોજના વિષે જાણ થઈ હોત તો તેઓએ જરૂર અમને શિખામણ આપી હોત કે, “બેટા, પડોશના કાકા હાર્ટપેશન્ટ છે. તેમને આમ ડરાવવા જોઈએ નહીં.”\n\nહાર્ટપેશન્ટ છે તો તેમણે પણ ચુપચાપ પોતાના હાર્ટને સંભાળીને બેસી રહેવું જોઈએ ને! આમ બીજાના હાર્ટને તોડવાની શું જરૂર છે ?\n\nહું મહોરું ખરીદવા માટેની તરકીબ વિચારવા લાગ્યો. આમપણ બાળકો માતાપિતાને ફૂલ બનાવતા જ રહેતા હોય છે. આ માટે ૧ એપ્રિલની રાહ કોણ જુએ ? મેં ગાઈડ લાવવાના બહાને મમ્મી પાસેથી દસ રૂપિયા કઢાવ્યા. આમ ૧ એપ્રિલની આગલી રાતે અમારી પાસે મહોરું આવી ગયું હતું.\n\nઅમે મિત્રોએ સવારના છ વાગ્યે જોગીંગ પર ન જતા કાકાને એપ્રિલ ફૂલ બનાવવાનું નક્કી કર્યું. હું કાકાને ઊંઘતા જ ઝડપવા માંગતો હતો કારણ જાગૃત અવસ્થામાં તેઓને એપ્રિલફૂલ બનાવવું અઘરું હતું. વળી પહેલો ઘા રાણાનો એ હિસાબે કાકા પહેલા હું તેમને એપ્રિલફૂલ બનાવવા માંગતો હતો.\n\n૧ એપ્રિલના સવારે પોણા છ વાગે અમે મિત્રો ભેગા થયા. ગરમીના દિવસોમાં કાકાને અગાશીમાં સુવાની ટેવ હતી. વળી તેમની અગાશી પર જવા માટેનો રસ્તો બહારથી હોવાથી અમારું કામ સરળ બની ગયું હતું. અમે બિલ્લીપગે અગાશીમાં ગયા ત્યારે કાકા મોઢા પર ચાદર ઓઢી ઘસઘસાટ ઊંઘતા હતા. મેં ભૂતનું મોહરું પહેર્યું અને ઉત્સાહથી સુઈ રહેલા કાકા પર કુદી પડ્યો. મારા બન્ને મિત્રો “હુ... હુ... હા...”નો ભયંકર અવાજ કાઢી રહ્યા. પરંતુ આ શું ? કાકાના શરીરમાં કોઈ હલચલ થઈ નહીં! તેઓ નિસ્તેજ અવસ્થામાં પોઢી રહ્યા. મેં ઘબરાઈને ચાદર હટાવી તો તેની નીચે મુકેલા તકિયા જોઈ હું અચરજ પામી ગયો. હજુ હું કંઈ સમજુ તે પહેલા પાછળથી આવેલો “હુ... હુ... હા...”નો અવાજ સાંભળી હું ડઘાઈ ગયો. પલંગ પરથી કૂદી પડતા હું મુઠ્ઠીવાળી દોડવા માંડ્યો. પરંતુ બીજી જ ક્ષણે કાકાનો હસવાનો અવાજ કાને પડતા મારા પગ થંભી ગયા. મેં રોષથી હોઠ ભીસ્યા કારણ ફરી એકવાર કાકા મને એપ્રિલફૂલ બનાવી ગયા હતા.\n\nમેં અકળાઈને પૂછ્યું, “કાકા, તમે ક્યાં હતા ?”\n\nકાકાએ હસીને કહ્યું, “હું પાણીની ટાંકી પાછળ છુપાઈને તારા આવવાની રાહ જોઈ રહ્યો હતો.”\n\nઆ સાંભળી મને ખૂબ રોષ આવ્યો. મારા કાકાએ ખિસ્સામાંથી બે કેટબરી કાઢી નૈનેશ અને હિરેનને આપી. આ જોઈ હું અચરજથી બોલ્યો, “કાકા, આમને કેટબરી કેમ આપી રહ્યા છો ?”\n\nકાકાએ હસીને કહ્યું, “તારી યોજના વિષે આ લોકોએ મને જણાવ્યું હતું એટલા માટે.”\n\nઆ સાંભળી હું અકળાઈને તે બંનેને મારવા તેમની પાછળ દોડ્યો. કાકાના હાથમાંથી કેટબરી ખેંચી તેઓ બન્ને મારાથી બચવા ભાગી છૂટ્યા.\n\nમારા કાકાએ હસતા હસતા કહ્યું, “પ્રશાંત, ઊભો રહે તારી કેટબરી તો લેતો જા.”\n\nપણ હું મારા દોસ્તોની જેમ કેટબરીની લાલચે ઈરાદો બદલી દઉં તેવો નહોતો. હું મુઠ્ઠીવાળી તે બંનેને પકડવા તેમની પાછળ દોડી રહ્યો.\n\nમેં મારા દોસ્તોને જુઠમૂઠના માર્યા પરંતુ હકીકતમાં હું જાણતો હતો કે તેઓએ મારા ભલા માટે જ મારી સાથે ગદ્દારી કરી હતી. તેઓ જાણતા હતા કે કાકા હાર્ટના પેશેન્ટ હતા. આવી પરિસ્થિતિમાં મારી મજાક તેમને ભારે પડી ગઈ હોત. જો મારા મિત્રોએ કાકાને અગાઉથી સાવચેત કરી રાખ્યા ન હોત તો તે દિવસે જરૂર હસવામાંથી ખસવું થઈ ગયું હોત.\n\nનોટબુકમાં લખેલો પ્રસંગ વાંચી નાનપણની યાદો તાજી થઈ છે ત્યારે મારે નિખાલસતાથી કબુલ કરવું પડે કે મારા કાકા જ્યાં સુધી પડોશના ભાડાના મકાનમાં રહ્યા ત્યાં સુધી દર વર્ષે અમો બાળકોને એપ્રિલફૂલ બનાવતા રહ્યા. અને એકદિવસ અમને સહુને એપ્રિલ ફૂલ બનાવી તેઓ જતા રહ્યા. અરે ! એક મિનિટ. જતા રહ્યા એટલે બીજે રહેવા જતા રહ્યા.\n\nખરેખર દોસ્તો સાથે વિતાવેલી એ પળોને યાદ કરી આજના વ્યસ્ત સમયમાં થોડી હળવાશ અનુભવી લેવાય છે. બાકી આજે જીંદગી જે રીતે ફૂલ બનાવી રહી છે તે જોતા કાકા દ્વારા એપ્રિલફૂલ બની જવામાં કંઈક અલગ જ હતી મજા.\n\nડાયરીના તમામ પૃષ્ઠો મારા દોસ્તો સાથેની ખાટીમીઠી વાતો સાથે જ સંકળાયેલા હતા. તેમાંથી એક બીજો પ્રસંગ હું વાંચી ગયો...\n\nદુનિયામાં અદભૂત અને સુંદર કોઈ ભેટ હોય તો એ છે મિત્રો અને ઈશ્વરે મને તે ભેટ સચિન, હેમંત, નૈનેશ, અને હિરેન જેવા ચાર મિત્રોના સ્વરૂપે આપી છે. મારા નાનપણના આ ચાર મિત્રો આજે પણ મારી સાથે હોય ત્યારે હું તમામ દુઃખ ભૂલી મજાકમસ્તીના મિજાજમાં આવી જઉં છું. 'મિત્રો સાથે હોય તો દુનિયા રંગીન છે અને તેમના વગર ગમગીન.' આ ઉક્તિને તેઓએ વારંવાર સાચી સાબિત કરી છે. તેમાં પણ એમની સાથે પ્રવાસ પર જવાની વાત હોય ત્યારે તેનો રોમાંચ કેટલો અદભૂત હોય તે તમે વિચારી જ શકો છો.\n\nએકવાર ઉનાળાના વેકેશનમાં અમે મિત્રો રાજસ્થાનના સિરોહી જિલ્લા સ્થિત પ્રસિદ્ધ હિલ સ્ટેશન એવા માઉન્ટ આબુ પર ફરવા જવાનું નક્કી કર્યું. એ જ સાંજે સચિનની કારમાં બેસી આખા રસ્તે “યહ દોસ્તી હમ નહીં છોડેગે” જેવા ગીતો ગાતા ગાતા અમે વહેલી સવારેજ માઉન્ટ આબુ પહોંચ્યા હતા. એક દિવસ માટે મિત્રો સાથે માણેલી એ પ્રાકૃતિક સુંદરતા, સુર્યાસ્ત સમયે નિહાળેલા એ હર્યા ભર્યા પહાડો, ભારતની એકમાત્ર કૃત્રિમ ઝીલ એવી નખી ઝીલની મનોરમ્યતા આંખ સામેથી આજેપણ ખસવાનું નામ લેતી નથી. જૈનોના પ્રસિદ્ધ તીર્થ સ્થાનોના કરેલા દર્શન હજુપણ મારા શરીરમાં એક અનોખી ઉર્જા અને શક્તિનો સંચાર કરતા રહે છે. ત્યાંથી ખરીદેલી નાની લાકડાની સુંદર મૂર્તિ ઘણા વર્ષો સુધી મારા ટેબલની શોભા બની રહી હતી. ટૂંકમાં મિત્રો સાથે માઉન્ટ આબુ પર વિતાવેલો એ આખો દિવસ મારા જીવનનો યાદગાર પ્રસંગ બનીને રહ્યો છે.\n\nમિત્રો સાથે ધીંગામસ્તી કરતા કરતા માણેલી કુદરતી સૌન્દર્યતાની અનુભૂતિ કંઈક અનોખી જ હતી પરંતુ આ વાત ફક્ત મજાની નથી. માઉન્ટ આબુ પર સૂર્યાસ્ત જોઈ પાછા ફરતી વખતે એક ઢોળાવ પર મારો પગ લપસી પડતા તેમાં મોચ આવી. પીડા ખૂબ ભયંકર હોવાથી મિત્રોની સહાયતાથી જેમ તેમ કરીને હું અમે જે જગ્યાએ રોકાણ કર્યું હતું તે સ્થળે આવી પહોંચ્યા હતા. રાતે બધા મિત્રોએ જમવા માટે બહાર જવાનું નક્કી કર્યું. મને સખત દુઃખાવો થતો હોવાથી મેં તેમની સાથે જવાની ના પાડી. મને એમ કે જો હું ના પાડીશ તો તેઓ જિદ કરશે અને કહેશે કે તું નહીં આવે તો અમે પણ નહીં જઈએ. પરંતુ એવું કશું થયું નહીં ! તેઓ “ઠીક છે...” એમ કહી નફફટની જેમ મને એકલો મુકીને હોટેલમાં જમવા નીકળી ગયા. એ દિવસે મને જીવનનું સત્ય સમજાયું કે આ દુનિયામાં આપણે એકલા આવ્યા છીએ અને એકલા જ જવાના છીએ ! જ્યાં સુધી સુખ છે ત્યાં સુધી સઘળા સાથે છે પરંતુ દુઃખની ઘડીએ આપણે જ આપણી જાતને સંભાળવાની હોય છે. મને હવે ઘરની ખૂબ યાદ આવવા લાગી. જો મારી માતા મારી સાથે હોત તો તેણે મારી કેટલી કાળજી લીધી હોત.\n\nથોડીવારમાં જ બધા મિત્રો પાછા આવ્યા. મને થોડું આશ્ચર્ય થયું. મેં તેઓને પૂછ્યું, “આટલી જલદી હોટેલમાં જમીને પાછા પણ આવી ગયા ?”\n\nમારી વાત સાંભળીને નૈનેશ બોલ્યો, “પાગલ થયો છું ? તને મુકીને અમે હોટેલમાં જમવાના હતા ? અમે આપણા પાંચે જણાનું ભોજન ત્યાંથી પેક કરાવીને લાવ્યા છે.”\n\nસચિન બોલ્યો, “ટોણપા, તારા વગર જમ્યા હોતને તો સવારે અમારા પેટમાં દુઃખ્યું હોત.”\n\nહિરેન આ સાંભળી ખડખડાટ હસી પડ્યો.\n\nનૈનેશ હોટેલમાંથી લાવેલું પેકેટ ખોલી જમવાની પાંચ થાળી તૈયાર કરતા કરતા બોલ્યો, “હવે જમવા આવીશ કે એમાં પણ તારો પગ દુઃખાશે ? હું તને ના પાડતો હતો તોય તારે આમ કુદકા મારતા ટેકરી ઉતરવાની જરૂર હતી ?”\n\nમારી આંખમાંથી અશ્રુ વહી પડ્યા. એ દિવસે મને જીવનનું બીજું સત્ય સમજાયું કે આ દુનિયામાં મિત્રો વગર બીજું કઈ નથી. મેં ચાદરને એક તરફ ફંગોળતા કહ્યું... “લવ યુ મિત્રો...”\n\nએ જોઈ હેમંત તાડૂક્યો, “જો... જે... નહીંતર બીજો પગ પણ તોડી બેસીશ...”\n\nમારા દોસ્તો હસાવતા હસાવતા રડાવી ગયા હતાં. અને મને પ્રેમપૂર્વક સમજાવી ગયા અસલી જીવનનું સત્ય. મિત્રો સિવાય આ જીવનમાં સૂનકાર છે. એ મિત્રો જ છે જે દૂર કરે અંધકાર છે. ખરેખર મારા જીવનમાં ખૂબ જ અમૂલ્ય છે મારા મિત્રોની મિત્રતા.",
      "duration": "8 mins",
      "category": "Inspirational"
    },
    {
      "id": 41,
      "title": "મિત્રની સલાહ અને સફળતા",
      "story_name": "ભાઈ ધીરજ મારે ઝડપથી સફળતા મેળવવી છે. મારા મિત્રો ટૂંક સમયમાં પૈસાદાર બની ગયા અને આલીશાન ફ્લેટમાં રહે છે.\n\nભાઈ ધૈર્ય, બીજાનું સુખ જોઈને રાજી થવાનું હોય. કદાચ એમણે જીવનમાં મહેનત કરી હશે એટલે ફળ સ્વરૂપે અત્યારે આરામદાયક જિંદગી જીવે છે.\n\nભાઈ ધીરજ, એવું નથી. એ લોકોએ મહેનત કરી હશે પણ સાચા માર્ગ પર રહીને નહીં. તો મારે મારો માર્ગ છોડી દેવો ? મને માર્ગદર્શન કર જેથી હું પણ સફળતા મેળવી શકું.\n\nજો ભાઈ કોઈ વ્યક્તિએ નીતિથી ધન વૈભવ મેળવ્યો હશે તો એનું જીવન સારું જશે.આપણે લોકોના જીવનની ચિંતામાં દુઃખી થઈ થઈએ છીએ. તું તારા સાચા માર્ગે ચાલ. તારી પ્રમાણિકતા એક દિવસ સફળતા અપાવશે. મને ખાતરી છે કે તને બહુ સારી જોબ મળી જશે.\n\nભાઈ ધીરજ, હું મહેનત કરું છું.પણ જોઈએ એવી સફળતા મળતી નથી. હા બે સારી કંપનીમાં જોબ માટે એપ્લિકેશન કરી છે. સારી સેલેરી છે. સાંભળ્યું છે કે એ કંપનીમાં કામની કદર થાય છે.\n\nતો ભાઈ તને તારા પર વિશ્વાસ હોવો જોઈએ. આ જોબ તારી જ છે. હું પ્રભુને પ્રાર્થના કરીશ કે તને સારી જોબ મળે. પણ જોજે સારી જોબ અને સેલેરી થયા પછી મિત્રને ભૂલતો નહીં. ને એક વાત યાદ રાખજે કે કામની કદર હોય છે. મહેનત કરનારને સફળતા અવશ્ય મળે છે પણ કદી અભિમાન કરતો નહીં તેમજ સાથી કર્મચારીઓને અન્યાય થાય એવું કામ કરતો નહીં.\n\nહા.. મિત્ર. તારી વાત સાચી છે. હું પ્રભુને પ્રાર્થના કરીશ કે મને હંમેશા યોગ્ય અને સાચો માર્ગ બતાવજે. મારાથી કોઈનું અહિત થાય નહીં એવી સદબુદ્ધિ આપજો. તેમજ અભિમાન આવે નહીં એવું કરજો. મિત્ર તારે મને સમય સમયે માર્ગદર્શન આપવું પડશે. જો ખોટા માર્ગે ભટકી જાવ તો મને કહી દેજે. મને ખોટું નહીં લાગે.ને તારા જેવો દોસ્ત મળવો મુશ્કેલ છે.\n\nઓકે.. ધીરજ રાખ, ધૈર્ય રાખ, મનને રાખ શાંત, નિરાભિમાની બન.બેસ્ટ ઓફ લક.",
      "duration": "2 mins",
      "category": "Inspirational"
    },
    {
      "id": 42,
      "title": "પિત્તળનો ઘંટ",
      "story_name": "ઘણા સમય પહેલાની વાત છે. એક દાદા હતા. એની જિંદગીમાં એવી ઘટના બનેલી કે અત્યારે એની પાસે કોઈ પણ નથી. દાદા ઘણી મોટી ઉંમરના હતા. પણ પેટનો ખાડો પુરવા માટે નાની સરખી દુકાન ચલાવતા. આ દુકાન તેણે પોતાના ઘરમાં જ બનાવેલ હતી. દાદા દુકાનમાં બહુ બેસી ન શકતા મોટાભાગે ઘરમાં ખાટલામાં જ પડ્યા હોય. પણ કસાયેલી બુદ્ધિના એટલે દુકાનના બારણાની પાસે ઘંટ લટકાવી દીધેલો હતો. જે કોઈ બારણું ખોલે એટલે ઘંટ નો અવાજ આવે ટન..ટન...એટલે દાદા ઊભા થઈને દુકાનમાં આવે ને ગ્રાહકને જે જોઈએ તે આપે. આમ તે પોતાનું જીવન ગુજારતા હતા.\n\nએક દિવસની વાત એક દસ બાર વર્ષની કોમળ,ચંચલ અને અલહડ નિખાલસ દીકરી કુદતી-કુદતી આમ તેમ ફરતી હોય છે. ને ચારેય બાજુ દુકાનોમાં નજર કરતી જાય છે. આ દુકાનમાં આવે છે.દુકાનનું બારણું ખોલે છે. ટન... ટન....કરતો ઘંટનો અવાજ આવે છે. દાદા બહાર આવે છે. દાદા દીકરીને કહે શું જોઈએ છે ? બોલ બેટા ! તને શું આપું ? દીકરી આમ તેમ ઘણી બધી વસ્તુઓ જુએ છે. ચોકલેટના બોક્સ,પીપરમેન્ટ, ગિફ્ટ કાર્ડ, બોલપેન,પેન્સિલ, નોટબુક, ફ્લાવર પોટ ઘણું બધું જુએ છે. પણ દીકરીને કોઈ વસ્તુ પસંદ આવતી નથી. દાદા કહે છે, કે કેમ બેટા તને શું જોઈએ છે ? તો દીકરી દાદા મને આમાંથી કોઈ જ વસ્તુ પસંદ નથી આવતી. દાદા : “ઠીક છે બેટા તારી મરજી, તને જે પસંદ આવે તે લઈ લે.” દીકરીને કોઈ જ વસ્તુ ગમી નહીં, એટલે ત્યાંથી જતી હતી. તેણે જેવું બારણું ખોલ્યું તો ટન..... ટન..... કરતો ઘંટનો અવાજ આવ્યો. દીકરી પાછી અંદર આવી. તો વળી પાછો ટન..... ટન..... કરતો ઘંટ નો અવાજ આવ્યો. દીકરી અંદર આવીને દાદા ને પૂછ્યું દાદા આ ઘંટ તમે કેમ રાખ્યો છે ? દાદાએ કહ્યું : “બેટા ! આ ઘંટ મને મારા પપ્પાએ ગિફ્ટમાં આપેલો છે. અત્યારે હું વારે ઘડીએ આમ ઊભો ન થઈ શકું એટલા માટે હું આ ઘંટ બાંધી રાખું છું. જેટલીવાર બારણું ખોલ બંધ થાય એટલી વાર એ ઘંટમાંથી ટન.ટન... અવાજ આવે, એટલે મને જાણ થાય કે કોઈ આવ્યું છે. દીકરીને તો ઘંટ ગમી ગયો. દીકરી: “દાદા મને આ ઘંટ ઉતારી દેશો મારી પાસે સો રૂપિયા છે. મારે મમ્મીના બર્થડેમાં ગીફ્ટ આપવી છે. દાદા કહે: “ બેટા આ ઘંટને કેમ તને આપુ આ તમારા પિતાજીની,દાદાની નિશાની છે. દીકરી ઘણું કીધું કે આજે મારી મમ્મીનો જન્મદિવસ છે. દાદા આ ઘંટના સો રૂપિયા આપી દઈશ. મને આપી દ્યો ને ! મેં આ પૈસા પોકેટ મનીમાંથી બચાવેલ છે. દાદા : “બેટા આ પૈસાનો કોઈ સવાલ નથી,પણ આ તો મને વારસામાં મળેલી વિરાસત છે. ઠીક છે દાદા એમ કહી અને નિરાશ થઈને પેલી દીકરી ત્યાંથી દુકાનની બહાર નીકળી જાય છે. વળી દાદાને થયું કે, લાવ ને હું કેટલા વર્ષો હવે જીવવાનો છુ! બાળક ભગવાનનું સ્વરૂપ કહેવાય. હું ઘંટ વગર ચલાવી લઈશ. એમ વિચારી દાદા દરવાજો ખોલી અને દીકરીને બોલાવે છે. દીકરી પાછી ફરે છે અને આવે છે. \n\nદાદા: આ ઘંટ તો તને આપું છું પણ તું તેને સાચવજે. દાદા ; “ઊભી રહે પચાસ રૂપિયા પાછા લેતી જા.” દીકરી : અરે ! દાદા સો રૂપિયા રાખોને તમને કામ આવશે.\n\nદાદા : બેટા તું પચાસ પાછા લઈ જા .” \n\nદીકરી : “થેંક્યું દાદા, આજે મમ્મીના બર્થડે પર હું તેને આ ગીફ્ટ આપીશ. આવજો ત્યારે.” દીકરી ત્યાંથી પોતાના ઘરે જાય છે. મમ્મીને કહે તારી આંખો બંધ કર તો ! મમ્મી આંખો બંધ કરે છે. અને દીકરી એમને હાથમાં ઘંટ આપે છે. “હેપી બર્થેડે મમ્મી” ઘંટ વગાડે છે. ટન.....ટન.....મમ્મી પણ આ ઘંટને જુએ છે તો અંદર પપ્પાનું નામ અને દાદાનું નામ લખેલું હોય છે.\n\nમમ્મી : “અરે બેટા ! આ ઘંટ તું ક્યાંથી લઈ આવી છો ? પછી દીકરી બધી વાત કરે છે કે હું તારી માટે ગીફ્ટ શોધતી હતી તો એક દાદાની દુકાને ગઈ ત્યાંથી મેં આ ગીફ્ટ તારી માટે ખરીદી. એ મને આપતા ન હતા પણ હું પરાણે ત્યાંથી પૈસા દઈને લઈ આવી છું.\n\nમમ્મી : “ચાલ મને એ દાદા પાસે તું લઈ જા. પછી માં - દીકરી બંને પેલી દુકાને જાય છે.\n\nમમ્મી કહે : “આ ઘંટમાં જે નામ લખ્યું છે ને એ મારા દાદાનું અને મારા પપ્પાનું છે. દીકરીની મમ્મી પેલા દાદાને ઓળખી જાય છે અને પપ્પા એમ બોલી દાદાને વળગી પડે છે. ને કહે છે પપ્પા આજથી ૨૦ વર્ષ પહેલા હું લવ મરેજ કરીને ભાગી ગયેલી તમારી સીમા છું. લવ મેરેજ કરીને ચાલી ગયેલી હતી એ પછી મે ક્યારેય તમારી સામે જોયું નથી મને માફ કરજો પિતાજી.\n\nદાદા : બેટા ! ઈ જમાના લવ મેરેજ માન્ય નો’તા એટલે અમે પણ તારી ભાળ ન કાઢી. બસ તું અમારા માટે મરી ગઈ છો ! એમ માની લીધું. તારી મમ્મી ને ભાઈ હવે આ દુનિયામાં રહ્યા નથી. હું પણ ગામડું છોડીને અહીં રહેવા આવેલો, કે ક્યાંક દરોજનું નીકળી જાય તો મારું ગુજરાન ચાલ્યા કરે. હવે મારે જીવવું કેટલું !\n\nદીકરીની મમ્મી : પિતાજી હવે ચિંતા ન કરો મારે પણ આ દીકરી સિવાય કોઈ નથી. મેં જેની સાથે લગ્ન કરેલા એ ટ્રેન અકસ્માતમાં મૃત્યુ પામેલ છે. પણ તેની જગ્યાએ મને નોકરી મળી ગયેલ છે તેથી અમારું જીવન ચાલ્યા કરે છે. આપણે બધા સાથે રહેશું. પેલી નાની એવી દીકરી પોતાના નાનાને વળગી પડે છે. \n\n",
      "duration": "4 mins",
      "category": "Inspirational"
    },
    {
      "id": 43,
      "title": "સંબંધોનું સાફલ્ય",
      "story_name": "પ્રીતિ સામાન્ય ઘરની દીકરીની એક સત્ય કથા. પણ, માણસની ઓળખાણ એના સામાન્ય ઘરથી નથી થતી હોતી. એના અસામાન્ય જીવનમૂલ્યો અને ગુણોથી જ અંકાય છે. આવાં જ અજાયબીય પ્રેમ, ભોળપણ, નિખાલસતા, સત્ય, શાંતિ, ખુમારી અને ખુશીઓનાં ગુણોથી ભેરલી પ્રીતિને નાનપણથી જ તારુ-મારું, સારું-ખરાબ અને પારકાં-પોતાનાં જેવાં કુલક્ષણો સાથે કોઈ લેણાદેણી જ નહીં. જેવું જીવન છે બસ એમ જ જુએ. એટલે નાનપણથી જ કંઈક તો જુદી તરી આવતી. પણ, જ્યાં જુદું હોય છે, ત્યાં સંઘર્ષ પણ સૌથી જુદાં હોય છે. \n\nપ્રીતિની ઉંમર તો નાની જ હતી, ત્યાં એનો અસામાન્ય મોટો સંઘર્ષ એની પાસે પહોંચી ગયો. અમુક અસામાન્ય શારીરિક સમસ્યાઓ આવી ચડી.. જેમ અભિમન્યુને યુઘ્ધનાં મેદાનમાં એક પછી એક સાત ચક્રો તોડીને આગળ વધવાનું હતું.. એમજ, પ્રીતિને પણ આ આકાશી આફતોનો સામનો કરવાનો હતો. પણ કેવી રીતે અને આવું કેમ...? આ મૂંઝવણ ખરી. નાનપણથી જ સ્વભાવે ચિંતા નહીં પણ ચિંતન આવે. સંઘર્ષ કે સફળતાઓની ઘટનાઓમાં હંમેશા સાંભળ્યું છે કે, કોઈ ગોડ ફાધર કે કોઈ ગોડ મધર યા કોઈ ગુરુ હોય જ. પણ, પ્રીતિ માટે આવું ન બન્યું... બધું અને બધાં હોવા છતાં કોઈ ન હતું. પણ, આવા સમયે જ સ્વયંની અંદર જોતા આવડે. કોરા કાગળમાં ધારી તો ઘણું બધું લખી કે ચીતરી શકાય.. પણ, હાથમાં પેન્સિલ પકડતા આવડે પછી. પ્રીતિ પણ અવનવા જીવનમાં આવતા અસામાન્ય સંઘર્ષો સાથે રમવું શીખી રહી હતી. બહારની દુનિયા અને લોકો માટે હંમેશા હાજર એવી પ્રીતિ પોતાને ભૂલતી જઈ રહી હતી.. એક વખત'તો દિમાગ એકદમ સુન્ન બનીને ખાલી થઈ ગયો.. જાણે જીવન પૂરું સમજો. પણ બીજી જ સેકન્ડમાં બધું નોર્મનલ થઈ ગયું. જાણે નવજીવન મળ્યું હો. પ્રીતિ આ જોઈને અચંભીત થઈ ગઈ. અને પોતાની અંદર કૌવત કરતી કુદરતને ઓળખવાનાં રસ્તે વળગી ગઈ. જાણે ઈશ્વર સ્વયં ગુરુ બનીને શીખડવાતો હતો. પણ ઈશ્વર દેખાતો નથી. એટલે જલ્દીથી સમજાતો પણ નથી. \n\nપ્રીતિને પણ સમજાતું ન હતું કે આવી શારીરિક તકલીફ જેનો ઈલાજ વિજ્ઞાન પાસે પણ નથી.. તો, આવી પરિસ્થિતિ કેમ સર્જાણી હશે... અને ઈશ્વર શું શીખડાવવા માંગતો હશે..?? તો પણ પ્રીતિ અને એના પરિવાર વાળા પુરા વિશ્વાસથી દિવસ અને રાત અથાગ પ્રયત્નો સાથે દવા અને દુઆ બન્ને કરતા હતાં. પણ, સમય કોઈ માટે ઊભો નથી રહેતો. જોતજોતામાં સમસ્યાઓએ મૂળ પકડી દીધા અને સમય પોતાના રસ્તે આગળ વધતો ગયો. પ્રીતિની જુવાની જવા લાગી.. નાના ભાઈ બહેન પણ મોટા થવા લાગ્યા. હિમાલય જેવા અપાર મોટુ આવેલું દુઃખ અને સંઘર્ષમાં સ્વાભાવિક હિંમત હરાય જાય. પ્રીતિને પણ ઘણી વખત થયું.. કે આમ કેવી રીતે જીવન જીવવું અને કેટલો સમય...? પણ જાણે હરએક પળ ઈશ્વર કંઈક નવું શીખવતો હતો કંઈક નવું કહેતો હતો. \n\nતકલીફ દેખાતી હોય, ત્યાં પહોંચી વળાય.. પણ, જ્યાં દેખાય નહીં ત્યાં શું અને કેવી રીતે લડવું એ સામાન્ય વાત નથી. પણ પરિવારનો સાથ અને સંબંધ એવો છે, જ્યાં સ્વાર્થ નથી પરમાર્થ છે. સમસ્યાઓ'તો ઘણી હતી પણ પ્રીતિના પરિવાર વાળાએ નક્કી કરી નાખ્યું હતું કે સમસ્યાઓ કરતાં સાથ વધુ મોટો છે. કેમકે વર્ષોનાં અનુભવમાં નરી આંખે જોવાય ગયું હતું, કે પોતાના સ્વાર્થ ખાતર લોકો ગમે તે હદે જાય. પ્રીતિને પણ ખૂબ જ આકરા અનુભવો થયા. મનમાં સતત થતું કે કોઈ એવો ગુરુ મળે જે સત્યના માર્ગ પર લઈ હાલે. પણ સાચો સદગુરુ મળવો સહેલો નથી. પ્રીતિ અને પરિવાર વાળા પથ-પથ ભટકતા રહ્યા પણ સમાધાન મળે જ નહીં. હા સબક અને અનુભવ જરૂર મળતા હતા. અને આ જ અનુભવો એ પ્રીતિનો ભવ અને ભાગ્ય બદલી નાખ્યા. જયારે સદગુરુ મળ્યા અને એણે અંતર મનમાં જોતા શીખડાવી દીધું.\n\nપણ સામે સમાજ અને સંબંધીઓના સવાલો અને સલાહો અનંત હોય છે. પણ લોકોને સિક્કાની એક જ બાજુ પહેલાં દેખાય. સિકક્કાની બીજી બાજુ જોવા માટે ત્રણેય આંખ ખુલી રાખવી પડે. કાચા કાનનાં માનવીને એક હાથે તાલી વાગી હશે એવું જ લાગે. પણ સંબધો બંધ મુઠ્ઠી જેવા હોય છે.. ઢાંકીને રાખે. અને દીકરી માટે તો માતાપિતાનું ઘર એ આભનાં આશરા જેવું હોય છે. યેનકેન કારણોથી જીવનમાં મુસીબતો આવે જ કોઈને પહેલાં તો કોઈને પછી... પણ સંબંધોનો સધિયારો હરએક મુસીબતમાંથી બહાર કાઢી શકે છે. ખાલી એક વસ્તુ જોઈએ નિયત/દાનત. પ્રીતિ પાસે કદાચ કઈ નહીં હોય પણ દાનતની દાતારી લોયમાં. પોતાના મનમાં રાતદિવસ એક જ વિચાર આવ્યા કરે કે આજ નહીં તો કાલ મારો પરિવાર આ બધી જ મુસીબતોમાંથી જરૂર બહાર આવી જશે. કીડી વેગે કામ થતું પણ હતું. \n\nઆમ, જોતજોતામાં ૨૦ વર્ષ વીતી ગયાં.. પ્રીતિ મનમાં વિચાર કરે.. ભગવાન શ્રી રામનો વનવાસ પણ ૧૪ વર્ષોમાં પૂરો થઈ ગયો હતો. અને મારા સંઘર્ષનો હજુ કેમ અંત નથી આવતો..?? હજુ શું જોવાનું બાકી હશે તો ઈશ્વર હજુ પરીક્ષા લે છે...? પણ સમયના ગર્ભમાં બધું સમાયેલ છે જેની સમયને જ ખબર છે. આકરી પરીક્ષાઓ આપતા આપતા પ્રીતિનો પરિવાર અડગ પર્વત જેવો બની ગયો છે. હરએક પરિસ્થિતિમાં બસ સમાધાન કરવું જ સુજે છે. પ્રીતિનાં નાના ભાઈ બહેન પણ સમયના સબકમાં સત્ય શું છે સારી રીતે સમજી ગયા હતા, અને નક્કી કરી લીધું હતું કે બધાના લગ્ન સાથે જ કરશું. સંબંધોની વ્યાખ્યા જ આ છે કે દુઃખમાં પહેલાં સાથે. પ્રીતિ અને આખું પરિવાર કોઈ પણ જાતનો ખોટો સંતાપ રાખ્યા વગર અને કોઈ માટે મનમાં મેલાશ રાખ્યા વગર પોતાના કર્મો કર્યા કરે. ઈશ્વર ભલે દેખાતો નથી પણ અંતરના ઊંડાણથી બધું જોવે છે. \n\nએની સાબિતી જ આ કે પ્રીતિ હરએક નવાં દિવસ સાથે નવી આશા સાથે જાગે. આ અમર આશા જગાડનાર જ પરમાત્મા. સંઘર્ષ કોઈ દિવસ સહેલો નથી હોતો. પ્રીતિએ પોતાના ઘરનો એવો કોઈ ખૂણો નઈ હોય જ્યાં રાતદિવસ રડીને નઈ કાઢ્યા હોય... પણ, જ્યાં જીવન છે ત્યાં સંયોગ પણ છે. ધર્મ અને સત્કર્મ અશક્યને પણ શક્ય કરી નાખે છે... પ્રીતિનો પરિવાર પણ અશક્યને શક્ય કરવા સમર્થ હતો એટલે જ કદાચ ગમે તેવી પરિસ્થિતિ સર્જાણી તેમાંથી ગમે તેમ બહાર નીકળી જ જતા. બસ હવે કિનારે નાવ પહોંચી ગઈ હતી. જોવાનું તો એ છે કે ગમે તેવી પરિસ્થિતિ બદલે પણ જો પોતાની પ્રકૃતિ ન બદલે તો સફળ માણસ થયા કહેવાય. કેમકે બહારી જીવનમાં પરિસ્થિતિ કેવી સર્જાશે એ આપણે નક્કી ન કરી શકીએ... પણ, એ પરિસ્થિતિ સામે અંદરથી કેમ લડવું એ જરૂર નક્કી કરી શકાય.\n\nબસ અહીંયા જ પ્રીતિના સંબંધોની સાફ્લ્યતા સાબિત થઈ ગઈ. લોકો શું કહેશે એ જ્યાં સુધી સંઘર્ષ છે ત્યાં સુધી જ છે.. જેવા સફળ થયા એવા લોકો ફેવરમાં થયા. આપણી આસપાસની દુનિયામાં આપણને જોવા મળે જ છે કે નાની-નાની વાત અને વસ્તુ માટે સંબંધ તૂટી અને મરી જાય છે. કારણ બસ એક જ છે ભૂલ અને પરિસ્થિતિનો સ્વીકાર નથી, છે તો ખાલી બીજા માટે સવાલ અને સલાહ. પણ પ્રીતિનો પરિવાર સમાજ માટે એક ઉદાહરણ છે કે ગમે તેવી પરિસ્થિતિ આવે તો પણ સાથ અને સંબંધની જીત થવી જોઈએ.",
      "duration": "5 mins",
      "category": "Inspirational"
    },
    {
      "id": 44,
      "title": "મનોવ્યથા – એક ગૃહિણીતણી",
      "story_name": "કૉલેજ ભણતી હતી ત્યારે મનમાં જાતજાતના કોડ ઉમટતા હતા, જીવનસાથીની સંગે નવું જ જીવન જીવવાના. ઘરમાં નવી નવી ભાભીઓ, બહેનપણીઓના નવા નવા લગ્ન થયેલા જોવામાં આવતા, તે જોઈને મનમાં ગલગલિયાં થઈ જતા ! સંસ્કારી ને મધ્યમવર્ગી ઘરની દીકરી એટલે ડહાપણથી જીવવું જોઈએ. કૉલેજમાં છોકરાંઓ જોડે રંગરેલિયાં કરીએ ને પાછળથી છોકરાંઓ હાથતાલી દઈ જાય, તો પછી નાલેશીભરી જિંદગી. જીવવામાં શું મઝા ? વળી માં –બાપને છકેલી છોકરીને પરણાવવામાં પણ કેટલી મુશ્કેલીઓ આવે ?! આ બધી સમજણના આધારે કોઈ છોકરા માટે આકર્ષણ ખૂબ થાય, તોય મનને મનાવી, વાળી લેતી ને આગળ વધવા જ ના દેતી. ગ્રેજ્યુએટ થઈ. બી.એસ.સી., ફર્સ્ટ કલાસ. દેખાવમાં સુંદર હોવાને કારણે બે-ચાર છોકરાં જોયા ને હા-ના કરતા એક મને ગમી ગયો ને તેને હું પણ ગમી ગઈ ને મા-બાપે સારો એવો ખર્ચો કરી લગ્ન કરાવ્યા. ખૂબ કોડ લઈને સાસરે ગઈ.\n\nપતિને આમ ખુશ રાખીશ, સાસુ-સસરાની આમ સેવા કરીશ, બધાના દિલ જીતી લઈશ, ઘરનું બધું કામ ઉપાડી લઈશ અને ઘરમાં બધાની માનીતી થઈ જઈશ અને ભણવામાં ફર્સ્ટ ક્લાસ કેરિયર હોવાને કારણે આગળ ભણીને પ્રોફેશન ડિગ્રી લઈ કામ કરીને સોસાયટીમાં પણ એક આગવું સ્થાન મેળવીને જ જંપીશ. આમ, અનેક કોડ સાથે પતિગૃહે પ્રવેશી. બંને ઘરની રીત-ભાત સાવ જુદી. દાળથી માંડીને રસોઈની એકેએક વાનગીમાં ફેર. આ બધું ક્યારે શીખીશ ? સાસરીમાં પિયરનું અવળું ના દેખાય, મારું પોતાનું જરાય ઈમ્પ્રેશન ડાઉન ના થાય, તેનો સતત માનસિક બોજો. તેથી કામ કરવામાં, નવું શીખવામાં ઉમંગ ને ઉત્સાહને બદલે ભયથી ફફડતી રહી. એના કારણે દરેક કામમાં કંઈ ને કંઈ ધબડકો વળતો ગયો. સાસુમા વારે વારે ખફા થઈ જતા. શરુઆતમાં માત્ર મોઢાના ભાવોથી નારાજગી વ્યક્ત થઈ જતી, તે ધીરે ધીરે વાણીમાં પણ આવવા લાગી. ‘માએ કંઈ આને શિખવાડ્યું નથી. ભણતર છે, પણ ગણતર નથી. શું થશે ?’ વિ.વિ. ક્યારેક હું, તો ક્યારેક સાસુ મારા પતિને વચ્ચે લાવતા ને કડવાટ ત્રણેમાં વ્યાપી જતો. એમ કરતા પરણીને થોડાક જ મહિનામાં ગર્ભ રહી ગયો અને અકળામણ ખૂબ વધી ગઈ. હજુ આટલું તો પહોંચી નથી વળાતું તો બાળકનું કેમનું કરીશ ? મા થવાની મીઠી મીઠી લાગણીઓ ઊભી થાય ત્યાં જ બાળકને કેમનું ઉછેરીશ ? વિ.વિ. મૂંઝવણ થતા જ ગૂંગળામણ થવા માંડતી. છેવટે બેબીબેન પધાર્યા ! બાબો હોત તો’ની આશા બધાના મોઢા ઉપર ચાડી ખાતી હતી. આગળ ભણવાની વાત તો મારા મનથી આગળ ના જઈ શકી. ખૂબ જ પછડાટ જેવું લાગ્યું. ભણીને કંઈક કેરિયર કરી બતાવું, તે ઉમંગ ઉપર પાણી ફરતું દેખાવા લાગ્યું. છતાં, મનને મનાવ્યું કે બાળક જરા મોટું થશે પછી ભણીશ.\n\nસવારે સાડા પાંચ વાગે બેબીને દૂધ પાવા ઊઠી જવું પડે. પછી એ રમે ને સુવા ના દે. ઘરમાં વહેલું પાણી છ વાગે ભરી લેવાનું. પતિ ઊઠીને ચા-નાસ્તો કરીને સાથે ટિફિન લઈને ઓફિસે જાય તેનું કરવાનું. સસરાની માંદગીને હિસાબે તેમનું ખાવાનું જુદી જાતનું બનાવવાનું. સાસુનું જુદું. બપોરે રાશન, શાકભાજી લાવવાની, કે ઘરમાં સાફસૂફી કરવાની, વીણવાનું, દળવવાનું, આમ કરતા ચા-પાણીનું પતાવતા, સાંજની રસોઈનો સમય થઈ જાય. પતિ ઘેર આવે તે પહેલા જમવાનું તૈયાર રાખવાનું. બેબીનું તો આખો દહાડો કંઈનું કંઈ કર્યે જ રાખવું પડે. રાત્રે જમીને બેબીનું રાતનું ખાવા-પીવાનું કરીને, થાકીને લોથ થઈ ગઈ હોઉં, ત્યારે મોડે અગિયાર-સાડા અગિયારે સૂવા પામું ! કંઈ નવું વાંચવાનું, વિચારવાનું, ફ્રેન્ડ સાથે આનંદ માણવાનો કે પતિ સાથે ફરવા કે નાટક જોવા જવાનોય સમય ન રહે. સમય ક્યારેક મળે તો મારે મૂડ ના હોય કે કાં તો પતિનો મૂડ ના હોય કે કાં તો બેબી પજવતી હોય કે કાં તો છેવટે સસરા કે સાસુ માંદા હોય ! બે-વર્ષ પછી બીજો ગર્ભ ને તેમાં આવી બીજી બેબી ! લક્ષ્મી આવીના ઉમંગને બદલે ઘરમાં બધાના મોઢા પથરો પાક્યો તેવા થઈ ગયા ! હું પણ ખૂબ રડી. પણ આ ઋણાનુંબંધ પ્રમાણે જન્મે છે, આપણી ઈચ્છા પ્રમાણે નહીં, એ કોણ સમજે ?\n\nજીવન જીવી જવાતું હતું, જેમ નદીના વહેણમાં તણખલાં તરી જાય છે તેમ ! તણખલાંનું જોર આમાં ક્યાં ને કેટલુંક ચાલે ? શું ભારતીય સ્ત્રીઓ તણખલાંથી વિશેષ કંઈ જ ના થઈ શકે ? ફર્સ્ટ ક્લાસ કેરિયર પણ તેનો ઉપયોગ શું ? આટલું જ ? આ બેબીઓ મોટી કરીને તેમને પરણાવાની ચિંતા, મુરતિયા શોધવાની ચિંતા, સરખા મળ્યા કે ના મળ્યા તો ? પછી તો એક છોકરી પાછી આવી સાસરેથી તેના બે બાળકો સાથે. ફરીથી એકડેએકથી જીવન જીવવાનું એમની સાથે શરું થયું.\n\nઘડપણમાં દવાદારૂ કરતા કરતા હવે તો ભગવાનનું નામ લેવાનું શરું કર્યું છે. પણ ભગવાન કંઈ સાંભળતો હોય તેવું લાગતું નથી. ક્યાં બેઠો છે, તેનુંય ઠેકાણું નથી. આને મારા કર્મ કહેવા, ભગવાનનો શ્રાપ કહેવો કે જીવન કેમ કરીને જીવવું તેની અણઆવડત કહેવી ? શું મારી મનોવ્યથા કેટલીય ભારતીય નારીઓની નથી ? આમાં મારા સંસ્કાર કોઈનેય દોષીત નથી દેખવા દેતા. પણ સતત મનમાં વ્યથા તો રહ્યા જ કરે છે કે જીવન જીવાયું પણ એમાં મેં શું મેળવ્યું ? સામાન્ય જીવન તો બધા જીવી જાય છે પણ એથી શું ? કંઈક અસામાન્ય તો જીવનમાં હોવું જોઈએ ને ? મેં મારા માટે, મારા સગા માટે જ જીવનનો અમૂલ્ય સમય આપ્યો, પણ પારકા માટે મે શું કર્યું ? કદાચ એને લીધે શું મારા જીવનમાં આનંદ કે સંતોષ નથી ? કારણ, પારકાંને સુખ આપે તેનાથી જ શુભકર્મ થાય જે સદા સુખ જ આપે. બાકી, જે જીવન ભારતીય નારીઓ જીવે છે, તે ચાર દીવાલની બહારના માટે શું કરી શકે છે ?\n\nઆપણી કુટુંબ વ્યવસ્થામાં ધરખમ ફેરફારો અનિર્વાય છે. ભણેલી-ગણેલી કે અભણ સ્ત્રીઓને ઘરની ચાર દીવાલથી બહારની દુનિયામાં ભળવા દેવી જરૂરી છે. જેને જે પ્રમાણે પ્રકૃતિને ફીટ થાય, તે પ્રમાણે કામ કરવાની છૂટ આપવી જોઈએ. નોકરી, ધંધો, ગૃહઉદ્યોગ, ફેશન ડીઝાઈનિંગ, સીવણ, ભરત વિ.વિ. કાર્યોમાં પરોવવાથી મન વિશાળતાને પામે. સમાજસેવાના કે અધ્યાત્મના કે ધર્મના ક્ષેત્રમાં પણ રૂચી ધરાવનારને આગળ વધવા સાનુકૂળતા આપવી ઘટે. જેમ આપણા ઘરમાં મા-બાપ બાળકોને ભણવવા, કલ્ચરલ એક્ટિવિટી, સ્પોર્ટસ બધામાં પ્રગતિ કરાવવા કેટલી બધી તનતોડ મહેનત કરે છે, તેમ વહુઓ માટે પણ એટલું જ જરૂરી છે.\n\nધાર્મિક, તાત્વિક વાંચન, મનન, ચિંતન પણ અંતરની સાત્વિકતાને બહાર લાવવામાં ખૂબ મદદરૂપ નીવડશે. અને એમાંય નિસ્પૃહી, નિર્વિકારી, કોઈ સત્પુરુષને માથે રાખીએ અને વ્યવહારની જવાબદારી અધ્યાત્મિક જ્ઞાનમાં રહીને નિભાવીએ, તો આ ભવ-પરભવનું શ્રેય થાય ! સંસારમાં ક્યાંય સુખ નથી, એવું સરવૈયું આવવું એ તો અધ્યાત્મની બહુ મોટી કામણી છે ! અધ્યાત્મના સહારા વિના અંતરશાંતિ થાય નહીં. ગમે એટલું બાહ્યમાં પ્રાપ્તિ થશે, પણ અંત:કરણના ઉત્થાન વિના સુખચેન નહીં મળે. બધા દુઃખોનું મૂળ અજ્ઞાનતાથી છે, એ અજ્ઞાનતા દૂર થાય, પ્રકાશ લાધે, તો પછી જીવનમાં ઠોકર વાગે ?! અંતરનો આત્મદીપ જગાડવો એટલો જ જરૂરી છે. સમ્યક્ સમજણ એટલે સવળી સમજણ. દરેક વાતને સવળી રીતે લે, પોઝિટીવનેસમાં જ રહે, નેગેટીવ તત્ત્વને મહીં પેસવા જ ના દે. દેખે ત્યાંથી એને ડામી દે, તો જીવન હતાશામાંથી પરમસુખમાં પરિવર્તિત થશે !\n\n",
      "duration": "5 mins",
      "category": "Inspirational"
    },
    {
      "id": 45,
      "title": "આગમન",
      "story_name": "મહાનગરીના પોશ વિસ્તારમાં રહેતા મિસ્ટર એન્ડ મિસિસ સુલભ શર્મા આજે ખૂબ જ 'એકસાઈટેડ' હતા. એમની આંખોમાં અનેરી ખુશી છલકાઈ રહી હતી. એમનો નાનકડો પ્રિન્સ આજે શહેરની સૌથી મોંઘી અને 'રેપ્યુટેડ' નર્સરીમાં પોતાનો પહેલો દિવસ પસાર કરીને આવ્યો હતો. એના શરીર પર હજી પણ સવારથી કડક ઈસ્ત્રી કરીને પહેરાવવામાં આવેલો યુનિફોર્મ સજ્જ હતો. પોતે નર્સરીમાંથી શીખીને આવેલ પોતાની સૌપ્રથમ નર્સરી રાઈમ એ પોતાના માતાપિતા આગળ એને શીખવવામાં આવેલ ' એક્શન ' જોડે ગણગણી રહ્યો હતો. એના હાથની આંગળીઓમાં જાકારો હતો. એના નાનકડા પંજાઓ અવહેલના અને અણગમો દર્શાવતા ઝટકાઈ રહ્યા હતા. એના ગોળમટોળ ચહેરામાં રીસ અને નિરાશા એકમેકમાં ભળી ગઈ હતી. \n\n'' રેઈન, રેઈન, ગો અવે,\n\n કમ અગેઈન અનધર ડે,\n\n લીટલ જ્હૉની વોન્ટ્સ ટુ પ્લે,\n\n રેઈન, રેઈન, ગો અવે ! \"\n\nતાળીઓની વર્ષા જોડે મિસ્ટર એન્ડ મિસિસ શર્માએ પોતાના બાળકને સમૂહ આલિંગનમાં લઈ લીધું જ કે અચાનકથી આકાશમાં વીજળી ચમકી. જોતજોતામાં આખું વાતાવરણ પલટાઈ ગયું. છવાઈ આવેલા વાદળો થકી મહેલ જેવું ઘર દીનદહાડે અંધકારમાં ડૂબી ગયું. કોઈ કશું વિચારી શકે એ પહેલા વાદળોનો પ્રચંડ ગડગડાટ થયો અને બહાર તરફથી પાણી વરસવાનો અવાજ સ્પષ્ટ સંભળાવા લાગ્યો. મિસ્ટર શર્માના ચહેરા ઉપરનો હર્ષ બદલાયેલા વાતાવરણમાં ઓગળી ગયો અને એમના અવાજમાં ક્રોધ અને રીસ છલકાઈ ગયા. \n\n\" અરે, ઊભી ઊભી શું જુએ છે ? ઝડપથી બારીઓ બંધ કર. \"\n\nમિસિસ શાહે યાંત્રિક માનવ જેમ દોટ મૂકી. ઋતુના પહેલા વરસાદે અચાનકથી કરેલા આગમનને કારણે મહેલ જેવા ઘરનું અતિ કિંમતી રાચરચીલું આછું આછું ભીનાઈ ગયું એ વાતનો અપરાધભાવ ચહેરા ઉપર ખદબદી ઉઠ્યો. \n\n\" પ્રિન્સ, આમ સ્ટેચ્યુ જેમ ઊભો કેમ છે ? જા, તારા બેડરુમની બારી ઝડપથી બંધ કર નહીંતર તારા બેડનું લાકડું અને ફ્લોરિંગ પલળી જશે. બધે ટિક્નુ લાકડું છે. ઈટ્સ રિયલી એક્સ્પેન્સિવ ! \" \n\nપગ અફાળતો પ્રિન્સ પોતાના શયનખંડમાં પહોંચ્યો. પોતાના ઉચ્ચ પ્રદર્શનની ક્ષણો ઉપર પાણી ફેરવી નાખનાર મેઘને ધિક્કાર જોડે નીરખી એણે શયનખંડની બારી એક ઝાટકે એટલી ચુસ્ત વાસી કે વરસાદનો એક ફોરો પણ એના આલીશાન બેડ અને ફ્લોરિંગને સ્પર્શી શકે નહીં. \n\nબંગલાના પાર્કિંગ એરિયામાં ગોઠવાયેલી ફોર બાય ફોર ઉપર એક હાથ વડે પ્લાસ્ટિકનું આવરણ મઢી રહેલા મિસ્ટર શાહ બીજા હાથ વડે થામેલા મોબાઈલ ઉપર નિરાશાનું પ્રદર્શન કરી રહ્યા હતા,\n\n'' સોરી યાર, આજે ઓપન ગાર્ડન બાર્બેક્યૂ કેન્સલ. શું કરાય આ સાલો વરસાદ...\"\n\nએ જ સમયે શહેરથી હજારો માઈલો દૂર દેશના એક નાનકડા ગામના કાચા મકાનમાં ઊભા રઘુ અને લક્ષ્મી અત્યંત ઉત્સાહિત દેખાઈ રહ્યા હતા. એમની આંખોમાં આનંદનો મેળો હતો. આજે એમનો નાનકડો દીકરો કિશન બાળવાડીમાં પોતાનો પહેલો દિવસ વિતાવીને આવ્યો હતો. એના શરીર પર આછા મેલાંઘેલાં વસ્ત્રો હતા. પોતે બાળવાડીમાં શીખીને આવેલ પોતાનું પહેલું બાળગીત એ પોતાને શીખવવામાં આવેલ અભિનય જોડે બા બાપુ આગળ વટપૂર્વક ગણગણી રહ્યો હતો. એની હાથની આંગળીઓમાં આવકાર હતો. એના નાનકડા પંજાઓ સ્વાગત અને સત્કારનું દર્શન કરાવી રહ્યા હતા. એની પાતળી કાયામાં હૂંફ અને મૈત્રીના હાવભાવો પ્રતિબિંબિત થઈ રહ્યા હતા.\n\n\" આવ રે, વરસાદ,\n\n ઘેબરિયો વરસાદ,\n\n ઊની ઊની રોટલી \n\n ને કારેલાનું શાક. \n\n આવ રે, વરસાદ ! \"\n\nતાળીઓની વર્ષા જોડે રઘુ અને લક્ષ્મીએ પોતાના બાળકને સમૂહ આલિંગનમાં લઈ લીધું જ કે અચાનકથી આકાશમાં વીજળી ચમકી. જોતજોતામાં આખું વાતાવરણ પલટાઈ ગયું. છવાઈ આવેલા વાદળો થકી જર્જરિત કાચું મકાન દિનદહાડે અંધકારમાં ડૂબી ગયું. કોઈ કશું વિચારી શકે એ પહેલા વાદળોનો પ્રચંડ ગડગડાટ થયો અને બહાર તરફથી પાણી વરસવાનો અવાજ સ્પષ્ટ સંભળાવા લાગ્યો. રઘુના ચહેરા ઉપરનો હર્ષ બદલાયેલા વાતાવરણમાં ઓગળી ગયો અને એના ચહેરા ઉપર અવિશ્વાસ અને હેરતના ભાવો છલકાઈ ઉઠ્યા. \n\nએણે તરત જ કાચા મકાનની બહાર તરફના કાચા રસ્તા ઉપર ઉઘાડા પગે દોટ મૂકી દીધી. એની પાછળ અન્ય ચાર પગના ઉઘાડા પંજાઓ પણ દોરાયા. કાચા મકાનની છત પાણીના ટીપા નીતારતી પાછળ તરફથી એ ચીલઝડપી દોડને એકીટશે તાકતી રહી. \n\nજોતજોતામાં રઘુ અને લક્ષ્મી પોતાના ખેતર ઉપર આવી ઊભા રહી ગયા. ઝરમર વરસતા ઋતુના પહેલા વરસાદથી ખેતીની માટી પલળી ચૂકી હતી. એ નિહાળતાં જ રઘુની આંખોમાંથી પાણી વરસી પડ્યું. એણે એક નજર આભ તરફ માંડી.\n\n\" હે ઈશ્વર, તારો લાખ લાખ આભાર ! આ વરસે સમયસર નીર વરસ્યું. નહીંતર, જો ગયા વરસની જેમ ...\"\n\nલક્ષ્મીએ તરત જ પોતાનો હાથ રઘુના ખભે દબાવી એને આગળ બોલતો અટકાવી દીધો. \n\n\" આ વરસે કોઈ આંતરડી કકળે નહીં. \"\n\nલક્ષ્મીના વાક્યથી હરખમાં આવી ગયેલા રઘુએ પત્ની અને બાળકના હાથ ઉલ્લાસમાં ઝાલી લીધા. મેઘથી નખશીખ ભીનાયેલા ત્રણેત્રણ માટીના જીવ એકમેકનો હાથ થામી એટલી ઝડપ જોડે ઉત્સવની ફુદરડી ફરવા લાગ્યા કે દૂરથી જોનાર એ તારવી પણ ન શકે કે એમાં કયો વરસાદ અને કયો માનવ ?",
      "duration": "3 mins",
      "category": "Inspirational"
    },
    {
      "id": 46,
      "title": "તું શું ઈચ્છે છે ?",
      "story_name": "હું મારા શયનખંડના બારણાની આડમાં છૂપાઈને ઉભી હતી. મને કોઈ પ્રત્યક્ષ નિહાળી ન શકે એ રીતે. પણ હું બેઠક ખંડમાં ભેગા મળેલા લોકોને મારી ચોર કીકીઓ વડે પ્રત્યક્ષ નિહાળી રહી હતી. \n\nઅબ્બુ તદ્દન સામેની સોફાની કુરશી ઉપર બેઠા હતા. એમની પડખેના મોટા સોફા ઉપર મહેમાનો બિરાજમાન હતા. સોફાના મધ્યભાગમાં મારી ઉંમર જેટલો એક યુવાન બેઠો હતો. એણે લાંબો ઝૂભ્ભો પહેર્યો હતો. માથા ઉપર સફેદ ઝાલીવાળી ટોપી હતી. શરીર પર વધુ માત્રામાં છાંટેલા ભારે સુવાસવાળા અત્તરની મહેક બેઠકખંડથી ઊડતી ઊડતી ઠેઠ મારા શયનખંડમાં પહોંચી માથાની નસોને પીડા આપી રહી હતી. એની આંખો નીચે તરફ ઢળેલી હતી. એની પડખે એક આધેડ સ્ત્રી ગોઠવાયેલી હતી. સ્ત્રીનું શરીર નખશીખ કાળા બુરખામાં લદાયેલું હતું. ફક્ત આંખોની બે કીકીઓ દેખાઈ રહી હતી. એ સ્ત્રીની પડખે અન્ય બે યુવાન યુવતીઓ ગોઠવાયેલી હતી. એમણે પણ એકસરખા કાળા હીજાબ પહેર્યા હતા. શરીરનું એક અંગ કોઈની નજરે ન ચઢે એ રીતે.\n\nઅબ્બુના હાથમાં ચાની પ્યાલી હતી. ચાની એક ચૂસ્કી લઈ એમણે અંતિમ એક કલાકથી થઈ રહેલા વાર્તાલાપને અંતિમ સ્પર્શ આપતા ચાની પ્યાલી નજીકના ટેબલ ઉપર ગોઠવી.\n\n\" રઝીયાની અમ્મી તો એ નાની હતી ત્યારે જ...ત્યારથી હું જ એની અમ્મી પણ છું અને અબ્બુ પણ...\"\n\nઅબ્બાની આંખોનું પાણી મને અંતરની મર્યાદાને કારણે સ્પષ્ટ દેખાયું તો નહીં, પણ મારા અંતરમાં અનુભવાયું ખરું. \n\nઅબ્બુની સામે તરફની અન્ય સોફાની કુરશી પર ગોઠવાયેલ પડછંદ શરીરમાં સળવળાટ થયો. કાળા લાંબા ઝભ્ભામાં બેઠું શરીર જ અંતિમ એક કલાકથી વાર્તાલાપમાં સક્રિય હતું. એના સિવાય જાણે કોઈને પણ બોલવાનો કોઈ અધિકાર ન હોય એમ યુવક અને સ્ત્રીઓ ફક્ત ખાવા અને પીવાની પ્રક્રિયામાં સક્રિય હતા. અબ્બાના સંવેદનાસભર શબ્દોના પ્રત્યાઘાતમાં એ આધેડ પુરુષે પોતાના હાથમાંની ચાની પ્યાલી નજીકના ટેબલ પર મૂકી પોતાની લાંબી ભરાવદાર સફેદ દાઢી ઉપર એક કડક હાથ ફેરવ્યો.\n\n\" આપ ચિંતા ન કરો. અમારા ઘરનો માહોલ એકદમ દીની છે. ખાસ કરીને ઘરની સ્ત્રીઓ અત્યંત અનુશાસનમાં છે. તમે જોઈ શકો છો. \"\n\nપોતાની સામેના સોફા પર ગોઠવાયેલી બુરખામાં ઢંકાયેલી સ્ત્રીઓ ઉપર એક કડક નજર ફેરવતા એ આધેડ આંખોમાં એક ગર્વની ધજા લહેરાઈ ઊઠી.\n\n\" અમારા ઘરની સ્ત્રીઓ અમારો પડ્યો બોલ ઝીલે છે. બુરખા વિના ઘરની બહાર પગ મૂકવાનો કોઈને અધિકાર નથી. બહાર જવું હોય ત્યારે હું ક્યાં તો મારો દીકરો એમની જોડે જ હોય છે. મારું દ્રઢપણે માનવું છે કે જે ઘરની સ્ત્રીઓ લાજમાં રહે, એ ઘરની લાજ જળવાય છે. આસિફ પણ મારા જ વિચારો અનુસરે છે. આપની દીકરી એની જોડે અત્યંત સુરક્ષિત જીવન વિતાવી શકશે.\"\n\nઅબ્બુએ એક દ્રષ્ટિ નજર ઢાળી મૌન બેઠા યુવક તરફ નાખી અને ધીમે રહી ચોરીછૂપે મારા શયનખંડના બારણાં તરફ નજર ગોઠવી. તકનો લાભ લઈ મારી ગરદન મેં થોડી બહાર કાઢી અને ધીમે રહી કોઈ મને નિહાળી તો નથી રહ્યું એ વાતની ખાતરી કરી તરત જ નકારમાં ગરદન ધૂણાવી મૂકી.\n\nઅબ્બુની નજર ઉદાસ થઈ ટેબલ પર ગોઠવાયેલ નાસ્તાની ખાલી રકાબીઓ અને પ્યાલીઓ ઉપર જઈ પડી. \n\nથોડા મહિનાઓ બાદ હું ફરી મારા શયનખંડના બારણાની આડમાં છૂપાઈને ઊભી હતી. મારી ચોર કીકીઓમાં બેઠકખંડનું દ્રશ્ય ઝીલાઈ રહ્યું હતું. કોઈ મને નિહાળી ન શકે એની સંપૂર્ણ તકેદારી પણ જળવાઈ રહી હતી. આ વખતે બેઠક ખંડમાં અબ્બુનો સમાવેશ કરતા કુલ ચાર વ્યક્તિઓ હતી. અબ્બુ ટેવ પ્રમાણે મારી સામેની દિશામાં ગોઠવાયેલ એમની ફાવતી સોફાની કુરશી પર બેઠા હતા. એમના હાથમાં ચાની પ્યાલી હતી. એમની સામે તરફના મોટા સોફા ઉપર એક યુવક અને યુવતી બેઠા હતા. યુવકે બોડીટાઈટ ડેનિમ પહેરી હતી. છાતીને ચુસ્ત જકડતો શર્ટ અને માથા ઉપર સનગ્લાસિસ ગોઠવાયેલા હતા. માથાના વાળ જેલથી ઉપરની દિશામાં વળાંક જોડે સેટ થયેલા હતા. શરીર પર અતિશય માત્રામાં છાંટેલા બોડી સ્પ્રેની સુવાસ બેઠકખંડથી માર્ગ કાઢતી સીધી મારા શયનખંડમાં પ્રવેશ કરતી માથું ફાડી રહી હતી. યુવકના પડખે ગોઠવાયેલી યુવતીએ જીન્સ પહેરી હતી અને એની ઉપર ચુસ્ત ટોપ પહેરેલું હતું. યુવતીના પડખે બેઠી આધેડ સ્ત્રીએ સલવાર કમીઝ પહેર્યા હતા અને માથે ઓઢણી ઓઢી હતી.\n\nએ સોફાની પડખે ગોઠવાયેલી અન્ય સોફાની કુરશી ઉપર એક આધેડ પુરુષ બેઠા હતા. એમણે પોલો ટીશર્ટ અને સફેદ રંગની પાટલુન પહેરી હતી. તેઓ હાથમાંની ચાની પ્યાલીમાંથી ધીમે ધીમે ચૂસ્કી માણી રહ્યા હતા. અંતિમ એક કલાકમાં તેઓએ નામના જ શબ્દો ઉચ્ચાર્યા હતા. આધેડ સ્ત્રી અને યુવતીએ પણ ફક્ત 'હા' કે 'ના' સિવાય ઝાઝી વાત કરી ન હતી. વાર્તાલાપનો સેતુ સંપૂર્ણપણે યુવકના હાથમાં જ હતો. \n\nઅબ્બુએ ચાની પ્યાલી ધીમે રહી પડખેના ટેબલ પર ગોઠવી દીધી. એમની આંખોમાં ટેવગત પિતૃસહજ ચિંતા ફરી વળી.\n\n \" રઝીયા દસ વર્ષની હતી ત્યારે જ એની અમ્મીનો ઈન્તેકાલ ... મા વિનાની દીકરી છે. એની ચિંતા રહે છે. મારી તબિયત પણ હવે સારી નથી રહેતી. એને એક યોગ્ય જીવનસાથી મળી જાય તો હું ખુશીથી આંખો મીંચી શકું.\"\n\nઅબ્બુના અવાજમાં આછી ધ્રુજારી હતી જે સાંભળી મારું અંતર પણ ધ્રુજી ઉઠ્યું. સામે બેઠા યુવકે ચાની પ્યાલી નજીકના ટેબલ ઉપર પરત મૂકી અને પોતાના શર્ટની બાંય ઉપર તરફ ગડી કરી ચઢાવી. \n\n\" આપ જરાયે ચિંતા ન કરો. હું ખૂબ જ મોર્ડન વિચારો ધરાવતો યુવક છું. મને બુરખા અને હીજાબથી ખૂબ જ ચીઢ છે. હું તો અમ્મીને પણ બુરખો પહેરવા દેતો નથી. મારી બહેનને પણ સીધી ના જ પાડી છે. તમારી દીકરીએ બી.એ. કર્યું છે ને ? એના માટે એક સરસ નોકરી મારી નજરમાં છે. પગાર પણ સારો એવો છે. અર્ધો દિવસ એનો કામ પર નીકળી જશે અને અર્ધો દિવસ એ ઘરમાં અમ્મીને મદદ કરી નાખશે. ઘરમાં ગોંધાઈ ન રહેવું પડે એનાથી વધુ એક છોકરીને શું જોઈએ ? \"\n\nઅબ્બાએ એક નજર સામે બેઠા આધેડ સ્ત્રી અને પુરુષ તરફ નાખી. એ બન્ને પથ્થરની લકીર જેવા યુવકના શબ્દો સામે મૌનને જ પ્રાધાન્ય આપી રહ્યા હતા. અબ્બુની નજરમાં એક અનેરો ચળકાટ અને સંતોષ પ્રસરી ગયો. ઉત્સાહમાં એમની કીકીઓ મારા શયનખંડના બારણા તરફ ચોરીછૂપે ઊઠી. તકનો લાભ લઈ મેં તરત જ મારી ગરદન બારણાની સહેજ બહાર લંબાવી અને નકારમાં ધૂણાવી મૂકી.\n\nઅબ્બુની આંખોમાંનો ચળકાટ મારા પ્રત્યાઘાતથી શીઘ્ર બાષ્પીભવન થઈ ઉઠ્યો. ચહેરા પર ફરી વળેલી હતાશા ભારોભાર મૂંઝવણમાં રંગાઈ ગઈ. ભારે હૃદય જોડે તેઓ ટેબલ પર ખાલી થયેલી નાસ્તાની રકાબીઓ અને પ્યાલીઓને નીરખી રહ્યા.\n\nએ દિવસે મહેમાનોના ગયા બાદ તેઓ મારા ઓરડામાં આવ્યા. મારા માથા ઉપર હેતથી હાથ ફેરવી એટલું જ બોલ્યા,\n\n\" મને તો સમજાય જ નથી રહ્યું દીકરી, તું શું ઈચ્છે છે ? \"\n\nહું સ્તબ્ધ હતી. સ્તબ્ધ જ રહી. મારી પાસે એ પ્રશ્નનો કોઈ ઉત્તર ન હતો. \n\nમહિનાઓ બાદ હું ફરી મારા શયનખંડના બારણાની આડમાં છૂપાઈને ઊભી હતી. મારી ચોર કીકીઓ બેઠકખંડમાં ગોઠવાયેલી બેઠક પર કેન્દ્રિત હતી. મારી સામેની તરફ સોફાની કુરશી ઉપર અબ્બુ પોતાના નિયમિત સ્થળે ગોઠવાયેલા હતા. એમના હાથમાં ચાની પ્યાલી હતી. તેઓ ધીમે ધીમે ચાની ચૂસ્કી માણી રહ્યા હતા. એમની સામે તરફના મોટા સોફા ઉપર જમણી તરફ એક યુવક બેઠો હતો. એણે ડેનિમની જીન્સ ઉપર એક હળવો સફેદ કુરતો પહેર્યો હતો. માથાના વાળમાં જેલ ન હતું. પણ તાજા શેમ્પૂ થયેલા લાગતા હતા. શરીર ઉપર સપ્રમાણ છાંટવામાં આવેલા અનોખા બોડી સ્પ્રેથી ઘર સરસ મહેકી રહ્યું હતું. હાથમાં એક સ્પોર્ટસવોચ હતી. ચહેરા ઉપર નાનકડી ટ્રાન્સપરન્ટ ફ્રેમવાળા ચશ્માં હતા. એની પડખે એક આધેડ સ્ત્રી ગોઠવાયેલી હતી. જેણે સલવાર કમીઝ પહેર્યા હતા અને ઓઢણી છાતીએ ઓઢી હતી. સોફાની ડાબી તરફ એક યુવતી બેઠી હતી. જેણે નખશીખ બુરખો પહેર્યો હતો અને હીજાબમાંથી ફક્ત એની બે કીકીઓ જ દેખાઈ રહી હતી.\n\nએ સોફાની સામે તરફ અન્ય સોફાની કુરશી ઉપર એક આધેડ પુરુષ બેઠા હતા. એમણે સફેદ રંગનો ઝભ્ભો પહેર્યો હતો અને માથા ઉપર સફેદ ઝાલીવાળી ટોપી પહેરી હતી. અંતિમ એક કલાકથી વાર્તાલાપ થઈ રહ્યો હતો. જેમાં હાજર તમામ મહેમાનો પોતપોતાનો સરખો ફાળો નોંધાવી રહ્યા હતા. જે પ્રશ્ન જેને પૂછાયો હોય એનો ઉત્તર તે જ વ્યક્તિ આપી રહી હતી. કોઈ કોઈના વતી બોલી રહ્યું ન હતું. \n\nઆ વખતે મારી જેમ અબ્બુ પણ ભારોભાર મૂંઝવણ અનુભવી રહ્યા હતા. એ એમની ચહેરાની તણાયેલી રેખાઓમાં તદ્દન સ્પષ્ટ થઈ રહ્યું હતું. પોતાના હાથમાંથી ચાની પ્યાલી પડખેના ટેબલ પર ગોઠવી એમણે એક ઊંડો શ્વાસ ભર્યો. એમની પિતૃસહજ ચિંતા આજે બેવડાઈ ચૂકી હતી એટલે એમનો અવાજ લગભગ રડમસ હતો. એ સાંભળી મારો ચહેરો પણ રડમસ થઈ ઉઠ્યો. \n\n\" એકની એક દીકરી છે મારી. મા વિના ઉછેરી છે. \" \n\nઆટલું બોલતા એમની આંખોમાં પાણી ઘેરાઈ આવ્યું. પણ પછી પોતાને સંભાળી લેતા ગળું ખંખેરી એમણે હિંમત ભેગી કરી પોતાની મૂંઝવણ સીધી યુવક સામે ધરી દીધી. \n\n\" શું મારી દીકરી ઘરે જ રહેશે કે નોકરી કરી શકે ? અને બુરખો ...\"\n\nકહેતા અબ્બુનું વાક્ય અધૂરું જ છૂટી ગયું. એમની ગૂંચવાયેલી નજર એકવાર સલવાર કમીઝ પહેરેલી આધેડ સ્ત્રી ઉપર આવી અને ત્યાર બાદ હીજાબ પહેરેલી યુવતી ઉપર ઠરી.\n\nએ જ સમયે ઝૂભ્ભા પહેરેલ આધેડ પુરુષે અરબી ભાષામાં કુરાનની આયત પઢી,\n\n\" લા ઈકરાહા ફીદ્દીન ! \"\n\nએ પઠન પૂરું કરી એમણે યુવક તરફ નજર કરી. યુવકે સ્મિત જોડે અબ્બુ તરફ નજર કરી વાત આગળ વધારી,\n\n\" કુરાનની સુરહ અલબકર, આયત નંબર ૨૫૬, જે સાફસાફ કહે છે, ' દિનકે બારેમેં કિસી પર ઝબરદસ્તી નહીં હોની ચાહીએ ! ' કોઈની ઉપર ધર્મ લાદવાની ખુદાએ સ્પષ્ટ મનાઈ કરી છે. એ વાતનો ઈનકારી થાઉં તો હું ખુદાની અને એની એની કિતાબની બેઅદબી કરું. હું શું ઈચ્છું છું એ જરાયે મહત્વનું નથી. મહત્વનું એ છે કે તમારી દીકરી શું ઈચ્છે છે ? કારણ કે એનો ધર્મ એનો વ્યક્તિગત વિષય છે. \"\n\nઆ વાત સાંભળી યુવકના પરિવારના દરેક સભ્યના ચહેરા ઉપર જાતઅનુભવની તૃપ્તિ સ્મિત બની ફરકાઈ ઊઠી. પરંતુ અબ્બુનો ચહેરો વધુ મૂંઝાયો. એમની હેરાન નજર ધીમે રહી મારા શયનખંડના બારણાં તરફ ઊઠી. તકનો લાભ લઈ મેં તરત જ મારી ગરદન સહેજ બારણાની બહાર તરફ નીકાળી. મારા ચહેરા ઉપર એક લજ્જાભર્યું સ્મિત વેરાઈ ગયું. એ નિહાળતા જ અબ્બુના ચહેરાની રેખાઓ હળવી થઈ ગઈ. એક ક્ષણ માટે એમણે નિરાંતે આંખો એ રીતે મીંચી દીધી જાણે એ સમજી ગયા હોય કે હું શું ઈચ્છું છું.",
      "duration": "7 mins",
      "category": "Inspirational"
    },
    {
      "id": 47,
      "title": "યાત્રા",
      "story_name": "‘પપ્પાને શું ભૂત વળગ્યું છે ?’ બેડરૂમમાં લેપટોપ પર કામ કરતા રાઘવને સંજનાએ પૂછ્યું.\n\n‘કેમ શું ભૂત વળગ્યું છે ?’ ઊંચું જોયા વગર રાઘવે સવાલ કર્યો.\n\n‘આ ઉંમરે પપ્પા મમ્મીને યાત્રા કરવાનો અભરખો જાગ્યો છે. એક તો બંનેની તબિયત સાજી-નરવી રહે છે અને યાત્રા દરમિયાન કશું અજુગતું થયું તો આપણને જ દોડાદોડી. વળી ખર્ચો માથે પડે.’\n\n‘તને મમ્મીએ કહ્યું ?’\n\n‘ના, મેં પપ્પાને કોઈ સાથે ફોન ઉપર વાત કરતાં સાંભળ્યું હતું.’\n\n‘એકલા જાય છે કે કોઈનો સંગાથ છે ?’\n\n‘કોઈ સંસ્થા તરફથી વયસ્કોને માટે સસ્તા દરે આ યાત્રા યોજાઈ છે.’\n\n‘તો તો સારૂં છે.’\n\n‘હા પણ બધું મળીને રૂ. ૩૫૦૦૦-૪૦૦૦૦નો ખર્ચો છે અને અત્યારે આપણા હાથમાં એવી મૂડી પણ નથી તો આપણે કેમ હા પાડી શકીએ ?’\n\n‘હા, તે વિચારવું રહ્યું. હું સવારે પપ્પાને વાત કરૂં છું.’\n\n બીજે દિવસે નાસ્તો કરતી વખતે રાઘવે સતીશભાઈને પૂછ્યું, ‘પપ્પા, તમે કોઈ યાત્રાએ જવા વિચારો છો ?’\n\n‘હા, તને કોણે કહ્યું ?’\n\n‘સંજનાએ તમને કોઈ સાથે વાત કરતાં સાંભળ્યું.’\n\n‘હા, સાચી વાત છે. ‘પારાવારિક સંસ્થા’ જેનો હું સભ્ય છું તેણે આ યાત્રાનું ઓછા દરે આયોજન કર્યું છે. તારી મમ્મીની કેટલા વખતથી ઈચ્છા હતી અને હવે તે ઓછા દરે થઈ શકે તેમ છે એટલે હું તે સંસ્થાના સેક્રેટરી સાથે વિગતો જાણવા કાલે વાત કરતો હતો.’\n\n‘પપ્પા, મને વિચારવાનો સમય આપો. કાલે હું જણાવીશ કે પૈસાની વ્યવસ્થા થશે કે કેમ કારણ હાલમાં એટલા પૈસાની મારી પાસે સગવડ નથી.’\n\nહવે સંજનાથી ન રહેવાયું. તે બોલી, ‘રાઘવ, પપ્પા-મમ્મીને એવી તે શું આવશ્યકતા છે આ ઉંમરે આવી યાત્રા કરવાની ? આ ઉંમરે તબિયતનું પણ ધ્યાન રાખવું જરૂરી છે ને ? વળી આટલી મોટી રકમની સગવડ પણ ક્યાંથી થશે ?’\n\n‘મને વિચારવા દે. કાલે આ બાબત પર આગળ વાત કરશું.’\n\nબીજે દિવસે ફરી એકવાર નાસ્તાના ટેબલ પર યાત્રાની વાત નીકળી.\n\n‘પપ્પા, મેં તમારી યાત્રા માટે બહુ વિચાર્યું અને લાગ્યું કે આ યાત્રા તમારે ન કરવી જોઈએ.’\n\n‘જો રાઘવ, મેં લગ્ન કર્યા ત્યાર બાદ તારી મમ્મીને ક્યાંય લઈ નથી ગયો કારણ કામમાં વ્યસ્ત અને પૈસાની તંગી. વળી તારી મમ્મીને આ યાત્રા માટે છેલ્લા કેટલાક વર્ષથી ઈચ્છા હતી. આ વખતે ન કરાય તો ભવિષ્યમાં તે શક્ય ન પણ હોય. એટલે બહુ વિચારી મેં પણ તે યાત્રા પર જવાનું વિચાર્યું છે. જો તારાથી સગવડ ન થાય તો હું જ કોઈ રસ્તો શોધી લઈશ.’\n\n‘પણ રૂ. ૩૫૦૦૦-૪૦૦૦૦ તો બહુ છે.’ સંજનાએ કહ્યું. ‘વળી આ ઉંમરે આવી કષ્ટભરી યાત્રા પણ તમારે માટે યોગ્ય નથી.’\n\nહવે મમતાબેન બોલ્યા વગર ન રહી શક્યા.\n\n‘ના સંજના, સાત દિવસની યાત્રા માટે આ રકમ વધુ નથી, કારણ આવવા-જવાનો ખર્ચ, રહેવા-ખાવાનો ખર્ચ અને બધે બસમાં ફેરવે તેનો ખર્ચ. આ બધું તેની અંદર આવી જાય છે. વળી બધા જ વયસ્કો હોવાના એટલે સંસ્થાએ પણ તેને નજરમાં રાખી રહેવાની સગવડ પણ સારી હોટેલમાં કરી છે. યાત્રાનું આયોજન પણ એવી રીતે કર્યું છે કે બહુ તકલીફ કે થકાવી દે તેવી મુસાફરીને અવગણી છે.’\n\n‘તો પણ મમ્મી રાઘવે કહ્યું તેમ હાલમાં જવાનું માંડી વાળો.’ આમ કહી સંજના રૂમમાં જતી રહી.\n\nહવે સતીશભાઈ અને મમતાબેન એકલા પડ્યા એટલે પોતાના રૂમમાં ગયા. \n\nમમતાબેને કહ્યું કે આ લોકો બરાબર કહે છે. આપણી આ ઉંમર થોડી હરવા-ફરવાની છે ? જો માંડી વાળીએ તો મને કોઈ વાંધો નથી. ન જઈએ તો મને કોઈ અફસોસ નથી.\n\nજવાબમાં સતીશભાઈએ કહ્યું કે શા માટે ? હરવા-ફરવા કોઈ ઉમ્મરનો બાધ નથી. મને યાદ છે લગ્ન પછી જ્યારે જ્યારે તું મને ક્યાંક ફરવા લઈ જવાની વાત કરતી ત્યારે કોઈને કોઈ અગવડ આવતી. છોકરાઓને ભણાવવાની, ઉછેરવાની જવાબદારીમાંથી આપણે ઊંચા જ નથી આવ્યા અને આપણી ઈચ્છા એમની એમ રહી છે. હમણાં નહી પછીના ચક્કરમાં જિંદગીને આરે આવી ગયા. અત્યાર સુધી બાળકોની સંભાળ આપણે રાખી હવે આપણને તેમની જરૂર છે ત્યારે મો ફેરવી લીધું. બોલતા બોલતા સતીશભાઈની આંખમાં આંસુ આવી ગયા.\n\n‘તમે આમ હિંમત ન હારો. તમારી આંખમાં આંસુ શોભતા નથી.’\n\nકશું કહ્યા વગર સતીશભાઈ ઊભા થયા અને કબાટ ખોલ્યું.\n\n‘શું શોધો છો ?’ મમતાબેને પૂછ્યું.\n\nકોઈ જવાબ ન આપતા સતીશભાઈએ એક બ્રિફકેસમાંથી એક કવર કાઢ્યું અને રૂમ બહાર જતાં જતાં બોલ્યા કે હું થોડી વારમાં આવું છું. ક્યાં જાઓ છો ? નો જવાબ નિરુત્તર રહ્યો.\n\nજમવાનો સમય થયા છતાં સતીશભાઈ ઘરે પાછા આવ્યા નહી એટલે મમતાબેનને ચિંતા થઈ. સંજના પણ અકળાઈ ગઈ હતી એટલે બોલ્યા વગર ન રહી શકી કે એક તો ક્યાં ગયા છે તેની જાણ નથી, શું કામ ગયા છે તે પણ ખબર નથી અને અહીં બધા તેમની ચિંતામાં અડધા થઈ ગયા છીએ. યાત્રા માટે ના કહી એટલે આમ ઘર બહાર જતાં રહેવાનું ? ન તે શાંતિથી રહેશે અને ન અમને રહેવા દેશે. પૈસા કોઈ ઝાડ પર નથી ઉગતા કે માંગ્યા એટલે મળી ગયા.\n\nત્યાં જ સતીશભાઈ ઘરમાં દાખલ થયા.\n\n‘ક્યાં ગયા હતા અને આટલી વાર કેમ થઈ ? અમે સૌ તો અડધા થઈ ગયા.’ મમતાબેને ચિંતિત સ્વરે કહ્યું.\n\n‘કહું છું, જરા શ્વાસ તો લેવા દે.’ આમ કહી સતીશભાઈએ ગજવામાંથી એક કવર કાઢ્યું અને મમતાબેનના હાથમાં આપ્યું. કવર ખોલીને જોયું તો અંદર રૂપિયાની થોકડી હતી.\n\n‘આ ક્યાંથી લઈ આવ્યા ? કોઈ પાસેથી ઉધાર લઈ આવ્યા ? એમ હોય તો તે પાછા આપી આવો. મારે ઉધાર લીધેલા પૈસાથી યાત્રા નથી કરવી કારણ તેવી યાત્રા ન ફળે.’\n\nસંજના પણ બોલી ઊઠી કે ઉધારના પૈસા ? છી ?\n\nસતીશભાઈ બોલ્યા, ‘બેટા તેમાં છી શું ? જો કે આ ઉધારના પૈસા નથી પણ હું જ્યારે રિટાયર થયો ત્યારે જે પ્રોવિડન્ટ અને ગ્રેચ્યુઈટીનાં પૈસા મળ્યા હતાં તેમાંથી કેટલીક રકમ મેં બેન્કમાં એફ ડીમાં મૂકી હતી જે આજે કામ આવી. અને હા સતીશ, મેં જે ભૂલ કરી છે તે તું ન કરતો. બાળકોના ચક્કરમાં તમે તમારી ઈચ્છાઓને દબાવી ન રાખતા નહીં તો બુઢાપામાં મારી જે હાલત થઈ છે તે તારી થઈ શકે છે.’\n\n‘હા, એક બીજી વાત.’ સતીશભાઈએ આગળ કહ્યું. ‘આજથી અમે તમારાથી જુદા રહેવાનો અને અમારી જિંદગી અમારી રીતે જીવવાનો નિર્ણય કર્યો છે. મમતા, તું સાથે આપશેને ?’\n\n‘ચોક્કસ. જ્યાં તમે ત્યાં હું. આટલા વર્ષો સાથે જીવ્યા તો હવે પાછલી જિંદગીમાં તો આપણને એક બીજાના સહારાની વધુ જરૂર છે.’\n\nરાઘવ બોલ્યો કે પપ્પા જુદા રહેવાની શું જરૂર છે ?\n\n‘ના બેટા, કાલે ઊઠીને અમે તમારા ઉપર બોજ બની જઈએ અને તમે અમને વૃદ્ધાશ્રમમાં મૂકવાનો નિર્ણય લો તો ? મને આવતા પેન્શનમાંથી અમે અમારો ગુજારો કરી શકીએ છીએ એટલે આ નિર્ણય તો હવે નહિ બદલાય કારણ કે મને તારી મમ્મીનો પણ સાથ મળ્યો છે. મને વાર એટલા માટે થઈ કે મારે નજીકમાં જ એક ભાડા ઉપર ઘરની વ્યવસ્થા કરવાની હતી. બસ, કાલે અમે ત્યાં રહેવા જશું.’\n\nશરમના માર્યા રાઘવ અને સંજનાના મો ઉતરી ગયા.",
      "duration": "5 mins",
      "category": "Inspirational"
    },
    {
      "id": 48,
      "title": "આ પણ, વીતી જશે",
      "story_name": "અજંપા ભરી રાત હતી. પલાશ રૂમનાં એક છેડે થી બીજા છેડે આંટા મારી રહ્યો હતો. એનું મન-ચેતના જાણે સુન્ન થઇ ગયાં હતાં. છેલ્લાં છ મહીનાથી ---જૂઇ એ એની સાથે બ્રેકઅપ કર્યુ પછીથી એ જાણે સાવ એકલો પડી ગયો હતો. અધૂરાં માં પૂરું, ઓફિસમાં એના નવાં ઉપરી ને કોણ જાણે એની સાથે શું વેર હતું? ડગલે ને પગલે એનું અપમાન કર્યાં કરતો. હમણાં જ હેડ ઓફિસ ને મોકલવામાં આવેલ વાર્ષિક રીપોર્ટ માં પણ એણે પલાશ માટે નેગેટીવ પોઇન્ટસ જ લખેલાં. રીસેશનનાં આ સમયમાં આવા રીપોર્ટ સાથે નોકરી લાંબી ન પણ ટકે!! ઓફિસ ના બીજા કલીગ્સ આ ગાળીઓ પોતાના ગળામાં ન આવે એવી વેતરણમાં પલાશથી પણ દૂર જ રહેતાં. ઘરમાં ફકત વૃધ્ધ -બીમાર પિતા હતાં. એમની સંભાળ પણ પલાશે લેવી પડતી. એવામાં એમના સાથ,એમની હૂંફ ની તો દૂર. . દૂર. . સુધી આશા ન હતી. આ હતાશા ભરી એકલતા એને ચારેકોરથી ભીંસતી હતી. એનો શ્વાસ પણ જાણે રુંધાતો હતો. તાજી હવાની લહેરખી માટે વલખાં મારતાં એણે બારી ખોલી. . બહાર પણ એના અસ્તિત્વમાં વ્યાપેલ સૂનકાર જેવો જ સૂનકાર હતો. આંગણામાં ઉભેલું વૃક્ષ પણ નીબીડ અંધકાર માં લપેટાયેલું હતું. ક્યાંય સુધી પેલા અંધકારને તાકતાં એ બેસી રહ્યો. અચાનક કંઇ યાદ આવતાં એ ઉઠ્યો. ડ્રોઅરમાંથી ઉંઘની દવાની શીશી કાઢી એણે બધી દવા હથેળીમાં ઠાલવી. બસ, પાણીમાં નાંખી આ બધી જ ગોળીઓ ગટગટાવી જાઉં કે કાયમની શાંતિ. . . !!! એણે વિચાર્યું. પાણીનો ગ્લાસ ભરતો હતો ત્યાં જ બહારનાં રૂમમાંથી પપ્પાનાં ખાંસવાના અવાજે એને ચમકાવી દીધો. કંઈક વિચારતાં. . . ફક્ત એક ગોળી મોઢામાં મૂકી. . બાકીની ગોળી બોટલમાં ઠાલવી ,સાચવી ને મૂકતાં એણે ડ્રોઅર બંધ કર્યુ. પલંગમાં પડી આ સૂની ક્ષણોને ટીંગાડવાની ખીંટી શોધતો હોય તેમ બહાર ઉભેલાં વૃક્ષ ને ફંફોસતો રહ્યો. . . તંદ્રા માં સરતો ગયો.\n\nઅચાનક પલાશે પોતાના શરીરમાં એક અજીબ સળવળાટ અનુભવ્યો. એણે હેરતભરી નજર પોતાના શરીર પર નાંખી અને તદ્દન જ ચોંકી ગયો. પલાશ તો એક વૃક્ષ બની ગયો હતો !!!. . લીલાંછમ પાન ને લાલશ ભર્યાં કેસરી રંગના ફૂલોથી ભર્યું સુંદર વૃક્ષ!!! એણે આસપાસ નજર નાંખી----નાનાં મોટા બીજાં કેટલાયે વૃક્ષ આસપાસ ઉભાં હતાં. . . મસ્તીથી ઝૂમતા. . .\n\nએને પાછી પેલી શ્વાસ ગૂંગળાવતી રુંઘામણ યાદ આવી. . . વિચાર્યું. . અરે! હું પ્રાણ માટે હવાતિયાં મારું છું! ને આ બધા કેવી રીતે મસ્ત છે? એણે ડચકાં ખાતાં -ખાતાં પાસે ઉભેલી મસ્ત લીંબોળીને પૂછ્યું \" અરે! મારાથી તો શ્વાસ પણ નથી લેવાતો ને તમે મજા કરો છો?\" લીંબોળી પોતાના પાંદડાં ખડખડાવતાં હસી પડી ને બોલી\" અરે! એ તો તું નવું નવું વૃક્ષ બન્યું છે ને? એટલે તને સમજ નથી પડતી!! આપણે કંઇ આ માણસોની જેમ જીવવા માટે--પ્રાણ ટકાવવા ફક્ત બહારના વાતાવરણ પર આધાર ન રાખીએ !! પ્રાણવાયુ--પ્રાણશક્તિ આપણી અંદર જ તો હોય !! આપણે જ આપણા પ્રાણવાયુ નાં --આપણાં જીવનનાં-- સર્જનહાર. . . જો હજી ઊંચે જઇ મુક્ત મને શ્વાસ લે. . ને લો, પલાશ નું ચિત્ત પણ હવાની લહેરખીએ ઝૂલી ઉઠ્યું. . . ફૂલ ફૂલ ખીલી ઉઠ્યું.\n\nમસ્ત હવા, ઝૂલતી ડાળી પર ચહેકતાં પંખી, ખીલતાં ફૂલ. . . પલાશ તો પૂર જોશમાં મહોર્યો.\n\nત્યાં તો, અચાનક જોરદાર આંધી ને તોફાન શરુ થયાં. બધા વૃક્ષ વાવાઝોડામાં આમ થી તેમ ડોલવા લાગ્યાં. . કોઇ -કોઇ તો એટલાં નમી ગયાં કે જાણે હમણાં જ પડશે!! પલાશ ને તો સખત બીક લાગી ને એણે આંખો જ બંધ કરી દીધી. . . થોડી વારે હિંમત કરી આંખ ખોલી તો આશ્ચર્ય!! આજુબાજુ ના વૃક્ષ પરથી નીચે ખરતા ફૂલ ને પત્તીઓ ધૂળની ડમરી સાથે આમ થી તેમ ધૂમરાતાં નૃત્ય કરી રહ્યાં હતાં !! તેમની ડાળીઓ એકબીજા સાથે જોર જોરથી અથડાઈ જાણે તાળીઓ પાડતાં ગરબા રમી રહી હતી!! એણે બૂમ પાડી, પેલી લીંબોળી અને એની જ બાજુમાં રહેલ પીપળાને પૂછ્યું. \"અરે! આ આંધી -તોફાન આપણાં પર ત્રાટક્યાં છે ને તમને ડર નથી લાગતો!!?? \" ડોલતાં-ડોલતાં એ બોલ્યાં \" મૂળ ને મજબૂત પકડી રાખીએ પછી ડર શેનો? આ તોફાન તો હમણાં વીતી જશે. અને ફરી પાછા નવા પાન-ફૂલ મહોરી ઉઠશે. ફક્ત મનમાં એક ભરોસો રાખ ! ને પછી જો એક અદીઠ શક્તિ. \"\n\nસાચે જ ,થોડીવારે તોફાન શમી ગયું ને સૂરજનાં ચમકતાં કિરણોમાં બધા વૃક્ષ હસી ઉઠ્યાં. પલાશ પણ. . .\n\nસવારે. . . . પલાશની આંખ ઉઘડી ત્યારે એના ચહેરા પર આછું શું સ્મિત હતું. આ પળ સાથે અનુસંધાન કરતાં થોડી ક્ષણ વીતી. એણે આંગણામાં નજર નાંખી. રાત્રે અંધકારમાં લપેટાયેલું પેલું વૃક્ષ,અત્યારે સૂર્ય કિરણોમાં ચમકતું હતું. બહાર નીકળી ,આંગણાનાં વૃક્ષ પર સ્નેહથી હાથ પસારતાં એ બોલ્યો \" થેંક્યુ! તમારી શ્રધ્ધા મારામાં રોપી તમે મારી હતાશાને આનંદમાં પલ્ટી નાંખી. સાચું કહું તો મારી જિંદગી બચાવી !! હવે મને ભરપૂર ખાત્રી છે કે,\n\n\" પોતાની વાંસળી પોતે બજાવીએ ને\n\nરેલાવી દઇએ સૂર. . . \"\n\nમારો મુખ્ય સૂર હવે હશે. . . . કુદરતની રક્ષા ને કુદરતનું સામીપ્ય ---જેનામાં અજંપા ને આનંદમાં પલટાવવાનું સામર્થ્ય છે !\n\n",
      "duration": "4 mins",
      "category": "Inspirational"
    },
    {
      "id": 49,
      "title": "વાચક",
      "story_name": "ધીમે રહી બારણું ખોલી એ મારા ઓરડામાં પ્રવેશી. મને વિસ્મય થયું. આ સમયે વળી કોણ ? મમ્મી, પપ્પા ને ભાઈ તો સાંજે આવશે. અને એ ત્રણ સિવાય હવે તો ધીમે ધીમે બધાએજ આવવાનું બંધ કરી દીધું હતું. મહિનાઓ ઉપર થઇ ગયા હતા. એટલે બધા કંટાળી ચુક્યા હતા. ધીરજ નેવે મુકાઈ ચુકી હતી. આમ અચાનક મારી પરવાનગી લીધા વિનાજ મારા ઓરડામાં એક અજાણી સ્ત્રી આવી ઉભી. મને એ જરાયે ન ગમ્યું. મન તો થયું. તરતજ કહી દઉં.\n\n\"ડુ નોટ ડિસ્ટર્બ.જતા રહો અહીંથી.\" એમ પણ હું ઘણી શોર્ટ ટેમ્પર્ડ બની ગઈ હતી. એવી હતી તો નહીં. પણ પરિસ્થિતિ માનવીને શું ન બનાવી મૂકે ? ગુસ્સો તો જાણે મારા નાક ઉપર ચોવીસ કલાક વસવા લાગ્યો હતો.\n\nનાનું અમથું બહાનું શોધતી રહેતી અને બસ બધાની ઉપર મનોમન અકળાયા કરતી. એમાં વળી કોઈને રડતા જોઉં તો મન થતું બરાડી ઉઠું. \"રહેવા દો. જતા રહો. લિવ મી અલોન.\" પરંતુ કઈ કહેતી નહીં. પ્રતિક્રિયાજ આપતી નહીં. ચુપચાપ છતને તાક્યા કરતી તો ક્યારેક આંખો મીંચી ઊંઘવાનો ડોળ રચતી. આ વખતે પણ હું સતત જડ નજરે છતને તાકી રહી હતી. જાણે એ અજાણી સ્ત્રીના મારા ઓરડામાં હોવાથી કે ન હોવાથી મને કશો ફેર પડતો ન હતો. ધીમે રહી એ મારા પડખેના સોફા ઉપર ગોઠવાય.\n\nએના શબ્દો ધીમા સાદે ઉપડયા. \"હેલો. કેમ છો ? ચિંતા ન કરતા. હું પરવાનગી લઈને આવી છું.\" પરવાનગી ? મારા ઓરડામાં પ્રવેશવા મારી પરવાનગી મહત્વની હોય. અન્યની નહીં. હું સીધેસીધું કહી દેવા ઇચ્છતી હતી. પણ મૌનજ રહી. કોઈ પ્રત્યાઘાત આપ્યા નહીં. નજર પણ પલકારી નહીં. મને થયું જાતેજ કંટાળી જતી રહેશે. એકીટશે હું છતને સતત તાકી જ રહી. પોતાના પર્સમાંથી એણે ધીમે રહી એક પુસ્તક નીકાળ્યું. \"વાર્તા સાંભળશો ?\" પ્રશ્ન સાંભળી હું ખુબજ અકળાઈ. વાર્તા ? સાચેજ ? કોઈ ધક્કા મારી એને બહાર કાઢો. મારા મનમાં પડઘા અફળાયા. મારા ઉત્તરનો સામનો કર્યા વિનાજ એણે ચસ્મો ચઢાવ્યો. પુસ્તક ખોલ્યું. અને વાંચવાની શરૂઆત કરી. \"વાર્તાનું શીર્ષક છે : હું હાર ન માનીશ.\" અને મારી નિષ્ક્રિયતાથી હાર માન્યા વિનાજ એણે વાર્તા વાંચવી શરૂ કરી દીધી. \n\nમને થયું બન્ને કાન જોરથી ભીંસી દઉં. આ તો ખરેખરી જબરદસ્તી કહેવાય. વાર્તા જેમ જેમ આગળ વધતી ગઈ એ સ્ત્રીના અવાજમાં ઉત્સાહ અને જોમ પણ ક્રમશ : વધતો ગયો. થોડા થોડા સમયે એ મારો ચ્હેરો પણ અચૂક નિહાળતી. મને વાર્તા ગમી રહી છે કે નહીં. કદાચ એને ખાતરી કરવી હતી. પણ મારા સ્થગિત હાવભાવો એ વાતની ખાતરી કરવાની સહેજે તક આપી રહ્યા ન હતા. પરંતુ મારી પ્રતિભાવ શૂન્યતા એના ઉત્સાહિત અને આશાવાદી મનને જરાયે ખલેલ પહોંચાડી શકવા સક્ષમ ન હતા. વાર્તાના ચઢાવ અને ઉતાર એના નાટકીય ઉચ્ચારણોમાં સ્પષ્ટ ઝીલાઈ રહ્યા હતા. એક સમયે હું પણ પુસ્તકિયો કીડો હતી. પુસ્તકાલય મારું બીજું ઘર હતું એમ કહેવામાં કોઈ અતિશયોક્તિ તો નજ હતી. વાંચવું મારા માટે પ્રાર્થના સમું હતું. અભ્યાસ સિવાયના અન્ય પુસ્તકો પણ હું સમાન રસ, રુચિથી વાંચતી. ઘરમાં પુસ્તકો માટે એક મોટી અલમારી વસાવી હતી. નાટકો, ટૂંકી વાર્તા, કવિતા અને ગઝલ મારા અતિ પ્રિય સાહિત્ય પ્રકારો હતા. આખી આખી રાત પુસ્તકિયા ઉજાગરાઓ મારા માટે સામાન્ય હતા. મારા મિત્રો તો મને બુક વર્મ જ કહી સંબોધતા. ધોઝ વર ઘી ડેઝ.\n\nમારા મનનો નિસાસો સામે બેઠી સ્ત્રી સાંભળી શકી નહીં. એનું વાંચન વિઘ્ન વિનાજ આગળ વધી રહ્યું હતું. જસ્ટ ફ્લોલેસ ! ખબર નહીં કેમ એની સુંદર વાંચન કળાથી મને ધીમે ધીમે વાર્તામાં રસ પડવા લાગ્યો. દરેક પાત્રો આકર્ષવા લાગ્યા. વાર્તાના પ્લોટમાં હું કશે ઊંડે ઉતરવા લાગી. થોડા સમય માટે આસપાસનું સ્થૂળ, શાંત, નીરસ, સ્થગિત જગત આંખો સામેથી અદ્રશ્ય થઇ ઉઠ્યું. સફેદ છત ઉપર જડાયેલી મારી સ્થિર, જડ આંખો સામે નવરંગી દ્રશ્યો ભજવાઈ રહ્યા. દરેક પાત્રોને, એમના પહેરવેશ અને પરિસ્થિતિને હું સાક્ષાત નિહાળી રહી. એમના સંવેદના જગત જોડે મનના તાંતણા જાણ્યેઅજાણ્યે બંધાતા ચાલ્યા. હવે શું થશે ? હવે શું થશે ? અંત માટેની ઉત્કંઠા મનને અધીરું બનાવી રહી. અરે વાહ ! ખૂબજ અણધાર્યો પણ પ્રેરણા સભર અંત. મન આખરે ઉદગારીજ ઉઠ્યું. હું તો જાણે ઘણા સમય પછી એક નવાજ સ્થળે જઈ આવી. મને ગમ્યું. વાંચન શૈલી પણ, વાર્તા પણ અને એ અજાણી સ્ત્રીનો સાહસ ભર્યો પ્રયાસ પણ. \"વાર્તા ગમી ?\" આખરે એણે પુસ્તક સંકેલ્યું. ચસ્મો ઉતાર્યો. પુસ્તક અને ચસ્મો પર્સમાં સરકાવ્યા. \" ગઈ કાલે પ્રતીક્ષાલયમાં તમારી મમ્મી જોડે મુલાકાત થઇ હતી. એમણે કહ્યું તમને પણ વાંચન ગમે છે. એટલેજ...એક્ચ્યુલી મારો દીકરો પણ....સામેના ઓરડામાં છે. તો હું નીકળું. કાલે ફરી મળીશું. હેવ એ નાઇસ ડે. \"\n\nસ્ત્રી ગઈ. હું ફરી ઓરડામાં એકલી પડી. પણ એ એકાંત કંઈક નવુંજ હતું. એ વાર્તા, વાર્તાના પાત્રો અને હકારાત્મક જીવન અભિગમ. મારી અંતર આત્માને કંઈક સ્પર્શ્યું હતું. ઘણા સમય પછી આશાઓ મૃત મનમાંથી શ્વાસો ભરતી ઉપર તરી આવી હતી. ઘણા દિવસો પછી મને પુસ્તકાલય જવાની ઈચ્છા થઇ આવી. મારા પુસ્તકની અલમારી ફરી ઉઘાડવા હાથ તત્પર થઇ ઉઠ્યા. મને ફરી કોલેજ જવાની આશ બંધાઈ. ઘરથી થોડા કિલોમીટર દૂર આવેલ મારા ગમતા બગીચામાં સ્પોર્ટ્સસૂઝ ચઢાવી પહેલાની જેમ જોગિંગ કરવાની ઉત્કંઠા જન્મી. ભાઈની જોડે સિનેમામાં પોપકોર્નની ઉજાણી થઇ જાય તો મજા જ પડી જાય. મમ્મીની વેરમી માણવા અને પપ્પા જોડે ટીવી ઉપર ક્રિકેટ મેચ નિહાળવાની તત્પરતા પુનઃ જન્મી. એ દિવસે અંતરવિશ્વમાં અચાનક મોટું પરિવર્તન આવ્યું . પણ એ પરિવર્તન ફક્ત પહેલું ડગલુંજ હતું. ત્યાર પછી એ સ્ત્રીની મુલાકાત નિયમિત મુલાકાતમાં આકાર પામતી ગઈ. દરરોજ કોઈ નવું પુસ્તક, નવી વાર્તા, નવા પાત્રો, નવા સંવાદો, નવી ઘટના અને પરિસ્થિતિઓ. દરરોજ કંઈક નવો વિષય, નવો દ્રષ્ટિકોણ, નવો અભિગમ. બદલાતી વાર્તાઓ જોડે હું પણ અંદરથી બદલાતી ગઈ. હવે મારી જડ આંખોમાં ચેતના ડોકાઈ રહી હતી. મારા વિચારોમાં હકારાત્મકતા અને આશાવાદ પ્રવેશી ચુક્યા હતા. લાગણીઓ સશક્ત બની હતી અને હું જાણે ફરી સજીવીત થઇ ઉઠી હતી. \n\nઆખરે એક દિવસ વાર્તા સમાપ્ત થયા પછી સ્ત્રીએ ધીમે રહી જણાવ્યું. \"હું જાઉં છું. મારા દીકરાને આજે ડિસ્ચાર્જ મળશે. હવે ખબર નહીં ક્યારે મળીશું ?\" એ દિવસે પણ એમની આંખોમાં આંખો ન પરોવાય. મારી દ્રષ્ટિ છતને જ તાકી રહી હતી. ન કોઈ પ્રત્યાઘાત ન હાવભાવોનું પ્રદર્શન. ઓરડામાં થી બહાર નીકળી ગયેલા ડગલાંઓ એકજ ક્ષણમાં બધુજ શાંત કરી ગયા. પણ મારા મનની અશાંતિ સપાટી પર દોરી ગયા. એ દિવસ પછી ફક્ત છતને તાકતા રહેવું મને માન્ય ન હતું. આમ કેમ સહેલાયથી હથિયાર નાખી દેવાય ? પ્રયાસ તો કરવોજ રહ્યો. પ્રયાસ શરૂ થયો. એ એટલું સહેલું તો ન જ હતું.પરંતુ અશક્ય પણ ન હતું. માતા પિતાનો માનસિક ટેકો અને ભાઈનો અસીમ પ્રેમ. અશક્ય ને શકયનું સ્વરૂપ આપવા અનન્ય સહાયભૂત થવા લાગ્યા. અંદર તરફથી જેટલું બળ લગાવી શકાય એટલું બળ હું લગાવી રહી. કુટુંબની બાહ્ય હૂંફ દ્વારા એ બળ ચરમસીમાએ પહોંચ્યું. અને આખરે એક દિવસ મારા તમામ પ્રયાસોને સફળતાની ભેટ મળી. મારી આંખો છત ઉપરથી ખસી આસપાસના વાતાવરણનું નિરીક્ષણ કરી રહી. મારા બંધ હોઠ ઉપર શબ્દોની ધારા છૂટી. પગ જમીનને સ્પર્શ્યા. શરીરમાં હલનચલન થયું અને મહિનાઓ પછી હું કોમામાંથી બહાર નીકળી.\n\nજીવનની સાંકળ ફરીથી જગ્યા ઉપર ગોઠવવી સરળ ન હતી. ઘણો સમય લાગ્યો પણ આખરે ધીરજના મીઠા ફળ મળ્યા ખરા. હું ફરીથી કોલેજમાં જોડાઈ. મારી અધૂરી ડિગ્રી સમાપ્ત કરી. નોકરી મેળવી. શારીરિક અને આર્થિક બન્ને સ્વાવલંબન સાધવામાં સફળતા મેળવી. આજે હું સંપૂર્ણ સ્વસ્થ છું, નોકરી કરું છું, આવકનો ઊંચો આંકડો કમાઉં છું.આખું અઠવાડિયું કામને પ્રાધાન્ય આપું છું. પરંતુ પેલી અજાણી સ્ત્રીનો ચહેરો હજી ભુલાવી શકી નથી. ન કદી ભુલાવી શકીશ. 'કોઈ તો હતું જયારે કોઈ ન હતું.'\n\nવાર્તાઓ તરફનું મારુ એડિક્શન હવે પરાકાષ્ઠાએ છે. પુસ્તકાલયો હોય કે ઈ લાઈબ્રેરી મારો વાંચન શોખ હવે ખુબજ વિસ્તૃત થયો છે. કેટલીક વેબસાઈટ ઉપર મારા અવાજમાં વંચાયેલી વાર્તાઓ નિયમિત પ્રકાશિત થાય છે. રેડિયો ઉપર પણ વાર્તાઓના વાંચન કાર્યક્રમોમાં હું મારા અવાજનો ફાળો નોંધાવું છું. પરંતુ દરેક રવિવારે કે રજાના દિવસે હું શહેરની જુદી જુદી હોસ્પિટલની નિયમિત મુલાકાત લઉં છું. છત ઉપર તાકતી દરેક જડ આંખો સામે પુસ્તકોનો સંગ્રહ લઇ પહોંચું છું. એમને જુદી જુદી વાર્તાઓ થકી જુદા જુદા વિશ્વમાં લઇ જાઉં છું. કોઈ તો હોવુંજ જોઈએ જયારે કોઈ ન હોય....\n\nઆ હતી મારા જીવનની સાચી વાર્તા. એ અહીં સમાપ્ત થાય છે. હવે તમે આ ત્રણમાંથી કઈ વાર્તા સાંભળવું પસંદ કરશો ? મારા હાથમાંના ત્રણ પુસ્તકો આગળ ધરાયા. સામે તરફથી કોઈ ઉત્તર ન મળ્યો. છત ઉપર જડાયેલી જડ આંખો એ ન કોઈ પ્રત્યાઘાત આપ્યા, ન કોઈ પ્રતિભાવ. આમ છતાં મારુ આશાવાદી મન જરાયે નિરાશ ન થયું. ત્રણમાંથી એક પુસ્તક જાતેજ પસંદ કરી મેં વાંચવાનો આરંભ કર્યો.",
      "duration": "6 mins",
      "category": "Inspirational"
    },
    {
      "id": 50,
      "title": "અન્ટીલ વી મીટ અગેઈન !",
      "story_name": "\"કેટલી માવજતથી તમારા દાદાજી એ આ ફૂલો વાવ્યાં છેને તમે જોવા પણ નવરાં નથી ?\" નકામો છણકો કરતી મીઠ્ઠી મામીએ જરાક અણગમા સાથે જોયું ન જોયુંને અવની ટપકી..આ,હા,હા હા....ફૂલોની મજા તો પતંગિયાને ભમરાં લઈ રહ્યા છે....ભાગો ..કહું છું ભાગો...તમારા માટે નહીં આ તો મારા માટે ફૂલો છે. ઉંચા-નીચા હાથ ઉલાળતી પતંગિયાને ભમરાં ઉડાડતી અવનીને મામી જોઈ હસીપડ્યા. ને અવની તેમને વળગીને હસવા લાગી. કમરેથી ખસેડતા બોલી પડ્યા કે તમારા મામા આવે તે પહેલા લેસન કરી લેજો પછીઆપણે બધા ફરવા જાશું સાંજે. અવની ખુશ થઈ ગઈ. એના લાંબાવાળના બંને ચોટલા સુંદર રીતે ધોઈને વાળેલા પણ નાની-મોટી લટોસાથે પવન અડપલા કરતો ભાગ્યો. \n\nઆ બાજુ એક રંગીન પતંગિયુ આવીને ખભે બેસી ગયું ! અવની ગભરાઈને જરા ગુસ્સા ભરી નજરે જોવા લાગી. તે બધુ જોવા સોસાયટીના બધા છોકરાઓ ભેગા થઈ ગયેલા.અરે મેં જ શાં માટે બોલાવી. ચાલો અંદર નહીંતો મેળો ભરાતો જ રહેશે ! અવની કાંઈ સમજે તે પહેલાં જ અંદર ભાગી ગયેલી. \"મામી તમારા હાથની ઢોકળાં ને ચટણીનો પ્રોગ્રામ છે આજે \"? \"હા, તમને ભાવે છેને તેથી.\" \"હા, લાવો હું લસણ ફોલી આપુંને પછી ગીતો સાંભળતા સાંભળતા આજે અનાજ પણ વીંણાઈ જશે. સમરનો મહિમા આ જ હતો. અવની માટે તો તેના મામા-મામીનું ઘર એ જ વેકેશન ! બધા ક્યારેક બગીચે જાય ક્યારેક દરિયાકિનારે, ક્યારેક મંદિરે તો ક્યારે સારું પિક્ચર જોવા જાય. સમયસર થોડું શોપિંગ પણ થઈ જાય. ભાણીને લીલા-લહેર થઈ જાય. શહેરની મધ્યમાં એક મોટો રંગીન ફૂવારો પણ થયેલો તે જોવા ઘોડાગાડી (બગી)માં બેસીને જવાનું વળતા આઈસ્ક્રીમ ખાવાનો. \"તમને ચોકબાર ખાવો છે ને ?\" \"હા\", \"ને આપણો એક કાજુદ્રાક્ષને એક કસાટા ઓર્ડર કરજો\" કહેતા મામી બોલ્યા. મામા સાથે બધે ફરવાની મજા !\n\nદસ વર્ષે દીકરી અનુને લઈને અવની આવી ત્યારે મામીને ત્યાં ત્રણ બાળકો આવી ગયેલા. થોડી સફેદી પણ માથે આવી ગયેલી ને મામાથા કેલા લાગતા હતા. અચંબાની વાત એ હતી કે સામેથી આશુતોષને જતા જોયો પણ ટ્રાફિક ખૂબ હતો. ન તો બૂમ પાડી શકી ન તોરોડ ક્રોસ કરી શકી. બે મિનિટમાં તો દેખાતો ગૂમ ! ખૂબ વાંચવાના શોખીન અને કસરત કરવાને કરાવામાં એક્કા એવા મામા આજે શીખંડ લઈને આવ્યા. અવની જરાં થંભી ગઈ. મામી એ ભાખરી-શાક બનાવ્યા. અવની ઝંખવાઈ ગઈ પણ બધાએ ચૂપચાપ સાથે જમી લીધું. આંબા ડાળે . હજુ ઉંચે હજુ ઉંચે કરતા હિંચકા ખાધેલા. બકરી પકડીને દોહવા બેસી તોફાન કરતા મામાને જોઈ રહી. નેહા, પેલા ભીંત ભડાકા ફોડતા મામા નજરે તરવર્યા. ને આજના સીરીયસ, થાકેલા, ગંભીર મામા. જમાનો બદલાય, માનવી બદલાય, ઉંમરવધે -થાક વધે, હા, આમ જ બુઠ્ઠા થઈ જવાતું હશે. ચાલો રજા લંઉ છું કહી અવની અનુને લઈને ચાલી. મામી એ સાડીને પૈસા હાથમાં દીધા. સંકોચતાથી અવની એ લીધા કેમ કે તેમને નારાજ ન્હોતા કરવા. અનુ પણ આજે જુદી જુદી લાગી. રમકડાં લઈ દેવા કહેલું ને ન મળવાથી નારાજ તો હતી જ પણ છણકો કરતા બોલી \"નો બડી લવ્ઝ મી\" ને કારની બહાર જોતી બેસી રહી આખા રસ્તે કંઈ જ નબોલી.\n\nબધા બદલાઈ રહ્યા છેને હું અવની હજુ ત્યાંની ત્યાં જ ? રાત્રે નિંદર ન આવી, સવારે કામમાં મન ના લાગ્યુંને વોક કરવાનું કહીનીક્ળી પડી. કેટલું બધું ચાલી ગઈ યાદ ના રહ્યું ! અચાનક એક ગાડી એક્દમ નજીકથી પસારથી હોર્ન વાગ્યુંને તે પડી ગઈ. વિચારમાળા તૂટી પડી. તંદ્રાવસ્થામાં ઉભી થઈ ન થઈને જોયું તો કારમાં બેઠેલાને સખત વાગેલુંને ડ્રાઈવર ઉંઘમાં હતો તે બેબાકળો જાગ્યો હતો. \"અરે ! પણ બે પાળી કરવાની શી જરૂર..શરીર છે ?બીજાને મારી નાંખીશ ત્યારે જંપીશ ?\" પોલિસ ને એમ્યુલંસવાન આવી ત્યાં સુધીમાં તો કેટકેટલું કહી ગઈ. ગભરાયેલો ડ્રાઈવર પેટ પર મારતા મારતા રડી રહેલો ! અંદર બેઠેલા ઇન્જર્ડ થયેલ વ્યક્તિ પર ફરી નજર ફરી પડીને અવની આભી થઈ ગઈ. મામાની સોસાયટીમાં સૌથી વધુ હેરાન કરતો તોફાની, ઇશ્કી, એ જ આશુતોષ ઘાયલ હતો. અવની રડી પડી. જ્લ્દી હોસ્પિટલ લઈ જવામા આવ્યો. પોલિસ કેસ-આઈવિટનેસ-હોસ્પિટલને કીડી વેગે જાતા દિવસોમાં અવની રડી રડીને અડધી થઈ ગયેલી. ફેસબુક પર પ્રે કરવા વિનંતી પણ કરેલી. ઘણા બધા મિત્રોએ યાચનાનો પ્રત્યુત્તર પણ લખેલો. અનુ કંઈ ન સમજી કે મમ્મીને શું થયું છે.\n\nઆ બાજુ અવનીના લગ્ન તો અવિનાશ સાથે થયેલા. હવે કીધા વગર તો છૂટકોજ નથી.આખરે તે એક શ્વાસમાં બધું કહી ગઈને ધ્રુસકેને ધ્રુસકે રડી પડી. અવિનાશે શાંતિથી કહ્યું એમાં શું છે ? આપણ જઈએ તેની મદદ કરીએ.અવની મનોમન વંદન કરી રહી. બધા સાથે ગયા.આશુતોશ દવાના ઘેનમાં સૂતેલો હતો. માથે, હાથેને પગે પાટાબાંધેલા. અવનીનું રડવાનું ચાલુ રહયું. અવિનાશે માથે હાથ ફેરવ્યોને કહ્યુ. \"સારું થઈ જશે જ !\"\n\nઆજ અવની ભૂતકાળમાં ગરકાવ હતી. પર્સનાલીટી સ્ક્વીઝીઝ રાઈટર હતી. ઉપર નીચે નજર પડતાંજ વ્યક્તિ વિષે જાણી લેતી. કોઈકે હતું યુ આર સાઈકીક. તે હસી નાંખતી. ડાયરીના પાના સ્પષ્ટ દેખાતા હતા. \"આઇ એમ ક્રેઝી અબાઉટ યુ\"...\"તારાથી જેટલી દૂરરહેવા માંગુ છું તેટલો જ તું મારામાં ભળતો ગયો છે. લાગે છે ક્યારેક ચાસણીની જેમ પીગળી રહ્યો છે\" પહેલા પહેલા તો બહુચિડાતી. પણ આશુતોશ ભૂખ હડતાલ પર ઉતરી આવ્યો ત્યારે નમતું જોખાઈ જ ગયું ! આટલો બધો પ્રેમ તે કોઈ કરતું હશે ? સાથે બેસીને કરેલું લેસન, રમતગમત, સંતાકૂકડીને મોરના પગલાં રમતા કેટલી વાર શીખવ્યું તો પણ તેને તો ના જ આવડ્યું \"બુધ્ધુ\" કહીને તે ચિડવતી. પણ બધું થોડું બધાને આવડે ! એનો અવાજ અફલાતુન હતો, તેની ઉચ્ચ ભાષા પણ મોહક હતી. કવિતા ગાઇ સંભળાવે તો ઉભા ઉભા રડી પડાય. દર્દ ગળામાંથી અવાજ થઈ હૈયેથી ટપકતું ! \n\nહાઈસ્કૂલ પતવા આવેલી દર સમયમાં મળતા હવે જુદી જુદી કૉલેજમાં જશે જુદા જુદા. મામાની પણ બદલી થઈ ગયેલી. ભણીગણીને બંને જુદા જુદા પરણી પણ ગયા. એકબીજાને મળ્યા વગર. છૂટા પડી ગયાને આજ અચાનક મળી ગયેલા !કંઇ રીતે મદદ કરવીને કંઈ રીતે અવિનાશને સમજાવાશે. તે વિચારી રહી. દવાને સારવાર માટે અવિનાશે સામેથી ખૂબ ધ્યાન રાખ્યું એક માણસાઈના નાતેને તે પણ કંઈ જ અપેક્ષા વિના ! \n\nએક વાર બંને એ વકતૄત્વસ્પર્ધામાં ભાગલીધેલો. બંનેની સ્કૂલ જુદી જુદીને વિષય પણ જુદા જુદા. બંનેની તૈયારી જોરદાર ચાલતી હતી. પહેલા કવિસંમેલન હતું જેમાં શ્રી.આદિલમન્સુરી, શ્રી. ઉમાશંકર જોશી, શ્રી. બકુલ ત્રિપાઠી, શ્રી. ફાધર વાલેસ તેમજ શ્રી ભૂપતભાઈ વડોદરિયા પ્રસ્તુત હતા. ને પછી આ સ્પર્ધામાં\"મા\" વિષે બોલવાનું હતું. 'જનનીની જોડ સખી નહીં જડે રે લોલ' 'જનની જન્મભુમિશ્ચ સ્વર્ગાદપિ ગરિયસિ'...મોટું મોટું કડકડાટ બોલતી હતીત્યારે આશુતોશ બોલેલો. હે પ્રભુ મારો શું ગુન્હો કે મારા જન્મ સમયે મારી મમ્મીને તે લઈ લીધી ? એક વાર તો પૂંછ કે હું રડું તો માની મમતા ભર્યો પાલવ ક્યાં ગોતું ? અવનીએ તેના માથે હાથ ફેરવ્યો. વાસ્તવિકતા ભૂલાઈ ગયેલી. અવિનાશ બારણેથી દાખલથયો. નાની અનુ જોઈ રહી. આશુતોશે આંખો ખોલી. અવિનાશે નર્સને બોલાવી. તાબડતોબ ડોકટર પણ દોડી આવ્યા. અતીતનોપડદો ખુલ્યો ના ખુલ્યો બંને સજળ એક્બીજાને તાકી રહ્યા ! \n\nઅવિનાશે ફ્રુટ ટેબલ પર મૂક્યુંને બોલ્યો. ફીલ બેટર વિશ યુ સ્પીડીરીકવરી, યુ વીલ બી ફાઈન સુન.અનુને લઈને દરવાજે આવી પાછા ફરતાં અવની સામે જોઈ બોલ્યો. \"શુડ આઈ વેઈટ ફોર યુ ?\" \"યસ યસ શ્યોર ગીવ મી જ્સ્ટ ફાઈવ મીનીટ્સ.\"બંને ગયા અવની બોલી પડી. \"આઈ મીસ યુ. આમ અચાનક ? ને તે પણ આવી રીતે ? યુ વીલ સ્ટે ઇન ટચ વીથ અસ રાઈટ ? ધીસ ઇઝ માય ફોન નંબર પ્લીઝ ફીલ બેટર..\" ઘણું પૂછવાનું બાકી છે. પણ આઈ હેવ ટુગો. આઈ વીલ સી યુ સુન બાય !\" બધી ડીટેઈલની જાણ થતાં એજ્યુકેટેડ અવિનાશે કહ્યું 'આપણે સાથે જરૂર જઈશું !' આશુતોશને ખબર હતી કે પોતે અવનીના જીવનમાં આવશે તો પ્રોબ્લેમ થશે. તેથી એ લોકો ફરી મળવા આવે તે પેહલા બીજા રૂમમાં શીફ્ટ થઈ ગયો ! 'બલિદાન પ્રેમનું નામ પણ આમ તે કંઈ કરાય ? ઠપકો આપતી અવની એ પૂછતાછ કરીને રૂમ ગોતી નાંખ્યો. આઇવોન્ટ ટેઈકનો ફોર આન્સર. લેટ મી ડુ ધીસ પ્લીઝ કહી એનો હાથ પકડીને બાજુની ચેરમાં બેસી ગઈ.આટલો તો મારો હક બને જ છે હોં !'\n\n\"કેટલી માવજતથી તમારા દાદાજી એ આ ફૂલો વાવ્યાં છેને તમે જોવા પણ નવરાં નથી ?\" નકામો છણકો કરતી મીઠ્ઠી મામીએ જરાક અણગમા સાથે જોયું ન જોયુંને અવની ટપકી..આ,હા,હા હા....ફૂલોની મજા તો પતંગિયાને ભમરાં લઈ રહ્યા છે....ભાગો ..કહું છું ભાગો...તમારા માટે નહીં આ તો મારા માટે ફૂલો છે. ઉંચા-નીચા હાથ ઉલાળતી પતંગિયાને ભમરાં ઉડાડતી અવનીને મામી જોઈ હસીપડ્યા. ને અવની તેમને વળગીને હસવા લાગી. કમરેથી ખસેડતા બોલી પડ્યા કે તમારા મામા આવે તે પહેલા લેસન કરી લેજો પછીઆપણે બધા ફરવા જાશું સાંજે. અવની ખુશ થઈ ગઈ. એના લાંબાવાળના બંને ચોટલા સુંદર રીતે ધોઈને વાળેલા પણ નાની-મોટી લટોસાથે પવન અડપલા કરતો ભાગ્યો. \n\nઆ બાજુ એક રંગીન પતંગિયુ આવીને ખભે બેસી ગયું ! અવની ગભરાઈને જરા ગુસ્સા ભરી નજરે જોવા લાગી. તે બધુ જોવા સોસાયટીના બધા છોકરાઓ ભેગા થઈ ગયેલા.અરે મેં જ શાં માટે બોલાવી. ચાલો અંદર નહીંતો મેળો ભરાતો જ રહેશે ! અવની કાંઈ સમજે તે પહેલાં જ અંદર ભાગી ગયેલી. \"મામી તમારા હાથની ઢોકળાં ને ચટણીનો પ્રોગ્રામ છે આજે \"? \"હા, તમને ભાવે છેને તેથી.\" \"હા, લાવો હું લસણ ફોલી આપુંને પછી ગીતો સાંભળતા સાંભળતા આજે અનાજ પણ વીંણાઈ જશે. સમરનો મહિમા આ જ હતો. અવની માટે તો તેના મામા-મામીનું ઘર એ જ વેકેશન ! બધા ક્યારેક બગીચે જાય ક્યારેક દરિયાકિનારે, ક્યારેક મંદિરે તો ક્યારે સારું પિક્ચર જોવા જાય. સમયસર થોડું શોપિંગ પણ થઈ જાય. ભાણીને લીલા-લહેર થઈ જાય. શહેરની મધ્યમાં એક મોટો રંગીન ફૂવારો પણ થયેલો તે જોવા ઘોડાગાડી (બગી)માં બેસીને જવાનું વળતા આઈસ્ક્રીમ ખાવાનો. \"તમને ચોકબાર ખાવો છે ને ?\" \"હા\", \"ને આપણો એક કાજુદ્રાક્ષને એક કસાટા ઓર્ડર કરજો\" કહેતા મામી બોલ્યા. મામા સાથે બધે ફરવાની મજા !\n\nદસ વર્ષે દીકરી અનુને લઈને અવની આવી ત્યારે મામીને ત્યાં ત્રણ બાળકો આવી ગયેલા. થોડી સફેદી પણ માથે આવી ગયેલી ને મામાથા કેલા લાગતા હતા. અચંબાની વાત એ હતી કે સામેથી આશુતોષને જતા જોયો પણ ટ્રાફિક ખૂબ હતો. ન તો બૂમ પાડી શકી ન તોરોડ ક્રોસ કરી શકી. બે મિનિટમાં તો દેખાતો ગૂમ ! ખૂબ વાંચવાના શોખીન અને કસરત કરવાને કરાવામાં એક્કા એવા મામા આજે શીખંડ લઈને આવ્યા. અવની જરાં થંભી ગઈ. મામી એ ભાખરી-શાક બનાવ્યા. અવની ઝંખવાઈ ગઈ પણ બધાએ ચૂપચાપ સાથે જમી લીધું. આંબા ડાળે . હજુ ઉંચે હજુ ઉંચે કરતા હિંચકા ખાધેલા. બકરી પકડીને દોહવા બેસી તોફાન કરતા મામાને જોઈ રહી. નેહા, પેલા ભીંત ભડાકા ફોડતા મામા નજરે તરવર્યા. ને આજના સીરીયસ, થાકેલા, ગંભીર મામા. જમાનો બદલાય, માનવી બદલાય, ઉંમરવધે -થાક વધે, હા, આમ જ બુઠ્ઠા થઈ જવાતું હશે. ચાલો રજા લંઉ છું કહી અવની અનુને લઈને ચાલી. મામી એ સાડીને પૈસા હાથમાં દીધા. સંકોચતાથી અવની એ લીધા કેમ કે તેમને નારાજ ન્હોતા કરવા. અનુ પણ આજે જુદી જુદી લાગી. રમકડાં લઈ દેવા કહેલું ને ન મળવાથી નારાજ તો હતી જ પણ છણકો કરતા બોલી \"નો બડી લવ્ઝ મી\" ને કારની બહાર જોતી બેસી રહી આખા રસ્તે કંઈ જ નબોલી.\n\nબધા બદલાઈ રહ્યા છેને હું અવની હજુ ત્યાંની ત્યાં જ ? રાત્રે નિંદર ન આવી, સવારે કામમાં મન ના લાગ્યુંને વોક કરવાનું કહીનીક્ળી પડી. કેટલું બધું ચાલી ગઈ યાદ ના રહ્યું ! અચાનક એક ગાડી એક્દમ નજીકથી પસારથી હોર્ન વાગ્યુંને તે પડી ગઈ. વિચારમાળા તૂટી પડી. તંદ્રાવસ્થામાં ઉભી થઈ ન થઈને જોયું તો કારમાં બેઠેલાને સખત વાગેલુંને ડ્રાઈવર ઉંઘમાં હતો તે બેબાકળો જાગ્યો હતો. \"અરે ! પણ બે પાળી કરવાની શી જરૂર..શરીર છે ?બીજાને મારી નાંખીશ ત્યારે જંપીશ ?\" પોલિસ ને એમ્યુલંસવાન આવી ત્યાં સુધીમાં તો કેટકેટલું કહી ગઈ. ગભરાયેલો ડ્રાઈવર પેટ પર મારતા મારતા રડી રહેલો ! અંદર બેઠેલા ઇન્જર્ડ થયેલ વ્યક્તિ પર ફરી નજર ફરી પડીને અવની આભી થઈ ગઈ. મામાની સોસાયટીમાં સૌથી વધુ હેરાન કરતો તોફાની, ઇશ્કી, એ જ આશુતોષ ઘાયલ હતો. અવની રડી પડી. જ્લ્દી હોસ્પિટલ લઈ જવામા આવ્યો. પોલિસ કેસ-આઈવિટનેસ-હોસ્પિટલને કીડી વેગે જાતા દિવસોમાં અવની રડી રડીને અડધી થઈ ગયેલી. ફેસબુક પર પ્રે કરવા વિનંતી પણ કરેલી. ઘણા બધા મિત્રોએ યાચનાનો પ્રત્યુત્તર પણ લખેલો. અનુ કંઈ ન સમજી કે મમ્મીને શું થયું છે.\n\nઆ બાજુ અવનીના લગ્ન તો અવિનાશ સાથે થયેલા. હવે કીધા વગર તો છૂટકોજ નથી.આખરે તે એક શ્વાસમાં બધું કહી ગઈને ધ્રુસકેને ધ્રુસકે રડી પડી. અવિનાશે શાંતિથી કહ્યું એમાં શું છે ? આપણ જઈએ તેની મદદ કરીએ.અવની મનોમન વંદન કરી રહી. બધા સાથે ગયા.આશુતોશ દવાના ઘેનમાં સૂતેલો હતો. માથે, હાથેને પગે પાટાબાંધેલા. અવનીનું રડવાનું ચાલુ રહયું. અવિનાશે માથે હાથ ફેરવ્યોને કહ્યુ. \"સારું થઈ જશે જ !\"\n\nઆજ અવની ભૂતકાળમાં ગરકાવ હતી. પર્સનાલીટી સ્ક્વીઝીઝ રાઈટર હતી. ઉપર નીચે નજર પડતાંજ વ્યક્તિ વિષે જાણી લેતી. કોઈકે હતું યુ આર સાઈકીક. તે હસી નાંખતી. ડાયરીના પાના સ્પષ્ટ દેખાતા હતા. \"આઇ એમ ક્રેઝી અબાઉટ યુ\"...\"તારાથી જેટલી દૂરરહેવા માંગુ છું તેટલો જ તું મારામાં ભળતો ગયો છે. લાગે છે ક્યારેક ચાસણીની જેમ પીગળી રહ્યો છે\" પહેલા પહેલા તો બહુચિડાતી. પણ આશુતોશ ભૂખ હડતાલ પર ઉતરી આવ્યો ત્યારે નમતું જોખાઈ જ ગયું ! આટલો બધો પ્રેમ તે કોઈ કરતું હશે ? સાથે બેસીને કરેલું લેસન, રમતગમત, સંતાકૂકડીને મોરના પગલાં રમતા કેટલી વાર શીખવ્યું તો પણ તેને તો ના જ આવડ્યું \"બુધ્ધુ\" કહીને તે ચિડવતી. પણ બધું થોડું બધાને આવડે ! એનો અવાજ અફલાતુન હતો, તેની ઉચ્ચ ભાષા પણ મોહક હતી. કવિતા ગાઇ સંભળાવે તો ઉભા ઉભા રડી પડાય. દર્દ ગળામાંથી અવાજ થઈ હૈયેથી ટપકતું ! \n\nહાઈસ્કૂલ પતવા આવેલી દર સમયમાં મળતા હવે જુદી જુદી કૉલેજમાં જશે જુદા જુદા. મામાની પણ બદલી થઈ ગયેલી. ભણીગણીને બંને જુદા જુદા પરણી પણ ગયા. એકબીજાને મળ્યા વગર. છૂટા પડી ગયાને આજ અચાનક મળી ગયેલા !કંઇ રીતે મદદ કરવીને કંઈ રીતે અવિનાશને સમજાવાશે. તે વિચારી રહી. દવાને સારવાર માટે અવિનાશે સામેથી ખૂબ ધ્યાન રાખ્યું એક માણસાઈના નાતેને તે પણ કંઈ જ અપેક્ષા વિના ! \n\nએક વાર બંને એ વકતૄત્વસ્પર્ધામાં ભાગલીધેલો. બંનેની સ્કૂલ જુદી જુદીને વિષય પણ જુદા જુદા. બંનેની તૈયારી જોરદાર ચાલતી હતી. પહેલા કવિસંમેલન હતું જેમાં શ્રી.આદિલમન્સુરી, શ્રી. ઉમાશંકર જોશી, શ્રી. બકુલ ત્રિપાઠી, શ્રી. ફાધર વાલેસ તેમજ શ્રી ભૂપતભાઈ વડોદરિયા પ્રસ્તુત હતા. ને પછી આ સ્પર્ધામાં\"મા\" વિષે બોલવાનું હતું. 'જનનીની જોડ સખી નહીં જડે રે લોલ' 'જનની જન્મભુમિશ્ચ સ્વર્ગાદપિ ગરિયસિ'...મોટું મોટું કડકડાટ બોલતી હતીત્યારે આશુતોશ બોલેલો. હે પ્રભુ મારો શું ગુન્હો કે મારા જન્મ સમયે મારી મમ્મીને તે લઈ લીધી ? એક વાર તો પૂંછ કે હું રડું તો માની મમતા ભર્યો પાલવ ક્યાં ગોતું ? અવનીએ તેના માથે હાથ ફેરવ્યો. વાસ્તવિકતા ભૂલાઈ ગયેલી. અવિનાશ બારણેથી દાખલથયો. નાની અનુ જોઈ રહી. આશુતોશે આંખો ખોલી. અવિનાશે નર્સને બોલાવી. તાબડતોબ ડોકટર પણ દોડી આવ્યા. અતીતનોપડદો ખુલ્યો ના ખુલ્યો બંને સજળ એક્બીજાને તાકી રહ્યા ! \n\nઅવિનાશે ફ્રુટ ટેબલ પર મૂક્યુંને બોલ્યો. ફીલ બેટર વિશ યુ સ્પીડીરીકવરી, યુ વીલ બી ફાઈન સુન.અનુને લઈને દરવાજે આવી પાછા ફરતાં અવની સામે જોઈ બોલ્યો. \"શુડ આઈ વેઈટ ફોર યુ ?\" \"યસ યસ શ્યોર ગીવ મી જ્સ્ટ ફાઈવ મીનીટ્સ.\"બંને ગયા અવની બોલી પડી. \"આઈ મીસ યુ. આમ અચાનક ? ને તે પણ આવી રીતે ? યુ વીલ સ્ટે ઇન ટચ વીથ અસ રાઈટ ? ધીસ ઇઝ માય ફોન નંબર પ્લીઝ ફીલ બેટર..\" ઘણું પૂછવાનું બાકી છે. પણ આઈ હેવ ટુગો. આઈ વીલ સી યુ સુન બાય !\" બધી ડીટેઈલની જાણ થતાં એજ્યુકેટેડ અવિનાશે કહ્યું 'આપણે સાથે જરૂર જઈશું !' આશુતોશને ખબર હતી કે પોતે અવનીના જીવનમાં આવશે તો પ્રોબ્લેમ થશે. તેથી એ લોકો ફરી મળવા આવે તે પેહલા બીજા રૂમમાં શીફ્ટ થઈ ગયો ! 'બલિદાન પ્રેમનું નામ પણ આમ તે કંઈ કરાય ? ઠપકો આપતી અવની એ પૂછતાછ કરીને રૂમ ગોતી નાંખ્યો. આઇવોન્ટ ટેઈકનો ફોર આન્સર. લેટ મી ડુ ધીસ પ્લીઝ કહી એનો હાથ પકડીને બાજુની ચેરમાં બેસી ગઈ.આટલો તો મારો હક બને જ છે હોં !'\n\nઆજે વર્ષો બાદ અનુનો રૂડો અવસર આંગણે આવ્યો છે અને આનંદની વાત છે કે અવનીને અવિનાશ આશુતોશની આતુરતાથી રાહજોઈ રહ્યા છે. ઘણા વર્ષે પાછા ભેગા થવાના. બિછડકે બિછડકે ફિર ફિર મિલના. યે લમ્હાં આજ જાને ન દેના ! એજ દાદાજીના ફૂલોથી આખુ ઘર મહેંકતું હતું. વચ્ચે એક સુંદર મજાની ફૂલોની રંગોળી કરેલી. ઘર દ્વારે બે મદનિયા-વૄક્ષમાં આકાર બનાવેલા તે ફૂલની માળા લઈને રાખેલા. સુસ્વાગતમને શુભમ ભવતુમા માંડવે શ્રી ગણેશજી બિરાજેલા. ધીમી ધીમી શરણાઈવાગી રહી હતી. આખુ ઘર બહારથી રોશની થીઝળહળતું હતું. અવનીને અવિનાશની નજર બારણે થંભી ગઈ. ગુલાબી ફેંટો, લટકતો ખેસ, જાજરમાન શેરવાની ઉપર ગુલાબનું ફૂલ ને બાજુમાં તેની બંને દીકરીઓ બાંધણીના ચણિયા-ચોળી પેહરેલ પ્રવેશ્યા. એક જુવો ને બીજી ભૂલો. બંને ખૂબ રૂપાળી, ગુણીયલને ભણેલી. હજુ આજેજ જાણ થઈ કે જોડકી દિકરીઓને જન્મ આપી તેની પત્ની પણ તેને મૂકીને ચાલી ગયેલી. અનાયાસે બંને દીકરીઓના માથે હાથ ફેરવાઈ જ ગયો...અવની ના આંખો ભીની હતી..!અવિનાશે ખભે હાથમૂક્યો...અવનીને બંને ખૂબ સુંદર લાગતા હતા. બંને એ હરખથી આવકાર્યા. અંદર બોલાવ્યા.\n\nઅનુ બેટીના લગ્ન છે.પતંગિયાને ફૂંટેપાંખો તેમ દિવસો ગયા ઉડી..બે મીનીટ પોતાના શૈશવમાં તાકી રહ્યા પછી હસી પડ્યા...ભગવાને ફરી ફરીમળવાનો મોકો પણ આપ્યો..!! દૂર દૂર રેહવા છંતા કેટલા પાસ પાસ જ રહ્યા...અવિનાશે જૂના ગીત ની ફર્માઈશ કરી અને આશુતોશે મુક્તમને શ્રી. મૂકેશજી નું ગીતસંભળાવ્યુ...તાલીઓ\n\nના ગડગડાટ ..પછી ત્રણેય દિકરીઓએ બધાને મોટી સરપ્રાઈઝ એક ડાન્સ કરીને આપી...જૂના પિકચર નું ગીત..\"દુનિયા હૈં મેરેપીછે...લેકિન મૈં તેરે પીછે..અપના બનાલે મેરી જાન\"તે ગીત હતું બધાને ખૂબ જ પસંદ પડ્યો...માહોલ માં ચોતરફ હાસ્ય ની છોળો ઉછળીરહી ...ફંકશન ખુબ સફળ ગયુ...'અન્ટીલ વી મીટ અગેઈન\" કહેતા બધા છૂટા પડ્યા પાછા ભેગા થવા માટે...!!",
      "duration": "13 mins",
      "category": "Inspirational"
    },
    {
      "id": 51,
      "title": "માનવતાનો રંગ",
      "story_name": "\"વાહ, આ વસંતની હર સવારનો તો કોઈ જવાબ નથી.  આ કાનને ગમતો અતિ પ્રિય સુંદર મજાના પક્ષીઓ અને પ્રાણીઓનો મીઠાશ ભર્યો અવાજ, જાણે નાકથી થઈને છેક મસ્તીસ્ક સુધી મહેક પાથરતી આ સુંદર મજાની ખુશ્બુને અંતરમાં ઉતારતા ના થાકીએ તેવી આ સવારના રંગોની તો શું વાત જ કરવી ! પણ.. આજે તો હોળી છે. પેલા કૃણાલનો ફોન આવ્યો હતો, માટે આજે ત્યાં પણ જવાનું છે.\" \n\nમનીષ આજે હોળીની મજાનો લુપ્ત ઉઠાવવા તેમના મિત્રના ઘરે જવાની તૈયારી ઝડપી કરતો દિનચર્યા સમાપ્ત કરીને બહાર નીકળે છે, ત્યાં તેમનો ફોન રણકે છે ! સ્ક્રીન પર નજર ઘુમાવતા તેને ખ્યાલ પડે છે, કે આ તો તેના મિત્ર કૃણાલનો ફોન આવી રહ્યો છે. \n\n\"હાં ભાઈ. બોલ !\" \n\n\"એલ્યા તું ક્યાં છો ભાઈ ?\" \n\n\"બસ હું નીકળું જ છું. થોડું મોડું થઈ ગયું ભાઈ. પણ હું હમણાં પહોંચું જ છું.\" \n\n\"ઓકે, પણ ફટાફટ પહોંચ. અહીં બધા જ આવી ગયા છે. બસ માત્ર તારી જ રાહ છે. તું આવીને કંઈક શેર, શાયરીઓ પેશ કર એટલે મજા આવે હોળી રમવાની. બધા સાથે હોઈએ ને !\" \n\n\"હા હા ભાઈ તું ફોન મુક, હું બસ થોડી જ વારમાં ત્યાં પહોંચું છું.\" \n\n\"સારું ભાઈ, ત્યારે.\" \n\nફાગણના રંગો ચોમેળ ઉડી રહ્યા હતા. નાના મોટા ગામડાની ગલીઓ હોય, કે પછી શહેરોની સમયના ઘટમાળમાં દબાયેલી કર્કશી શ્રુષ્ટિ.  ગામડામાં મિત્રોની ટોળકીઓના રૂપ ગેરીયામાં પરિવર્તિત થયેલ હોય, કે પછી શહેરોમાં કોઈ ફામ હાઉસ કે કોઈ એક મિત્રને ઘરે બધા જ મિત્રો એકત્ર થઈને આ રંગોનું પર્વ ઉજવતા હોય. પણ ફાગણનો મીઠો ફાલ આજે ચોપાસ સ્નેહની ઊર્મિઓની અમી ધારાથી ઉગતો ક્યાંક આધુનિક ડીજે ડિસ્કો, તો ક્યાંક અલગ અલગ ઢોલ કે અન્ય ચીજ વસ્તુઓ પરના તાલ સાથે હર કોઈ એક મેકને રંગ લગાવીને હરખાય રહ્યા હતા. \n\nહજુ સવારની શરૂઆત થઈ હતી. માટે ક્યાંક રંગોથી રમવાનું હજુ ચાલુ નહોતું થયું, તો ક્યાંક પ્રારંભ થઇ ચુક્યો હતો. મનીષ પણ કૃણાલનો ફોન મુકતા જ બાઈકને કિક મારીને રસ્તામાં મળતા મિત્રોને હાથે રંગોએ રંગાતો મેઈન માર્ગ પર ચડે છે. નાના મોટા વાહનોથી ધમધમતા હાઇવે પર પણ ક્યાંક કોરોના જેવી વૈશ્વિક મહામારીની અસર વર્તાય રહી હતી.  કોરોનાને લીધે સૌ પોતાની સુરક્ષા માટે મોટા ભાગના વાહન ચાલકો, અને સવાર કેટલાય લોકો મોઢા પર માસ્ક પહેરી બહાર નીકળી રહ્યા હતા. \n\nમનીષ પણ પોતાના મુખ પર રૂમાલ બાંધી પથ કાપવા લાગે છે. લગભગ અડધોક માર્ગ પસાર કરીને આગળ બાઇકને વેગડું કરી રહ્યો હતો, એટલામાં પોતાની થોડે ચાલી રહેલા બાઇકને સામેથી આવતી એક મોટી ગાડીએ તેજ ટકર સાથે સાઈડ પર પટકાવી દીધી. આ દ્રશ્ય જોતા જ ત્યાં હાજર રહેલા અન્ય વાહન ચાલક તેમજ સવારો પોતાના મોબાઈલમાં મદદની જગ્યાએ ફોટા અને વીડિયો બનાવવા લાગી જાય છે. \n\nએક તરફ વધુ મોડું મનીષને થઈ રહ્યું હતું. અને આ દ્રશ્ય જોતા જ તેના હ્ર્દયમાં ત્યાંના અન્ય લોકો પ્રત્યે ગુસ્સો આવતા તે ધુઆપુઆ થઈ રહ્યો હતો. તે તે જ ક્ષણે પોતાના બાઇકને સાઈડમાં ઉભું રાખી પોતે અકસ્માત ભણી ચાલતો 108 હેલ્પ લાઇન પર ઝડપથી ફોન લગાવે છે. બાઇક પર સવાર બંને પતિ,પત્ની ઇજાગ્રસ્ત હતા. તેમાં પુરુષને માથામાં લાગવાથી ખુબજ ગંભીર રીતે પીડાય રહ્યો હતો.  મનીષ પોતાના રૂમાલથી તેના માથા માંથી વહી જતા રુધિરને રોકવાના યત્નો કરી રહ્યો હતો. \n\nઆટલી વિષમ પરિસ્થિતિ એક નવયુગલ દંપતી માટે આ અકસ્માતથી થઈ હતી. છતાં ત્યાં હાજર રહેલા આટલી મોટી સંખ્યામાં રહેલા લોકો માંથી કોઈ મનીષ સાથે રત્તી ભર પણ મદદ કરવા આગળ નહોતું આવી રહ્યું.  બસ એ સૌને રસ હતો માત્ર ફોટા અને વીડિયો બનાવતા દૂરથી જોવામાં જ. \n\nમનીષ પોતાનાથી બનતી બધીજ સારવાર કરી પોતે એમ્બ્યુલન્સ આવે ત્યાં સુધી ખૂબ પ્રયત્નો કરે છે.  એટલામાં 108 હેલ્પ લાઇનમાંથી એમ્બ્યુલન્સ ત્યાં આવી પહોંચે છે. તેની જ પાછળ કેટલાક મિડિયાવાળા પણ ત્યાં આવતા સૌને પૂછવા લાગે છે.  પણ યુવકની ખૂબ ગંભીર સ્થિતિ હોવાથી એમ્બ્યુલન્સ ચાલક શીઘ્ર નજીકની હોસ્પિટલ ભણી વેગીલી કરી મૂકે છે. \n\n\n\nમિડિયાવાળાને અકસ્માત સ્થાનેથી કોઈ યોગ્ય માહિતી ન મળતા, અને કેટલાક લોકોએ મનીષ વિશે ચીંધતા તેઓ એમ્બ્યુલન્સની પાછળ પાછળ હોસ્પિટલ આવી મનીષને અકસ્માત વિશે સઘળું પૂછતાં સંપૂર્ણ માહિતી સાથે ન્યુઝ ચેનલો પર ન્યુઝ રિપોર્ટરો રજૂ કરે છે.  ઘણી વાર પછી સંપૂર્ણ તે દંપતીની સારવાર પુરી થયા પશ્ચ્યાત મનીષને કૃણાલના ઘરે મિત્રો સાથે હોળી રમવા જવાનું યાદ આવે છે.  તે હજુ પોતાના ખિસ્સામાંથી સેલફોન કાઢી કોઈક મિત્રને ફોન દ્વારા જાણ કરે, તેટલામાં દર્દીના કમરામાં ઘણા બધા યુવકો એક સાથે આવે છે. તેમની સાથે ડોક્ટર અને નર્સ પણ પ્રવેશે છે. \n\n\"તમે સૌ ! હું હમણાં તમને જ ફોન કરવાનો હતો.  એમ સોરી ફ્રેન્ડ્સ. હું આ લોકોને લોહીમાં નીતરતા મૂકીને ના આવી શક્યો.\" \n\n\"ઓકે કંઈ વાંધો નહીં ભાઈ. તે તો આજે માનવતાનો ખરો રંગ બતાવ્યો.  તે આજે એક દંપતીને માણસને નાતે બચાવીને કાકા અને કાકીના સંસ્કારોને સમગ્ર સમાજને બતાવતા સાચું ઉદાહરણ પૂરું પાડ્યું છે. વિ આર પ્રાઉડ ઓફ યુ.  અને અમે પણ કોઈ મદદની આવશ્યકતા હોય, તો તેના માટે જ અહીં આવ્યા છીએ.\" \n\nસૌ મિત્રો પણ મનીષ અને તેમના માતા પિતાને બિરદાવતા ડોક્ટર સહિત હર કોઈ ત્યાંના લોકોને માનવતાના રંગોથી આજે હોળી ઉજવનાર મનીષ અને તેમના બધા જ મિત્રો પ્રત્યે ગવરવી આંખો છલકી ઉઠી.",
      "duration": "4 mins",
      "category": "Inspirational"
    },
    {
      "id": 52,
      "title": "એકતા",
      "story_name": "આપણે બધાં જાણીએ જ છીએ કે ભારતે ઔદ્યોગિક ક્ષેત્રે હાલ ખૂબ જ મોટી હરણફાળ ભરેલ છે, જેની પાછળનું એક માત્ર જો કારણ હોય તો તે આપણાં દેશનાં નાનામાં નાનાં મજૂરો કારીગરો કે જેતે કંપનીનાં મેનેજરો. આમ આ ત્રણેય એ ઔધોગિક ક્રાંતિનાં ત્રણ આધારભૂત સ્તંભ છે. આ ક્રાંતિમાં મેનેજમેન્ટ અને એડમિનિસ્ટ્રેશનનો પણ અગત્યનો ફાળો રહેલો હોય છે જેમાં કોઈ શંકાને સ્થાન નથી, પરંતુ ઉપર જણાવ્યું તે મુજબ ઉપરના ત્રણ સ્તંભ જ ના હોય તો પછી મેનેજમેન્ટ કે એડમિનિસ્ટ્રેશનનુ કોઈ કામ રહેતું જ નથી.\n\nકોઈપણ કંપની કે ઉદ્યોગો પડી ભાગ્યા હોય તો તેનું એકમાત્ર કારણ એ જ હોય છે કે આ ત્રણ આધારભૂત સ્તંભમાં જ કોઈ સંકલનનો અભાવ હોય.\n\nસ્થળ : શાહ ટેક્સટાઇલ ઇન્ડસ્ટ્રી \n\nસમય : સવારનાં 11 કલાક.\n\nશાહ ટેક્સટાઇલ કંપનીનાં દરવાજા બહાર, \"હમારી માંગે પુરી કરો\" \"સમાન કામ સમાન વેતન\" \"ફરજની કલાકો નક્કી કરો\" \"પગાર બઢાવો\" આવા વગેરે બેનરો લઈને કંપનીનાં દરવાજા બહાર બેસેલા હતાં. બધાની આગળ વર્કર યુનિયનનો લીડર રાકેશ બેસેલ હતો. તે બધાં જ કારીગરોમાં ઉત્સાહ ભરવાં માટે પુરે પુરા જોશથી નારાઓ લગાવી, સૂત્રોચ્ચાર કરી રહ્યો હતો. \n\nબરાબર એ જ સમયે મનસુખ શાહ પોતાની આલીશાન કાર લઈ ત્યાં આવી પહોંચે છે. કંપનીની બહાર પહોંચતાની સાથે જ તેની નજર રાકેશ અને અન્ય કારીગરો તરફ ગઈ. આથી તે રાકેશને પોતાની કાર નજીક બોલાવી તેને ઓફિસમાં મળવા માટે સમજાવે છે.\n\n\"સાથીઓ તમે જરાપણ ચિંતા ના કરશો, અને આવો જ જુસ્સો જાળવી રાખતો. જ્યાં સુધી આપણી બધી જ માંગો પુરી નહીં થશે ત્યાં સુધી આપણે હથિયાર હેઠાં મુકવાના થતાં જ નથી.\" રાકેશ અન્ય કારીગરો સામે જોઇને મક્કમતા સાથે બોલે છે.\n\n\"હા...હા...ચોક્કસ…! તમે મનસુખ સાહેબને મળીને આપણી બધી જ માંગો વિશે જણાવો.!\" એક કારીગર રાકેશની સામે જોઈને બોલે છે.\n\n\"હા ! ચોક્કસ હવે કોઈપણ સંજોગોમાં આપણે ઝૂકવાનું થતું નથી જ !\" રાકેશ આટલું બોલી મનસુખ શાહને મળવા કંપનીમાં પ્રવેશે છે.\n\n***\n\nશાહ ટેક્સટાઇલ ઇન્ડસ્ટ્રી આખા શહેરમાં જ નહીં પરંતુ સમગ્ર રાજ્ય અને દેશમાં સારી એવી ખ્યાતિ ધરાવતી હતી. શાહ કંપનીની શરૂઆત આજથી 20 વર્ષ અગાવ મોહનલાલ શાહએ પોતાની પુરોગામી બુદ્ધિ અને દીર્ઘદ્રષ્ટિ દ્વારા આ શહેરમાં સ્થાપેલ હતી.  આ ઉપરાંત સમગ્ર શહેરમાં શાહ કંપની એટલા માટે જાણીતી હતી કારણ કે શહેરનાં લગભગ 60 ટકા લોકોને આ જ કંપનીમાં ધંધા રોજગાર મળી રહેતો હતો. આથી તમામ લોકોને પણ પોતાના જ શહેરમાં ધંધા રોજગાર મળી રહેતો હતો.\n\nધીમે ધીમે દિવસો, અઠવાડિયા અને વર્ષો વિતાવા લાગ્યાં, શાહ કંપનીમાં પણ મોહનલાલનાં વારસદારો પોત પોતાનું આધિપત્ય જમાવી રહ્યાં હતાં. એવામાં મોહનલાલ શાહનાં પૌત્ર મનસુખ શાહએ કંપનીનો સી.ઈ.ઓની કમાન સંભાળી, જ્યારથી મનસુખ શાહે કંપનીનું સી.ઈ.ઓ નો હોદ્દો સંભાળ્યો ત્યારથી શાહ કંપનીએ સારો એવો પ્રોફિટ કર્યો હતો. કંપનીએ ફાયદો મેળવ્યો હતો એમાં કોઈ બેમત ના હતો, પરંતુ મનસુખ શાહે ક્યારેય પોતાની કંપનીનાં વર્કર્સ વિશે કે પછી તેનાં ફાયદા વિશે ક્યારેય વિચાર કર્યો જ ન હતો. આથી કંપનીમાં કામ કરી રહેલાં બધાં જ વર્કરોમાં ગુસ્સો, અવિશ્વાસ અને વિગ્રહનું વંટોળ ઉદ્દભવવાની શરૂઆત થઈ રહી હતી.\n\nએવામાં આ બધાં વર્કરોની સાથે જ કામ કરી રહેલાં એક વર્કર રાકેશે આ કંપનીમાં કામ કરી રહેલાં તમામ વર્કરોનું એક યુનિયન બનાવ્યું અને પોતે આ યુનિયનનો લીડર બની બેસેલ હતો. બધાં વર્કરોને તેણે આ યુનિયનનાં ફાયદાઓ વિશે જણાવી તે બધાની સ્ટેમ્પ પર સહી કરાવી હતી. હાલ પરિસ્થિતિ એવી નિર્માણ પામી હતી કે બધાં કારીગરોને રાકેશની વાત પર સહેલાયથી વિશ્વાસ આવી ગયો. આથી રાકેશ જેમ કહેતો તેમ બધાં લાચાર કારીગરો કરતાં હતાં.\n\nહાલમાં એક તરફ લગ્નગાળો પુર જોશમાં જામી રહ્યો હતો, તો બીજી તરફ શાહ કંપનીને કાપડ માટે મળતાં ઓર્ડરમાં પણ ખાસ્સો એવો વધારો થઈ રહ્યો હતો. આથી મનસુખ શાહે કંપનીમાં કામ કરી રહેલાં તમામ કારીગરોને \"ઓછામાં ઓછી 15 કલાક, ફરજીયાત પણે નોકરી કરવી પડશે અને અઠવાડિયામાં ત્રણ વખત નાઈટ શિફ્ટ કરવી પડશે.\" - આવો જોહુકમ બધાં કારીગરોને ફરજિયાત પણે લાગુ કરવાં માટે તમામ વિભાગનાં મેનેજરોને સૂચના આપી દીધેલ હતી, અને સાથો સાથ એ પણ જણાવ્યું હતું કે,\"જે કારીગરોને આ નિયમ મંજુર ના હોય તેઓએ પોતાની નોકરીથી હાથ ધોવા પડશે.\" - મનસુખ શાહનાં આ જોહુકમને લીધે તમામ કારીગરોમાં અસંતોષની લાગણીઓ વ્યાપેલ હતી. રાકેશ આ તકનો લાભ જોઈને તમામ કારીગરોને હડતાળ પાડવા માટે સમજાવે છે, અને બધાં જ કારીગરો મનસુખ શાહની જોહુકમીથી ખૂબ જ ત્રાસી ગયેલાં રાકેશની વાત હડતાળ પાડવાની વાત સાથે સહમત થઈ જાય છે.\n\n***\n\nસ્થળ : મનસુખ શાહની ચેમ્બર.\n\nસમય : સવારનાં 11 : 30 કલાક.\n\nરાકેશ મનસુખ શાહની ચેમ્બરમાં પ્રવેશે છે, હાલમાં મનસુખ શાહનો ચહેરો ગુસ્સાથી લાલચોળ થઈ ગયો હતો, તેનો ગુસ્સો સાતમા આસમાને પહોંચી ગયો હતો, તેનાં કપાળ પર કરચલીઓ છવાઈ ગઈ હતી. તેનાં ચહેરા પર ચિંતાઓની લકીરો છવાય ગયેલ હતી. એક સમયે તો તેને બધાં જ કારીગરોને છુટ્ટા કરવાનો વિચાર આવ્યો પરંતુ હાલ લગ્નની સિઝન ચાલી રહેલ હોવાથી મનસુખ પોતાનો ગુસ્સો ગળા નીચે ઉતારી દે છે.\n\n\"રાકેશ ! આ બધું શું માંડ્યું છે ? શું તને તારી નોકરી વ્હાલી નથી ?\" મનસુખ શાહ થોડા ગંભીર અવાજે રાકેશને પૂછે છે.\n\n\"સાહેબ ! આ મારા એકની રજુઆત નથી પરંતુ આ અમારા સમગ્ર \"વર્કર્સ યુનિયન\"ની માંગ છે, અને જે યથાયોગ્ય પણ છે!\" રાકેશ મનસુખ શાહની આંખો સામે આંખો મેળવી બોલે છે.\n\n\"તો તને શું લાગે છે કે હું તમારી બધી રજુઆત માની લઈશ એમ..?\" મનસુખ શાહ થોડાં ગુસ્સા સાથે રાકેશને પૂછે છે.\n\n\"માનશો નહીં...પરંતુ તમારે અમારી રજુઆત માનવી જ પડશે..!\" રાકેશ મનુસખ શાહની સામે જોઈને એક અલગ જ આત્મવિશ્વાસ સાથે જણાવે છે.\n\n\"વ્હોટ યુ મીન..! તને એ બાબતનું ભાન છે કે તું હાલ કોની સામે વાત કરી રહ્યો છો ?\" મનસુખ શાહ ગુસ્સા સાથે પૂછે છે.\n\n\"હા ! હું હાલ શાહ ટેક્સટાઇલ કંપનીના સી.ઈ.ઓ મનસુખ શાહ સાથે વાત કરી રહ્યો છું, કે જેને હાલ પુરજોશમાં સિઝન ખીલેલ હોવાથી કારીગરોની ખૂબ જ જરૂરિયાત છે !\" રાકેશ મનસુખ શાહની દુખતી રગ દબાવતા બોલે છે.\n\n\"તો શું તું કોઈપણ રીતે ઝુકીશ નહિ..? હું તને નોકરી પરથી કાઢી મુકીશ.\" મનસુખ શાહ રાકેશની ધમકાવતા બોલે છે.\n\n\"તમે ધારો તો મને આજે જ, અત્યારે જ નોકરી પરથી કાઢી શકો છો, પરંતુ એ બાબત ના ભૂલતા કે જો મને એકને કાઢ્યો તો બાકીનાં 500 કારીગરો પણ મારી સાથે રાજીનામુ આપશે. જેનાથી કદાચ તમારે રસ્તા પર આવી જવાની પણ નોબત આવી શકે છે.\" રાકેશ મક્કમ ઈરાદા સાથે મનસુખ શાહની સામે જોઇને બોલે છે.\n\n\"તો તું કોઈપણ શરતે કે કિંમતે તારા હથિયાર હેઠાં નહીં મુકીશ એમ..?\" મનસુખ શાહ પરિસ્થિતિનો તાગ મેળવતાં રાકેશની સામે જોઇને પૂછે છે.\n\n\"જી..બિલકુલ નહિ..!\" રાકેશ પોતાની વાત પર અડગ રહીને મનસુખ શાહને જણાવે છે.\n\n\"જો તારો પગાર 60000 હજાર કરી આપું અને તને શહેરમાં મારો એક 3 બી.એચ.કે ફ્લેટ છે, એ તને ગિફ્ટમાં આપું તો પણ નહી ?\" મનસુખ શાહ થોડું વિચાર્યા બાદ રાકેશની સામે જોઇને પૂછે છે.\n\n\"સાહેબ ! હું થોડો કોઈ પાગલ છું, કે તમારી આવી સારી ઓફરને સાવ સામાન્ય એવાં કારીગરો માટે ઠુકરાવું. ડીલ ફાઇનલ...આવતીકાલથી બધાં જ કારીગરો કામ પર આવી જશે.\" રાકેશ પોતાનું મૂળ સ્વરૂપમાં આવતાં આવતાં મનસુખ શાહની વાત સાથે સહમત થતાં બોલે છે.\n\nત્યારબાદ રાકેશ મનસુખ શાહની ચેમ્બરની બહાર નીકળે છે, પોતાનાં લીડરને બહાર આવતો જોઈને \"આપણાં લીડરની જય હો\" એવાં નારાઓ લગાવે છે. એવામાં રાકેશ ટોળાની વચ્ચોવચ આવી પહોંચે છે, અને બધાં જ કારીગરો રાકેશને ઘેરી વળે છે, અને તે ટોળા સાથે ચર્ચા વિચારણા કરવાં માંડે છે.\n\n\"સાથીઓ આપણી જે કાંઈ માંગ હતી, તે પુરી કરવાં માટે મનસુખ સાહેબ તૈયાર થઈ ગયાં છે...પણ…!\" રાકેશ પોતાની મૂળ વાત છુપાવતા બધાં કારીગરોની સામે જોઈને જણાવે છે.\n\n\"પણ...પણ...શું….રાકેશભાઈ…?\" ટોળામાંથી એક કારીગર રાકેશની સામે જોઇને પૂછે છે.\n\n\"મનસુખ સાહેબનું કહેવું છે કે હું તો મારા તમામ કારીગરોના સારામાં જ રાજી છું, જો મારું ચાલતું હોય તો હું હાલ જ તમારા બધાનો પગાર વધારી આપત, પણ મારે આ નિર્ણય માટે મારા પિતાને અને ભાઈઓને પૂછવું પડે. જેનાં માટે થોડો સમય લાગશે. બાકી તમને બધાને આ વર્ષે 5000 હજાર રૂપિયા દિવાળી પર બોનસ પણ આપવા માટે પણ મનસુખ સાહેબ તૈયાર થઈ ગયાં છે, અને બાકી બધી રજુઆતોનો પણ થોડાં જ સમયમાં પુરી થશે એવો મને તેઓએ વિશ્વાસ આપ્યો છે. આથી આપણે બધાએ આવતીકાલથી નોકરીએ આવી જવાનું રહેશે\" રાકેશ બધાં કારીગરોને પ્રલોભન આપતાં જણાવે છે.\n\nબધાં કારીગરોને રાકેશ પર ખૂબ જ વિશ્વાસ હોવાને લીધે અને રાકેશે આપેલ દિવાળી બોનસનાં પ્રલોભનને લીધે બધાં જ કારીગરો આવતીકાલથી નોકરી પર ચડવાં માટે તૈયાર થઈ જાય છે. આ જોઈ રાકેશ મનોમન ખૂબ જ ખુશ હતો. જાણે કોઈ ભયંકર યુદ્ધમાં પોતાનો વિજય થયો હોય તેવુ રાકેશ અનુભવી રહ્યો હતો. \n\nબરાબર એ જ સમયે \n\nમહેશ કરીને એક પટ્ટાવાળો ત્યાં આવી પહોંચે છે, અને રાકેશનાં આ ચહેરા પાછળ છુપાયેલ બીજા ચહેરાને બધાં જ કારીગરો સામે બેનકાબ કરીને ખુલ્લો પાડતાં, મનસુખ શાહ અને રાકેશ વચ્ચે જે કંઈપણ વાત થઈ હતી, તે બધાને જણાવે છે, આ સાંભળીને બધાં કારીગરોને પોતાનાં કાન પર વિશ્વાસ નહોતો આવી રહ્યો. પોતે જેનાં પર આંખો બંધ કરીને અતૂટ આંધળો વિશ્વાસ મુકીને લીડર બનાવેલ હતો, તે લાલચમાં આવીને તેઓ સાથે વિશ્વાસઘાત કરશે એવું તેઓએ સપનામાં પણ વિચાર્યું ન હતું.\n\n\"મહેશ ! તને અમારી યુનિટી તોડવા માટે જ મનસુખ શાહે મોકલ્યો છે ને ?\" રાકેશ પોતાનો તેજ દિમાગ વાપરતાં આખી પરિસ્થિતિને પોતાની તરફેણમાં કરતાં કરતાં મહેશની સામે જોઇને પૂછે છે.\n\n\"રાકેશભાઈ ! મને આ બાબતનો પાક્કો વિશ્વાસ હતો કે આ લાચાર અને ભોળા મજૂરોને તમે ગમે તેમ કરીને ભોળવી લેશો જ તે. એટલે મેં તમારી મનસુખ સાથે જે મુલાકાત થઈ હતી, તેનો ચોરી છુપીથી સંપૂર્ણ વિડિયો ઉતારી લીધેલ છે.\" પોતાનાં મોબાઈલમાં વીડિયો બતાવતાં મહેશ જણાવે છે.\n\n\"અમારે હવે કોઈ જ લીડરની જરૂર નથી. અમે હવે અમારી આ લડત લીડરનાં દમ પર નહીં પરંતુ એકતાના દમ પર લડીશું.\" એક કારીગર રાકેશની સામે ગુસ્સા સાથે બોલે છે.\n\nબરાબર આ જ સમયે રાકેશને જાણે પરિસ્થિતિનો તાગ મળી ગયો હોય તેમ તે એક્દમથી દોડીને નાસી છૂટે છે. બીજે દિવસે એકપણ કારીગર નોકરી પર આવેલ ના જોઈને મનસુખ શાહ વિચારોમાં ગરકાવ થઈ જાય છે, તે રાકેશને કોલ પણ કરે છે, પરંતુ રાકેશનો મોબાઈલ \"સ્વીચ ઓફ\" બતાવી રહ્યાં હતાં. અંતે પોતાની પાસે અન્ય કોઈ જ વિકલ્પ ના હોવાને લીધે મનસુખ શાહ બધાં કારીગરોની માંગો સાથે સહમત થઈ જાય છે, અને અંતે તે બધાં કારીગરોની કોઈપણ લીડર વગર જીત થાય છે જેનું એકમાત્ર કારણ હતું તેઓની વચ્ચે રહેલ \"એકતા\".\n\nમિત્રો આથી જ કહેવાય છે કે, \"એકતામાં જ સાચું બળ રહેલું છે.\" તમે એક લાકડીને તો સહેલાયથી તોડી શકો છો પરંતુ એ લાકડીના ભારાને નહીં…માટે આપણે પણ સંગઠિત થઈને રહેવું જોઈએ, ઇતિહાસ પણ એ બાબતની સાક્ષી પુરાવે છે કે જેઓ સંગઠિત નથી થયાં, તેઓનું ચોક્કસપણે પતન થયેલું છે. ઉપરાંત આપણે જે લીડર પસંદ કરીએ છીએ, તેની પૂરેપૂરી રીતે ચોકસાઈ કર્યા બાદ જ પસંદગી કરવી જોઈએ, અથવા તેનું ખરાબ પરિણામ ભોગવવા માટે તૈયાર રહેવું જોઈએ.\n\n",
      "duration": "8 mins",
      "category": "Inspirational"
    },
    {
      "id": 53,
      "title": "વીર પસલી",
      "story_name": "વનિતાએ એવા તો શા પુણ્ય કર્યા હશે કે એને અમિત જેવાે ભાઈ મળ્યો. નસીબદારને જ આવો ભાઈ મળે. લોકોની ગુસપુસ ચાલી રહી હતી. જો કે લોકો જે કરતા હતા એમાં જરા પણ અતિશયોક્તિ ન હતી. વનિતા સૌથી મોટી બહેન હતી. એના પછી ત્રણ ભાઈઓ હતા. જો કે વનિતા ખાસ ભણી ન હતી. માંડ પોતાની સહી કરી શકતી હતી. એ ઘણું ઘુંટાવ્યા પછી, પરંતુ એટલું ખરું કે ખાનદાન ખોરડું હતું એટલે લગ્નમાં ખાસ વાંધો ન આવ્યો.આમ તો દેખાવમાં પહેલી નજર કોઈ આકર્ષાય એવો દેખાવ ન હતો. પોતાનો ધંધો હતો.અઢળક સંપત્તિ હતી, પરંતુ મા-બાપનો બાેલ ઊથાપવાની એની હિંમત નહોતી.લગ્ન બાદ પત્ની સામે જોવું પણ એના પતિને ગમતું ન હતું. મનમાં ઊંડે ઊંડે થતું કે, ખાનદાની ખોરડું શું માત્ર આ જ હતું ? એ સિવાય મને પત્ની સ્વરૂપે કોઈ સારી સ્ત્રીના મળી શકે? દિવસે દિવસે પતિનો વસવસાે વધતો જ ગયાે. પરિણામ સ્વરૂપ પતિએ બીજી સ્ત્રી સાથે સંબંધ બાંધી દીધાં. વનિતા સાથે અબોલા તો ચાલુ હતા. આવી વાતો તો જંગલની આગની જેમ ફેલાઈ જાય. વનિતાના મા-બાપે જયારે આ બાબતમાં જમાઈ સાથે વાત કરી તો જમાઈએ રાેકડું જ પરખાવી દીધું,\"મેં તમારી દીકરીને મારા ઘરમાંથી કાઢી નથી મૂકી.હું એને કંઈ ત્રાસ નથી આપતો. હા, એટલું ખરું કે હું જિંદગીમાં ક્યારેય એને પત્ની તરીકે સ્થાન નહીં આપું. બાકી મારા ઘરમાં એને કોઈ વાતનું દુઃખ નહીં રહે. \" \n\nજમાઈને સમજાવા સાસુ-સસરા અને મા-બાપે ઘણા પ્રયત્નાે કર્યા. આખરે જમાઈની મક્કમતા જોઇને મા-બાપ વનિતાને પોતાના ઘરે લઈ આવ્યા. જો કે, સમાજમાં બધા એમને સમજાવતાં હતાં કે, દીકરીને પાછી લઈ આવ્યા છો તો જમાઈ પાસે કોઈ ચોક્કસ રકમ માગો અથવા તો દર મહિને નિયમિત રકમ બાંધી દેા. પરંતુ વનિતા ના મા-બાપ કહેતાં અમે અમારી ખાનદાની નહીં છોડીએ. સામા પક્ષે વનિતાના સાસુ-સસરા બળજબરીથી લાખ રૂપિયા આપી ગયા અને કહેતા ગયા, \"અમને માફ કરજો, અમારો ઇરાદો તમારી દીકરીની જિંદગી બરબાદ કરવાનો નહતો, પરંતુ અમારા દીકરા પાસે અમારું કંઈ ચાલતું નથી. એકનો એક દીકરો છે. એને સમજાવવા પ્રયત્ન કરીએ છીએ તો ઘર છોડીને ચાલી જવાની ધમકી આપે છે. તમે લાખ રૂપિયા નહીં સ્વીકારો કે અમને લાગશે કે તમે અમને માફ નથી કર્યાં. આ સિવાય પણ વનિતાને જ્યારે જરૂર પડે ત્યારે અમારી પાસે પૈસા માગી લે એ પણ એના હક તરીકે, નહીં કે \"ભીખ તરીકે\" કહેતાં વનિતાના સાસુ-સસરા રડી પડ્યા.\n\nઆખરે એવું નક્કી થયું કે લાખ રૂપિયા વનિતાના નામે મૂકી દેવા. વનિતામા બુદ્ધિનો અભાવ હતો જ. પિયરમાં પણ એ તો ખુશ જ રહેતી હતી. પરંતુ મા-બાપનું થોડા જ વખતમાં મૃત્યુ થતાં મોટા ભાભીનું ઘરમાં વર્ચસ્વ સ્થપાઈ ગયું હતું. વનિતાને ભાગે છણકા છાકાેટા જ સાંભળવામાં આવતા. મોટા ભાભીને બે દિયરાે પણ આંખના કણાની જેમ ખૂંચતા હતા, તેથી મોટાભાઈ અને ભાભી જુદા જતા રહેતાં ઘરની જવાબદારી વનિતા પર આવી ગઈ. બીજા ભાઈના લગ્ન થતાં એ પણ જુદાે જતો રહ્યાે. જ્યારે નાના ભાઈએ પર જ્ઞાતિની છોકરી સાથે લગ્ન કરતાં બધાના તિરસ્કારનો સામનો તો કરવો જ પડયો, પરંતુ નાનાે ભાઈ અમિત કહેતો એવું માનવાની જરૂર નથી કે જ્ઞાતિની છોકરી જ ખાનદાન હોય અને પરજ્ઞાતિની છોકરી ખાનદાન ના હોય. મૂળ વાત તો માણસના સંસ્કારની છે. અમિતની પત્ની મમતાએ પતિને કહ્યું, \"આ બધા ની નફરત એક દિવસ પ્રેમમાં બદલીને જ રહીશ. જ્ઞાતિ અને સંસ્કારને કંઇ જ સંબંધ નથી. હું ક્યારેય તમને નફરતનો સામનો કરવો પડે એવી સ્થિતિ ઉત્પન્ન નહીં થવા દઊં.\"મમતાએ આવતાની સાથે જ એના નામને સાર્થક કરવા માંડ્યું. વનિતાને ખૂબ પ્રેમથી રાખવા માંડી. વનિતામા બુદ્ધિ ઓછી હતી. પણ પ્રેમ ના સમજી શકે એટલી પણ ઓછી બુદ્ધિ ન હતી. વનિતા પણ મમતા જોડે ઘણી આત્મીયતાથી રહેવા લાગી હતી. એટલું જ નહીં, એના દીકરા દીકરીને પણ પ્રેમ થી રાખતી હતી.\n\nજો કે અમીતની આવક ખાસ ન હતી. બચત તો ક્યાંથી હોય? હા, દેવું તો ચોક્કસ વધતું જતું હતું. પરંતુ એના વનિતા પ્રત્યેના પ્રેમમાં ક્યાંય ઓટ આવી ન હતી. જો કે રક્ષાબંધન પર એ ત્રણેય ભાઇઓને રાખડી બાંધતી, પરંતુ પૈસાની ક્યારે અપેક્ષા રાખતી ન હતી. જો કે બધા સલાહ- સુચનાે જરુર આપતા કે તારા મોટાભાઈ પાસે ઘણો પૈસો છે. તારા વચલા ભાઈ ભાભી બંને જણા કમાય છે. હજાર રૂપિયાથી ઓછા આપે તો રાખડી બાંધવાની જ નહીં. જાણે કે રાખડી બાંધવી એ વહેપાર બની ના ગયો હોય ? અરે, ભાઈ જે વીર પસલી આપે છે એ તો એક પ્રતીક છે. તમે એને પૈસાથી તોળાે તો પ્રેમ લુપ્ત થઈ જાય. એટલી સમજ વનિતામાં હતી. ભલે બે મોટા ભાઈઓ ઘણી મોટી રકમ આપે તો પણ જે પ્રેમ નાનાે ભાઈ અમિત આપે છે એની સમક્ષ કોઈ આવી શકે તેમ નથી. અમિતનો દીકરો જક લઈને બેઠો હતો કે હું ભણવા માટે પરદેશ જ જઈશ. એને પરદેશ મોકલવા માટે પણ અમિતને દેવું જ કરવું પડ્યું. એની દીકરી પરણાવી એ વખતે પણ દેવું જ કરવું પડ્યું. ઓછી આવકમાં પણ પ્રેમથી કઈ રીતે રહેવું એ વાત બધાએ અમિત અને મમતા પાસેથી શીખવા જેવી હતી. \n\nદીકરો પરદેશમાં ભણીને કમાતો થશે અને ધીરે ધીરે બધું દેવું ભરપાઈ થવા માંડશે એ આશા પણ ઠગારી નીવડી. કારણ દીકરાએ પરદેશમાં જ ત્યાંની યુવતી સાથે લગ્ન કરી લીધાં. જો કે યથાશક્તિ એ મદદ કરતો, પરંતુ એનાથી માત્ર વ્યાજ જ ભરાતું. એ દરમિયાન વનિતાની તબિયત બગડતી જતી હતી. વારંવાર ઘરમાં બેભાન થઇ જતી હતી. ઘરના ખર્ચા તો વધતા જ જતા હતાં. આખરે વનિતાના પૈસામાંથી દવાના પૈસા લેવા પડ્યા. છેવટે ડોકટરેાએ કહ્યું કે ઓપરેશન કરવું પડશે. ઓપરેશન પછી પણ સારું થવાની શક્યતા નહિવત છે. છતાં પ્રયત્ન કરીએ. ઘણા બધા કેસમાં સારું પણ થાય છે. અમિતે પૈસા માટે બંને ભાઈઓ ને વાત કરી, પરંતુ બંને જણા પાસે વધુ ખર્ચો થઈ જાય છે એવા બહાના ઊભાં જ હતાં. એટલું જ નહીં, પરંતુ ઓપરેશન વખતે કે દવાખાને કોઈ આવ્યું પણ નહીં. તેથી જ મમતાએ કહ્યું કે આપણો દીકરો સિટિઝન થઈ ગયો છે. આપણે પરદેશ જતા રહીએ.હું પણ તમારી સાથે કમાઈશ અને દેવું ચૂકતે પણ કરીશું અને વનીતાબેન ની ઉત્તમ સારવાર પણ થશે. વનિતાનું ઓપરેશન દેવું કરીને કરાવ્યું પણ સફળ ના થયું.\n\nડોક્ટરોએ કહ્યું, \"મગજ સુધી લાેહી નહીં પહોંચવાના કારણે વારંવાર આવુ થતું રહેશે.\"અમિત અને મમતા એ બંને મોટા ભાઈઓ ને વાત કરી કે તમે બહેનને તમારે ત્યાં રાખો અમે પૈસા મોકલીશું, પરંતુ બંને ભાભીઓએ તબિયત સારી નહીં હોવાનું કારણ આગળ ધર્યું. હકીકતમાં વનિતાને રાખવા કોઈ તૈયાર ન હતું. આખરે માત્ર પૈસાદારોને જ પોસાય એવા વૃદ્ધાશ્રમમાં પ્રવેશ મળી ગયો હતો. અમિત અને મમતા નિશ્ચિંત મને પરદેશ જવા ઉપડી ગયા હતા. અવારનવાર અમિત અને મમતા બન્ને ભાઈઓને ફોન કરી ને કહેતા હતા કે તમે વનિતાની ખબર લેજો, પરંતુ બંનેમાંથી કોઈની પણ પાસે સમય ન હતો. કદાચ સમય નથી એવું કહેવા ખાતર જ કહેતા. ક્યારેક કહેતા કે, \"અમે જરૂર જઈશું પણ, ક્યારેય વનિતાને મળવા જતા નહીં. ત્યારબાદ અમિત એના મિત્રોને કહેતો કે તમે મારી બહેનની ખબર લેવા જજો અને મિત્રો અચૂકપણે વનિતાની ખબર લેવા જતાં. અમિત અને મમતા સખત કામ કરતા અને કરકસરથી રહેતાં જેથી ઘણું બધું દેવું ચૂકતે થવા માંડ્યું હતું. તે ઉપરાંત થોડી ઘણી બચત પણ થતી. મમતા ઘણીવાર કહેતી, \"વનીતાબેનને એકલા મૂકતા મારો જીવ નથી ચાલતો, પણ આપણી મજબૂરી છે, પરંતુ થોડી વધુ બચત થાય એટલે આપણે વનીતાબેન પાસે જતા રહીશું.\" વનિતા જાણતી હતી કે માત્ર અમિત જ મારી ખબર રાખે છે. હવે તો એને એવો પણ ખ્યાલ આવી ગયો હતો કે એની જિંદગીના થોડાં વર્ષો માંડ બચ્યા છે. \n\nજ્યારે રક્ષાબંધનનો તહેવાર આવ્યો ત્યારે સમાજમાં દેખાડવા માટે બંને ભાઈઓ વૃદ્ધાશ્રમ પહોંચી ગયા હતા અને રાખડી બંધાવી પાકીટ ખાેલતા હતા ત્યારે વનિતા બાેલી ઊડી, \"મને તો બારેમાસ વીર પસલી મળે છે. શું તમે રૂપિયા પૈસા આપો એટલે તમે બેન માટે કંઈક કર્યું છે એમ માનો છો ? રાણી કર્ણાવતીએ પણ હુમાયુને રાખડી મોકલી હતી ત્યારે કંઈ રક્ષાબંધનનો તહેવાર ન હતો. વીર પસલી એ તો હ્રદયનો ભાવ છે. એ રૂપિયા પૈસાથી ના મપાય. એ માટે ભાઈઓએ બહેનનો પ્રેમ મેળવવો પડે છે અને બહેન પણ રૂપિયા પૈસાની ગણતરી વગર નિ:સ્વાર્થ પ્રેમ અર્પણ કરે છે. વીર પસલી એટલે રૂપિયા કે પૈસાનો વ્યવહાર નથી, એ તો નિ:શ્વાર્થ પ્રેમનું પ્રતીક છે. તેથી જ મેં કહ્યું છે કે મને અગ્નિદાહ પણ અમિત જ આપશે. હું પણ જાણું છું કે, હું હવે થોડા વખતની મહેમાન છું. મારે રૂપિયાની નહી, પ્રેમની જરૂર છે. આજે જ મેં વીર પસલી ના બદલામાં અમિત પાસે વચન લીધું છે કે તું જ મને અગ્નિદાહ આપજે. હા, હું તમારા બંને જણ માટે ભગવાનને પ્રાર્થના કરીશ કે તમે સુખી રહો, \"એટલું બોલતાં જ વનિતા ભાન ગુમાવી બેઠી હતી.\n\n",
      "duration": "6 mins",
      "category": "Inspirational"
    },
    {
      "id": 54,
      "title": "જીવદયા - નવા મિત્રોની શોધમાં એક પગલું",
      "story_name": "ઉનાળાનું વેકેશન હતું. ચોથા ધોરણમાં ભણતો સુનિલ, એ બાબુભાઇનો એકનો એક દીકરો હતો. સુનિલ ખુશ હતો, તેના બે કારણો હતા, એક તો તે સારા માર્કે પાસ થઈ હવે તે પાંચમા ધોરણમાં આવ્યો હતો, અને બીજું કારણ એ હતું કે તેની શાળામાંથી પ્રવાસે સાપુતારા લઈ જવાના હતા. આજે પરિણામ લઈને આવ્યો ત્યારથી તે ઉમંગમાં હતો, દોસ્તો સાથે પ્રવાસે જાણે અત્યારેજ પહોચી ના ગયો હોય ?\n\nબપોરે તેના પિતાજી બાબુભાઇ તેમની અનાજની દુકાનેથી જમવા આવ્યા ત્યારે તેનો ઉત્સાહ ચરમ સીમાએ હતો. સુનિલે તેનું પરિણામ તેમણે બતાવી, તેનો સપૂતારાનો સ્કૂલનો પ્રવાસ આસાનીથી મંજૂર કરવી દીધો હતો અને તે માટેના સ્કૂલમાં ભરવાના પૈસા પણ તેના પિતા બાબુભાઇ પાસેથી મેળવી લીધા હતા. પરંતુ સુનિલના દાદી, એટલેકે બાબુભાઈના મા વિમળાબા, આ વાતથી ખુશ નહતા. જમ્યા પછી તેમણે સુનિલને કહ્યું, કે ઉનાળાની રજાઓ, બાળકને આખા વરસની રઝળપાટ પછીની રજા મળતી હોય છે. આ રજાઓ છોકરાઓને આરામ અને નવું શીખવા માટે તેમજ કુટુંબના બીજા સભ્યોને મળવા માટે હોય છે. વિમળાબાને સુનિલ પ્રવાસે જાય તેની સામે ન હતો. પણ તેઓ એમ કહેતા હતા કે તું સાપુતારા બે દિવસના પ્રવાસે જાય એના કરતાં એ સુરત તેના મામાને ત્યાં અઠવાડિયું ફરવા જાય તે વધારે સારું. પણ સુનિલ મિત્રો સાથે સપુતારાના પ્રવાસની મિજબાની મૂકી તેમની વાત કાને ધરે ખરો ? તેને કહ્યું, \"બા તમને શું ખબર પડે મિત્રો સાથે ફરવાની ? ના હું તો પ્રવાસે જવાનોજ.\"\n\nવિમળાબાએ આખરે સુનિલને સમજાવવા માટે ‘બળ છોડી કળ’ વાપરવાનું નક્કી કર્યું. અને સુનિલને વાર્તા કહેવાનું ચાલુ કર્યું. સુનિલને તેના દાદી વિમળાબા પાસે વાર્તા સાંભળવી ગમતી, તે તરત તેની દાદીની ગોદમાં છુપાઈ ગયો અને દાદીએ વાર્તા ચાલુ કરતાં કહ્યું...\n\n....વાત મહાભારતના એક પ્રસંગની છે. તેઓએ કહ્યું કે આજે તેઓ તેને ભગવાન શ્રી ક્રુષ્ણના જીવનનો એક કિસ્સો કહેશે. સુનિલને શ્રી ક્રુષ્ણની વાર્તા ગમતી હતી. વિમળાબાએ સુનિલને વાર્તા કહેતા જણાવ્યુ કે, \"ભાગવન શ્રી કૃષ્ણે કુરુક્ષેત્રના પ્રખ્યાત યુદ્ધમાં તેઓ એ હથિયાર હાથમાં લઈ નહીં લડવાની પ્રતિજ્ઞા લીધી હતી અને તેમણે યુધ્ધમાં એક યોદ્ધા તરીકે ભાગ નહોતો લીધો. તેઓ માત્ર અર્જુનના સારથી બન્યા હતા. દરરોજ ભીષણ યુદ્ધની સમાપ્તિ બાદ તેઓ અર્જુનના રથના ઘોડાઓની સાર સંભાળ લેતા. તેઓ સ્વયં ઘોડાઓ ઘા સાફ કરતા અને દવા મલમ લગાવતા, એમને તેલમાલિશ અને ગરમ પાણીથી સ્નાન કરવી થાક ઉતારતા અને ખવડાવતા. તે પછીજ પોતે જમતા હતા. તેઓ તો રાજાઓના પણ રાજા હતા, તેઓ બીજા કોઈને પણ આવું નાનું કાર્ય કરવા હુકમ કરી શક્યા હોત પરંતુ તેઓ સ્વયં ઘોડાઓની સુશ્રુષા અને કાળજી લેતા.\n\nઆવા દયાવાન ભગવાન શ્રી ક્રુષ્ણએ એક દિવસ મહાભારતના યુધ્ધ સમયે ટીટોડીએ કુરુક્ષેત્રના રણમેદાન નજીક માળો બનાવેલો હતો તે જોયો. માળામાં ટિટોડીના નાના ચાર બચ્ચાઓ હતા. માનવીઓ વચ્ચે ચાલતા આ ભીષણ યુદ્ધથી આ બિચારું નિર્દોષ પક્ષી અને તેના માસૂમ બચ્ચા તો સાવ જ અજાણ હતાં. સૂર્યોદય બાદ તે દિવસના યુદ્ધનો આરંભ થતાં જ શ્રીકૃષ્ણએ આ માળો અને બચ્ચા જોયાં. એમણે ટીટોડીના માળાનું રક્ષણ કરવા તેમના રથમાં રહેલા ઘોડાના ખાવાના ચણામાંથી એક મુઠ્ઠી ચણા લઈ તે માળા પાસે વેરી તેના ઉપટ એક મોટો ઘંટ મૂકી દીધો.\n\nમહાભારતનાં ભીષણ યુધ્ધ દરમ્યાન, નિર્દોષ ટિટોડી પક્ષી એનાં બચ્ચાંની ચિંતા કરતું કલ્પાંત કરતું હતું. પરંતુ તેઓ તો શ્રીકૃષ્ણએ મુકેલા ઘંટ નીચે સલામત હતા. અઢાર દિવસ પછી યુદ્ધ સમાપ્ત થતાં શ્રીકૃષ્ણએ ઘંટ ઉપાડી લીધો અને આટલા દિવસથી પોતાના બચ્ચા શોધતી ટીટોડીને એના બચ્ચા માળામાં સહી સલામત તેને મળી ગયા હતા તેથી ટિટોટી આનંદમાં હતી. આવા ભીષણ યુદ્ધ મધ્યે પણ ભગવાન આટલા નાના જીવની આટલી બધી કાળજી લીધી બદલ મનોમન દ્રૌપદીની માફક શ્રી કૃષ્ણને પણ સખો ગણતી થઈ હતી. સુનિલ તારે પ્રવાસે જવું હોય તો જજે પરંતુ અત્યારે નિશ્ચિંત બની સૂઈ જા. આ જગતમાં ભગવાન બધાનનું ભલું કરે !\"કહેતા સુણી અને બા બંને સૂઈ ગયા.\n\nબીજે દિવસે સવારે જ્યારે બાબુભાઇ તેમની અનાજની દુકાને જતાં હતા ત્યારે સુનિલ નહી ધોઈને તૈયાર હતો, અને તે પણ બાબુભાઈના એક્ટિવા પાછળ તેમની સાથે દુકાને ગયો. સવારમાં દુકાનમા સફાઈ કરતાં ભાઈ પાસેથી દુકાનમાંથી નીકળેલા કચરાને તે ચારણીથી સાફ કરી તેમાથી ભેગા થયેલા બાજરી, જુવાર, ચોખા જેવા અનાજનું સુનિલને પડીકું વાળતો જોઈ, બાબુભાઈને નવાઈ લાગી, અને તેમણે સુનિલને કહ્યું, \"દીકરા આ કચરો છે, તે કોઈ નહીં લે. આમ કચરામાં ગંદો ન થા, ચાલ આવ મારી પાસે ગલ્લા ઉપર અને બેસ પંખા નીચે. બોલ તારે ફાફડા જલેબી ખાવા છે ?\" સુનિલે તેના પિતાને કહ્યું, \"હું જાણુ છું આ કચરો છે, અને તે કોઈ આપણી પાસે ખરીદશે નહીં. પણ આ કચરો ગણાતા અનાજના દાણા લઈ આપણે મંદિરના પીપળે જઈશું અને ત્યાં આવેલી પરબડીમાં મૂકીશું તો ત્યાં કબૂતર – પોપટ, ચકલી જેવા મૂંગા પંખીઓ તેને ખાઈ તેમનું પેટ ભરશે. અને મારે હવે પ્રવાસે નથી જવું. હું રોજ સવારે તમારી સાથે દુકાને આવીશ અને બપોરે ઘેર જતાં મંદિરે આવેલી પરબડીમાં આપણી દુકાનના કચરામાંથી અલગ તારવેલા અનાજના દાણા નાખતા જઈશું.\"\n\nબાબુભાઇ અને દુકાનના સફાઈ કામદાર નાના સુનિલની મોટી વાત સાંભળી ભાવ વિભોર બની ગયા.  સુનિલે બીજુ તેના પિતાને જણાવ્યુ કે તે ચાલુ વરસની ઉનાળાની રજાઑ નવા મિત્રો શોધી તેઓ સાથે આ ઉનાળાનું વેકેશન ઉજવવા માંગે છે. અને હસતહસતા કહ્યું કે તે સાપુતારાના શાળાના પ્રવાસે હવે નહીં જાય, પણ તે પ્રવાસના પૈસાથી અનાજ તેમજ માટીના પાણી ભરવાની કુલડીઓ ખરીદી ઉનાળાની રજાઓમાં પંખીઓને દાણા ખવરાવશે અને કાળ-ઝાળ ગરમીમાં માટીની કુલડીઓમાં પાણી ભરી પીવા માટે મૂકશે.   \n\nએકાએક સુનિલના કોમળ મનમાં ઉમટી રહેલી જીવદયાની સરવણીથી બાબુભાઈને સુનિલ જેવો દીકરો હોવાનો ગર્વ હતો. બધાએ ભેગા મળી ફાફડા જલેબી ખાધા અને બાબુભાઈએ દુકાનના માણસને કહ્યું કે તે એક બાજરીનુ પેકેટ અને સુનિલને લઈ મહાદેવના મંદિરે આવેલી પરબડીએ જઇ મૂકી આવે..",
      "duration": "4 mins",
      "category": "Inspirational"
    },
    {
      "id": 55,
      "title": "કંકુપગલાં પાડનારી સુકન્યાઓ",
      "story_name": "ઑલિમ્પિક્સમાં ભારતની મહિલા હૉકી ટીમ 41 વર્ષ બાદ સેમિફાઇનલમાં પ્રવેશી એનું ગૌરવ સહુને હોય. આ ટીમની ખેલાડીઓના ‘કંકુપગલાં પાડનારી સુકન્યાઓ’ તરીકે ઓવારણાં લેવાયાં. તેમાં સ્ત્રીને ભારતીય સંસ્કૃતિનાં પુરુષપ્રધાન બીબામાં ઢાળી દેવાની ઘેલછા ફરી એક વખત જોવા મળી. પણ આ કંકુપગલાંમાં કેટલાય કાંટા ભોંકાઈ ચૂક્યા છે. તે વિશે આજના (3 ઑગસ્ટના) ‘ધ ઇન્ડિયન એક્સપ્રેસ’ દૈનિકના છેલ્લાં પાને HERSTORY એવાં સૂચક મથાળાવાળા લેખમાં વાંચવા મળે છે. તેના મુખડામાં ‘એક્સપ્રેસ’ આ મતલબનું નોંધે છે : ‘\n\nવિજેતા ટીમની ખેલાડીઓના અસાધારણ પાસાની કથાઓ અહીં આપી છે. આ ખેલાડીઓમાંથી કોઈક ખેલાડી રમતગમતના મથકો સમાં કસબાની છે, તો કોઈક નક્ષલવાદી કંપાની. કોઈએ ઘરનું વૈતરું નહીં કરવા માટે મ્હેણાંટોણાં સાંભળ્યાં છે, તો કોઈ ખેતરના તડકે કે ચૂલાના તાપે શેકાઈ છે. એક ખેલાડી એવી છે કે જેને લોકો રાષ્ટ્રીય કક્ષાના રમતવીર એવા તેના ભાઈની સાથે જ સરખાવતાં રહે છે, તો વળી બીજી એકની હૉકી રમતી મોટી બહેન પોતાની રોજમદારીના રૂપિયામાંથી હૉકી સ્ટિક લાવીને રમતી. એક ખેલાડી દારુડિયા પિતાથી બચવા માટે હૉકી રમે છે, તો વળી બીજી એક પોતાના એવા પિતાને ગૌરવ અપાવવા માટે રમે છે કે જેમણે સમાજના રિવાજોને ન ગણકારીને દીકરીને રમવામાં હિમ્મત આપી હોય.’\n\nઆ ભૂમિકા બાદ ‘એક્સપ્રેસ’ના લેખમાં તમામ સોળ ખેલાડીઓમાંથી દરેક ખેલાડી વિશે સરસ ટૂંકી નોંધો છે. તેમાં સહુ ખેલાડીઓની કારકિર્દી અને સિદ્ધિઓ ઉપરાંત કેટલીક ખેલાડીઓએ વેઠેલી મુશ્કેલીઓ અને વિશે ટૂંકી નોંધો લખી છે. તે અહીં સારવી છે.\n\nરાની રામપાલ : હરિયાણાના શાહબાદની રાની (ઉંમર 26 વર્ષ)ના પિતા લારી ખેંચતા અને માતા લોકોના ઘરનાં કામ કરતાં. પિતાને દિવસના એંશી રૂપિયા મજૂરી મળતી. કારમી ગરીબીમાં રહી ચૂકેલી રાનીએ તૂટેલી સ્ટિકથી, સલવાર-કુર્તામાં હૉકી રમવાની શરૂઆત કરી. મેદાન પર રમત જોયાં કરતી રાની ઘરની ગરીબીમાંથી આવતાં કુપોષણને કારણે અશક્ત હતી, એટલે કોચ તેને તાલીમ આપવાનો ઇન્કાર કરતા. રાનીએ લખ્યું છે : ‘ મારે હાડમારીભરી જિંદગીમાંથી છૂટકારો મેળવવો હતો. લાઇટો જાય, મચ્છર ગણગણ્યા કરે, ચોમાસામાં ઘરમાં પાણી ભરાય, બે ટંક ખાવાનું ન મળે. મારા મા-બાપ મારા માટે કાળી મજૂરી સિવાય કંઈ કરી શકે તેમ ન હતાં.’ રાની એ પણ યાદ કરે છે કે હૉકીની તાલીમ તો વહેલી સવારે શરૂ થઈ જાય. પણ વહેલાં જાગવા માટે એને ત્યાં અલાર્મવાળી ઘડિયાળ જ ન હતી.એટલે મા આકાશમાં જોઈને સમય નક્કી કરીને એને જગાડતી. તાલીમ કેન્દ્રમાં દરેક ખેલાડીએ અરધો લીટર દૂધ લઈ જઈને કોચ સમક્ષ પીવાનું રહેતું. એટલું બધું દૂધ તો રાનીને પોષાય તેમ હતું જ નહીં, એટલે એ અરધું દૂધ અને અરધું પાણી પીતી. (પૂરક માહિતી ‘ધ ઇન્ડિયન એક્સપ્રેસ’ 28 જુલાઈ)\n\nનેહા ગોયલ : હરિયાણાના સોનીપતની નેહા(26) તરુણ વયના ટિન-એઇજ વર્ષોમાં હૉકીને કારણે બાપના ત્રાસમાંથી બચી જતી અને બે ટંકનો રોટલો ખાઈ શકતી. જેટલો સમય મેદાન પર અને રમતસંકુલમાં હોય તેટલો સમય રાની તો તેના દારુડિયા બાપથી અળગી રહી શકતી ; પણ તેની મા બાપાને હાથે માર ખાતી રહેતી. મા-દીકરી બંને સાયકલ બનાવવાનાં એક કારખાનામાં મજૂરી કરતી. સાયકલના પૈડામાં એક આરો બેસાડવાની મજૂરી પાંચ રૂપિયા મળતી.\n\nનિક્કી પ્રધાન : ઝારખંડના આદિવાસી ગામ હેસાલની નિક્કી (27)ને એનાં પોતાનાં કહેવાય એવાં બૂટ તેમ જ હૉકી સ્ટિક 2006માં એના બારમા વર્ષે જ્યારે તે રાંચીની એક તાલીમ સંસ્થામાં જોડાઈ ત્યારે મળ્યાં. બિહાર પોલીસના હેડ કૉન્સ્ટેબલની દીકરી નિક્કીની મોટી બહેન પણ હૉકી રમતી. એ પોતાનાં માટેની સ્ટિક પોતાની મજૂરીના પૈસે લાવી હતી.\n\nનિશા વારસી : હરિયાણાના સોનીપતની નિશા (26)ના દરજીકામ કરતા પિતા તેને ખૂબ પ્રોત્સાહન આપતા. છ વર્ષ પહેલાં તેમને લકવો થયો. ત્યાર પછીના કપરા દિવસોમાં તેની માતા એક કારખાનામાં મજૂરી કરતી. નિશાને આ રમતમાં ખાસ તો એટલા માટે રસ પડ્યો કે એમાં ભાગ્યે જ કોઈ સાધનની જરૂર પડે છે. જો કે ઘરના સંજોગોને લીધે તેનુ રમત સાથેનું જોડાણ તૂટતું પણ રહ્યું હતું.\n\nલાલરેમસિઆમી : મિઝોરામના કોલાસીબની સિયામી ઓલિમ્પિકમાં જનારી તેના રાજ્યની પહેલી મહિલા ખેલાડી છે. સોળ વર્ષની ઉંમરે એ રાષ્ટ્રીય કક્ષાએ પસંદ થઈ ત્યારે તેને હિન્દી કે અંગ્રેજી બિલકુલ આવડતું ન હતું. એને ઇશારાથી અથવા એકાદ-બે શબ્દોથી જ કામ ચલાવવું પડતું.\n\nસુશીલા ચાનુ : મણિપુરના ઇમ્ફાલની સુશીલા (29) ભારતીય રેલવેમાં મુંબઈ ખાતે ટિકિટ કલેક્ટરની નોકરી કરે છે. તેના પિતા ડ્રાઇવર છે અને દાદાથી માંડીને આખો પરિવાર જુદી જુદી રમતોમાં રસ ધરાવે છે.\n\nદીપ ગ્રેસ એક્કા : ઓડિશાના લુલકીડીહીની દીપ (27)નો ભાઈ દિનેશ ભારતીય હૉકી ટીમનો પૂર્વ ગોલકીપર હતો. એક્કાને પણ ગોલકીપર જ બનવું હતું, પણ તેના ભાઈના અતિશય દબાણને કારણે તેને ડિફેન્ડર તરીકે તૈયાર થવું પડ્યું. તેના ગામના લોકો તેને ઘરનાં કામ નહીં કરવા મટે મ્હેણાં મારતા, પણ એનો પરિવાર એની સાથે હતો.\n\nસલીમા ટેટે : ઝારખંડના હેસલ ગામની સલીમા (19) નક્સલવાદીઓની પકડ ધરાવતા પંથકના એવા ગામની છે કે જ્યાં પથ્થરો હઠાવીને, કામચલાઉ ગોલપોસ્ટ ઊભા કરીને બનાવેલાં મેદાન પર રમવું પડતું હોય. સલીમાને પહેલવહેલી હૉકી સ્ટિક ખેતરમાં મજૂરી કરીને રળેલા પૈસે લાવવી પડી હતી.",
      "duration": "4 mins",
      "category": "Inspirational"
    },
    {
      "id": 56,
      "title": "કેળવણીના કર્ણધાર : દાસભાઈ",
      "story_name": "દાસભાઈ એટલે ગ્રામદક્ષિણા મૂર્તિ લોકશાળાનું આભૂષણ અને શિક્ષકત્વનું એક ઊંચું શિખર. આપણે સૌ પ્રાથમિકથી લઈને કોલેજ સુધીના શિક્ષણ દરમ્યાન અનેક ગુરુજનો પાસે ઘડાયા છીએ. સૌ ગુરુજનોનો આપણા ઉપર થોડો વધુ પ્રભાવ પડયો છે. કેટલાક ગુરુજનો એવા મળ્યા હોય કે જેઓએ આપણા જીવનને નવી દિશા આપી હોય. જેમનો પ્રભાવ આપણા ઉપર જીવનભર અનુભવાયો હોય. આવો અનુભવ સૌને હોય છે.\n\nમાત્ર વિષય શિક્ષકો જ નહીં પણ વ્યાયામ શિક્ષકોનો પણ એક પ્રભાવ હોય છે. મેં એવા તોફાની વિદ્યાર્થીઓને જોયા છે જેને વ્યાયામ શિક્ષકોએ મેદાનમાં સૌની હાજરીમાં તે વિદ્યાર્થીને તોફાન કરવા બદલ એકથી વધુ વાર ફટકાર્યો હોય એજ તોફાની વિદ્યાર્થી દસ પંદર વરસ પછી એ વ્યાયામ શિક્ષકને અચાનક ક્યાંક મળી જાય ત્યારે ચરણસ્પર્શ કરીને ધન્યતા અનુભવતો હોય. પાછો કહે પણ ખરો કે \"સર !તમે જો મને ફટકાર્યો ન હોત તો હું ગુંડાગીરીમાં ઘણો આગળ વધ્યો હોત !આજે હું જે કાંઈ સુખી છું તે આપના ડંડાને પ્રતાપે છું \"તો વિચારો કે જેમને એક ઉત્તમ શિક્ષક પાસે અભ્યાસની તક મળી હોય તેમના જીવનમાં શિક્ષકનું સ્થાન કેટલું ઊંચું હોય ?\n\nભાવનગર જિલ્લાની પ્રખ્યાત સંસ્થા ગ્રામદક્ષિણા મૂર્તિ આંબલા અને લોકભારતીમાં શિક્ષક -અધ્યાપક તરીકે યાદગાર સેવા આપનાર ઉત્તમ શિક્ષક શ્રી રણછોડદાસ રામાનુજ અમારા એવા શિક્ષક હતા કે જેઓનો પ્રભાવ તેઓ પાસે ભણનાર તમામ વિદ્યાર્થીઓએ ઝીલ્યો છે. આજે તેઓ આપણી વચ્ચે નથી. પણ તેમના હજારો શિષ્યોના હૃદયમાં આજે પણ તેમનો વાસ છે. ગઢડા પાસેનું માલપરા તેમનું જન્મ સ્થાન. અહીં જ પ્રાથમિક શિક્ષણ લીધું. શાળામાં હમેશા પ્રથમ સ્થાને રહ્યા. માધ્યમિક શિક્ષણ માટે ગુજરાતના પ્રથમ હરોળના કેળવણીકાર નાનાભાઈ ભટ્ટ સંચાલિત શ્રી ગ્રામદક્ષિણા મૂર્તિ લોકશાળા, આંબલામાં દાખલ થયા. અહીં જ નાનાભાઈની નજરમાં રણછોડ નામના વિદ્યાર્થીની પ્રતિભાની નોંધ લેવાઈ. વિશેષ અભ્યાસ માટે નાનાભાઈ સ્થાપિત ગ્રામવિદ્યાપીઠ લોકભારતી સણોસરામાં પ્રવેશ લીધો. અહીં પણ પ્રથમ વર્ગમાં પાસ થયા. નાનાભાઈએ પોતાના પ્રિય અને તેજસ્વી વિદ્યાર્થી દાસજીને નવી શરૂ કરેલી લોકશાળા ગ્રામદક્ષિણામૂર્તિ, મણારમાં શિક્ષક તરીકે મૂક્યા.\n\nઆ સંસ્થામાં અમને તેમની પાસે બે વરસ અને પછીથી આંબલા સંસ્થામાં એક વરસ અભ્યાસ કરવાનો લ્હાવો મળ્યો. દાસભાઈ એટલે સંપૂર્ણ શિક્ષક. સફળ શિક્ષક થવા માટે જે જે આવડત જોઈએ તે બધી જ દાસભાઈને સ્વાભવિક હસ્તગત હતી. તેઓ સારા કલાકાર, શિલ્પી, ગાયક, વાર્તાકાર, નાટયકાર , હાસ્યકાર અને ઉત્તમ વાચક, ઉત્તમ વક્તા -પ્રવક્તા હતા. અમે તેમના પીરીયડની આતુરતાથી રાહ જોતા. હસતા હસતા ભણાવે અને ભણાવતાં ભણાવતાં હસાવે. પીરીયડ પૂરો થઈ જાય તેનો અમને અફસોસ થાય એટલી હદે વિદ્યાર્થીઓને રસમજ્ઞ કરી દે. તેમની ઉંચાઈ જરા ઓછી પણ શરીર ઘાટીલું. ગોરો વાન,સદાય હસતી હસાવતી આંખો, મધુર કંઠ અને સાફસૂથરાં ખાદીના વસ્ત્રોથી તેઓનું વ્યક્તિત્વ દીપી ઊઠતું. ગુજરાત સરકારે હાઈસ્કૂલમાં કામ કરનાર શિક્ષકોમાટે B. Ed.ની તાલીમ લેવી ફરજિયાત કરી. દાસભાઈએ આ તાલીમ લીધી નહોતી તેથી મોટી ઉંમરે ગુજરાત વિદ્યાપીઠમાં બીએડની તાલીમ લેવા 1966માં ગયા અને ત્યાં પણ પ્રથમ સ્થાને રહ્યા. તેઓ કેવા સફળ શિક્ષક હતા તે એક ઘટનાથી ખબર પડે છે. તેઓ બીએડ કરી આવ્યા અને એ જ વિદ્યાપીઠમાં બીજે વર્ષે 1967માં હું બીએડ કરવા ગયો. મને કોલેજના પ્રિન્સીપાલ શ્રી પુરુષોત્તમભાઈ પટેલ સાહેબે પૂછ્યું. \"કઇ કોલેજમાં ભણ્યા છો \" \"લોકભારતી સણોસરા\"મેં કહ્યું. \"ગયા વરસે લોક્ભારતીમાંથી રણછોડદાસ રામાનુજ અહીં બીએડ કરવા આવ્યા હતા તેમને ઓળખો છો ?\" \"સાહેબ!હું તેમની પાસે ચાર વરસ ભણ્યો છું. તેઓ મારા ગુરુજી છે\" \"તમારા ગુરુજી હતા એ અમારા પણ ગુરુજી બન્યા. અમને તેમની પાસેથી કેમ ભણાવવું એ જાણવા મળ્યું. મેં આજ સુધીમાં આવો પ્રતિભાવાન શિક્ષક બીજો જોયો નથી. તમને તેમની પાસે ભણવાનું મળ્યું તેથી તમે ભાગ્યશાળી છો \" \"હા સર! દાસભાઈનો અમારી સૌ ઉપર જબરો પ્રભાવ હતો \"દાસભાઈની ઉત્તમ શિક્ષક સાથે બીજી ઓળખ એક ઉત્તમ વાર્તા કહેનારની હતી.\n\nશરદપૂર્ણિમાની રાતે સંસ્થામાં દૂધપૌંવાનો સમૂહ કાર્યક્રમ મેદાનમાં થાય પછી,એક પણ બલ્બ વિના ફક્ત ચાંદનીના અજવાળે દાસભાઈની વાર્તા સાંભળવાનો કાર્યક્રમ દર વરસે અચૂક હોય જ. વિદ્યાર્થોઓ સાથે કાર્યકરોના તમામ પરિવારજનો આ વાર્તા સાંભળવા હાજર થાય. આંબલા ગામમાંથી પણ કેટલાક લોકો આવે ! દાસભાઈની વાર્તા એકથી દોઢ કલાક ચાલે. અમે ભણતા ત્યારે દાસભાઈ પાસેથી મેઘાણીની અનેક વાર્તાઓ સાંભળી છે. ચાંદનીમાં શેણીવિઝાણંદ,શેતલને કાંઠે,વીર માંગડાવાળો,ભૂત રૂએ ભેંકાર અને વીર વિક્રમ વગેરે વાર્તા સાંભળવી એક લ્હાવો હતો. સંસ્થાના નિયામક, દિગ્ગ્જ લેખક, કેળવણીકાર અને દાસભાઈના પણ ગુરુ શ્રી મનુભાઈ પંચોલી 'દર્શક'અમારી સાથે મેદાનમાં બેસીને દાસભાઈની વાર્તા સાંભળતા ! અમે ક્યારેક મનુભાઈને વાર્તા કહેવા કહીએ તો કહેતા \"મારી કરતા દાસજીને કહો,એમની વાર્તા સાંભળવા હું પણ આવીશ\" જોકે દર્શક પણ ખૂબ સરસ વાર્તા કહેતા હતા. દાસભાઈની વાર્તા સાંભળવા બીજી સંસ્થાઓ પણ તેઓને આમન્ત્રણ આપતી.\n\nઆંબલા સંસ્થામાં જ તેઓનું નિવાસસ્થાન. તેમનું પ્રસન્નદામ્પત્ય અમારા માટે છાયા જેવું હતું. તેમનાં ચાર રૂપકડાં બાળકો કીર્તિ, અક્ષય, યતીન અને પ્રણવને રમાડવા અમે તેમના ઘરે પહોંચી જતા ત્યારે તેમનાં ધર્મપત્ની રમાબેન તરફથી અમને કંઈકને કંઈક નવી વાનગી પ્રસાદ રૂપે મળી જતી. દાસભાઈ અને રમાબહેનનું દામ્પત્ય અન્ય માટે પ્રેરક હતું. સાંજની સમૂહ પ્રાર્થનામાં જે દિવસે દાસભાઈ ભજન ગાવાના હોય તો અમને સવારથી પ્રાર્થનામંત્રી કહી દે. પોતાનાં બુલંદ મધૂર કંઠે દાસભાઈ \"સાંઈ મેં તો પકડી આંબલીયાની ડાળ રે જંગલ બીચમેં મૈ ખડી રે\"ભજન જયારે ગાય ત્યારે જાણે સમય થંભી જતો. વાતાવરણમાં જાણે મીરાબાઈ છવાઈ જતાં. લોકગીત,સુગમસંગીત અને ભજન આ ત્રણેયમાં માસ્ટરી!પણ દાસભાઈની ખરી ઓળખ કલાકાર અને વાર્તાકાર તરીકેની. તેઓ જબરા આર્ટિસ્ટ. વાત વાતમાં ચિત્ર ખડું કરીદે.\n\nભૂગોળ ભણાવે ત્યારે દેશ દેશના નક્શાઓ બોર્ડમાં આબેહૂબ દોરી બતાવે. સૌરાષ્ટ્ર અને ગુજરાતની લોકશાળાઓનો એક સંઘ છે. આ સંઘ દર વરસે એક શૈક્ષણિક રેલીનું આયોજન કરે છે. તેમાં કોઈ એક વિષયને કેન્દ્રમાં રાખી રેલી થાય. ભાગ લેનાર દરેક લોકશાળા પોતાના પ્રોજેક્ટ વગેરે લઈને આવે અને રજૂ કરે. જે લોકશાળામાં રેલી હોય તે સંસ્થા દાસભાઈને કલા અંગે માર્ગદર્શન માટે અગાઉથી બોલાવી લે.  જ્યાં દાસભાઈ ભણ્યા અને પછી જ્યાં શિક્ષક થયા તેગ્રામદક્ષિણા મૂર્તિ લોકશાળા, આંબલામાં જ 1970માં ઇતિહાસ વિષયની રેલી હતી. આ રેલીમાં દાસભાઈએ ભારતનો પાંચ હજાર વરસનો ઇતિહાસ,પાંચ કાળખંડમાં, પાંચ વિભાગમાં ખડો કર્યો હતો. તેમાં સ્ટેચ્યુઝ અને પ્રાચીન સ્થાપત્યોની પ્રતિકૃતિઓ વિદ્યાર્થીઓ પાસે કરાવી હતી. પોતે સતત માર્ગદર્શન આપતા રહે. રફ સ્કેચ બનાવી આપે પણ કામ કરવાનું વિદ્યાર્થીઓએ. અજંતા ઇલોરાની ગુફાઓ,તાજમહાલ,સાંચીનો સ્તૂપ,કુતુબમિનાર વગેરે માટીમાંથી બનાવવા માટે 40 ટ્રેકટર ભરીને માટીનો ઉપયોગ કર્યો હતો. હું ત્યારે શિક્ષક બની ગયો હતો અને મારા વિદ્યાર્થીઓને સુરેન્દ્રનગરથી લઈને આ પ્રદર્શન જોવા ગયો હતો.\n\nભાવનગર જિલ્લાની મોટાભાગની પ્રાથમિક માધ્યમિક શાળાઓના હજારો વિદ્યાર્થોઓ આ ભવ્ય પ્રદર્શન જોવા 15દિવસ સુધી સતત આવ્યા હતા . આ રેલીની નોંધ ગુજરાત સરકારના શિક્ષણખાતાએ ગાંધીનગર સુધી લીધી હતી. સમાચાર પત્રોમાં રેલી અને દાસભાઈની કલા અંગે નોંધ લેવાઈ હતી. સંસ્થાના સાદગીપૂર્ણ મકાનો પણ દાસભાઈના લોકશૈલીના ચિત્રોથી શોભી ઉઠતાં. તેમના અક્ષરો એટલા સુંદર કે તેવા અક્ષરો કરવાનો અમે પ્રયત્ન કરતા. ડ્રોઈંગ પેપર ઉપર વોટર કલરથી ચિત્રો બનાવે તે અમે જોઈ રહેતા. પછી અમને પણ ડ્રોઈંગ પેપર,કલર અને પીંછીઓ આપે અને ચિત્રો બનાવવાનું કહે. પોતે સતત માર્ગદર્શન આપતા જાય. તેમના ઘણા વિદ્યાર્થોઓ પણ ચિત્રકાર થયા. મને પણ ચિત્ર દોરવાનો રંગ લાગેલો. મેં પણ જ્યાં નોકરી કરી ત્યાં વિદ્યાર્થીઓને ચિત્ર માટે પ્રેર્યા હતા.  લોકભારતીના અધ્યાપકો કાર્યકરોના નિવાસસ્થાન સંસ્થામાં જ હોય. તે સૌમાં દાસભાઈનું ઘર સૌથી નિરાળું લાગે. એક કલાકારનું ઘર કેવું હોય એ જોવા દાસભાઈનું ઘર જોવું પડે. પ્રાંગણમાં સુંદર બગીચો,મકાનની દીવાલો ઉપર સાદાં પણ સુંદર ચિત્રો,ઘરમાં વૃક્ષની ડાળિયોને એવી રીતે સજાવી હોય કે તે એક શો પીસ બની જાય. આ ડાળિયો ઉપર પંખીઓ રીતસર માળા બાંધે !ઈંડા મૂકે અને બચ્ચાં ઘરમાં ઉડાઉડ કરે !\n\nકલાત્મક કુંડા અને પાણીની પરબ ! ઘરની પાછળ છોકરાંઓને રમવા માટે ઘાસ અને વાંસમાંથી બનાવેલી કુટિર! સામે એક ઝૂલો અને વિવિધ ફૂલોથી શોભતી કુટિરમાં સાંજે સૌ કાર્યકરોના બાળકો ધમાચકડી બોલાવતાં મેં જોયાં છે. ઘરની દરેક વસ્તુઓ કલાત્મક રીતે ગોઠવેલી હોય. ઘરનું વાતાવરણ જીવંત લાગે. આપણને અહીંથી ઘણું નવું જાણવાનું મળે.  માધ્યમિક શાળાનો અભ્યાસ આંબલા ખાતે પૂરો કર્યા પછી દાસભાઈ આણંદ ખાતેના કૃષિ ગોવિદ્યાભવનમાં કૃષિવિદનો અભ્યાસ કરવા ગયા અને ફાઇનલ પરીક્ષામાં તા. 6/8/1947ના રોજ પરિણામ જાહેર થતાં પ્રથમ સ્થાને આવ્યા. અહીં એક જીવનભરની યાદગાર ઘટના બની.\n\nદાસભાઈને પ્રથમ આવવા બદલ જે શીલ્ડ અપાયો તે અખંડભારતના શિલ્પી શ્રી સરદાર પટેલના વરદ હસ્તે અપાયો હતો. દાસભાઈ માટે આ ઘટના જીવનભર પ્રેરક બની રહી. તેઓએ ચાલુ સર્વિસે 1973માં,પોતાના અધ્યયન અધ્યાપનના પ્રિય વિષય ઇતિહાસમાં સૌ. યુનિ. માં M. A. કર્યું. આમ અધ્યાપન સાથે અધ્યયન પણ સતત ચાલતું રહ્યું. તેમની શૈક્ષણિક લાયકાત અને અધ્યાપન કૌશલ્યની નોંધ લઈને તેઓને સંસ્થાએ માધ્યમિક શાળાના શિક્ષકમાંથી અધ્યાપન મંદિર,લોકભારતીના અધ્યાપક તરીકે નિમ્યા. અહીં તેઓનું શિક્ષક્ત્વ સોળે કળાએ ખીલી ઉઠયું. અધ્યાપન મંદિરમાં તાલીમ લેવા આવનાર ભાવિ શિક્ષકો હોય. વળી લોક્ભારતીનું અધ્યાપન મંદિર ગ્રાન્ટ પાત્ર હોઈ અને સંસ્થાનું શિક્ષણ ક્ષેત્રે મોટું નામ હોઈ અહીં બોર્ડમાં ઉંચી મેરીટથી પાસ થનારા વિદ્યાર્થોઓ આવતા હતા. આ વિદ્યાર્થીઓને તાલીમ આપવામાં દાસભાઈ વિદ્યાર્થીઓના સ્વયં એક આદર્શ મોડલ બન્યા. પ્રત્યેક તાલીમાર્થી દાસભાઈ જેવો શિક્ષક બનવાની ઈચ્છા રાખતો હતો. આ તાલીમાર્થીઓને\n\nબાલગીતો, વાર્તાઓ, બાલનાટકો, ચિત્રો, પ્રહસનો,પ્રદર્શનો, ભજનો, સુવિચારો, શાળાકીય સુશોભનો વગેરેનું બહુમૂલ્ય માર્ગદર્શન દાસભાઈ પાસેથી મળવા લાગ્યું. દાસભાઈ હવે અનુભવે એક શિક્ષક નહીં પણ એક સંસ્થારૂપ બની ગયા હતા. ભાવનગર જિલ્લાની ભાગ્યે જ કોઈ શાળા એવી હશે જેમાં દાસભાઈની પાસે પીટીસી થયેલા વિદ્યાર્થી શિક્ષક ન હોય. જિલ્લાનું શિક્ષણ સ્તર સુધારવામાં એ રીતે દાસભાઈનો પણ મહત્વપૂર્ણ ફાળો રહેલો છે. કારણ કે પોતે જ એક અતિ સફળ શિક્ષક !તેમની પાસે ઘડાયેલા શિક્ષકો આજે પણ પોતાની સફળતાનો યશ લોકભારતી સંસ્થા અને ગુરુજનોને આપે છે. આગળ જતા તેમની પાસે તૈયાર થયેલા કેટલાક શિક્ષકોને ગુજરાત સરકારે શ્રેષ્ઠશિક્ષકના એવોર્ડથી બિરદાવ્યા છે. ગુજરાત સરકારના શિક્ષણ ખાતાએ સમાજવિદ્યા વિષયના, શાળા કક્ષાના નવા પાઠયપુસ્તક તૈયાર કરવા માટે શ્રી દર્શકને જવાબદારી સોંપી. આ કામ અધ્યયન અને સંશોધન માગી લે તેવું હતું. પોતાના ગુરુજી શ્રી દર્શકે આ કામમાં સહાયરૂપ થવા પોતાના પ્રિય અને તેજસ્વી વિદ્યાર્થી અને અધ્યાપક દાસજીને સાથે લીધા. બંને ગુરુ શિષ્યએ મળીને ગુજરાતના શિક્ષણ જગતને ઉત્તમ કક્ષાના, ધોરણવાઈઝ પાઠયપુસ્તકો તૈયાર કરી આપ્યાં. આ કામમાં દાસજીની કલાદૃષ્ટિ અને સંકલનની સુઝબુઝનો લાભ મળ્યો. તેમની સહાયથી ગુરુ શ્રી દર્શક પ્રસન્ન થયા.\n\nનિવૃત્ત થયા પછી થોડો સમય વતન માલપરાની વાત્સલ્યધામ સંસ્થાના આગ્રહથી સંસ્થામાં સૌને માર્ગદર્શન આપવા રહ્યા. હું રાજકોટથી ભાવનગર જાઉં ત્યારે લોકભારતીમાં અચૂક જાઉં. ગુરુજનોને મળું. હવે દાસભાઈ માલપરામાં હતા. ગઢડા જતા રસ્તામાં આવે. હું તેઓને મળવા આ સંસ્થામાં ગયો. હવે તેમની ઉંમર દેખતી હતી. આંખે મોતિયો ઉતરાવેલો. મેં નમસ્કાર કર્યા ત્યાં મારા અવાજ ઉપરથી ઓળખી ગયા. \"આવ વિનુ આવ,એકલો છે કે બધાં આવ્યાં છો ?\"અમે બેસીને જૂની વાતો કરી. મને કહે \"આ વરસે પણ મારા એક બીજાવિદ્યાર્થીને સરકારે શ્રેષ્ઠશિક્ષકનો એવોર્ડ આપ્યો\"મેં કહ્યું,\"આપને અભિનંદન,આવા શ્રેષ્ઠ શિક્ષકો તૈયાર કરવા બદલ\" \"આજ સુધીમાં મારા અનેક વિદ્યાર્થીઓને આ એવોર્ડ મળ્યો છે \"તેમણે કહ્યું. મેં કહ્યું :\"ગુરુજી !આ એવોર્ડ તો વરસો પૂર્વે આપને મળવો જોઈતો હતો. શિષ્યોને મળ્યો અને ગુરુને ન મળ્યો ?\" \"અરે મારા ભાઈ !આપણે એવોર્ડ માટે કયાં કામ કરતા હતા ? અને પુણ્યશ્લોક શ્રી નાનાભાઈ ભટ્ટે મને તેમની સંસ્થામાં શિક્ષક તરીકે પસંદ કર્યો તેથી મોટો એવોર્ડ બીજો કયો હોય ? વળી મારા વિદ્યાર્થીઓને એવોર્ડ મળે તે અમને જ મળ્યો ગણાય. મોર તેનાં પીંછાથી શોભે છે. તારી માફક વરસો પહેલા ભણી ગયેલા વિદ્યાર્થીઓ હજી હું જ્યાં હોઉં ત્યાં મળવા આવે છે તેવો મોટો બીજો કોઈ એવોર્ડ હોય ખરો? અને એવોર્ડ મેળવવા એક અરજી કરવી પડે. સરકાર આપે તે ફોર્મ ભરવું પડે, તે પછી એવોર્ડ સમિતિ તેમાંથી નક્કી કરે. સમિતિ તો અરજી અને સાથે મૂકેલી ફાઈલ જોઈને એવોર્ડ આપે છે. સમિતિના સભ્યો કોઈ શિક્ષકને રૂબરૂ બોલાવતા કે મળતા નથી અને તેનું કામ જોવા જે તે સ્કૂલમાં રૂબરૂ જતા પણ નથી. તેઓ તો ફાઈલ જોઈને એવોર્ડ આપે છે. શિક્ષકનું કામ નબળું હોય પણ ફાઈલ સુંદર સજાવટવાળી હોય તો તેને એવોર્ડ મળી જાય ! માટે ભઈલા !એવોર્ડની વાત ભૂલી જાવ. આપણે કામ કર્યું તેનો આપણા આત્માને સંતોષ થયો હોય તો તે જ સૌથી મોટો એવોર્ડ ગણાય\"\n\nતેમની વાતો સાંભળ્યા કરવાનું મન થયા કરે. પ્રસન્ન અને નરવા ગરવા દામ્પત્યના છ દાયકા હસતા હસાવતા સુખરૂપ વિતાવ્યા. ચારેય પુત્રો પોતપોતાના વ્યવસાયમાં સ્થિર થયા. બે પૌત્રો વિદેશ સેટ થયા. આશરે 80ની આસપાસ ઉંમરે દાસભાઈએ વિદાય લીધી. શિક્ષણ જગતમાંથી જાણે શિક્ષકત્વનું એક ઊંચું શિખર અદૃશ્ય થયું. આજે નવ દાયકા વટાવી ચૂકેલા, પૂર્ણ સ્વસ્થ પૂજ્ય રમાબા પ્રપૌત્રોને રમાડતાં રમાડતાં જૂના દિવસો યાદ કરી જીવનની ધન્યતાનો અનુભવ કરી રહ્યાં છે. હજારો વિદ્યાર્થીઓને જીવનની સાચી દિશા બતાવનાર અમારા સૌના આદરણીય અને વંદનીય શિક્ષક સ્વ. દાસભાઈનો આત્મા જ્યાં હોય ત્યાં તેઓને અંતરથી પ્રણામ!પ્રવીણ ગાફેલ",
      "duration": "9 mins",
      "category": "Inspirational"
    },
    {
      "id": 57,
      "title": "કેનેડાનું એક રમણીય શહેર- કેલગરી",
      "story_name": "આજ સુધી યુનાઈટેડ સ્ટેટ્સના અનેક શહેરો જોયા, જાણ્યા અને માણ્યા પણ ખરા પરંતુ એ દિવસે કેલગરીમાં પ્રવેશતાની સાથે જે એક સાવ નોખા-અનોખા શહેરની છાપ મન પર અંકિત થઈ ગઈ જે હંમેશ માટે ચિરસ્મરણીય બની રહેશે. અમેરિકા કે કેનેડાના શહેરોના ડાઉનટાઉન મોટાભાગે ઊંચા બિલ્ડીંગોની હારમાળાની વચ્ચે ઘેરાયેલા જોયા છે. ડાઉનટાઉન સિવાયના નાના-મોટા ટાઉનમાં પણ મોકળાશ ભાગ્યેજ જોઇ. નજર કરીએ અને એ થોડે દૂર જઈને અથડાઈને પાછી જ ફરે કારણકે શહેર વચ્ચેથી પસાર થતો રસ્તો, રસ્તાની બંને તરફ ક્યાં તો મકાનો કે ક્યાં તો ઇમારતો. હા, મેઇન રોડને છોડીને અંદરના નાના રસ્તા પર જાવ તો એની બંને તરફ સરસ મઝાના છાડની હારમાળા હોય ખરી. જો કે બોસ્ટન શહેરની એક ખુબી છે અહીં મોટાભાગે પ્રત્યેક ટાઉનની વચ્ચે લેક જોવા મળી જાય.\n\n\n\nમૂળે કેલગરી સ્ટૅંપિડ માટે જાણીતું એવું કેલગરી આ બધા કરતાં એટલે જુદુ પડે કે અહીં મોટાભાગે કોઈપણ રસ્તા પરથી પસાર થતા હોઈએ તો પણ દૂર-દૂર સુધી ખુલ્લો વિસ્તાર દેખાય. એનો અર્થ એ નથી કે અહીં માનવ વસ્તી નથી. આલ્બર્ટાના આ સૌથી મોટા શહેર કેલગરીમાં ૨૦૧૮માં આશરે ૧,૨૬૭,૩૪૪ જનસંખ્યા નોંધાઈ હતી. એવું ય નથી કે અહીં મકાનો, ઇમારતો નથી પણ આ શહેરની રચના કહો કે ભૂગોળ કહો એ એવી છે કે લગભગ એમાનું કશું જ આડશ બનીને નજર નથી બાંધી રાખતું કે નજર નથી રોકી રાખતું.\n\n\n\nકૅનેડિયન રૉકીની પર્વતમાળાની તળેટીથી આશરે ૫૦ માઈલ દૂરી અને બૉ અને એલ્બૉ રિવર પર વસેલા ઘાસના ખુલ્લા મેદાનો જેવા કેલગરીનું નામકરણ થયું સ્કૉટલૅન્ડના એક ટાપુ કેલગરી બે (અખાત/બેટ) ઉપરથી. એક વાયકા એવી છે કે કેલગરી એટલે ક્લીયર રનિંગ વૉટર. આપણે એના માટે એવું કહી શકીએ કે “પારદર્શી વહેતું પાણી” ? કદાચ હા, પણ ત્યારબાદ એને “બે ફાર્મ” ની વ્યાખ્યામાં મુકાયું. આપણે એનો અર્થ એવો ય કરી શકીએ કે “પર્વતની હારમાળા વચ્ચેની ખીણ અથવા ખેતર” અને ખરેખર કેલગરીના ખુલ્લા મેદાનો જેવી મોકળાશ જોઈને પણ એના માટે આ નામ યથાયોગ્ય જ લાગે. સાથે એક વધુ ઉમેરો કરવો હોય તો એકદમ ડીસન્ટ સિટિની વ્યાખ્યામાં બેસે એવું ય આ શહેર લાગ્યું.\n\n\n\nપ્રિન્સેસ આઇલેન્ડ પાર્ક\n\nમાત્ર શહેર જ નહીં એનું ડાઉનટાઉન પણ એટલું જ ડીસન્ટ લાગ્યું. બૉ રિવર અને પ્રિન્સેસ આઇલેન્ડ પાર્ક નજીકનું આ ડાઉનટાઉન ખરેખર મઝાનું છે. પાર્કિંગ પ્લોટમાંથી વૉકિંગ ડીસ્ટન્સે આવતા પીસ બ્રિજને પાર કરીને પ્રિન્સેસ આઇલેન્ડ પાર્ક પર જઈને બેસો એટલે કેલગરીનું ખુશહાલ યંગ ક્રાઉડ આમથી તેમ ટહેલતું, બોટિંગની સહેલ માણતું જોઈએને તો આપણામાં પણ મસ્તી આવી જાય. આ લાલ રંગના પીસ બ્રિજની ડિઝાઈન એવી રીતે કરવામાં આવી છે કે નીચે બૉ રિવરના વહેતા પાણી, પાણીમાં રહેલા જીવોને તકલીફ ન પહોંચે અને એટલે જ એને પીસ બ્રિજ નામ આપવામાં આવ્યુ હશે કે જળચર પણ શાંતિથી વિચરી શકે? આ બ્રિજ પર કોઈ મોટા કે નાના વાહનોને જવા-આવવાની છૂટ નથી એટલે રાહદારીઓ કે સાઇકલ સવારોને પણ શાંતિ જ ને? આ પાર્કના વૉકવૅમાં ઘણા બધાને હૂવરબોર્ડ પર કે નાના બચ્ચાઓ પગના ધક્કાથી ચલાવે છે એવા પણ બેટરી ઑપરેટેડ એકદમ હેન્ડી કહી શકાય એવા સ્કૂટર પર ફટાફટ પસાર થઈ જતા જોયા. એક રીતે સાંકડા રસ્તાઓ પર વાહનના ઝમેલાથી બચવા સાઈડ પરની ફૂટપાથ જેવી જગ્યામાં સહેલાઈથી નિકળી જવામાં સુગમતાની સાથે મઝા ય તો ખરી જ.\n\n\n\nબર્ડ આઇ વ્યુ\n\nકેનેડાના તમામ શહેરોમાં એક બાબતમાં સરખાપણું જોયું. દરેક શહેરોમાં “બર્ડ આઇ વ્યુ” કહેવાતા ઊંચા અને ઉપરથી અણીયાળી પીન જેવો આકાર ધરાવતા ટાવર તો હોય છે જ. આશય એની સૌથી ઉપરા ડેક પર પહોંચીને સમગ્ર શહેરનો નજારો દર્શાવવાનો. કેલગરી પણ આનાથી અલગ નથી. દરિયાઈ સપાટીની ૧૨૨૮ ફીટ ઊંચાઇ પર લઈ જતા ટાવરની ટોચના ઓબ્ઝર્વેશન ડેક પરથી કેલગરીનો ૩૬૦ ડીગ્રીનું વિહંગાવલોકન થઈ શકે છે અને એટલે જ એને બર્ડ આઈ વ્યુ કહેતા હશે.\n\n\n\nગ્લેનમૉર રૅઝર્વર\n\nકેલગરીનું ગ્લેનમૉર રૅઝર્વર એ માનવસર્જીત જળાશય છે. કેલગરીનું પીવાલાયક પાણી આ જળાશયમાંથી સપ્લાય કરવામાં આવે છે પણ આ જળાશય, એમાં તરતી સહેલાણીઓની નાની નાની હોડીઓ, જળાશયના કિનારેથી શરૂ કરીને વિસ્તરેલી વૃક્ષોની લીલીછમ બિછાત અને એનાથી ઘણે દૂર દેખાતા બે હાઈરાઇઝ બિલ્ડિંગ, ઉપર ખુલ્લું નિરભ્ર આકાશ, જાણે કેનવાસ વગર દોરાયેલું અવકાશી ચિત્ર.\n\n\n\nહેરિટેજ પાર્ક-હિસ્ટોરિકલ વિલેજ\n\nઆ ગ્લેનમૉરના તટે જ વિકસાવ્યો છે હેરિટેજ પાર્ક-હિસ્ટોરિકલ વિલેજ. માનવજાત ઘણી આગળ વધી ગઈ. ચંદ્ર-મંગળ પર પોતાના દેશના ઝંડા લહેરાવતી થઈ ગઈ પરંતુ આવા હેરિટેજ વિલેજ જોઈને લાગે કે આપણી અંદર પ્રાચીન સમયકાળના ગામડામાં જીવી લેવાની એષ્ણા થોડી રહી છે ખરી અથવા તો અત્યારની સદીના બચ્ચાઓને એ જૂના સમયની તાસીર બતાવવાની હોંશ સચવાઈ રહી છે.\n\n\n\n૧૮૬૦થી ૧૯૫૦ના દાયકાના કૅનેડિયન ઇતિહાસની પ્રતિકાત્મક કૃતિ જેવા આ પાર્કમાં ઘણી બધી બાંધણીઓ અસલના જમાનાની હોય એવી કલાકૃતિઓથી સુશોભિત છે એટલું જ નહીં પણ અહીંનો સ્ટાફ પણ એ પહેલાના સમયમાં પહેરતા એવી જ વેશભૂષાથી સજ્જ હતો. અત્યારે સુપર ફાસ્ટ બુલેટ ટ્રેનના જમાનામાં અહીં પેલા જૂના પુરાણા સમયના ભકછૂક કરતાં ધૂમાડા કાઢતા કાળા એંન્જીન સાથે જોડાયેલી ટ્રેન, ઘોડા સાથે જોડાયેલ ગાડા અને ટ્રેકટર પણ હતા. એમાં બેસીને મઝા માણવી છે, નૉ પ્રોબ્લેમ. ટ્રેન કોઈ એક નિશ્ચિત પોર્ટ પર ઉતારે અને લો, ત્યાં તમારા માટે સ્ટીમબોટ ઊભી જ હોય. લેકની સફર કરીને પાછા એ જ ટ્રેનમાં આગળ વધો.\n\n\n\nમિલિટરી મ્યુઝીયમ\n\nપ્રાચીન સમયને જીવંત કરવાની જેમ ભૂતકાળની સ્મૃતિઓની જાળવણી કરવી, ભૂતકાળમાં જે બની ગયું છે એનો હૂબહૂ ચિતાર રજૂ કરવો એ પણ રસપ્રદ બાબાત છે. કેલગરીના મિલિટરી મ્યુઝીયમમાં આ જોયુ અને કૅનેડિયન ફોર્સની ત્રણ શાખાઓ -રૉયલ કૅનેડિયન નેવી, કૅનેડિયન આર્મી અને રૉયલ કૅનેડિયન એરફોર્સ વિશે જાણ્યું પણ ખરું. ઘોડેસવારી કરતાં મિલિટરી ફોર્સના પહેરવેશમાં સજ્જ એવા મીણના પૂતળાને જોઈને પણ એમની અસલ લડાકુ મિજાજનો અંદાજ આવતો હતો. અસલના જમાનાની રણગાડીઓ, જૂના સમયના ફાઇટર પ્લેન અને નૅવીમાં વપરાતા હોય એવી સ્ટીમરની પ્રતિકૃતિઓ, દસ્તાવેજી ફિલ્મો દ્વારા ઓળખ આપવાનો હેતુ એ કે આમ જનતા પણ ઇતિહાસથી વાકેફ રહે.\n\n\n\nડીવૉનિઅન બોટનિકલ ગાર્ડન\n\nકુદરતની વચ્ચે રહીને માનવજાતમાં પણ કુદરત તરફ અહોભાવ વધતો જ હશે એની લીલીછમ સાબિતી એટલે કેલગરીનો ડીવૉનિઅન બોટનિકલ ગાર્ડન. કેલગરી ડાઉનટાઉનની મધ્યે આવેલા સ્ટીફન ઍવન્યુ મૉલના ચોથા માળ પર વિકસાવેલા આ ઉદ્યાનને જોઈને સાનંદાશ્ચર્ય થાય. મૉલ એટલે બ્રાન્ડેડ કપડા કે ઍક્સેસરીની શોપ્સ, ખાણીપીણી, પ્લે એરીઆ એવું જ ને? અહીં આ બધું જ છે પણ સાથે એક એક એવો ઉદ્યાન છે જેના માટે અહીં સમય વિતાવવાનું મન થાય. ભૂસ્તર કે વનસ્પતિનું પણ એક શાસ્ત્ર હશે. આપણી સમજ પ્રમાણે ઝાડ-પાન, વૃક્ષ-વેલાને વિકસવા માટે સરસ મઝાની ફળદ્રુપ જમીન જોઇએ જેના લીધે એના મૂળિયા ઊંડે સુધી વિસ્તરીને એની પકડ, મજબૂતાઈ જાળવી શકે જ્યારે અહીં કોંક્રિટની ઇમારતના ચોથા માળે જ્યાં જમીન જ નથી ત્યાં ૫૫૦ જેટલા ઝાડપાન કેવી રીતે મહોરી શક્યા હશે?\n\n\n\nકહેવાય છે કે આ ઉદ્યાનમાં મૂળે લગભગ ૧૩૫ જેટલા સ્થાનિક અને ઉષ્ણકટિબંધના વૃક્ષો ઉછેરવામાં આવ્યા છે. અહીં એક મીટર પહોળા અને બે મીટર જેટલા લાંબા થતા પાંદડાવાળા પ્લાન્ટ છે જે લગભગ આફ્રિકન હાથીના કાન જેટલી સાઇઝના છે. આફ્રિકન હાથીઓ એમના કાનની સપાટીનો ભાગ ઉપશમન (શાંત થવાની ક્રિયા) માટે વાપરે છે એમ આ પ્લાન્ટ એના પાનનો ઉપયોગ છતમાંથી આવતા પ્રકાશને ઝીલવા માટે કરે છે. વળી પામની એક એવી પણ જાત જોઈ જેનો દેખાવ સ્ક્રૂ જેવો છે એટલે એનું નામ આપ્યું સ્ક્રૂ પાઇન. આવી તો અનેક રંગબેરંગી ફૂલોની વિવિધતાઓ ભરેલા આ ઉદ્યાનમાં ઝીણકા અમસ્તા ઝરણા, એની પર ચાલવાના નાજુક પુલ, પહોળી પગથાર પરથી રેલાઈને આવતા વૉટરફૉલ અને વૉટર ફાઉન્ટન છે તો શિલ્પ અને લાકડાના વૉલપીસ પણ શોભામાં અભિવૃદ્ધિ કરવા મૂક્યા છે. આ માનવસર્જિત ઉદ્યાનમાં પવનની લહેરખીઓ અને એના લીધે ઉદ્ભવતો રવ ક્યાંથી હોય? પણ નૉ પ્રોબ્લેમ, વચ્ચે એક પિયાનો મુકી દીધો છે જેના પર કોઈપણ સાજ છેડીને વાતાવરણ ગૂંજતું કરી શકે છે.\n\n\n\nકેલગરીના બર્ડ આઇ વ્યુ પર જવાનું એક કારણ એ પણ હોઈ શકે કે ત્યાંથી સૂર્યાસ્ત પણ જોઈ શકાય. સૌથી મઝાની વાત એ બની કે રાત્રે સાડા નવ વાગે અમારી જ હોટલના પાંચમા માળેથી એ સાવ અનાયાસે જોવાનો લાભ મળી ગયો. દૂર સુધી ખુલ્લા મેદાનોની ઉપરથી સૂર્યના આથમતા સોનેરી ઓળા પણ એટલા તો ઓજસ્વી હતા કે આખું ય આકાશ સોનવર્ણુ બની ગયું હતું. આ સોનવર્ણી યાદોથી આજે પણ મન એકદમ પ્રફુલ્લિત બની જાય છે.\n\n\n\nકેલગરીમાં ફરવાનો સૌથી ઉત્તમ સમય છે જૂનથી ઑગસ્ટ. આ સમયે લાંબા દિવસો અને સહ્ય તાપમાન રહેતું હોય છે. કેનેડાની જેમ બ્રિટિશ કોલંબિયામાં પણ પંજાબીઓની વસ્તી ઘણી છે અને એટલે જ અંગ્રેજી, ફ્રેંચ પછી અહીં ત્રીજા ક્રમે પંજાબી ભાષાની ગણતરી મૂકાય છે.",
      "duration": "6 mins",
      "category": "Inspirational"
    },
    {
      "id": 58,
      "title": "અદ્રશ્ય પ્રેમની દોરી",
      "story_name": "બસ એમ જ..આજે બુધવાર છે... પાર્થ ઘરે વહેલો આવી ગયો.. અને હીનાને કહ્યું કે શું પ્લાન છે રાતના? \n\nહિના : હમ્મ કઈ ખાસ નહિ... જમવાનું બનાવું.. તારે ચા નાશ્તો કરવો હોઈ તો એ કરીયે.\n\nપાર્થ એકદમ શાંત શાંત... સન્નાટો છે... હીના એના બોલવાની રાહ જોઈ રહી છે.. અને અચાનક પાર્થ ને જાણે કોઈ ઝાટકો લાગ્યો હોઈ એમ.. પાર્થ બોલ્યો.. \"ચાલ આપણે બહાર જઇયે\"\n\nહીના: કેમ અચાનક બહાર?\n\nપાર્થ: બસ એમ જ\n\nબંને બહાર ગયા... હાઈવે પર ગાડી દોડાવી થોડી વાર.. ખુલ્લી હવા... અને ત્યાં તો દેખાયો એક પાણીપુરીવાળો.. પાર્થ એ હીના સામે જોયું અને થોડો મલકાયો.. પછી શુ હોય.. લાગ્યા પાણી પુરી દાબવા... હાઈવે પર ખુલ્લી હવા ના મોજા અને ગાડીઓના અવાજ અને પવનના સુસવાટામાં આ બેય ને પાણી તીખું લાગવાના સુસવાટા કંઈક અલગ જ સુર પુરાવતા હતા.. \n\nહીના ફરી પાર્થ ને: આજે અહીંયા કેમ? \n\n\n\nપાર્થ: હાહા... બસ એમ જ\n\n\n\nપછી બસ એમ જ વગર કોઈ મુકામ પાર્થ ગાડી ચલાવતો હતો.. અને ત્યાં જ એક મોટી ભવ્ય દુકાન પાસે ગાડી રોકી... એ દુકાન હતી શેઠ ત્રિભુવનદાસ સોનીની.. ગામના બવ જુના અને જાણીતા સોની. પાર્થ એ કહ્યું કે હીના ચાલતો જરા.. અહીંયા એક નાનું કામ છે... \n\nબંને અંદર ગયા .\n\nપાર્થ એ કહ્યું કે મેડમ માટે કંઈક સારું એવું બતાવો... અને હીનાને કાપો તો લોહી ના નીકળે ... એટલી સ્તબ્ધ થઇ ગઈ કે આ પાગલ કરી શુ રહ્યો છે આજે...?? \n\nહીના: પાર્થ.. કોઈ લોટરી લાગી છે કે શું? શેર માર્કેટમાં મોટો પ્રોફિટ થયો?.... કે પ્રોમોશન મળ્યું... શું છે આજે?.. આજે સોનુ કેમ?\n\nપાર્થ (હસી ને) : બસ એમ જ\n\nહીના આજે તો ગોટે ચડી છે... આને થઇ શુ ગયું છે... લાગી તારીખો યાદ કરવા... જન્મદિવસ છે? કે કોઈ બીજો ખાસ દિવસ? ત્યાં તો પાર્થ એક સોનાની રીંગ બતાવી ને કહે.. \"આ જોતો? ગમશે તને?\n\nહીના એ વિચારોમાંથી બહાર આવીને ફરી પૂછે.. શુ છે આ બધું?... પાર્થ કહે કે તું પેલા આ બોલ? ગમી તને મારી પસંદ...?\n\nએ રીંગ... જાણે હીનાની આંગળી માટે જ બની હોય એમ... એમાં જતાની સાથે બહાર આવાનું નામ જ ના લે... જાણે કે બસ હીનાની થઇને રહી ગઈ. \n\nપાર્થ એ ક્રેડિટ કાર્ડ કાઢ્યું ને ઝટથી પૈસા ચૂકવ્યા... અને બસ આવી ગયા બેઉ બહાર...\n\nહજી તો હીના બીજું કઈ પૂછે કે શુ જમશું આજે?... એની પહેલા તો ગાડી ઉભી રહી કલામંદિર પર ..\n\nહીના બોલી કે કેમ શેઠ? શુ વિચાર છે.. પાર્થ એ કીધું કે ચાલ ને કંઈક કપડાં લઈએ... તારા અને મારા માટે... \n\nબંને અંદર ગયા.. કલામંદિરના મલિક કુનાલભાઈ જાણતા હતા પાર્થને... એમણે પાર્થને પૂછ્યું કે કેમ આજે મારે ત્યાં ભૂલો પડ્યો ભાઈ.? \n\n\n\nપાર્થ : બસ એમ જ.. હાહા\n\nહવે દુકાનના માણસો હીના ને ડ્રેસસીસ બતાવા લાગ્યા... એક ડ્રેસ ટ્રાય કર્યો હીના એ, અને પાર્થ તો શુ આખી દુકાનના બધા ગ્રાહકો, માણસો બસ હીના સામે જોઈ રહ્યા... એક દમ કોમળ અને નિર્મળ.. જાણે કે શિયાળાની સવારના ઝાકળનું એક ટીપું કોઈ ગુલાબ પર સુકોમળ રીતે બેઠું હોય...\n\nપછી શુ હોય...લેવાઇ ગયા 3 ડ્રેસ હીના માટે ..\n\nહજી તો હીના પૂછે કે હજી કઈ બાકી છે? \n\n\n\nત્યાં તો ગાડી ઉભી રહી દિલ્લી દરબાર હોટેલ પાસે.. \n\nહીનાના મુખ પર એક નાજુક સ્મિત હતું કે કોણ જાણે પાર્થ એનું દિલ વાંચી રહ્યો હોઈ... \n\nહીના એ હસતા હસતા પુચ્છ્યું: બસ એમ જ?\n\nપાર્થ પણ: હા બસ એમ જ.. એમ કહી હસવા લાગ્યો..\n\nબંને એ જમ્યું અને બસ હીના એજ વિચારમાં હતી કે આજે આને શુ થયું છે?.. \n\nઘરે પહોંચતા જ.. પાર્થ એ કીધું કે બસ પાણી આપ અને પછી કહું... હીના આજે તો એવી તો શોકમાં છે કે ના પૂછો વાત.. \n\nબંને સોફા પર બેઠા.... અને પાર્થ હીનાનો હાથ પકડી ને કહે છે કે\n\n\"આ બધું બસ એમ જ હતું તેમ છતાં પણ એમ જ નો'તું\"\n\n\n\nલોકો કેમ દરેક કૃત્ય પાછળ કારણ ગોતતા હોય છે..?? કેમ ભાઈ ? કારણ વગર કઈ કરતુ જ નથી?\n\nશું પ્રેમ કોઈ કારણથી કરો છો? શુ કોઈ ને ખુશ રાખવું અકારણ ના હોઈ શકે? આપણે કેમ હાર વખતે બસ કોઈ ઉદ્દેશ્ય ને જોડી દેતા હોઈ છે? મારો તારા પ્રતેય નો પ્રેમ કોઈ તારીખ, કોઈ તહેવાર કે કોઈ તિથિનો મોહતાજ નથી હીના.. જો તને હું પ્રેમ બિનશરતી કરતો હોવ તો કંઈક કરવા પાછળ ઉદ્દેશ્યની મશાલ કેમ સળગાવી જોઈએ... અને સાચું કહું તો કંઈક બસ એમ જ કરવામાં જ પરમ આનંદ છે..:-)\n\n \n\nતું તારો પ્રેમ રોજ દેખાડે... મને મન ગમતું જમાડે... મને તકલીફ ના થાય એનું ધ્યાન રાખે... અરે હું રાતે હું ઊંઘમાં પણ ઓઢવાનું કાઢી દવ તો તું જાગી ને મને ઓઢાડે...લોકો પોતાની લાગણી કોઈ ખાસ દિવસ નાજ કેમ જતાવતા હોઈ? અને આ ખોટું છે આપડે આપડી ભાવનાઓ ને બાંધીયે છીએ...અરે ભાવનાઓ નો દરિયો તો વહેવા દેવો જોઈએ. વેહ્તું પાણી જ સ્વચ્છ રહે છે ખબર છે ને તને? મને આજે થયું કે ખાસ દિવસ કરતા ક્યારેક બસ એમ જ કરેલું ખાસ થઇ જતું હોઈ છે.. ધાર્યા વગર જયારે કોઈ આનંદ મલે એ આનંદ એ ખુશી માં દિલ કંઈક ઔર જ રીતે ધબકતું હોઈ છે... બસ મારે તો તને એ જ એહસાસ કરાવો હતો ગાંડી\"\n\n\n\nબસ આટલું સાંભળતા જ હીનાની આંખો ભીની થઇ ગઇ.. અને એ કાઈ બોલવાની હાલત માં જ નોતી.. પાર્થ એ એના ગાલ પર હાથ રાખી ને એટલું જ કહ્યું...\"હીના આ આંસુ પણ એક એહસાસ જ છે, તે જે કઈ પણ કર્યું છે અને કરે છે એના માટે ધન્યાદ\" \n\n\n\nબસ આજ નો આ બુધવાર.. એ લોકો હવે એક બીજા ને એમ કહી ને યાદ આપાવે છે \n\n\n\n\"બસ એમ જ\" !!\n\n",
      "duration": "4 mins",
      "category": "Inspirational"
    },
    {
      "id": 59,
      "title": "રેકોર્ડિંગનો પ્રથમ અનુભવ",
      "story_name": "જીવનમાં અવનવા અનુભવો થતાં હોય છે, પણ તેમાંય જ્યારે પોતાની મનપસંદ ઘટના જો બને તો તો જીવતર ધન્ય થઈ ગયું હોય એમ લાગે. હું શૌર્ય અને સંગીત મારો ખાસ દોસ્ત. જીવનના બત્રીસ વર્ષ થયા પણ અમે ભેગા ને ભેગા. તડકી છાયડીમાં હંમેશા સાથે. એકબીજાના હાથ ક્યારેય ના છોડ્યાં. હું નવમાં ધોરણમાં હતો ત્યારે પ્રથમ વાર વિચાર આવેલો એ મારે ગાયક બનવું છે. એ 2002ની વાત. આજે 2019 થઈ. કેટલાય વર્ષો વિત્યા અને પોતાના સપનાં પૂરા કરવાની તક શોધતો રહ્યો. હું કોઈ પણ કામ કરતો હોવ લગભગ ગીત ગાતો જ હોવ. ભણ્યો પણ એવીજ રીતે કે એક બાજુ વાંચતો હોવ ને બીજી બાજુ એફ.એમ. વાગતું હોય. તોજ મને યાદ રહે. પપ્પાને આ વિચિત્ર લાગતું. સપનું હતું કે એક વખત તો રેકોર્ડિંગ હાઉસમાં જઈને ગાવું છે. પણ ઘણો સમય વીતી ગયો.\n\n\n\nપણ હમણાં છેલ્લા એક વર્ષથી એક દોસ્ત મળ્યો જેનું નામ પ્રિતેશ પરમાર છે. તે ડી.જે. નું કામ કરે છે. મારા કાવ્ય લેખનના શોખને કારણે અમે ભેગા થયા. પણ દોસ્તી ખુબજ પાક્કી થઈ ગઈ હતી. પ્રિતેશ મને મોટા ભાઈ કહે. હું તેને દોસ્ત કહું. એક વખત મે મારી ઇચ્છા રજૂ કરી કે યાર ગાવું છે. એ મને લઈ ગયો માસ્ટર સ્ટુડિયોમાં. હું એક નવા નિશાળિયાની માફક બધુ જોતો હતો. એક ભાઈ ગાતા હતા. બહાર બેઠેલા ભાઈ કટ. . . કટ. . . એવું બોલતા હતા. ત્યાં પ્રિતેશનો એક મિત્ર હતો તેમનું નામ અમર. અમર ત્યાં કામ કરે. અમને પ્રિતેશે મળાવી દીધા. વાતચીત કરી અને છૂટા પડ્યા. પણ ત્યારબાદ બહાર જઈને મે અને પ્રિતેશે એક કલાક વાતો કરી. સંગીતમાં શું ચાલી રહ્યું છે અને આપણે શું કરવું છે? ચર્ચાઓ કરી. નક્કી કર્યું કે સમાજને સારું આપવું છે. બસ એ વાત સાથે છૂટા પડ્યા.\n\n\n\nહું નવરાત્રીની રાહ જોતો હતો અને વિચાર્યું હતું કે પહેલા નોરતે મારો અવાજ સમાજમાં પહોચે. ચાર દિવસ પહેલા મે અમરને ફોન કર્યો ને ગરબો મોકલ્યો. અમરે સંગીત તૈયાર રાખેલું અને મને ફોન કરી જણાવ્યુ. સાંજે લગભગ સાડા છ વાગ્યે રેકોર્ડિંગ હાઉસમાં પહોચ્યો. અમરભાઈ રાહ જોઈને બેઠા હતા. ઉતાવળથી મને ગાયન કક્ષમાં મોકલી ને હેડફોન પહેરવા કીધું. મે હેડફોન પહરીને મોબાઈલ કાઢ્યો અને અંદર મારી સ્વ. મમ્મીનો ફોટો કાઢી પગે લાગી કીધું કે ચાલુ કરો. અમરભાઈએ સંગીત ચાલુ કર્યું. મે પ્રથમ વાર ગાયું “કોઈ આરાસુર જઈને મનાવો” એ શ્રેષ્ઠ સમય હતો. એક વાર ગાયા બાદ બીજી વાર ગવડાવ્યું અને બીજી જ વારમાં ગીત ફાઇનલ ગવાઇ ગયું. 12 થી 15 જ મિનિટમાં રેકોર્ડિંગ પૂરું. અમરભાઈ ખરેખર ખુશ થઈ ગયા. હું તે કક્ષની બહાર નીકળ્યો અને આગલી રૂમમાં આવ્યો તેમની સામે બેઠો. મે જિજ્ઞાસાથી પુછ્યું કેવું લાગ્યું ? તેમનો જવાબ હતો સાહેબ સાચું કહું દિલથી “પ્રફુલ દવે”ગાતા હોય તેવું લાગ્યું. તમે ખૂબ મોડા છો. કોઈપણ પ્રકારના મિક્ષિંગ વગર તમે આવું ગાઈ શકો છો ખરેખર અમને પણ મજા આવી. આટલું સાંભળીને મે હાશકારો લીધો. પછી હું ઘેર આવી ગયો. વરસાદ ધોધમાર હતો. જાણે મારી મા મને આશીર્વાદ આપતી હોય એમ.\n\n\n\nએક દિવસ પછી અમરભાઈએ ગીત બરાબર કરીને મને બોલાવ્યો અને ફોનમાં આપ્યું. કહ્યું તમે સાંભળી જુઓ બરાબર લાગે તો આગળ વધીએ. મને યોગ્ય લાગ્યું એટ્લે ફોટો માંગ્યો. મે મારા મિત્ર હિતેશ દરજીએ પાડેલો ફોટો આપ્યો. ફોટો પણ ખાસ દોસ્ત વિકટરની બહેનના લગ્નમાં પડાવેલો. ફોટો આપતા ઘણી યાદો તાજી થઈ ગઈ. નવરાત્રીના આગલે દિવસે બેનર આવ્યું અને યુ ટ્યુબ ઉપર જ્યારે ગીત મુકાયું એ પળ ખરેખર જીવી લેવા જેવી લાગી. એક સપનું પૂરું થયું. અહો આનંદમ! \n\n\n\nઅંતે એક વાત કહેવી હતી કે સપના જોવા. એ એના સમયે જરૂર પૂરા થાય. ધ્રુવ દાદાનું એક વાક્ય હંમેશા યાદ રાખવું કે “ધર્મમાં શ્રધ્ધા નહીં હોય તો ચાલશે,પણ માણસને શ્રધ્ધા હોવી જોઈએ. ”",
      "duration": "3 mins",
      "category": "Inspirational"
    },
    {
      "id": 60,
      "title": "ભૃણ હત્યા",
      "story_name": "જાપાનના ટોકિયો ખાતે આંતરરાષ્ટ્રીય કરાટે માર્શલ આર્ટની સ્પર્ધા હતી જેમાં ભારતથી ૫ કરાટે કાઓ ગઈ હતી, જેમણે ફાઇનલમાં જાપાનની કરાટે કાઓને હરાવી અલગ અલગ શ્રેણીમાં વિવિધ પદકો જીત્યા હતાં. શહેરના હાર્દસમા વિસ્તારમાં આવેલ કોમ્યુનિટી હોલમાં વિજેતાઓને પદક અને ચેક આપીને સત્કાર કરવામાં આવનાર હતો. અલગ અલગ શ્રેણીમાં પ્રથમ વિજેતાઓને સુવર્ણ અને ૫ લાખનો ચેક તેમજ દ્વિતીય વિજેતાને રજત પદક અને ૨.૫૦ લાખનો ચેક અર્પણ થવાનો હતો. પ્રથમ વિજેતા બનનાર કરાટે કા રીમા એક સામાન્ય માતાપિતાની દીકરી હતી. જિલ્લા અને રાજ્ય સ્તરપર તેણીએ બહુ અવોર્ડ મળ્યાં હતાં.\n\n           \n\n         સંપતભાઈ સુથારી કામ કરી પરિવારનું ગુજરાન ચલાવતા હતાં. સંપતભાઇ સામાન્ય પિતાના દીકરો. આજથી ૨૨ વર્ષ પહેલાં સંપતભાઈના લગ્ન ગરીબ પરિવારના માતા પિતાની ચોથા નંબરની દીકરી રમીલા જોડે થયા હતાં. લગ્ન પછી બન્ને વર વધૂ નજીકમાં હિલ સ્ટેશને હનીમૂન માટે ફરવા ગયા હતાં. છોકરો જોઈએ કે છોકરી તે બાબત બંને વચ્ચે વિવાદ થયો હતો પણ પત્ની રમીલા સમજુ હતી એટલે તેણીએ નમતું જોખ્યું અને વિચારીને કહ્યું,\" જે થાય તે છોકરો કે છોકરી શું ફરક પાડવાનો?\"    \n\n             \n\n         પત્ની પ્રેગનન્ટ થતાં બંને ખુશખુશાલ હતાં પણ સંપતભાઈના મનના ખૂણામાં શંકાનો એક કીડો સળવળતો હતો. જો પુત્રી થઈ તો?\n\nસાતમાં મહિને પત્ની રમીલાનું સીમંત થયું. સંપતભાઇના મનમાં ગર્ભ પરિક્ષણ કરી લેવાનો વિચાર આવ્યો. તેમણે આ વિચાર પત્ની સમક્ષ વહેતો મૂક્યો. પતિનો વિચાર જાણી પત્ની વિમાસણમાં મૂકાઈ ગઈ. તેણીની બિલકુલ ઈચ્છા નહોતી પણ પતિની જીદ આગળ તે કંઇ બોલી ન શકી અને ના છૂટકે મૂક સંમતિ આપી.\n\n               \n\n          ગર્ભ પરિક્ષણ કરવાના બે દિવસ પહેલાં જ સંપતભાઈને રાતના સપનું આવેલું. ગર્ભમાં રહેલ પુત્રી કલ્પાંત કરતા કહેતી હતી કે,\" પાપા, મને આ ફાની દુનિયામાં અવતરવા દો. મને જીવતે જીવ ના મારો. તમે અને મમ્મીએ આ દુનિયા જોઈ, મને પણ જોવી છે. તમારી ઇજ્જત જાય,તમારું નામ ખરાબ થાય, કલંકિત થાય એવું કૃત્ય ન કરવાનું હું તમને વચન આપું છું. તમે જેમ કહેશો તેમ જ કરીશ. તમારા મરજી પ્રમાણે જીવીશ પણ મને અવતરવા દો. \" સંપતભાઈ ઉપર આ સપનાની ઊંડી અસર થઈ. પુત્રીને અવતરવા દીધી. મન અંદરથી ખાટુ થયેલું હતું પણ માનવી લીધું. સારા દિવસે પુત્રીનો જન્મ થયો. પુત્રીનું સારા સંસ્કારોનું સિંચન કરતાં હતાં. સારા વિચાર, સારું જ્ઞાન આપતાં હતા. રીમા દિવસે દિવસ મોટી થતી હતી. શાંત સ્વભાવ, ભણવામાં અવ્વલ, ખેલકૂદમાં પણ અવ્વલ. રીમાને કરાટે માર્શલ આર્ટમાં વિશેષ રુચિ હતી. તેણીએ કરાટે ક્લાસમાં પ્રવેશ મેળવી લીધો હતો. અધરી તાલીમ લેવાનું શરૂ કરી દીધું હતું. ત્યાર પછી બ્લેક કમાન્ડોની પણ તાલીમ મેળવી લીધી અને અંતે બધીજ તાલીમમાં સફળ થઈ હતી. શાળા, કોલેજ, તાલુકા અને જિલ્લા અને રાજ્ય સ્તરપરની અનેક સ્પર્ધાઓમાં ભાગ લઈ તેણીએ ઢગલા એવોર્ડ જીત્યા હતાં. સપનામાં પુત્રીએ જે કહ્યું હતું તે બધું જ સાચે પડ્યું હતું. પિતા સંપતભાઈની આંખો ઝળહળી ઉઠી.\n\n\u200C           \n\n         આયોજકોએ રીમાને બે શબ્દ બોલવા વિનંતી કરી. રીમાએ કહ્યું,\" આ એવોર્ડ અને સન્માન હું મારા માતા-પિતાના ચરણોમાં અર્પણ કરું છું. આ જીત તેમની છે મારી નથી. જો મને ન અવતરવા દીધી હોત તો... બોલતાં બોલતાં રીમાને ડૂમો ભરાઈ આવ્યો. આજકલ મહિલાઓનું શોષણ અને બળાત્કારના કિસ્સા બહુ જ વધી ગયા છે. એકલી નારી સામનો કરવા સક્ષમ નથી આથી દરેક મા બાપે દીકરીના રક્ષણ માટે, બળાત્કારીઓને સામનો કરવા માટે આ જાપાનીઝ યુદ્ધ કલાની તાલીમ અવશ્ય અપાવવી જ જોઈએ. દરેક માતા પિતાને મારી નમ્ર વિનંતી છે કે પોતાની વહાલસોય દીકરીને બચાવવી હોય તો આ યુદ્ધ કલાની તાલીમ માટે મોકલવી જ જોઈએ.\n\n        \n\n       અચાનક તાળીઓના ગડગડાટથી સંપતભાઇની વિચારધારા અટકી તે સફાળા જાગ્યા. પુત્રી રીમાને પદક પહેરાવ્યું. ભાવવિભોર થઈ ગયા. પુત્રીને જન્મ આપ્યું તે લેખે લાગ્યો. તેમને આવેલું સપનું સાચું થયું. તેમને નિખાલસતાથી હાજર મહેમાનોની સામે કબલ્યું હતું કે એક સમયે તેમના મનમાં ભૃણ હત્યાનો વિચાર આવેલો. બધાને હાથ જોડી વિનંતી કરી કે દીકરીને આ દુનિયામાં અવતરવા દો.\n\n      વાંચકો, દીકરીને અવતરવા દો. દીકરાની જેમ તે પણ પરિવાર, માતાપિતાનું નામ ઉજળું કરશે. દરેક ક્ષેત્રમાં હવે દીકરીઓ અગ્રેસર છે. કોઈ એવું ક્ષેત્ર હવે રહ્યું નથી જ્યાં મહિલાઓ નથી. ફક્ત પુરુષોની જ મોનોપોલી છે એવું હવે રહ્યું નથી. અવકાશમાં પણ હવે છોકરીઓ જતી થઈ છે. ભૃણ હત્યાના દુષ્પરિણામો અને કુદરતી સ્થિતિ કેટલી વકરશે અને ડામાડોળ થશે તે નીચેના અહેવાલ પરથી ખયાલ આવશે.\n\n\n\n           વર્ષો પહેલાં જાણીતાં ગુજરાતી છાપામાં ચોંકાવનારા આંકડા વાંચવા મળ્યાં હતા. વાંચીને મન ઘડીબર સ્તબ્ધ થઈ ગયું. માણસને વિચાર કરતું કરી દે છે. ખરેખર ભૃણ હત્યા એક સામાજિક બદી છે. આ વાત એકલા ભારત પૂરતી સીમિત નથી. અન્ય દેશોમાં પણ એટલીજ હદે વકરેલી છે. \n\n\n\n          છાપામાં જણાવ્યાં મુજબ ભારતમાં દર ૧૦૮ પુરુષે ૧૦૦ સ્ત્રીઓનું પ્રમાણ છે. આપના પાડોશી દેશ ચીનમાં દરેક ૧૨૦ પુરુષે ૧૦૦ સ્ત્રીઓનું પ્રમાણ છે. તેમજ આઝરબઈઝન, આર્મેનિયામાં પણ આ જ પ્રમાણ છે જ્યારે જોર્જેનિયમાં આ પ્રમાણ દર ૧૧૮ પુરુષે ૧૦૦ સ્ત્રીઓનું છે.\n\n\n\n          કેટલાંક મા-બાપ પુત્રને પ્રાધાન્ય આપે છે. કારણ કેટલાય સમાજમાં એવા મા- બાપને ઉચ્ચ સામાજીક દરજો મળે છે. આપણા ભારતની જ વાત કરવી હોય તો તેના અનેક કારણો છે. ભારતમાં કન્યાને પારકી થાપણ અને બોજ સમજવામાં આવે છે. પુત્રને વૃદ્ધાવસ્થામાં પોષણ પાડનારું સાધન સમજવામાં આવે છે. કેટલાય પિતાઓ પુત્રને તેમની ચિતાને અગ્નિદાહ માટે ધાર્મિક દૃષ્ટિથી અનિવાર્ય સમજે છે. અમુક પ્રકારના આકર્ષક વ્યવસાયી પરિવારો પણ આ દુષણમાં સપડાયા છે. વકીલ,ડોક્ટર, એન્જિનિયર તેમજ સારા વેપાર ધંધાવાળા, ઉધોગપતિઓ પોતાનો વેપાર ધંધો ઉદ્યોગ વ્યવસાય ટકાવી રાખવા પુત્ર જન્મને પ્રાધાન્ય આપતા હોય છે. આ કારણેજ પસંદગીના ગર્ભપાત તરફ વળે છે. અલ્ટ્રાસાઉન્ડ ટેકનોલોજીની આ આડપેદાશ છે. જેથી માના ગર્ભમાં રહેલ બાળકની જાતિ જાણી શકાય છે.\n\n\n\n          આટલી મોટી સંખ્યામાં અતિ સૂક્ષ્મ સ્વરૂપની સ્ત્રી હત્યામાં સૌથી મોટી સંખ્યામાં ચીન અને ભારત મોખરે છે. આ બન્ને દેશો આવનાર ૨૦ વર્ષમાં વિશ્વના સૌથી વધુ સમૃદ્ધ દેશો બનવાનાં સપનાં જોઈ રહ્યા છે. હવે યુરોપ અમેરિકા જાપાનનો યુગ સમાપ્ત થવા જઈ રહ્યો છે અને એશિયાનો યુગ આવી રહ્યો છે. દીકરા- દીકરી અને ભ્રૂણ હત્યા વચ્ચેનો આ ભેદ જો યથાવત રહે અથવા વધે તો તે સમૃધ્ધ થવા મથી રહેલાં એશિયન દેશો પર એક કલંક રહેશે. સાથે સાથે બીજા અનેક સામાજિક પરિણામો વધી ગયા હશે. આર્થિક સુધારણા અને સ્ત્રીનું કમાણી કરવાનું વધતું જતું પ્રમાણ આ માન્યતામાં ધીમો બદલાવ લાવી રહ્યો છે. જ્યારે બીજી બાજું વિજ્ઞાન ટેકનોલોજીનો વિકૃત ઉપયોગ ઊંચું પરિણામ લાવી રહ્યો છે.\n\n\n\n       આ જ વિકૃતિ જો ચાલુ રહેશે અથવા વધે તો ૨૦૩૦ સુધીમાં કરોડો એશિયન વાસી મુરતિયાઓને જોઇતી મનપસંદ કન્યા મેળવવાનું અશક્ય બની જશે. એવા અસંતુલિત પ્રમાણથી ઘણા સામાજીક દૂષણો વધશે. વ્યભિચાર, વેશ્યાવૃત્તિ અને ઇન્ટરનેટના માધ્યમથી સોશીયલ નેટ વર્કિંગ વેબ સાઈટો પરથી કન્યા પૂરી પાડવાની પ્રવૃત્તિમાં વધારો જોવા મળશે.\n\n\n\n        આ બદી દૂર કરવાં દેશની સરકારો, રાજ્ય સરકારો અનેકવિધ યોજનાઓ અમલમાં મૂકે છે. તેમજ સામાજિક સંસ્થાઓ, સેવાભાવી સંસ્થાઓ, મીડિયાઓ કરોડોના ખર્ચે પ્રચાર કરી રહ્યા છીએ. પણ આ પ્રચારનાં પડઘા કાળામાથાનાં માનવીના દિમાગ સુધી પહોંચે ખરો? હકીકતમાં આનો જવાબ \"ના\"માં અપાય છે. આવી સામાજીક બદી સાક્ષરતાનાં પ્રસાર અને આર્થિક વિકાસ થકી આપોઆપ દૂર થઈ જશે એવી માન્યતામાં આપણે ખોટા સાબિત થઈ રહ્યા છીએ.\n\n\n\n\u200C       ૨૯૧૧ની ભારતની વસ્તી ગણતરીમાં પ્રાથમિક અહેવાલનુસાર જોઈએ તો આ બદી જે વિસ્તારોમાં પહેલાં નહોતી ત્યાં પણ આ બદી ઘર કરી ગઈ છે. ભૃણ હત્યા અને દીકરા દીકરી વચ્ચે ભેદ ભાવના નાબૂદ કરવાની ઝુંબેશ અને ભવિષ્યમાં ઉભા થનારા માઠાં પરિણામો સમસ્ત દરેક સમાજ, કોમ, ધર્મ, દેશ અને વિશ્વ માટે અતિ ચિંતાજનક સ્વરૂપ ધારણ કર્યું છે. દરેક સમાજ, કોમ, ધર્મ, દેશ અને વિશ્વએ સાથે મળીને મુકાબલો કરવો પડશે.\n\n",
      "duration": "6 mins",
      "category": "Inspirational"
    },
    {
      "id": 61,
      "title": "સૌરાષ્ટ્રનો સાચો વારસો",
      "story_name": "જાન્યુઆરી 2008માં ચાર્ટર્ડ એકાઉન્ટન્ટ્સ ઇન્સ્ટિટ્યૂટના આમન્ત્રણથી મર્જર એન્ડ વેલ્યૂએશન વિષય ઉપર વ્યાખ્યાન આપવા ચેન્નાઇ જવાનું થયું. ત્રણ દિવસના વર્કશોપ પછી કેટલાક સી.એ. મિત્રોએ આગ્રહ કર્યો કે ચેન્નાઈના ફરવા લાયક સ્થળો તો તમને બતાવી દીધા, છેક ગુજરાતથી અમારા માટે સમય કાઢીને આવ્યા છો તો ચાલો મદુરાઈ પણ બતાવી દઈએ. એક વૈભવી હોટેલમાં અમારો ઉતારો હતો. રોજની ટેવ પ્રમાણે સવારે વહેલો 5 વાગે ઉઠ્યો ત્યારે, સૌરાષ્ટ્રના લહેકા વાળા પ્રભાતિયાં સંભળાયા પણ ઘણા શબ્દો ગુજરાતી લાગ્યા. દિવસભર તેઓની બૂમાબૂમમાં કેટલાય શબ્દો ગુજરાતી લાગ્યા, મામો ને મોટો મામો, કાકો ને કાકી, નાનો ભાઈ ને બા. મારા યજમાન મિત્રો ને પૂછ્યું કે આ પ્રોગ્રામ ગુજરાતી છે? તો તેમણે બતાવ્યું કે ના ના આ લોકો તો તામિલ જ છે. ખુલ્લા મંડપમાં તામિલ જેવા લાગતા ટોળાના પહરેવેશ અને છટામાં મને ગુજરાતીપણું લાગ્યું એટલે નીચે જઈ ધ્યાનથી જોયું તો ઘણું બધું ગુજરાતી લાગ્યું. બોર્ડના અક્ષર તામિલ પણ બારીકાઈથી જોયું તો ગુજરાતી લાગે, મારા યજમાન કહે તમને ભ્રમ છે, ગુજરાતી જેવું કઈં નથી. મને સંતોષ ના થયો એટલે હું સીધો પહોંચ્યો મુખ્ય વક્તા પાસે અને નમસ્કાર કરી પૂછ્યું તો એમણે પોતાની ઓળખાણ પ્રો ક્ર્ષ્ણમૂર્તી તરીકે આપી. એમણે આપેલી માહિતી ના ફક્ત સ્ફોટક હતી પણ અત્યંત આશ્રર્યજનક, અકલ્પનિય હતી. તેમના જ શબ્દોમાં: \n\n\n\nઅમે ગુજરાતી નથી પણ સૌરાષ્ટ્રીયન છીએ, હા અમારી જાતી સૌરાષ્ટ્રીયન છે. તામિલનાડુમાં 700થી વધુ વરસથી રહીએ છીએ. અમારી લગભગ 400મી પેઢી મૂળ સૌરાષ્ટ્રમાંથી અહીં આવી. અમે સૌરાષ્ટ્રીયન ભાષા બોલીએ છીએ. અમારી સંખ્યા લગભગ 6 લાખ ઉપર છે અને તામિલનાડુના મદુરાઈ આસપાસના 7 જિલ્લામાં અમે વસીએ છીએ. 1000 વરસ પહેલા અમારા પૂર્વજો સૌરાષ્ટ્રના સોમનાથથી ફરતા ફરતા અહીં આવ્યા છે અને વિષમ પરિસ્થિતિમાં પણ અમે સૌરાષ્ટ્રનો ભાષા, વસ્ત્ર, ધર્મ, વ્યવહાર અને સંસ્કાર જાળવી રાખ્યા છે.\n\n\n\nસોમનાથ ઉપર મહમદ ગઝનીએ 17 વખત હુમલો કર્યો તે બધા જાણે છે. સોમનાથ મંદિર ના માત્ર એક ધાર્મિક સ્થળ છે પણ વિજ્ઞાન અને કલાનો ઉત્તમ નમૂનો છે. સોમનાથ મંદિરની સમૃદ્ધિ લૂંટવા મહમદ ગઝની આટલી વખત આવ્યો તે જ દાર્શવે છે કે એમનો ખજાનો કેટલો મોટો હશે. એની ખ્યાતિ કેટલી હશે કે સંદેશ વ્યવહાર વગરના એ સમયમાં મહમદ ગઝની સોમનાથ વિષે બધું જાણતો હતો. 10-11 મી સદીમાં અમારા પૂર્વજો જે બ્રહ્મક્ષત્રિય હતા અને અમારા કુળદેવી હિંગળાજ માતા. મહમદ ગઝની અને તેનું લશ્કર અમારા ઉપર જુલમ ગુજારી અમારી કલા શીખી લઇ અમારું શોષણ કરવા માંગતો હતો. એટલે જૂજ સંખ્યામા અમે ત્યાંથી છુપા વેશે ગણીગાંઠી વસ્તુ લઇ નીકળી પડ્યા અને મહારાષ્ટ્ર, કર્ણાટક અને આંધ્રના કેટલાક હિન્દૂ રાજાના સહકારથી 200 વર્ષે મદુરાઈ પહોંચ્યા, ત્યાં સુધીમાં અમારી 7-9 પેઢી બદલી ગઈ હતી. રાજા ક્રિષ્નારાય અમને શરણ આપે છે અને છેલ્લા 700 વરસથી અમે અહીં સ્થાયી થયા છીએ. પણ અમારી ભાષા અને સંસ્કાર સૌરાષ્ટ્રના છે. પ્રો ક્ર્ષ્ણમૂર્તીના કહેવા પ્રમાણે 10મી સદી સુધી હજી ગુજરાતની સ્વતંત્ર ઓળખ ઉભી નહોતી થઇ. એટલે જ તેમની સમાજમાં અને સરકારી ચોપડે ઓળખ સૌરાષ્ટ્રીયન તરીકે જ છે. અમારી ભાષા લખવા અને બોલવામાં લાગે તમિલ જેવી લાગે, પણ શબ્દ છુટા પાડી જુઓ તો 70-80 ટકા ગુજરાતી જણાશે. બ્રિટિશ સરકારે 200 - 250 વરસ પહેલા તેમની અલગ વસ્તી ગણતરી કરી ખાસ સૌરાષ્ટ્રિયન જ્ઞાતિની ઓળખ આપી તો ભારત સરકારે ભણવા અને નોકરીમાં અનામતનો લાભ આપ્યો.\n\n\n\nઘણા બધા સૌરાષ્ટ્રીયન મોટા ઉદ્યોગ ધંધા ચલાવે છે તો કોઈ હજુ પણ બ્રહ્મક્ષત્રિય પરમ્પરા પ્રમાણે કલાના સહારે વ્યવસાયમાં જોડાયેલ છે. જેતપુરની જેમ ટેક્સટાઇલ અને રંગ, વણાટમાં તેઓ માહિર ગણાય છે. કેટલાક રાજકારણમાં સંસદ અને વિધાનસભાની ચૂંટણી જીતી પ્રધાન પણ બન્યા ને સિનેજગતમાં રૂપેરી પડદે પણ ચમક્યા. આધુનિક શિક્ષણ મેળવી આઈ. ટી. માં પણ યુવાન યુવતીઓ નોકરીમાં લાગ્યા, અમેરિકામાં સ્થાયી થયા અને સૌરાષ્ટ્રીયન ભાષાની કમ્પ્યુટર લિપિ ડેવેલોપ કરવામાં યોગદાન આપે છે.  સોમનાથ છોડી રઝળતા ભટકતા જે જે પ્રદેશમાંથી નીકળ્યા ત્યાંની ભાષાના શબ્દો પણ સૌરાષ્ટ્રીયન ભાષામાં ઘુસી ગયા. ગુજરાતી ઉંપરાંત, મરાઠી, કોંકણી, તેલુગુ અને તામિલ શબ્દોની ઝલક જોવા મળે છે. લિપિ તામિલ છે, પણ ઝીણવટથી અક્ષર છૂટા કરો તો ગુજરાતી જેવા લાગે! વ્યવહારમાં અને સંબંધમાં વપરાતા શબ્દો મોટા ભાગે ગુજરાતી છે અને કેટલાક સવાઈ ગુજરાતી છે. જન્મથી માંડી મરણ સુધી સામાન્ય રીતે ઉજવાતા પ્રસંગો હજી પણ સૌરાષ્ટ્રની પરમ્પરા પ્રમાણે ઉજવાય છે અને તામિલથી બિલકુલ અલગ પડે છે. જન્મ પછી બાળકોની છઠ્ઠીના ગીત અને વિધિ, જનોઈ, સગાઇ, લગ્ન, મરણ અને ઉત્તરક્રિયા માં વિધિ અને વસ્તુ સામગ્રી સૌરાષ્ટ્રની પરંપરા છે. ગીતના રાગ ઢાળ તમિલ બિલકુલ નથી તો ગુજરાતીને બિલકુલ મળતા આવે છે. દાભડો, મીંઢળ, નાળાછેડી જેવી ઝીણી ઝીણી વસ્તુ અંગે પ્રો કૃષ્ણમૂર્તિએ વિગતો આપી છણાવટ કરી ગુજરાત નહીં પણ સૌરાષ્ટ્ર જોડે સરખાવી બતાવ્યું.\n\n\n\nસૌરાષ્ટ્રના લોકો અથવા સૌરાષ્ટ્રિય લોકો, એ દક્ષિણ ભારતનો એક ભારતીય-આર્યન હિન્દુ સમુદાય છે, જે સૌરાષ્ટ્ર ભાષા બોલે છે, જે એક ભારતીય-આર્યન ભાષા છે, સૌરાષ્ટ્રિયન ભાષા એકમાત્ર ભારત-આર્યન ભાષા તરીકે દ્રવિડ લિપિનો ઉપયોગ કરે છે અને તે તમિળ અને તેલુગુ જેવી દ્રવિડ ભાષાઓથી ભારે પ્રભાવિત છે. જો કે, ભારતની વસ્તી ગણતરી ભાષાને ગુજરાતી હેઠળ સ્થાન આપે છે. મુખ્યત્વે તમિલનાડુ, કર્ણાટક, આંધ્ર પ્રદેશ અને કેરળના રાજ્યોમાં રહે છે. કેટલાક પોતાને બ્રાહ્મણ તો કેટલાક બ્રહ્મક્ષત્રિય તરીકે ઓળખાવે છે. તેઓ મોટાભાગે વૈષ્ણવ અને શૈવ ધર્મ પાળે છે. મોટા ભાગના લોકો વેજીટેરીઅન છે. પરંપરાગત રીતે, સંયુક્ત કુટુંબ તેમના માટે સામાજિક અને આર્થિક એકમ હતું. તદુપરાંત, સંયુક્ત કુટુંબની રીત તેમને તેમની પરંપરાગત સંસ્કૃતિને યુવા પેઢી સુધી પહોંચાડવામાં મદદ કરી, આનાથી તેમનો સાંસ્કૃતિક વારસો 1000 વરસ સુધી જળવાઈ રહ્યો. સૌરાષ્ટ્રની મહિલાઓ તમિલ મહિલાઓ કરતાં અલગ રીતે સાડી પહેરે છે. અપરિણીત લોકો બંગાળી શૈલીમાં પહેરે છે, જ્યારે પરિણીતા મરાઠી શૈલીમાં પહેરે છે.\n\n\n\nસૌરાષ્ટ્રીયન લોકો ખુબ લાગણીશીલ છે, પોતાની અલગ ઓળખ અને ઉજ્જવલ ઇતિહાસને ગૌરવરૂપ ગણે છે. મેં સૌરાષ્ટ્રીયન લોકો ઉપર કેટલાક આર્ટિકલ લખ્યા પછી ઘણા લોકો તેમની વ્યથા, વેદના, સિદ્ધિની વાતો જણાવે છે. એક ઉંમરલાયક વિદ્વાનનો એક વખત ફોન આવ્યો અને રડવા લાગ્યા કે ગુજરાતી લોકો એવું તો નથી માનતા ને કે અમારા પૂર્વજો મહમદ ગીઝનીના લશ્કરથી ડરીને ભાગી ગયા છે ને અમે કાયર છીએ? અમે તો કલા અને ધર્મની રક્ષા કરવા નીકળી ગયેલ. મેં તેમને આશ્વાસન આપ્યું કે મોટા ભાગના ગુજરાતીને તો ખબર જ નથી કે આવી ખમીરવંતી સૌરાષ્ટ્રની પ્રજા 1000 વરસથી અમારો વારસો દક્ષિણ ભારતમાં જાળવે છે. પણ જેને ખબર છે તેમાં કોઈ તમને ડરપોક નથી માનતું. તેમણે મને ભાર દઈને પૂછ્યું કે ખરેખર? મારા જવાબથી તેમને બહુ આનંદ થયો ને ગુજરાત જોવા અને આવવાની ઈચ્છા વ્યક્ત કરી. સૌરાષ્ટ્રીયન લોકો, ભાષા, સંસ્કાર, રીતરિવાજ અને ઇતિહાસ ઉપર પ્રો કૃષ્ણમૂર્તિએ એક પુસ્તક લખ્યું છે. વિકિપીડિયા ઉપર પણ જિજ્ઞાસુને પુષ્કળ માહિતી મળી રહેશે એટલે આ વાર્તાને અહીં વિરામ આપું છું. આવી ખમીરવંતી પ્રજા આપણા સૌ માટે ગૌરવરૂપ છે. આવી ખમીરવંતી પ્રજા આપણા સૌ માટે ગૌરવરૂપ છે.\n\n",
      "duration": "5 mins",
      "category": "Inspirational"
    },
    {
      "id": 62,
      "title": "દિપાવલી",
      "story_name": "દિપાવલીના પર્વના હવે પાંચેક દિવસ બાકી રહ્યા હતાં. શેફાલીએ જો કે કેટલાક દિવસ પહેલા જ ઘરની સાફસુફી કરી હતી અને તે દરમિયાન તેણે જોયું કે પૂરતા કોડિયા નથી જેથી તે પાંચ દિવસ ઘરમાં કોડિયા વડે રોશની કરે અને સુશોભનમાં વધારો કરે.\n\n\n\n‘રાકેશ, સાંજે ઓફિસેથી પાછા આવતા માર્કેટમાં જઈ એક ડઝન કોડિયા લેતો આવજે.’\n\n‘કેમ, ગયા વર્ષે તો લાવ્યા હતાં. તે બધા તૂટી ગયા?’\n\n‘બધા તો નહિ પણ થોડાક જ. પૂરતા કોડિયા હોય તો શોભામાં આંચ ન આવે.’\n\n‘ઠીક છે.’ કહી રાકેશ ઓફિસે જવા નીકળ્યો.\n\n\n\nસાંજે તે પાછો આવ્યો તે પહેલા યાદ રાખીને રસ્તામાંથી કોડિયા લઇ લીધા કારણ તેને થયું કે જો ભુલાઈ ગયું તો શેફાલી પાસેથી કાંઈ કેટલુંય સાંભળવું પડશે અને ફરી લેવા મોકલશે તે જુદું.\n\n\n\nઘરમાં પ્રવેશતા જ તેણે અન્ય સામગ્રી સાથે કોડિયાનું પેકેટ પણ આપ્યું. પેકેટ જોઈ શેફાલી બોલી ઊઠી, ‘અરે તું તો સાદા કોડિયા લાવ્યો.’\n\n‘હા, કેમ?’\n\n‘અરે, આ વખતે મારે ડિઝાઈનવાળા રંગીન કોડિયાથી ઘરને સજાવવું હતું.’\n\n‘પણ સવારે તો તે આ વિષે કોઈ ફોડ નહોતો પાડ્યો’\n\n‘હા, પણ મને તારા ગયા પછી યાદ આવ્યું કે તને ચોખવટ નથી કરી એટલે તું સાદા જ કોડિયા લાવશે.’\n\n‘તો ફોન કરવો હતો ને?’\n\n‘કામમાં યાદ ન આવ્યું અને સમય પણ ક્યાં હતો આ બધું યાદ રાખવાનો.’\n\n‘વાહ, કામ તો તું એકલી જ કરે છે,’ એમ કહેવાનું મન થયું પણ ત્યાર પછીની પરિસ્થિતિ શું હશે માની તે ચૂપ રહ્યો.  \n\n\n\n‘ચાલ, હવે ચા પીવડાવી દે.’\n\n‘ચા તો રોજ મુજબ તૈયાર જ છે પણ તું કપડાં ન બદલતો.’\n\n‘કેમ? ક્યાંક બહાર જવું છે?’\n\n‘ના, આમ તો બહારનો પ્રોગ્રામ નથી પણ જયારે તું સાદા કોડિયા લાવ્યો છે તો તેને બદલાવીને રંગીન કોડિયા લઇ આવ એમ મારૂં કહેવું હતું.’\n\n‘હમણાં તો હું બહુ થાકી ગયો છું. કાલે લેતો આવીશ’\n\n‘ના, કાલે ધનતેરસ છે અને તે માટે કોડિયા આજે લાવવા જરૂરી છે.'\n\n‘જેવી શ્રીમતીજીની આજ્ઞા. પણ એક કામ કર. હું ચા પી લઉં ત્યાં સુધીમાં તું તૈયાર થઇ જા. તું પણ મારી સાથે ચાલ.’\n\n‘અરે, મારે કેટલું કામ છે. મારાથી નહીં આવી શકાય.’\n\n‘જો હું એકલો જાઉં અને ફરી તારી પસંદના કોડિયા ન લાવ્યો તો સમય અને પૈસા બંને વેડફાઈ જશે. તું આવે તો બધું સારી રીતે પાર પડે.’\n\n‘તારી વાત સાચી છે. ઠીક છે. હું તૈયાર થઈને આવું છું.’\n\n\n\nથોડા વખત પછી બંને નજીકના મોલમાં ગયા જ્યાં રંગબેરંગી કોડિયા મળે છે તેની શેફાલીને જાણ હતી. યોગ્ય કોડિયા મળ્યા એટલે તે ખુશ હતી. સાથે સાથે ધનતેરસને હિસાબે મોલની બાજુમાંથી મીઠાઈનું પેકેટ પણ લીધું જેથી તહેવારના દિવસોમાં તે કામ આવે.\n\n\n\n‘બહાર નીકળ્યા છીએ તો થોડું ખાઈ જ લઈએ કેમ કે ઘરે જઈને રસોઈ બનાવવાનો સમય નહિ મળે.’\n\n‘હા, હું પણ એમ જ કહેતો હતો.’ જો કે મનના ભાવ મોં પર આવવા ન દીધા. \n\n\n\nખાવાનો પ્રોગ્રામ પત્યા બાદ શેફાલીએ કહ્યું કે ચાલ હવે આ સાદા કોડિયા બદલી આવીએ. હા, કહી રાકેશે તેને મોલ તરફ લઇ જવાને બદલે વિરુદ્ધ દિશામાં લઇ ગયો.\n\n‘કેમ આ તરફ? મોલમાંથી તું પેલા સાદા કોડિયા નથી લાવ્યો?’\n\n‘ના.’ \n\n‘તો ક્યાંથી લાવ્યો છે?’\n\n‘તું ચાલ તો ખરી તને બધું સમજાઈ જશે.’\n\n\n\nથોડે દૂર પહોંચ્યા બાદ રાકેશે શેફાલીને સામેની ફૂટપાથ પર બેઠેલા એક ગરીબ દેખાતી વ્યક્તિ તરફ આંગળી ચીંધી. એક પાથરણા ઉપર તે કોડિયાંનો ઢગલો કરીને બેઠો હતો. સાંજ ઢળી ગઈ હતી પણ લાગતું હતું કે કોઈ ખાસ વકરો તેને નથી થયો. પોતાની ડાબી અને જમણી બાજુએ ડોક ફેરવી ફેરવી તે ગ્રાહકને શોધતો હતો.\n\n\n\n‘શેફાલી, મેં આ સામે બેઠેલા ફેરિયા પાસેથી કોડિયા ખરીદ્યા હતાં. હવે હું કઈ રીતે તેણે વેચેલા કોડિયા પાછા લઇ લેવા કહું? માંડ વેચેલી વસ્તુ પણ પરત થાય છે તે જોઈ તે ગરીબ પર શું અસર થશે? આમ તો આ કોઈ દુકાનમાંથી લીધેલો માલ નથી કે તે પાછો આપી શકાય કે બદલી શકાય. તેને પણ પોતાનું કુટુંબ હશે અને તેને પણ બાળબચ્ચા હશે જે દિવાળી ઉજવવા આતુર હશે. તેઓ પોતાના પિતાની રાહ જોતા હશે કે આજે થોડીક કમાણી કરશે તો બાપુજી કાંઈક સારું ખાવાનું લઇ આવશે. હવે જો આપણે તેને પરાણે આ કોડિયા પાછા આપીએ તો તેની શું હાલત થાય? તેમ છતાંય તારે તેમ કરવું હોય તો એ કામ હું નહીં કરૂં, તારે જ કરવું પડશે.’\n\n\n\n‘પણ મને તો એમ કે તે દુકાનેથી આ કોડિયા લીધા હતાં અને આપણે તે દુકાનમાં જઈ બદલાવી શકશું. હવે પેલા માણસને કોડિયા પાછા આપવાની વાત કેમ થાય? વળી મેં તો તેની પાસેથી આ કોડિયા નથી લીધા એટલે તે મને ઓળખતો પણ નથી તો તે કેવી રીતે પાછા લેવાનું કબૂલ કરશે?’\n\n\n\n‘હા, એ વાત સાચી પણ હું અહી ઉભો છો. તું મારી તરફ આંગળી કરી કહેજે કે સાહેબે લીધા હતાં પણ ભૂલથી રંગીનને બદલે સાદા લાવ્યા હતાં. અમે જોઈતા રંગવાળા કોડિયા લઇ લીધા છે. તો તારા કોડિયા પાછા લઈ લે અને જોઈએ તો પૂરા નહીં પણ અડધા પૈસા પાછા આપ.’\n\n‘પૂરા પૈસા કેમ નહી?’\n\n‘જો તું પૂરા પૈસા પાછા માંગીશ તો તે કોડિયા પાછા લેવાની ના પાડશે, પણ વેચ્યા વગર થોડાક પૈસા મળતા હોય તો તે કદાચ તારી વાત માની લેશે.’\n\n‘ઠીક છે. હું પ્રયત્ન કરી જોઉં છું.’\n\n\n\nઆમ કહી શેફાલી રસ્તો ઓળંગી સાદા કોડિયા લઇ પેલા ફેરિયા પાસે પહોંચી. તે બંને વચ્ચે શું વાત થઇ તે રાકેશને ન સંભળાઈ પણ એક બે વાર શેફાલીને તેના તરફ હાથ કરી વાત કરતાં જોઈ એટલે તેને થયું કે મેં કહ્યું તેમ જ તે કહેતી હશે. પાંચેક મિનિટ બાદ તે ખાલી હાથે પાછી આવી એટલે રાકેશ સમજી ગયો કે શેફાલી પેલા ફેરિયાને સમજાવવામાં સફળ રહી છે.\n\n‘વાહ, તું તો એકદમ કાબેલ નીકળી.’\n\n‘તે બધી વાત પછી. પેલા નવા કોડિયા અને મીઠાઈનું બોક્ષ આપ.’\n\n‘કેમ હું પકડું છું ને.”\n\n‘અરે, હું પકડવા માટે નથી માંગતી. મારે બીજું કામ છે.’ આમ કહી તે બંને વસ્તુ લઇ ફરી રસ્તો ઓળંગી પેલા ફેરીયા પાસે ગઈ. રાકેશ ન સમજાયું કે શેફાલી શું કરી રહી છે. પણ તેને ખાત્રી હતી કે તે જે કાંઈ પણ કરશે તે યોગ્ય જ હશે. \n\n\n\nબેએક મિનિટ પછી રાકેશે શેફાલીને રસ્તો ઓળંગી પોતાની પાસે આવતા જોઈ. પણ આ શું? તેના બંને હાથ ખાલી હતાં. તો રંગીન કોડિયા અને મીઠાઈનું બોક્ષ ક્યા ગયું? જેવી શેફાલી નજીક આવી કે તરત જ રાકેશે તેને પૂછ્યું, ‘શેફાલી, તારા હાથ ખાલી કેમ? નવા કોડિયા અને મીઠાઈનું બોક્ષ ક્યાં?’\n\n\n\nહસતા મુખે શેફાલીએ પેલા ફેરિયા તરફ તેનું ધ્યાન ખેચ્યું. રાકેશે જોયું કે નવા કોડિયાનું પેકેટ અને મીઠાઈનું બોક્ષ તે ફેરિયાનાં હાથમાં હતું અને તેના મુખ પર સ્મિત ફરકી રહ્યું હતું..\n\n‘શેફાલી વાત શું છે? મને તો કશી સમજ નથી પડતી. તું તો સાદા કોડિયા પાછા આપવા ગઈ હતી તો બાકીની ચીજો પણ આપી દીધી? કેમ? હવે તું ઘરમાં દીવા કેવી રીતે પ્રગટાવીશ?’\n\n‘શાંત, શાંત. બધા સવાલનો જવાબ આપીશ પણ રસ્તામાં નહિ. ઘરે જઈને. પણ તે પહેલા આપણે ફરી મોલ જઈશું..’\n\n‘કેમ ફરી?’\n\n‘કહ્યું ને બધું ઘરે જઈને.’\n\n\n\nબંને ફરી પાછા મોલમાં ગયા અને શેફાલીએ છ છ કોડિયાનાં દસ પેકેટ બંધાવ્યા. રાકેશ તો નવાઈ પામ્યો કે આટલા બધા કોડિયાનું શેફાલી શું કરવા માંગે છે. પણ પૂછવાની મનાઈ હતી એટલે ચૂપ રહ્યા સિવાય છૂટકો ન હતો.\n\nઆમ જ મીઠાઈના દસ પેકેટ પણ લીધા. તે જોઈ રાકેશ અકળાયો પણ મૂંગો રહ્યો.\n\nઘરે પહોંચ્યા પછી રાકેશે જેવું મોં ખોલવાનો પ્રયત્ન કર્યો કે શેફાલીએ કહ્યું, ‘કહું છું, ભાઈ, કહું છું. તું સમજી તો ગયો હશે કે મેં જે પણ કર્યું છે તે સમજી વિચારીને કર્યું છે.’\n\n‘હા, તેમાં બે મત નથી, પણ બે વસ્તુ મારી સમજમાં નથી બેસતી.’\n\n‘એક હું સાદા કોડિયા સાથે નવા કોડિયા અને મીઠાઈનું બોક્ષ તે ફેરિયાને કેમ આપી આવી. બીજું, આટલા બધા નવા કોડિયા અને મીઠાઈના બોક્ષ લેવાનું કારણ શું. બરાબર?’\n\n‘વાહ, તું તો મારા મનને બરાબર સમજે છે. તેં જે કર્યું તેની પાછળ કોઈ કારણ હશે જ પણ તે મારી સમજ બહાર છે એટલે મને સમજાવ કે તેં આ શું કામ કર્યું.’\n\n\n\n‘પહેલા તો હું તે ફેરિયા પાસે ગઈ ત્યારે મનમાં તો ગમે તેમ કરી સાદા કોડિયા પાછા આપવાનું નક્કી કરીને ગઈ હતી. પણ જ્યારે મેં તેને કહ્યું કે મને આ કોડિયાની હવે જરૂર નથી ત્યારે તેણે કહ્યું કે બહેન હવે લોકોને આવા સાદા કોડિયા નથી પસંદ પડતા અને રંગબેરંગી કોડિયા કે સુશોભિત કન્દીલ લાવે છે અને પોતાના ઘરને રોશન કરે છે. માંડ આજે થોડાક કોડિયા વેચ્યા હતાં એટલે થયું કે બાળકો માટે કશુક સારૂં ખાવાનું લઇ જાઉં. હવે તમે આ કોડિયા પાછા લાવીને તેના પૈસા માંગો છો તો હું તેમ નહીં કરી શકું. બધે દિવાળીનો ઝગમગાટ છે પણ મારા ઘરે તો સાદા કોડિયા પ્રગટાવવાની પણ તક નથી. તમને તો આ કોડિયાનાં પૈસાની કિંમત ખાસ નથી એટલે આ કોડિયા રાખશો તો પણ કોઈ ફરક નહીં પડે પણ મારા જેવા ગરીબ માટે તો તેના આવેલા પૈસા આ તહેવારના દિવસોમાં અમુલ્ય છે. હવે તમે જો તે પાછા આપી તેના પૈસા માગશો તો તેમ કરવા હું બંધાયેલો નથી પણ તેમ છતાં હું મારી ફરજ નહીં ચૂકું. અને લઇ લઈશ અને પૈસા પણ આપી દઈશ.\n\n\n\n‘તેની વાત સાંભળી કોણ જાણે કેમ પણ મારૂં મન વિચલિત થઇ ગયું. આપણે કેટલા સ્વાર્થી છીએ. પેલાની વાત જાણ્યા વગર આપણે આ કોડિયા પાછા આપવાનું નક્કી કર્યું પણ તેને લઈને તે ગરીબ ઉપર શું વીતશે તેનો વિચાર સરખો પણ ન કર્યો. આ કોડિયાની કિંમત આપણા માટે કેટલી? જ્યારે તે ફેરિયા માટે અમુલ્ય. તેને લઈને તેના બાળકો કાંઈક સારૂં ખાવાનું પામશે અને ખુશ થશે. તે જોઈ બાળકોના માતાપિતા પણ આનંદ અનુભવશે. એક ક્ષણમાં મેં નક્કી કર્યું કે મારા માટે આ એક સારી તક છે સમાજ તરફની આપણી ફરજને ન ભૂલવાની. એટલે ન કેવળ તેના સાદા કોડિયા તેને પૈસા લીધા વગર પાછા આપ્યા પણ સાથે સાથે આપણે લીધેલા રંગબેરંગી કોડિયા પણ તેના ઘરમાં પ્રગટાવવા માટે આપ્યા. વળી તેના બાળકો આ તહેવારમાં મીઠાઈની મોજ માણી શકે તેવો વિચાર આવતા આપણે લીધેલી મીઠાઈ પણ તારા બાળકોને આપજે કહી આપી. પહેલા તો તેણે નાં પાડી પણ પછી મેં જ્યારે કહ્યું કે ભાઈ તે મારી આંખ ખોલી છે એટલે તે માટે તું આ ભેટને લાયક છે. તારા બાળકોને તેમની એક ધર્મની ફોઈએ આપી છે તેમ સમજી રાખી લે. આટલું કહ્યું એટલે લઇ લીધી અને કાંઈક કહેવા ગયો પણ ગળગળા કંઠે તે બોલી ન શક્યો.’\n\n\n\n‘વાહ, શેફાલી. તારામાં આ પરિવર્તન જોઈ મને આનંદ થયો. પણ એ કહે કે જેની પાસે બાળકો માટે સારૂં ખવડાવવાના પૈસા નથી તે પોતાના ઘરમાં તેલ વગર કોડિયા કેવી રીતે પ્રગટાવશે?’\n\n‘શું મને તેનો ખયાલ નહીં આવ્યો હોય? મેં તે માટે જુદા પૈસા પણ આપ્યા.’\n\n‘શાબાશ. હવે મને એમ કહે કે આટલા બધા રંગબેરંગી કોડિયા અને મીઠાઈઓ લીધા છે તેનું શું કરવાનું છે?’\n\n\n\n‘કાલે ધનતેરસ છે જેને હું મનતેરસમાં ફેરવી દઈશ. આપણે ત્યાં કામ કરતી રાધાને તો આપીશ પણ તેની સાથે તેના ઘરે કે જે એક ઝૂપડપટ્ટીમાં છે ત્યાં જઈ તેની આજુબાજુના ઘરોમાં તે વહેચીશ. આમ આ વર્ષની દિવાળી મારા માટે અનોખી બની રહેશે. હવે તો દર વર્ષે આવું જ કાંઈક કરવું એમ નક્કી કર્યું છે જેમાં તારો સાથ રહેશે તેની મને ખાત્રી છે.’\n\nએક પણ શબ્દ બોલ્યા વગર રાકેશે શેફાલીને પોતાનામાં સમાવી લીધી.",
      "duration": "8 mins",
      "category": "Inspirational"
    },
    {
      "id": 63,
      "title": "સમજણનો ઉજાસ",
      "story_name": "\"મમ્મી- પપ્પા તમને આ છેલ્લી વાર કહું છું.. મને મારા રીઝલ્ટ પહેલાં નવો મોબાઈલ અને બાઈક જોઈશે.. તમારી પાસે મહીનાનો સમય છે.\" આટલું બોલી અલ્પેશ ઘરની બહાર નીકળી ગયો. પાછળ રહી ગઈ ઉદાસી, મુંઝવણને ન સમજાવી શકાય તેવી પીડા.\n\n\n\nમહેશભાઈ અલ્પેશના પિતા, \"સુમન થોડા સમય પહેલાંની વાત હોતતો તેની વાત પૂરી થયા પહેલાં તેની ઈચ્છા કે માંગણી મેં પૂરી કરી હોત ..પણ અત્યારે ...આ શકય નથી...\"\n\nસુમન અલ્પેશની માતા , \"અરે તમે શું કામ ચિંતા કરો છો..કંઈક રસ્તો નીકળશે..\"\n\n\"મમ્મી, તું જાણે છે ભાઈ કયારેય તેની લીધેલ વાત ભૂલતો નથી. આ વખતે પણ તે નહીં માને...\"\n\nસુમનબેન તેની નાની દિકરી રીનાને અભિમાનથી જોઈ રહ્યાં. રીનાએ આ વખતે દસમાંની પરીક્ષા આપી. અલ્પેશ કરતાં બે વરસ નાની, પણ સમજણમાં તેના કરતાં ખૂબ આગળ.\n\n\n\nમહેશભાઈને પોતાનું સ્વતંત્ર કામ હતું. થોડા સમય પહેલાં અચાનક થયેલ કોમી રમખાણમાં તે સર્વસ્વ ગુમાવી ચૂકેલા. ઘરખર્ચ માટે પ્રાઈવેટ કંપનીમાં નોકરી કરતાં. બચેલા સમયમાં જૂનું કામ પાટે ચડે તે માટે મથ્યાં રહેતાં. સુમનબેન ૨/૩ ઘરે રસોઈ અને નાસ્તાના ઓર્ડર લઈ પતિને બનતી મદદ કરતાં. નાની રીના પણ આજુબાજુના બાળકોને પ્રાઈવેટ ટયુશન આપી પોતાનો ફાળો નોંધાવતી.\n\n\n\nબસ, આમાં ઘરનો વારસદાર આ બધી વાતથી અજાણ પોતાની મસ્તીને મોજમાં રહેતો. ઘરનાં પણ તેને તકલીફ ના પડે તેની કાળજી રાખતાં.\n\n\n\nઅલ્પેશતો પોતાની વાત પૂરી કરી નીકળી ગયો. પાછળ ત્રણેય જણ એકબીજાને જાણે શું કરીશું એવા ભાવથી તાકી રહ્યાં.\n\nમહેશભાઈ સુમનબેન અને રીનાને આશ્વાસન આપતા બોલ્યા, \"ચિંતા ના કરો. કંઈક વ્યવસ્થા કરવાની કોશિષ કરું.\" પણ મહેશભાઈને પોતાના શબ્દો જ ખોખલા લાગ્યાં.\n\nસુમનબેન અને રીના એકબીજા સામે જોઈ કોઈ નિર્ણય પર આવ્યાં.\n\n\n\nમહેશભાઈએ લાગતા વળગતા બધા પાસે થોડા ઉધાર માટે કરગર્યા. મહેશભાઈની સ્થિતિથી પરિચિત સૌએ તેમને નકારી દીધાં. મહેશભાઈએ નોકરીમાં પણ એડવાન્સ માટે વાત કરી પણ ત્યાંથી નકારો જ મળ્યો.\n\n\n\nઆ બાજુ સુમનબેન રસોઈ માટે બીજા બે ઘર બાંધ્યા અને દરેક જગ્યાએ પગાર એડવાન્સમાં લીધો. રીના પણ ટયુશનવાળાને મળીને એડવાન્સ પૈસા લઈ આવી. \n\n\n\nમહેશભાઈના હાથમાં સાંજે વીસ હજાર જેવી રકમ મૂકી. મહેશભાઈને પૂરી વાત કરી. મહેશભાઈ તેની પત્નીને દિકરીની મદદથી ભાવ વિભોર થઈ ગયાં. મનમાં અફસોસ કરતાં મારી એક જરાક અમથી બેદરકારીને કારણે મારા કુંટુંબને આ તકલીફ સહન કરવી પડી. મેં સમયસર વીમો રીન્યુ કરાવી લીધો હોત તો...આજ આ પરિસ્થિતિ ના આવત. આટલું વિચારતા તેમને એકદમ ચક્કર આવ્યાંને પડી ગયાં.. સુમનબેન અને રીના તેમને તરત ડૉકટર પાસે લઈ ગયાં.. ડૉક્ટર તેમને એડમીટ કરી, રીપોર્ટને અંતે હાર્ટ એટેકનું નિદાન કરી ૩/૪ દિવસ હોસ્પિટલમાં રહેવું પડશે તેમ કહ્યું. \n\n\n\nઆ સાંભળીને સુમનબેનના માથે જાણે વીજળી પડી. રીનાએ મુશ્કેલીથી મમ્મીને સમજાવ્યા. રીના નાની ઉંમરે ખૂબ જ સમજદારને ઠરેલ બની ગઈ.\n\nઉતાવળમાં અલ્પેશને ફોન નહોતો કર્યો. તે ફોન કરી અલ્પેશને હોસ્પિટલ આવવાનું કહ્યું. અલ્પેશ પપ્પાને એટેક આવ્યો જાણી એકદમ શોક પામ્યો..પણ અત્યારે કંઈ પૂછવું નથી એમ વિચારી ચૂપ રહયો. ત્રણ દિવસ પછી તબિયતમાં સુધારો આવતા ડૉકટરે ડીસ્ચાર્જ કર્યા. આ ત્રણ દિવસમાં અલ્પેશને પિતાના સંઘર્ષની માતા તથા નાની બેનના કર્તવ્ય પાલનની ખબર પડી. કઈ રીતે પિતાને ધંધામાં નૂકસાન ભોગવવું પડયું. માતા તથા નાની બેન પણ પોતાની બનતી મદદ કરવાની કોશિષ કરતાં. આ બધી પરેશાનીને તકલીફની છાયા પણ તેની પર નથી પડવા દીધી. આમ પૂરી વાતની જાણ થતાં તેને સાચી સમજણ આવી. પોતાની જીદને શોખ માટે આખો પરિવાર મહેનત કરે. તે અજાણ બની પોતાનામાં જ મસ્ત? આ બધુ જાણી તેને પોતાની જાત પ્રત્યે ઘૃણા થઈ.\n\n\n\nઅલ્પેશે નિશ્ચય કર્યો કે હવે પહેલાં મારા પરિવારની ખુશી પછી મારી ઈચ્છા. તે માતા પિતા તથા લાડલી નાની બેનની માફી માગતાં, \"પપ્પા, મમ્મી રીના હું તમારો ગુન્હેગાર છું. મેં મારી જીદને બીજાની સાથે સરખામણી કરી તેમના જેવા ભૌતિક સાધનો માંગ્યા. તમે મારા તરફની લાગણીને લીધે મને આ તકલીફને પરેશાનીથી દૂર રાખ્યો. તમે લોકો મુશ્કેલીઓ ભોગવતા રહ્યાં, પણ ના હવે હું અભ્યાસ સાથે પાર્ટ ટાઈમ જોબ કરીશ. રીના તારે ટયુશન કરવાની જરૂર નથી. અને હા મમ્મી તારે પણ કોઈને ત્યાં રસોઈ કે નાસ્તા કરવા જવાની જરૂર નથી. હું ને પપ્પા આ ઘરની જરૂરીયાતનું ધ્યાન રાખશું. બરાબરને પપ્પા?\"\n\n\n\nઆ સાંભળી સૌની આંખ ભીંજાય ગઈ. સૌને લાગ્યું કે આ મુશ્કેલીરૂપી વાદળા દૂર થશેને સૂર્યનો સોનેરી પ્રકાશ જીવનને ઉજાસથી ભરી દેશે.",
      "duration": "3 mins",
      "category": "Inspirational"
    },
    {
      "id": 64,
      "title": "એક વળાંક જીંદગીનો",
      "story_name": "જીવન એવું જીવો કે લોકો તમને મર્યા પછી પણ લોક દિલમાં છવાઇ જાવ, જીવન તો કુદરત એ આપેલી ભેટ છે, અને એમાંય માણસનો અવતાર અને બધાં અંગો ઓકે હોય તો વહાલા કુદરતનું એ વરદાન છે તેનો યોગ્ય ઉપયોગ કરીએ તો બધું મજાનું લાગે છે. જીંદગી એ જન્મ મરણ વચ્ચેની એક નાની પંક્તિ છે, તેને ગોઠવી શકાય તો યોગ્ય ગોઠવી જાણજો, નહીં તો ક્યાંક એવું પણ ન થાય કે યમ કેરા તેડા આવે ને જીંદગીના કામો બાકી રહી જાય અને પછતાય આત્મા રડે કે મારો જન્મારો નકામો ગયો, પણ ત્યારે ખુબ જ મોડુ થઇ ગયેલું હોય છે.\n\n\n\nહું પહેલાં સાવ નકામી પાગલ છોકરી હતી, હું સતત વિચારશીલ રહેતી, એક તો બધી જગાએથી નિરાશા અને પાછી હું બી.એ વીથ અંગ્રેજી. હું વારંવાર નપાસ થાતી જેને મને અંદરથી તોડીને રાખેલી. હતાશા ડિપ્રેશન મારી ઉપર સતત મંડળાયેલા રહેતા. મારું મગજ વિચારોમાં ચકરાવે ચડી જાય મને પોતાને પણ સમજ ન આવે કે શું કરવું શું નહીં ! મને નેગેટિવ વિચારો તો ઘણાંય આવતાં મારે આ બધાંમાંથી બહાર નિકળવુ હતું. મને કાંઈ સુઝે નહીં મને લોકો પાગલ કહેવા લાગેલા હું પણ એવું સમજવા લાગી હું પાગલ છું. પછી મને સંજય રાવલ સરના વખાણ અને અને લોકોનું જીવન બદલી નાંખે છે તેવું સાંભળેલું, મને આ વાતમાં પહેલાં દમ લાગ્યો નહીં એટલે આ વાત હકીકત છે તે માટે મેં એટલે સંજય રાવલ સરને સાંભળવાનું શરૂ કર્યું. એ બહુ મોટા મોટીવેશનલ સ્પીકર છે. સંજય સરને સાંભળીને એવો અહેસાસ થયો, કે એક ભાઈ મારા જેવા આગળ આવતા હોય તો હું કેમ નહીં આવી શકું. પછી મેં મહેનત વધારી મારી પછી બધું સીધુ પડવા લાગ્યું.\n\n\n\nતેમની કોઈ પણ જીંદગી વિશેની હકિકત વાતને રમુજ રીતે કહેવી. મને સરની આ અદા બહુ ગમતી. સરની સ્પીચએ મને મહેનત કરવાની હિંમત અને જોશ જગાવ્યું. પણ મારે શરુઆત ક્યાંથી કરવીએ મોટો પ્રશ્ન હતો. સરની સ્પીચનો પ્રભાવ મારા જીવન, લખાણ અને પોતાની સ્પીચ અને લખાણમાં પણ જોવા મળતુ. મને બધા સંજય રાવલ બીજો તરીકે ઓળખતા ત્યારે હું બહું આનંદમાં આવી જાતી. મારી ખુશીનું ઠેકાણું ન રહેતું. હું મનોમન ભગવાનનો આભાર માનતી.પણ દીદુને મળ્યા પછી મને પણ એવો વિચાર આવ્યો કે મારી પણ હું સર જેવી પોતાની અલગ ઓળખ બનાવું તો કેવું રહે. પછી મને દીદી દ્વારા મને પોતાની અલગ ઓળખ બનાવવાની તાલીમ મળતી રહી. પછી સાહિત્યની દુનિયામાં માં મારી \"શૈમી ઓઝા ઉર્ફે લફ્જ\"ની આગવી ઓળખ બનાવી મને ઘણા બધાં વાંચકો મળ્યાં\n\n\n\nમારા વિચારોને લખવાના શરુ કર્યા. પછી મને હું તેમાંથી ધીરે ધીરે મારા વિચારો કવિતા, શાયરી, ગીત,ગરબા, ભજન અને અછાંદસ ગઝલોમાં બદલી નાખ્યાં અને મારા અનુભવો અને જીંદગીની સફરને અને કડવા અનુભવોને હું મારીમાં વાર્તા, આર્ટિકલ,લેખમાં કંડાર્યાં પછી મારા વિચારોને લોકો સમક્ષ પહોંચતા કરવાં માટે મને સ્ટોરી મિરર, પ્રતિલિપી, માતૃભારતી, અને હાલમાં શોપીઝેન મળેલ છે.\n\n\n\nમારા આ ટેલેન્ટને યોગ્ય સ્થાન મળવું જોઇએ, એ ક્યાંથી મળે ? એની તલાશ મને હતી. પછી હું બધાંય સાહિત્યના ગ્રુપમાં જોડાતી રહી. પછી ત્યાંજ મને મારી આ પરી મળી કે મારું લક તેમને સહકાર તેમના સહકારથી બદલી નાંખ્યુ. મારું લક બદલવું તો તેમના માટે એક વાર્તા લખવા જેટલું સરળ હતું, એમને મને લેખનમાં મઠાર લાવતાં શીખવ્યું. મારું દીદુ આવીને મારી જીંદગી બદલી ગઈ. મારા ઉપર નકામી પાગલ છોકરીનો લાગેલો ટેગ હટાવી ગયું. મારી પરી મારા માટે બહું લકી છે. એ ન હોત તો હું શાયદ આ દુનિયામાં પણ તમને જોવા ન મળત. હું એવી હારી ગઈ હતી સમય સંજોગોથી. મારા માટે વરદાન છે મારું વહાલું ઢીંગલું.\n\n\n\nજીંદગીની સફર બહુ મજાની છે. તેની એક એક કપરી કસોટી મજાની છે, જયારે કોઈ ઇશ્વર જ્યારે તમને કોઇ મદદાર્થે દૂત મોકલે છે અને તે દૂતમાં આપણે જેને સદીઓથી શોધતા હોઇએ અને તે મળી જાય તો જીંદગી સરળ લાગવા લાગે છે. \n\n\n\nજીવનના દરેક બનાવો કંઈ ને કંઈ તમને મેસેજ આપતા જ હોય છે. પણ આ બનાવે મારી જીંદગી બદલી નાંખી. જીંદગીમાં તમને નિષ્ફળતા મળે તો જરાય ગભરાશો નહીં, દુનિયા તમને અવગણે તો જરાય તુટશો નહીં કારણકે એજ દુનિયા તમારી પાછળ પાગલ બને છે. અને મહેનત કરવામાં પાછી પાની કરશો નહીં. લોકોના મોં પર તાળું મારવાનો એક જ રસ્તો છે જ્યારે તમે બધી જ જગ્યાએથી તરછોડાવો તો ચિંતા નહીં કરતા કેમકે કુદરત કોઈકને તો તમારી મદદ માટે મોકલેજ છે. માટે નિશ્ચિત રહો તે મને દિદુ એ શીખવ્યું.હું એકદમ હારી ગયેલી કંટાળી ગયેલી અંદરથી તુટી ચુકેલી એવી હું જેને હિંમત આપી લોકો સમક્ષ ઉભા રહેવાને લાયક બનાવી. લોકોની ટીકા સામે અડગ રહેતાં શીખવ્યું. સખત મહેનત સિવાય બીજો કોઈ વિકલ્પ નથી એ અહેસાસ તો મને પહેલે થીજ હતો. હું દરેક મને લેખનની સાથે ગાયન રમતગમત રસોઈ નવી નવી ઈતર પ્રવૃતિમાં પણ ખુબ જ રુચિ હતી. મારી આ પ્રતિભાઓને ઓળખીને મને યોગ્ય સ્ટેજ આપ્યું, મારા સપનાની અડધા ભાગમાં આવી ને ઊભી છું. મારે પ્રસિદ્ધ રાઈટર, કવિ અને ગાયક બનવું છે, એ સપનાં મારા પુરા થશે કે કેમ કાગળ કલમથી કરેલી એક શરૂઆત બુક પબ્લિક સુધી પહોંચી છે, દીના સહકારથી, મારી હજી ફિલ્મ સ્ક્રીપ્ટ, સક્રીન પ્લે, ન્યુઝ પેપરમાં કોલમ, નેશનલ લેખક કવિ અને શાયરનો એવોર્ડ તો હજી બાકી જ છે. એ પણ હું પહોંચી જાઈશ જો મારી પરીના આશિષ મુજ પર હશે તો. મારી દિ જો સાથે હશે તો સફળ લોકોના લિસ્ટમાં મારા નામનો ટેગ પણ હશે, પણ મારી ઢીંગલી દીદુ વગર મારી સફળતા નકામી છે.\n\n\n\nસખત મહેનત એ સરળ ઉપાય છે જે મને મારા ભગવાન શિવ દ્વારા મોકલાયેલા એન્જલ એટલે મારા દીદુએ જણાવ્યો. મારું ઢીંગલુ દીદુ એ મારી જે જીવન બદલ્યુ છે તેની હું સદાય ઋણી રહીશ. હું દી જેટલી ઊંચા લેવલ પર નથી પહોંચી અને દી જેવું હું સારું નથી લખી શકતી એનો મને ભારોભાર અફસોસ છે.\n\n\n\nઆ વાત છે એક વર્ષ પહેલાંની એ પરી જે મુજ દિલમાં વસી ગઈ. મારે વાત કરવી છે એક એવા વ્યકતિ જે મારી આસપાસ રહે છે મારી સાથે પડછાયો બનીને મારી હિફાજત કરે છે, મારી સંકટ સમયની સાંકળ, કુદરત થકી મળેલો બેરરચેક અને જેને મારી જીંદગી બદલી નાંખી છે. એવું મારું લકી લેડી મારું વહાલું દિદુ, મારી પરી જેને જોતાં જ પ્રેમ ઉભરાઈ આવે, તેનાં શબ્દ શબ્દથી લોકો દિવાના બની જાય તેવું મારું વહાલું રમકડું એટલે મારું દીદુ. મને તેમનો આ ડાયલોક બહુ ગમે છે કે \"પૈસા કમાવો જલ્સા કરો પણ કાચી ઉંમરે પરણશો નહીં\" હું જે પણ છું એ મારી દીદુના સહકાર અને આશીર્વાદ છું, એ સ્ત્રી એની આંખોમાં અનેક સવાલ છુપાયેલા હોય પણ મારી આગળ નાનું બાળક બની જાય એવું મારું ડોલ દીદુ પર શું અને કેવું લખવું એ મારા ગજા બહારની વાત છે. એમના વ્યક્તિત્વથી હું એટલી પ્રભાવીત બની ગઈ કે હું પોતાની જાત બદલવા મજબુર બની અને તે મારું વહાલું એન્જલ બની ગયું. એમના જેવા લેખનની પકડ મારામાં આવતાં મારે વર્ષોના વરસ લાગશે.\n\n\n\nએમના માંથી ખુબ જ પ્રેરણા મળી છે. મારી જીંદગીમાં નવો વળાંક આવ્યો છે, જેને મને જડમુળમાંથી બદલી નાંખી છે, મારા જીવતર બદલાણાં મને એમાં જેને હું સપનાંમાં નિહારતી હતી, તેવી મારી ખોવાયેલીમાં મળી. મારી જીંદગી સફળતાના મુકામે પહોંચાડીએ મારીમાં પર લખતાં મારી આંખો ભીંજાય છે, તે સ્ત્રી મને ભલે જન્મ ન આપી શકી હોય પણ માના ઋણની ચુકવણી તો સારી કરી છે હું તેનું ઋણ શાને ચુકવીશ ?\n\n  \n\nમને હજી એ પ્રસંગ યાદ છે હું પહેલી વાર તેમને મળી હતી એ મારી જીંદગીની એ રંગીન પળ હતી. જેને હું કદીય ન ભુલી શકાય તે પ્રસંગ મારી મા જે મારા માટે કરી રહી છે તે મારી પોતાની સગી માએ પણ આજ સુધી નથી કર્યું. મારી પીંકીમા તો મારા માટે એક મસીહા બનીને આવ્યા છે, મને તેમને જીવનમાં સંઘર્ષ કરતાં શીખવ્યું, મને તકલીફો સામે પોતાને ટકી રહેતા શીખવ્યું.\n\n\n\nસંકટ સમયે મને હિંમત આપી મારી દુનિયા બદલી નાંખી. મારી જીંદગીએ મને ખોવાયેલી મા તને મને ભેટ સ્વરૂપે આપી તારો ખુબ ખુબ આભાર. હું નસીબમાં નથી માનતી હું મહેનતનેજ ભગવાન માનું છું. મારી મહેનત અને મારું વહાલુ દીદુના સહકારએ મને મારી મંજીલ સુધી પહોંચાડી છે, અને આગળ પણ પહોંચાડશે જ. તમે જો ખરા દિલથી મહેનત કરી હોય તો તમને કોઈ તો એવું મળી જાય છે, કે તમને તમારી મંજીલ સુધી પહોંચાડી દે છે. જીવનના ચડાવમાં ઉડવુ નહીં ને નિરાશામાં તુટવુ નહીં એ મારા દિદુ પાસેથી શીખી છું. કોઈ પણ સમયમાં પોતાની જાત પર નિયંત્રણ રાખી શકાય અને પોતાની જાતમાં કેવી રીતે પરિવર્તન લાવી શકાય, ભગવાન પ્રિય બાળક કેમ બનાય તે મને દીએ શીખવ્યું છે. આ જન્મ મરણના ફેરામાંથી મુક્તિ કેવી રીતે મેળવાય તે પણ શીખવ્યું.\n\n\n\nએ માને મળતા જાણે કે મને દુનિયાની બધીજ ખુશી ન મળી ગઈ હોય એ માને જોઈ પોતીકા પણું લાગતું હતું. એ જાણે કોઈ દૈવી શકિત ન હોય તેવા સંકેત મને મળતા રહ્યાં. મને જીવતાંતો એને શીખવ્યું હતું. મને એ સાચા ખોટાની સમજ આપી હું તો હતી નાદાન મને શું ખબર દુનિયાની હું કાલ્પનિક વિચારોને હકીકત માનીને જીવવાવાળી મારી ગુડિયા દીદુએ મને હકિકતથી વાકેફ કરી અને મેં પોતાની માટે સજાવેલા સપનાને પુરાં કરવા સક્ષમ બનાવી. મારી મા બહુ મજાની છે.\n\n\n\nતમને મળી ને મારો આ જન્મારો ધન્ય થઈ ગયો. ભગવાનનું મને વરદાન છે એક નકામી છોકરીને લોકો \n\nએ તરછોડે છે જ્યારે મને નિરાશાના અસંખ્ય વાદળમાં આશાનું કિરણ મળે છે, જે મારી નિયતિ બદલી જાય છે, તે આશાનું કિરણ મને મારું વહાલુ દીદુના સ્વરૂપે મળે છે.",
      "duration": "7 mins",
      "category": "Inspirational"
    },
    {
      "id": 65,
      "title": "ભિખારણ માં",
      "story_name": "આધુનિક માતા પિતા હોવાના આર્થિક અને સામાજિક ફાયદા ઘણા છે. પણ સાથે સાથે ઊંડે ઊંડે એક અફસોસ હંમેશ રહેતો હોય કે તમે તમારા બાળક ને સમય નથી આપી શકતા. કારણ કે મોર્ડન માં કે જે સવારે ઉઠે ત્યારથી જ એને ઓફિસમાં ન્યુ જનરેશનનું હાજરી પત્રક ગણાય એવી બાયો મેટ્રિક એટેન્ડન્ટ સિસ્ટમમાં પોતાનો અંગૂઠો કે ચહેરો બતાવવાની ઉતાવળ હોય. એના બાળક ને વ્હાલથી માથે હાથ ફેરવી એ એનું કપાળ ચૂમી ને પ્રેમના બાળગીતો ગાતા ગાતા એના બાળકને સવારે ઉઠાડવું એતો કદાચ એનું સપનુ જ હશે. અલબત્ત એતો એવુજ વિચારી ને ઝડપભેર રસોડા માં કામ પતાવતી હોય કે એનું બાળક સુતું જ રહે. તો જલદી આ કામ પતે. કદાચ બાળક ઉઠે ત્યારે એની મોર્ડન માં એના કામ ના સ્થળ પર જતી પણ રહી હોય. ઍટલે બાળક ને એની માં નો ચહેરો સીધો સાંજે એ ઓફિસથી આવે ત્યારે જોવા મળતો હોય.\n\n\n\nઆ પરિસ્થિતિ માટે ઉદાહરણ શોધવાની કદાચ જરૂર જ નથી. આપનો અને એમાંય શહેરી વિસ્તાર કે જ્યાં સ્ત્રીનું વર્કિંગ વુમન હોવું એ પહેલાં શોખ હતો હવે કદાચ જરૂરિયાત બની ગઈ છે એ સમાજ તો કદાચ આ જ રૂટીનથી ટેવાયેલ છે.\n\n\n\nમારા બાળક ને એટ એટલા રમકડા, અગણિત ભાવતી વાનગીઓ, કપડાં ચપ્પલ તો કદાચ જેનો કોઈ પાર ન હોય એટલું અપાવવા છતાંય બાળકમાં કંઇક અંદરથી અજંપો હોય એવું સતત મને લાગ્યા કરતું.. એ હું ઓફિસથી ઘરે આવું એટલે ચીડચીડિયું રહેતું જે ને હું હંમેશા નોટિસ કરતી. અલબત્ત હું જાણતી હતી કે માં ના પ્રેમનો કોઈ વિકલ્પ નથી પણ છતાંય મારાથી ક્યાંક કચાશ રહેતી હોય એવું મને હંમેશ લાગ્યા કરતું.\n\n\n\nસાંજ પડ્યે હું ઘરે આવું એટલે મારી બાળકી દરવાજા પર જ હોય એ કહેવા કે ચાલો મને ગાર્ડન લઇ જાવ. પણ હું આખો દિવસના થાકના લીધે થોડો આરામ અને ઘરના થોડા નાના મોટા કામ ની લાલચ માં ક્યારેક ના પણ પાડતી.. તો ક્યારેક લઈ જાતી.પણ અફસોસ સાથે લખવું પડે છે કે એ પણ ઘરે પાછા ફરવાની ઉતાવળ સાથે.\n\n\n\nએમ જ એક દિવસ એ જ પબ્લિક ગાર્ડન મા હું મારી બાળકીને હિચકાવતી હતી. ત્યાં મારી નજર એક ભિખારણ અને તેના એકદમ કુપોષિત જ કહી શકાય એવા બે બાળકો પર પડી. એકદમ મેલાં ઘેલા કપડાં અને એ પણ અડધા જ. અને મેડિકલ લાઈનમાં હોવાના લીધે બાળકની ઉંમર સાથે તેની ઊંચાઈ અને વજન અનુરૂપ છે કે નહિ એ ધ્યાન પહેલાં જ જાય. તો સાવ એટલે સાવ ગ્રોથ ઓછો હોય એવા બંને બાળકો દેખતા હતા..પણ મજાની વાત એ છે કે એ ત્રણેય એટલા મસ્તી કરી આનંદથી હસતા હતા કે ખરું કહું મને બે મિનિટ ઈર્ષ્યા આવી ગઈ કે આં લોકો આટલા ખુશ કેવી રીતે રહી શકે??\n\n\n\nનથી એની પાસે કપડાં, રહેવા ઘર, જમવા ના પણ કાઈ નક્કી નહિ કે સાંજે શું જમશે? અને છતાંય એના એ ખિલખિલાટ કરતા હાસ્ય?? એમાં ક્યાંય મને દંભ કે જે આજના જમાના ની જાણે એક રીત પડી ગઈ કે એવું હાસ્ય કે જેમાં ફક્ત હોઠ જ હસતા હોય ચહેરો નહિ એવું દેખાયું નહી.. હું સતત એનું નિરીક્ષણ કરતી હતી.. એ ખિલખિલાટ કરતા ત્રણ ચહેરા પણ મારી નજર સમક્ષ એટલા જ તાજા છે જેટલા બે વર્ષ પહેલાં હતા.\n\n\n\nમે મારા બાળક સામે જોયું. અને ગાર્ડન મા રમત દરેક બાળક કે જે બે વરસ ની આજુ બાજુ ના હતા એની સામે જોયું. મને એવી ખુશી એકેય બાળક માં ન દેખાણી. મે કારણમાં માં ને માં માં શોધવા માંડ્યું. વધારે વાર ન લાગી મને કારણ શોધવામાં. અફસોસ સાથે લખવું પડે છે કે એનું કારણ એ દરેક મોર્ડન માં ના હાથમાં રહેલો મોબાઈલ હતો. કે જે પેલી ભિખારણ પાસે ન હતો. જેનો ઉપયોગ માં પોતાના કામ ના સ્થળે કે ઘરે વધારે કરી શક્તિ ન હતી કે કદાચ પોતાના મોબાઈલ વપરાશના સમય ને એ નિયંત્રિત કરી શકતી ન હતી એટલે એ દરેક મમ્મી જ નહિ પપ્પા અને દાદા પણ બધા એ ગાર્ડન મા મોબાઈલમા વ્યસ્ત હતા. કોઈ સોશ્યલ મીડિયામાં તો કોઈ લાંબા લાંબા ફોન કોલ્સ પર વાતો કરવામાં અને કદાચ બાળક રમવાની જીદ કરે તોય મોબાઈલમાંથી એક જ નજર નાખી ખાલી હમમમમમ કે હા એટલું જ બોલતા. એની સાથે બાળક બની જઇ રમવાનું તો કદાચ એને કે મે પણ ક્યારેય વિચાર્યું પણ નહી હોય. એ મને પેલી ભિખારણ શીખવી ગઈ.\n\n\n\nબસ એ જ ઘડીએથી મે મારામાં ગાંઠ વાળી લીધી કે ઘરમાં કે ગાર્ડનમા મારું બાળક જ્યારે મારી સાથે હોય ત્યારે મોબાઈલ ઇમરજન્સી ફોન કોલ સિવાય ઉપયોગ ન કરવો. કદાચ હું સોશ્યલ મીડિયાનો ઓછો ઉપયોગ કરીશ તો મારું કાઈ નુકશાન નહી જવાનું. અને મે એ જ દિવસ એ જ ઘડીએથી મારા બાળક સાથે ગાર્ડનમા એને ગમે એમ રમવાનું શરૂ કર્યું. મારા બે વરસ ના બાળક ની એ વખતની હસતી આંખ મને હજી પણ યાદ છે કે એ જાણે કહેતી હોય કે મમ્મી મને આ જ તો જોઈતું હતું. થેંક યુ મમ્માં..\n\n\n\nબસ ત્યારથી જ મે હું ગમે એટલા તણાવ મા હોવ કે થાકેલ હોવ પણ મે મારા બાળક માટે હંમેશ અસરકારક સમય વિતાવવા નું શરુ કર્યું. હું એને રોજ રોજ નજીક ના ગાર્ડન મા લઇ જવા માંડી. અને ફક્ત લઇ જવા પૂરતું સીમિત ન રાખતા પૂરી એનર્જીથી એની સાથે બાળક બની જઇ રમવાનું અને હીંચકા પણ કોઈ બાળગીત ગાતા ગાતા ખવડાવવા માંડી. મોબાઇલ તો ફક્ત પર્સમાંજ રાખવો એને ઇમરજન્સી કોલ માટે જ વાપરવા નું રાખ્યુ.. માની નઈ શકો પણ ગાર્ડનના આજુ બાજુમાં રમતા બાળકો પણ અમને મમ્મી દીકરી ને રમતા જોઈ એની મોબાઈલ મા વ્યસ્ત મમ્મી, પપ્પા કે દાદા સામે જોતા. જાણે એની આંખ કહેતી હોય કે \" મમ્મી તમારા મોબાઈલ ને બદલે મને તમારો સમય આપો ને??\"\n\n\n\nપછી તો હું બાજુના હિંચકામાં એકલું બાળક હિચકતું હોય કે જે ની મમ્મી, પપ્પા કે દાદા જે એની સાથે આવ્યા હોય એ મોબાઈલ મા વ્યસ્ત હોય તો હું એને પણ હિંચકા નાખતી અને અલગ અલગ ફેઈસ બનાવી હસાવતી. અનેરો આનંદ મળવા લાગ્યો મને. જાણે મને સમજાઈ ગયું કે ખુશ હોવાને અને પૈસા હોવાને કાઈ લાગતું વળગતું નથી. હા અલબત્ત એનો અર્થ એ બિલકુલ નથી કે તમે અર્થોપાર્જન તરફ બેપરવાહ રહો પણ તમારા બાળક માટે સમય ફાળવો એ પણ એક પ્રકારનું અર્થોપાર્જન જ છે.\n\n\n\nએ દરેક માતા પિતા અને દાદા દાદી ને એટલો સંદેશ કે \"તમારા મોબાઈલ કરતા તમારા બાળક ને તમારા સમયની વધારે જરૂર છે..\"\n\n",
      "duration": "5 mins",
      "category": "Inspirational"
    },
    {
      "id": 66,
      "title": "ખેડૂતનો પરિવાર",
      "story_name": "મારો જન્મ સૌરાષ્ટ્રના ખેડૂત પરિવારમાં, પિતા (જન્મ 1925) ખેત મજુર (1950-1967) અને ખેડૂત (1967-2014). હું સમજણો થયો ત્યારથી ગાય, ભેંસ અને બળદ જોડે નાતો રહ્યો. 1967 સુધી બીજાના પશુ જોડે પનારો અને પછી અમારા પોતાના ભેંસ અને બળદ હતા. આ વાર્તા ખેડૂતનો પશુ પ્રત્યે અને પશુનો ખેડૂત પ્રત્યેનો પ્રેમનો વાસ્તવિક ચિતાર આપે છે. ભેંસ અને બળદ કેટલા સમજદાર અને લાગણીશીલ હોય છે તેનું આ વાર્તામાં ઉદાહરણ સહીત વર્ણન કર્યું છે. 1967 સુધી બીજાના પશુ જોડે પનારો અને પછી અમારા પોતાના ભેંસ અને બળદ હતા. આ વાર્તા ખેડૂતનો પશુ પ્રત્યે અને પશુનો ખેડૂત પ્રત્યેનો પ્રેમનો વાસ્તવિક ચિતાર આપે છે. ભેંસ અને બળદ કેટલા સમજદાર અને લાગણીશીલ હોય છે તેનું આ વાર્તામાં ઉદાહરણ સહીત વર્ણન કર્યું છે.\n\n\n\nમારા દાદાને 7 દીકરા અને પિતા સૌથી મોટા એ ન્યાયે એમના ભાગમાં સૌથી દુબળી પાડી આવી. બીજા બધાને ભાગમાં ભેંસ આવી. મને વ્યક્તિગત ખુબ રંજ કે બીજા કાકા તો ભણેલા છે, નોકરી કરે છે છતાં એમને ભેંસ અને આપણને કેમ દુબળી પાડી ? બા-બાપુજી કહેતા પાડી જોડે આપણે જૂની લેણાદેવી હશે. એની ઉંમરની બીજી પાડી ભેંસ થઈ ગઈ પણ આ બિચારી એટલી દુબળી કે ના પૂછો વાત. બા-બાપુજીએ ભારતનું બંધારણ કે આર્ટિકલ 14 તો નહીં વાંચેલો પણ એનો મર્મ જીવનમાં બરોબર ઉતારેલો. નબળાને વધુ ધ્યાનની જરૂર હોય એટલે એને વધુ ખાવા આપે, વધુ વાર નીરણ અને પાણી આપે. 1969માં મહાત્મા ગાંધીનું શતાબ્દી વર્ષ હતું, હું 9માં ધોરણમાં ભણું અને ખાસ ગાંધી શતાબ્દી ટ્રેન રાજકોટથી સોમનાથ ચાલે. ટ્રેનના ડબ્બામાં ગાંધી જીવનની ઝાંખી કરાવતા ચિત્રો મુકેલા એટલે અમારી શાળાનો શાપુરથી સોમનાથનો પ્રવાસ ગોઠવાયો. 3 દિવસ જૂનાગઢ, ચોરવાડ અને વેરાવળ રોકાવાનું ને 5 રૂપિયા પ્રવાસ ખર્ચ. હું અને મારા મોટા ભાઈ બંને હાઈસ્કૂલમાં ભણીએ એટલે બંનેના પ્રવાસનો ખર્ચ રૂપિયા 10 થાય, બાએ બાપુજીને સમજાવીને બજેટ મંજુર કરાવ્યુ. પ્રવાસ પૂરો કરીને આવ્યા તો શાળાએ જણાવ્યું એક વિદ્યાર્થી દીઠ 40 પૈસા ખર્ચ વધુ થયું છે. બાએ છાનામાના 80 પૈસા આપી કામ પતાવ્યુ.\n\n\n\nપણ સૌથી મોટી આફત તો ત્યારે જાણવા મળી કે અમારી પાડીને હડકવા થયો છે. બધા ઢોર અને પાડી અમે ઘરથી દૂર ડહેલામાં બાંધતા, ત્યાંથી ખીલો છોડાવીને પાડી ભાગી. ગામની શેરીમાં જે સૌ સામું મળે તેને હડફેટે લેતી કેટલાયના ઘરમાં ઘુસી આતંક મચાવી દીધેલું, કેટલાયના કબાટ તો કેટલાયના ખાટલા તોડી નાખ્યા. દોડધામ કરતી હારી થાકીને કોઈના ઘરમાં બેભાન થઇને પડી ગઈ. બાપુજીને કોઈએ ખબર આપતા, તેઓ તરત પહોંચી, પાડીને બળદ ગાડામાં લઇ વાડીએ લઇ ગયા. વાડીમાં કૂવાના પૈયાથી દૂર એક મજબૂત ખીલો ખોદી, પાડીને બરોબર બાંધી દીધી. ગામના લોકોની સલાહ હતી કે પાડી હવે આમેય જીવે નહિ ને એને મારવા દેવાય, પણ બા-બાપુજીને આ વાત ગળે ના ઉતારી. એમણે તો પાડીની ખવડાવી પીવડાવી સારવાર ચાલુ કરી ને 3-4 મહિના ખુલ્લા ખેતરમાં એકલી બાંધી રાખી.\n\n\n\nએવું લાગવા માંડ્યું કે હવે પાણીની સ્થિતિ સામાન્ય લાગે છે, બાપુજીએ થોડી થોડી ખીલેથી છોડવા મંડી. સંપૂર્ણ વિશ્વાસ બેઠા પછી ગામમાં ડહેલામાં બીજા ઢોર જોડે લાવ્યા. બધું સામાન્ય થઇ ગયું ને 1973માં દુકાળ પડ્યો, ઢોરને ખવડાવવા પીવડાવવાના સાંસા પડવા લાગ્યા. આટલી ઉંમરે હજી એ પાડી જ હતી. દૂરના એક સગાએ કહ્યું ચિંતા કરો નહીં, અમે એને વરસાદ થાય ત્યાં સુધી એક વરસ માટે અમારા ગામ ઈશ્વરીયા લઇ જઈશું, બરડાના ડુંગર માં આવેલું ઈશ્વરીયા ઘાસના બીડોથી સમૃદ્ધ હતું. મને કમને બાપુજીએ પાડી લઇ જવાની હા પાડી, ને અમારા એ સગા પાડી અને બળદને એક વરસ માટે લઇ ગયા. બા-બાપુજી બેચેન રહે. તે સમયમાં ફોન કે મોબાઈલ તો હતા નહિ, બધો સંદેશા વ્યવહાર પોસ્ટકાર્ડથી ચાલે. લગભગ 7-8 મહિના થયા હશે અને અમે ઢોર બાંધતા તે ડહેલામાં કામ કરતા હતા ત્યાં કોઈ પરિચિત ઢોરનો અવાજ આવ્યો. બા બોલ્યા દરવાજો ખોલો આપણી પાડી જ લાગે છે. બાપુજી કહે તને શું સ્વપ્નું આવ્યું છે, ચોમાસા પહેલા અમતી (સગાનું નામ) પાડી મુકવા ના આવે. દરવાજો ખોલ્યો તો સાચે જ અમારી પાડી અને સાથે કોઈ નહીં! થોડા દિવસમાં ઈશ્વર્યાથી સગાનું પોસ્ટકાર્ડ આવ્યું કે તમારી પાડી ખોવાય ગઈ છે. અમે વળતું પોસ્ટકાર્ડ લખ્યું કે પાડી તો અહીં પહોંચી ગઈ છે, તો તેમના આશ્યર્યનો પાર ન રહ્યો!\n\n\n\nહું બહારગામ ભણવા ગયો ને વેકેશનમાં આવું તો પાડી ખુબ ભાંભરે એટલે બા કહે તું એને પાણી પાવા લઇ જા એ તને જોઈને લાડ કરે છે. મને ત્યારે એમ થતું કે બા મારી પાસે કામ કરાવવા પોરસ ચડાવે છે. પણ સાચે જ બીજા કોઈ પાણી પાવા લઇ જાય તો એ ડબલ મહેનત કરાવે. સવારમાં 9 વાગે ગામના રબારી બધા ઢોરને ચરવા બીડમાં લઇ જાય અને બપોરે પાદરમાં આરામ કરવા પાછી લઇ આવે. 2-3 કિલોમીટર દૂરથી અમારું બળદગાડું આવે તો બા-બાપુજીને આવતા જોઈને (કે કદાચ તેમના શરીરની વાસ આવતી હશે તેને કારણે ઓળખતી હશે) બધા ઢોરની વચ્ચેથી સીધી દોટ મૂકે.\n\n\n\nબાપુજીનો દિવસ વહેલી સવારે 4 વાગે ઢોરને નીરણ નાખવા જવાથી ને પૂરો રાતે 11 વાગે છેલ્લી નીરણ નાખવાથી પૂરો થાય. ઘરથી ડહેલો એક કિલોમીટર થાય પણ દિવસ દરમ્યાન વચ્ચે વચ્ચે 2 વખત પાણી પાવા અને ત્રણેક વખત નીરણ નાખવા ચાલતા જાય. બહારગામ જાય તો ભાગ્યે જ રાત રોકાય. ધુવારણ વીજળી બોર્ડમાં નોકરી કરતા મારા કાકા આવેલ તો બાપુજીને કહ્યું તમારે બહારગામ રાત રોકાવું હોય તો રોકાજો હું બળદ સાચવી લઈશ. બાપુજીએ કહ્યું કે 'ભાઈ પાણી ખીલે જ પાઇ દેજે એનો ભરોસો કરતો નહિ.' પણ કાકાને એમ કે બળદ શું કરી લેવાનો છે ? તેમને જેવા ખીલેથી છોડ્યા કાકાને પછાડી દીધા તે ફરી ખીલે બાંધવા 4-5 જણ ભેગા ત્યારે મંદ બંધાયા. બા બહારગામ જાય તે ભેંસને ના ગમે અને બાપુજી જાય તે બળદને જરાય ના ગમે એટલે બા-બાપુજીની હાજરીમાં કોઈ છોડે તો વાંધો નહીં પણ તેઓ ના હોય તો કોઈની મજાલ નહીં કે કોઈ છોડી શકે.\n\n\n\nઅષાઢ મહિનામાં વરસાદ થાય અને વાવણી કરવાની હોય ત્યારે બળદને શણગારે અને સાંજે ઘરના બધા સભ્યની જેમ બળદને પણ લાપસીનું ભોજન પીરસાય. તે સમયમાં લગ્નની જાન પણ બળદગાડામાં જાય અને લગ્નમાં વરરાજાની જેમ બળદને પણ શિંગડી અને ઝૂલ પહેરાવી શણગારવામાં આવે. બાપુજી ખેતરમાં સાંતી ચલાવતા હોય તો તેમની જોડે વાતો કરતા જાય અને કેટલું કામ થયું ને કેટલું બાકી તેનો હિસાબ આપતા જાય. ડેલા આસપાસ કોઈ અજાણ્યું માણસ ફરકે તો બધા કઈ અલગ રીતે ભાંભરવા માંડે.\n\n\n\nઢોર પણ ખાવા પીવાના શોખીન અને સમય પારખું. સારું સારું ભાવે તેવું તરત ખાય જાય ને બાકીનું બાજુમાં કાઢી નાખે, પણ 1973 અને 1987 માં દુકાળ પડ્યો ત્યારે ગમે તે સૂકું ઘાસ ને ફોતરાં જે સારા વરસમાં ના ખાય પણ દુકાળમાં આપો તો ખાય જાય. અમે વાડીએ કુતરા ના રાખતા પણ મારા દાદાને રખોલુ કરવા વાડીએ કૂતરો રાખવાનો શોખ. એક વખત વાડીના ઓરડામાંથી ચોર કોઈ ખેતી કામની વસ્તુ લઇ ગયા અને દૂર એક ખાડો બનાવી દાટી દીધું કે જેથી અનુકૂળ સમયે ત્યાંથી લઈ જઈ શકાય. દાદા જેવા વાડીએ આવ્યા તેવો કૂતરો દાદાને તેમના કપડાને મોઢામાં લઇ રોતો રોતો ખેંચવા મંડ્યો. શરૂઆતમાં તો દાદા કંઈ સમજ્યા નહીં પણ એમને કૂતરાની વફાદારી ઉપર પાક્કો ભરોસો તેથી સાથે ગયા. કૂતરો ખાડા આગળ લઇ જઈ પગથી ખાડો ખોદવા લાગ્યો અને ચોરે દાટેલી વસ્તુ બહાર કાઢી તો દાદાને આશ્રર્યનું પર ના રહ્યું. દુકાળ પડ્યો ત્યારે અને ઢોર દૂધ આપતા કે ખેતી કામમાં નકામાં થઇ જાય એટલે કોઈને કોઈ ખરીદવા માટે પૂછવા આવે કે કદાચ સસ્તામાં મળી જાય. પણ બાપુજીનો એક જ જવાબ હોય કે ઢોર તો અમારા મા-બાપ છે ને કંઈ મા-બાપ થોડા વેંચવા રાખ્યા છે? ",
      "duration": "6 mins",
      "category": "Inspirational"
    },
    {
      "id": 67,
      "title": "સફર",
      "story_name": "બસમાં ભીડ બહુ હતી, ક્યાંય જગ્યા મળવાની આશા પણ ન હતી. હું જેમતેમ કરીને વચ્ચે જઈ ને ઉભો રહી ગયો, બેગ હજુ પણ ખભે લટકાવેલી હતી અને બેગ મુકવા માટે જગ્યા શોધી રહ્યો હતો. થોડો સમય આમતેમ જોયા બાદ બેગ મુકવા માટે પણ જગ્યા ના મળી તેથી બેગ પાછી ખભે ટીંગાડી દીધી. ઉનાળાનો દિવસ હોવાથી ગરમી સખત લાગી રહી હતી જોકે બસ ઉપડતા ગરમીથી થોડી રાહત થઈ હતી છતાંપણ ગરમીનાં કારણે પરસેવો વળી ગયો હતો અને તે ચહેરા પરથી રીતસરનો ટપકી રહ્યો હતો.\n\n\n\nથોડીવાર બસ ચાલ્યા બાદ મને કોઈ બોલાવતું હોય એવું લાગ્યું, આ અવાજ તો ચીર પરિચિત હતો છતાંપણ ખાતરી કરવા પાછળ જોયું. પાછળ ઉભેલા મહાકાય શરીરવાળા ભાઈના હાથ અને શરીરના વચ્ચેથી છેક છેલ્લેથી બીજી રહેલી સીટ પર બેઠેલી અને મોં પર દુપટ્ટો બાંધેલી યુવતી મને બોલાવી રહી હોય તેવું લાગ્યું. ચહેરો ઓળખાતો ન હતો, પણ અવાજની સાથે સાથે તેની આંખો પણ ઓળખાઈ ગઈ હતી. હું જેમતેમ કરતો તેની પાસે પહોંચ્યો, તેણે તેની બાજુમાં બેઠેલી ચારથી પાંચ વરસની છોકરીને પોતાના ખોળામાં લઈ મને સીટ પર બેસવા કહ્યું. હું પણ બેસી ગયો, મને ખાતરી થઈ ગઈ હતી તેમ છતાંપણ તેણે માથાં પર અને મોં પર રહેલો દુપટ્ટો હટાવ્યો. હું આ ચહેરો પુરા આઠ વરસ પછી જોઈ રહ્યો હતો. મારી આંખો તેના ચહેરા પર ગુંદરની જેમ ચોંટી ગઈ. તે આઠ વરસ પછી પણ એટલી જ સુંદર લાગી રહી હતી. હું તેના સૌંદર્યમાં ફરી એકવાર ખોવાઈ ગયો હતો. અચાનક તેણે ચપટી વગાડી મને જગાડ્યો.\n\n\n\n\"ક્યાં ખોવાઈ ગયા લેખક સાહેબ ?\" તે બોલી ઉઠી.\n\nતેના આ અચાનક પૂછાયેલા સવાલથી હું અચકાયો. મારી જીભ ચોંટી અને હું એક વાક્ય પણ પૂરું બોલી ના શક્યો.\n\n\"હું ....હું બસ કઇ........\" આટલું જ બોલી શક્યો અને હવે હું તેનાથી નજર બચાવી ને સામેની તરફ જોઈ રહ્યો હતો.\n\n\"તું હજી પણ મને જોઈ ને ગભરાય છે, હજી પણ તું મને કંઈ કહી નથી શકતો ! જો તારા ચહેરા પર પરસેવો છૂટી ગયો છે\" તે આટલું બોલતાં લુચ્ચું હસી. આ એજ સ્માઈલ હતી જેનો હું આઠ વરસ પહેલાં દીવાનો હતો.\n\n“ના બસ એવું કંઈ નથી\" હું થોડો સ્વસ્થ થયો.\n\n\n\nમેં મારા પોકેટમાંથી રૂમાલ કાઢીને ચહેરા પરનો પરસેવો લૂછયો, તે પણ વાળ ખોલીને ફરીવાર ઓળી રહી હતી આ દરમિયાન એના બે હાથ પાછળ ચોટલી વાળી રહ્યા હતા અને હેર કલીપ તેના બે હોઠો વચ્ચે દબાયેલી હતી. મને ખરેખર આ હેરકલીપ નસીબદાર લાગી !\n\n\n\n\"હજી પણ એકલો ભટકે છે કે કોઈ મળ્યું ?\" તે બોલી\n\n“ના એકલો જ છુ\" મારે કહેવું હતું કાશ તારા જેવું કોઈ મળી ગયું હોત !\n\n\"કાશ, તને મારા જેવું કોઈ મળી ગયું હોત!\" તે હસીને બોલી ઉઠી.\n\n\n\nખરેખર હજી પણ અમારૂ આ કનેક્શન જોઈને હું ભૂતકાળમાં સરી પડ્યો.\n\nહું અને નિશા સાથે ભણતા, અને મિત્રો પણ હતા. આ મિત્રતાની શરૂઆત કોલેજના બીજા વરસથી થઈ બાકી કોલેજના પ્રથમ વરસે તો મારી સાઈકલે તેની સ્કૂટીનો પીછો બહુ કર્યો હતો. હું રોજ એની પાછળ એના ઘર સુધી જતો અને પછી એના ઘરે પહોંચ્યા બાદ ત્યાંથી મારી સાઇકલ રિટર્ન લઈ લેતો. અને હા મારુ ઘર તો એના ઘરથી બિલકુલ ઉલટી દિશામાં હતું તો પણ આ મારો નિત્યક્રમ હતો અને આમા એ હદની નિયમિતતા હતી ને કે જો એના ઘરે પહોંચ્યા પછીની બે મિનિટમાં મારી સાઈકલ એ ગલીમાંથી ના નીકળે તો શેરીના કુતરા ગલીની બહાર ચેક કરવા આવતા. એને પણ આ વાતની ખબર પડી ગઈ હતી અને એટલે જ તો એ સ્કૂટી આટલું ધીમું ચલાવતી ! મને એવો વહેમ હતો.\n\n\n\nઅમારી પહેલી વાતચીત ત્યારે થઈ જ્યારે કોલેજના બીજા વરસમાં એણે સામેથી બોલાવ્યો અને બોલી\n\n“એ ડફોળ, તારી એફ.એમ (ફાઈનાન્સ મેનેજમેન્ટ એટલે કે નાણાંકીય સંચાલન)ની નોટ્સ મળશે?”\n\n\n\nએક તો પહેલી વખત બોલાવ્યો અને એમાં પણ ડફોળ કહ્યું તો મારો પોતાનાં પરથી વિશ્વાસ ઉઠી ગયો અને હું નકારમાં માથું ધુણાવી કલાસ તરફ ચાલી નીકળ્યો. તે પણ કલાસમાં પાછળ પાછળ આવી, લેકચર ચાલું થવાનો હતો એટલે સ્તો ! મારી પાછળ નહીં. લેક્ચરરે તે દિવસે કલાસમાં માત્ર દશ વિદ્યાર્થી હોવાથી ગેમ રમાડવાનું નક્કી કર્યુ. અને એમણે બે બે વિદ્યાર્થીઓની એવી પાંચની ટીમ બનાવી. અમે બન્ને એક ટીમ માં આવેલ ત્યારે ! ગેમ પણ જીતી ગયેલા. ત્યારબાદ અમારા વચ્ચે દોસ્તી થઈ હતી અને એ અતૂટ દોસ્તી કોલેજના છેલ્લા વરસ સુધી ચાલેલી. કોલેજ પુરી થયાંબાદ તરત જ તેની સગાઈ એક આર્મીના જવાન સાથે કરવામાં આવી હતી અને થોડા સમય પછી લગ્ન પણ થઈ ગયા. હું ખૂબ રડેલો, ખૂબ નિરાશ થઈ ગયેલો, તેના લગ્નના દિવસે, તેણે લગ્નના ફેરા ફરતી વખતે પણ મારી સામે જોયેલું એકવખત ! પણ હું નજર ચૂકવી ખુરશી ગોઠવવા લાગેલો. જાણે એ ત્યારે ના કહેતી હોય કે \"હજી પણ સમય છે, બોલી દે , રોકી લે મને\". હું કંઈજ ના બોલ્યો.\n\n\n\nઅઠવાડિયા પછી બ્લેડથી હાથ કાપી નાખેલા. તે દવાખાને ખબર કાઢવા આવેલી, તેનું સાસરું પણ એ જ ગામમાં હતું તેથી તેના માટે એ શક્ય હતું. તે મારા દવાખાનાના બેડની બાજુમાં બેસી ને ફરી આવું પગલું ના ભરવાનું વચન લઈ ને જતી રહી. થોડા સમય પછી ખબર મળેલા કે આર્મીમેન મારી નિશાને લઈને બરોડા શિફ્ટ થયેલા વિથ ફેમિલી. ત્યારપછી ના ક્યારેય મળેલા કે ના વાતચીત થયેલી.\n\n\n\n\"ક્યાં ખોવાઈ ગયો ?\" તેણે મને જગાડ્યો.\n\n\"બસ એમ જ આંખ મળી ગઈ હતી.\" હું બોલી ઉઠ્યો. તેણે ભૂતકાળની યાદોના કારણે મારી આંખના ખૂણામાં આવેલા આંસુ ને જોઈ લીધેલું.\n\n“તું બોલ કેમ છે ? આ તારી ઢીંગલી ?\" તેના ખોળામાં સુઈ ગયેલી છોકરીના માથાં પર પ્રેમથી હાથ ફેરવતા હું બોલી ઉઠ્યો.\n\n“પપ્પા!\" આટલું બોલતાં જ તે છોકરી મને ભેટીને રડી પડી. મને કંઈ સમજાયું નહીં. હું વિસ્મય ભરેલી આંખોથી તેની સામે જોઈ રહ્યો.\n\n\n\nહવે તેણે બોલવાનું ચાલુ કર્યું. \"લગ્ન પછી અમે બરોડા શિફ્ટ થઈ ગયેલા. તેમની રજાઓ પુરી થાય એ પહેલાં અમે શિમલા હનીમૂન પર ગયેલા હજી થોડું જ ફર્યા હશું ત્યાં તેમને ડયુટી પર હાજર થવાનો ફોન આવેલો. તે મને બરોડા મૂકીને પહોંચી ગયા સરહદ પર. રોજ સરહદ પર સામસામે ફાયરીંગના સમાચાર આવતા અને એક દિવસ ત્રિરંગો ઓઢીને, શહીદનું લેબલ લઈને તેમનો મૃતદેહ આવેલો, મારી તો દુનિયા લૂંટાઈ ગયેલી, હું કઈ વિચારી કે બોલી શકવાની સ્થિતિમાં જ ન હતી. એ શહિદના ઘરમાં ભગવાન માનેલા સાસુ સસરા શેતાન બની ગયેલા. સાસુ સસરા એ 'પનોતી'નું લેબલ લગાડ્યું અને દેવરે બે વરસ સુધી મને ગોંધી રાખી અને પોતાની ઇચ્છાઓ તૃપ્ત કરેલી. મને એ ઘરમાં નજર કેદ કરવામાં આવી હતી, જાણે કોઈ પ્રાણી કે પક્ષી ને પીંજરામાં કેદ રાખેલ હોય. એક વાર હું ભાગી છૂટી એ પિંજારામાંથી અને ત્યારબાદ તેમનો ભાંડો ફૂટ્યો અને પોલીસે તે ત્રણેની ધરપકડ કરેલી.\n\n\n\nમારા મમ્મી પપ્પાને તે લોકોએ એ વખતે એવું ખોટું કહેલું કે હું ભાગી છૂટી છુ અને તે પણ સરકાર તરફથી મળેલી સહાયની રકમની ચોરી કરી ને. આ વાતની જાણ મને ત્યારે થયેલી જ્યારે હું ભાગીને પપ્પાના ઘરે આવેલી, ત્યારે મારા દેવરના કુકર્મના કારણે હું પ્રેગનન્ટ હતી. કદાચ એ સમયગાળામાં હું બહુ ડરેલી રહેતી તેથી આ પણ આમ ડરેલી રહે છે. બહુ ઓછું બોલે છે અને બોલે ત્યારે આવી રીતે 'પપ્પા' એટલું જ બોલે છે. તે પોતાની આપવીતી એક શ્વાસે સંભળાઈ ચુકી હતી. એની સાથેસાથે મારી આંખો પણ રડી રહી હતી. મેં તેની આંખોમાં રહેલા આંસુ સાફ કરવા માટે મારો રૂમાલ ધર્યો.\n\n\n\nથોડા સમય પછી આ અચાનક આવેલું ગમગીન વાતાવરણ હળવું થઈ ગયું હતું. નોર્મલ વાતો પણ અમારા વચ્ચે થઈ રહી હતી. એક સ્ટેન્ડ આવતા તે ઉભી થઈ અને બોલી ઊઠી \"આવી ગઈ મારી મંજીલ\" આટલું બોલતા તે પેલી છોકરીને લઈને આગળ ચાલવા લાગી. મેં પાછળથી તેનો હાથ પકડી લીધો અને હિંમત કરીને બોલી ઉઠ્યો\n\n\"શુ હવેથી આપણાં બંનેની મંજીલ એક ના થઈ શકે ?” તે હર્ષના આંસુ સાથે મને ભેટી પડી.\n\nઘણી વખત સફરનો અંત થવાનો હોય ત્યારે તે સફર કોઈ સુંદર વળાંક તો લાવે જ છે.",
      "duration": "6 mins",
      "category": "Inspirational"
    },
    {
      "id": 68,
      "title": "ધનતેરસ",
      "story_name": "એક સુખી અને સંપન્ન પરિવારમાં રમણભાઈનો જન્મ થયો હતો. પરિવારમાં બે ભાઈઓ અને એક બહેન હતી. ખુબજ સમૃદ્ધ પરિવાર હતો. અશોકભાઈ અને લતાબેને મહેનત કરી આ પરિવાર અને વેપાર વધાર્યો હતો પોતાનો ધંધો હતો અને બજારમાં એક સારી સાખ હતી અશોકભાઈની. વેપારી આલમમાં અશોકભાઈનું બહું જ માન હતું. અશોક ભાઈએ એક નિયમ બનાવ્યો હતો બપોરનું ભોજન બધા સાથેજ લેતા હતા જેથી બધા સાથે રહી શકાય અને નાની મોટી તકલીફોની ચર્ચા જમતાજ થઈ જાય તો એનું નિવારણ લાવી શકાય. આમ દિવસો પસાર થતા રહ્યા અને છોકરીઓ મોટા થયા. રમણભાઈ મોટા હતા તો નાતમાંથી સારું પાત્ર જોઈ પરણાવી દીધા. નાનો દીકરો અનિલ અને પછી દિકરી સરલા હતી.\n\n\n\nકોલેજમાં ભણતાજ અનિલને પરનાતની સરોજ જોડે પ્રેમ થઇ ગયો. ઘરમાં વાત કરી તો અશોકભાઈએ ના કહી કે નાત બહાર લગ્ન કરવાથી નાતમાં આબરૂ જાય અને તારી બહેનના લગ્ન માટે સવાલ ઉભા થાય પણ અનિલે કોઈની વાત સાંભળી નહીં અને ઘરમાં ઝઘડો કરીને ધંધામાં ભાગ માંગ્યો અને સરોજની સાથે કોર્ટમાં મેરેજ કરી લીધા અને જુદો રહેવા જતો રહ્યો. બધા સંબંધો તોડીને. ઘરનો માહોલ ગમગીન ભર્યો બની ગયો. સમય જતા સરલાના લગ્ન નાતમાં કરાવી દીધા. અને એક સવારે અશોકભાઈ ઉઠ્યાં જ નહીં. અનિલને જણાવ્યું એણે ના પાડી કે મારે કોઈ સંબંધ નથી એ ઘર સાથે જયાં મારી સરોજનો સ્વીકાર નથી ત્યાં મારે કોઈ સંબંધ નથી. રમણભાઈ એ ઘણું સમજાવ્યું પણ એ એકનો બે ના થયો. અશોકભાઈને એક વર્ષ થયું ને લતાબેન પણ પતિના પગલે ચાલ્યા ગયા.\n\n\n\nઆમ દિવસો અને મહિના અને વર્ષોના વહાણા વહી ગયા. અચાનક એક સગાં મારફતે રમણભાઈને જાણકારી મળી કે અનિલને એક્સીડન્ટ થયો અને એ બચી શકયો નથી તો રમણભાઈ મોટું મન રાખીને સરોજ અને એના દિકરાને ઘરે લાવવાં ગયાં પણ સરોજે ના કહી. રમણભાઈ પોતાનો ફોન નંબર આપીને કહ્યું જ્યારે જરૂર હોય યાદ કરજો.\n\n\n\nરમણભાઈ આજે સવારથી જ વ્યસ્ત હતા. બપોરનું ભોજન ઘરે જવાના બદલે ઓફિસમાં મંગાવી લીધું હતું. રાત્રિના દસ વાગ્યા હતા ઘરેથી બે - ત્રણ ફોન આવી ગયા હતા. આખરે અગિયાર વાગે ઓફિસ વધાવી ઘરે પહોંચ્યા. બધા રાહ જોઈ બેઠા હતા. જમતી વખતે આડા અવળી કોઈજ વાતો ના કરવી એ રમણભાઈનો નિયમ હતો. જમ્યા પછી સોફા પર બેસી મુખવાસ ખાતાં ખાતાં સમાચાર જોવા ટી.વી ચાલુ કર્યું અને સમાચાર જોવા લાગ્યા. એમણે એમની પત્નીને કહ્યું કે 'કાલે ધનતેરસ છે તો આ પૂજાની વસ્તુઓ લાવ્યો છું તો જરા જોઈ લેજો. કાલે પૂજા કરાવા મહારાજ સાંજે સાત વાગ્યે આવશે તો તમે તૈયારી કરી રાખજો પ્રસાદની.. એટલામાં ફોનની રીંગ વાગી. રમણભાઈ કહે જો તો અંજુ અત્યારે કોનો ફોન છે ?\n\n\n\nફોન પર વાત કરી અંજુ એ કહ્યું કે 'ભત્રીજા આયુષ નો ફોન હતો મા - દિકરો દિવાળીની ખરીદી કરવા નીકળ્યા હતા સ્કુટર પર તો એક્સીડન્ટ થયો છે તો સરોજને બહું વાગ્યું છે એ સિરિયસ છે.' રમણભાઈ અને અંજુ દવાખાને ગયા અને આયુષને પાટા પિંડી કરાવી હિંમત આપી. સરોજને જોઈ મળ્યા અને ડોક્ટરને મળી ચર્ચા વિચારણા કરી. વહેલી સવારે સરોજને ઓપરેશન થિયેટરમાં લઈ ગયા. રમણભાઈ અને એમનો આખો પરિવાર હાજર રહ્યા અને સરોજનું ઓપરેશન સફળ થયું. સરોજને ધનતેરસની ગિફટ નવા જીવનદાનથી આપી સાચી ધનતેરસની પૂજા કરી. જેની જોડે સંબંધ નહોતો પણ એક ફોનથી રમણભાઈ અને એમનો પરિવાર હાજર રહી રૂપિયા ખર્ચી સરોજની જિંદગી બચાવી. રમણભાઈ બધા વેર ઝેર ભુલી સાચી માણસાઈ બતાવી. આમ ધનતેરસ ના દિવસે એક છુટું પડેલો પરિવાર એક થયો.\n\n",
      "duration": "3 mins",
      "category": "Inspirational"
    },
    {
      "id": 69,
      "title": "કાકા",
      "story_name": "1935ની જૂન મહિનાની છઠી તારીખે હુસેન કાકાનો જન્મ પાણપુર ગામના મુખી શ્રી માનજી ભાઈ ઇબ્રાહીમભાઇ વિજાપુરા અને એમની પત્ની અમીનાબેનના ઘરે થયો હતો. એમની પાસે આર્થિક સંપત્તિના હતી પણ ગર્વ લેવા જેવું ગામમાં માન અને ઈજ્જતનો વૈભવ હતો. ગામના મુખી હોવાને નાતે એ કોઈપણ નિર્ણય લેતા તો ખુબ શાંત ચિત્તે વિચારીને લેતા અને નિર્ણય લીધા પછી એ નિર્ણય પર મક્કમ રહેતા. તેઓ સ્વભાવે શાંત, પ્રખર બુદ્ધિશાળી અને હિંમતવાળા હતા, તેમના બધા ગુણ હુસેન કાકામાં આવેલા હતા. એમની પ્રેમાળ છત્રછાયા નીચે હુસેનકાકાને સંસ્કાર મળેલા હતા.\n\n\n\nહુસેનકાકાએ પ્રાથમિક શિક્ષણ પાણપુરની પ્રાથમિકશાળામાં લીધું. એમનો શિક્ષણ પ્રત્યે ખૂબ ચાહ હતી. પણ દુર્ભાગ્ય વશાત્ પિતાનું મૃત્યુ થયું અને 15 વર્ષની કિશોરાવસ્થામાં એમણે બાપની છત્રછાયા ગુમાવી દીધી. ઘરમાં એ જ્યેષ્ઠ પુત્ર હતા. એમનો નાનો ભાઈ પણ હતો. માતાએ બે બાળકોને પાળવા માટે કમર કસી લીધી. બાપ દાદાનો ધંધો ખેતીવાડીનો હતો તેમાં બળદ જોતરી એ મધર ઇન્ડિયા બની ગઈ. પણ હુસેનભાઈને આ આવક પૂરતી લાગી નહિ તેથી એમને લુહારી કામ પણ ચાલુ કર્યું. પણ એમાં પણ ફાવટ આવી નહિ અને આવક વધી નહિ તો લુહારી કામ બંધ કરી દીધું. એ જમાનામાં દૂધની ડેરી હતી નહિ. તો હુસેનકાકાએ ઘરે ઘરે દૂધ પહોંચાડવાનું કાર્ય શરુ કર્યું. પાણપુરથી મહેતાપુરા પછી હિંમતનગર સાઇકલ ઉપર દૂધનાકેન લઇ લોકોને દૂધ પહોંચાડતા. અને જ્યારે સાંજે દૂધ ના વહેંચાય તો ગામના એક ચબુતરા પાર બેસી લોકોને વિનંતી કરી દૂધ લઇ જવા કહેતા કારણકે એ જમાનામાં ફ્રિજની સગવડતા ના હતી એટલે બીજા દિવસે દૂધ બગડી જાય. આ કામ એમને છ વર્ષસુધી કર્યું. આ સમય દરમ્યાન એમના લગ્ન મરિયમબેન સાથે થયા અને એમનાથી એમને એક પુત્ર નો જન્મ થયો એમનું નામ શફીમહંમદ રાખવામાં આવ્યું. હુસેનકાકા પુત્ર જન્મથી ખૂબ ખુશ હતા.પણ એમના મરિયમબેન સાથે લગ્ન ટકી શક્યા નહિ અને એમના છૂટાછેડા થયા. 1962 એમને જમીલાબેન સાથે ફરી લગ્ન કર્યા. જેનાથી એમને બે દીકરીઓ અને ત્રણ દીકરા થયા. મુસ્તાકભાઈ, ફારુખભાઈ અને જાહિદભાઈ. દીકરીઓ નૂરબાનુબેન અને રોમાનબેન.\n\n\n\nહજુ આર્થિક સ્થિતિમાં ખાસ ફરક નહોતો. હુસેનકાકાના એક મિત્ર ડાહ્યાભાઈ હતા એમને પથ્થર પુરા પાડવાના કામની સલાહ આપી હુસેનકાકાએ ખૂબ ખુશી સાથે એ વાત સ્વીકારી લીધી. આમ તો માર્ગ કઠિન હતો. પણ કાકા કઠિન કામ કરવામાં પાછી પાની કદી કરતા ના હતા. પથ્થર સપ્લાયના કામકાજમાં કાકા ઘણા લોકોના સંપર્કમાં આવ્યા. અને એમનો વેપાર દિવસે ના વધે એટલો રાતે વધે. એમાં આ ધંધામાં પ્રગતિ કરતા ગયા. ખાનગીમાં પથ્થર સપ્લાય સાથે સાથે એમને સરકારી કચેરીમાં પણ પથ્થર પહોંચાડવાનું કામ શરુ કર્યું. અને જ્યારે માલ રિજેક્ટ થયો તો સરકારી કાર્યાલયના ધક્કા ખાઈ ખાઈને માલને પાસ કરાવી દીધો. જાણે કહેતા ના હોય,\n\n\n\nહોય એટલું જોર હવે લગાવ જિંદગી\n\nદમ હોય તો મને હવે સતાવ જિંદગી\n\n\n\nદૂરથી લડી ના માપ્યા કર જોર મારું\n\nદમ હોય તો બાથોબાથ હવે આવ જિંદગી\n\n\n\nપડી પાછો બેઠો થાવ છું બમણા જોરથી\n\nદમ હોય તો મને હવે હરાવ જિંદગી\n\n\n\nકાકાને 1965માં એમણે ગુલામભાઇ મુખી સાથે પહેલીવાર ટેન્ડરમાં ભાગ લીધો અને એમને ઉદયપુર લૂસડિયા ગામની રેલવે ટ્રેક સરખી કરવાનું કામ મળ્યું. એજ વર્ષમાં સરકારે ગાંધીનગર પાટનગર બનાવવાનું કામ શરુ કર્યું જે કામ માટે હુસેનકાકા તથા ગુલામભાઇ મુખીએ વરસો સુધી પથ્થર પહોંચાડવાનું કામ કર્યું અને ખૂબ આવક ઉભી કરી. ગાંધીનગરમાં જે પહોળા માર્ગ છે તે કાકાની દેખરેખ નીચે બન્યા છે.\n\n\n\n1967માં ગુલામભાઈનો પહેલો અક્ષર જી અને હુસેનકાકાનો પહેલો અક્ષર એચ લઇ જી એચ મેસર્સ જી એચ વિજાપુરા એન્ડ કંપનીને નામે સરકારી કામ માટે પેઢીની સ્થાપના કરી. ત્યારથી હુસેનકાકા \"કાકા\" ના હુલામણા નામથી પ્રખ્યાત થઇ ગયા. કાકાએ જીવનમાં કદી નાના મોટા પ્રતિકૂળ સંજોગો થી હાર માની નહીં. અને દ્ગઢતાથી પ્રગતિના સોપાન ચડતા ગયા. એમનામાં દીર્ઘ દ્રષ્ટ્રી અને નિર્ણય લેવાની શક્તિ અજોડ હતી. નાના નાના કામ કરતા કરતા એમને મોટા કોન્ટ્રાન્ક મળતા ગયા ને પહેલા પાનમ નહેરનું કામ, પછી રસ્તાના બનાવવાના કામમાં ઝંપલાવ્યું. એમાં એમને ખૂબ જ સફળતા મળી. આ કામ માટે એમને પેવરપ્લાન્ટ વસાવ્યો, જે સાબરકાંઠામાં પ્રથમ હતો. કાકાની પ્રમાણિકતા અને કામ કરવાની ધગશને કારણે એમની ઇજ્જતમાં ચાર ચાંદ લાગી ગયા.\n\n\n\n1986-87માં ગુલામભાઇ અને હુસેનકાકાએ પોતાની પેઢીને અલગ કરી લીધી. આ કામ ખૂબ જ સમજાદારી અને સહિષ્ણુતાથી થયું. 1982માં કાકા એ હોટેલના ધંધામાં ઝંપલાવ્યું. એમના ત્રણ દીકરાઓ હવે હુસેનકાકાના પગલાં પર ચાલવા લાગ્યા હતા. આ દરમ્યાન એમને એક મોટું કામ મળ્યું જે એમને ફક્ત 77 દિવસમાં પૂરું કરી આપ્યું અને સરકાર પાસેથી પ્રશંસાપત્ર મેળવ્યો. સરકાર પાસે અઘરા કામ સમયસર પાર પાડી દેવા માટે સિક્કો જમાવી દીધો.\n\n\n\nઆ સફળતા પછી કાકાએ નેપાળનું કામ હાથમાં લીધું. નેપાળમાં પહાડી ઇલાકામાં પણ નદી કિનારાનું કામ હતું. કાર્યકરોએ નદીની તળેટીમાં કેમ્પ બાંધ્યો. કાકા મુલાકાત માટે આવ્યા તો કાકાએ તાત્કાલિક એ કેમ્પ હટાવી પહાડી પર બંધાવ્યો, જેમાં રૂપિયાનું ઘણું નુકસાન થયું પણ કાંઈ પરવા કરી નહિ અને થોડા સમયમાં ભારે વરસાદ આવ્યો અને નદી કિનારાના બધા કેમ્પ ધોવાઈ ગયા અને કાકાની દીર્ઘ દ્ર્ષ્ટીને કારણે કેમ્પ બચી ગયો.\n\n\n\nકાકાને માણસની પરખ પણ ખૂબ હતી. એમને એક ગુરખો રાતની ચોકી માટે રાખેલો. કાકા જ્યારે કામની સાઈટ પર મુલાકાત લેવા આવ્યા તો પગાર માગવા લાગ્યો. કાકાએ પૂછ્યું તું રોજ ચોકી કરે છે. ગુરખા એ હા પાડી. કાકાએ શંકાને લીધે કહ્યું સારું તું કાલે રાતે આવીને પગાર લઇ જજે. બીજા દિવસે એ રાતે આવ્યો તો કાકાએ કહ્યું તું રોજ આવતો નથી એટલે પગાર નહિ મળે. ગુરખાએ પૂછ્યું તમને શી રીતે ખબર પડી ? કાકાએ કહ્યું જો તું રોજ આવતો હોત તો આ કૂતરો તને જોઈને ભસત નહિ આ કૂતરો તને ઓળખતો નથી તેથી ભસ્યો.\n\n\n\nકાકાની ઉમર થતી જતી હતી પણ એમને કામને કદી છોડ્યું નહિ. એમનો સિદ્ધાંત હતો કે \"સફળતા એ કોઈ અકસ્માત નથી પણ વ્યકતિએ પ્રયત્નપૂર્વક પાડેલી આદતોનુ ફળ છે. તેમની પાસે કરોડો રૂપિયા થઇ ગયા. પણ કાકાએ ખૂબ સાદગી ભરેલું જીવન વિતાવ્યું.\n\n\n\nકાકા એ છુપા દાન પણ ઘણાં કર્યા છે. એમને ફક્ત મુસલમાનોની મસ્જિદોમાં જ નહિ પણ મંદિરો અને ચર્ચમાં પણ એટલાજ દાન કરેલા છે. એ ઇસ્લામ ધર્મને ચાહતા હતા તેમ છતાં દરેક ધર્મને એટલું જ માન આપતા હતા. સર્વ ધર્મમાં માનવતાનો ધર્મ શ્રેષ્ઠ છે એવું માનતા હતાં. એમના ઘરેથી કોઈ ગરીબ ભૂખ્યું ના જાય તેમ કોઈ જરૂરતમંદ ખાલી હાથે ના જાય. એમને હંમેશા શિક્ષણને ખૂબ મહત્વ આપ્યું છે. એ જમાનામાં જયારે મુસ્લિમ દીકરીઓ એટલું શિક્ષણ નહોતી લેતી ત્યારે એમને એમની મોટી દીકરી નૂરબાનુને આબુ ભણાવા માટે મુકેલા. એમને સ્કૂલ પાણપુરમાં સ્થાપી છે એમા દરેક આધુનિક સાધનો વસાવ્યા છે. જેમ કે કૉમ્પ્યુટર વગેરે અને એમના સુપુત્રો એમાં ઘણા આધુનિક સુધારા વધારા કરી રહયા છે. એમનું સપનું હતું સાક્ષર સમાજ.\n\n\n\n\n\nએક કિસ્સો મને યાદ આવે છે કે કાકીને હુસેનકાકા એ એક જૂનો ઝભ્ભો સિલાઈ કરવા માટે દરજી પાસે લઇ જવા કહ્યું. કાકીએ કહ્યું કે તમે મને આવા કામના આપો દરજી મારા પર હસે છે કે કાકા પાસે ક્યાં ખોટ છે કે આવા જુના ઝભ્ભાને ઠીક કરાવવો પડે. કાકા એ મુસ્કુરાઇને કહ્યું,\"દરજીને કહેજે કે કાકા પાસે કરોડો રૂપિયા હશે તો પણ કાકા તો દરેક વસ્તુની કદર કરવાનું પણ જાણે છે. \" આવું સાદગી ભરેલું એમનું જવાન હતું। ભોજનમાં એ ફક્ત ખીચડી ને દૂધ લેતા હાતા। કાકા માનતા હતા કે મા ના પગ નીચે જન્નત હોય છે એટલે સવારે કોઈ પણ કામ માટે નીકળતા તો મા ને સલામ કરીને રજા લઈને નીકળતા. કુટુંબમાં કલેશ ની સખત વિરોધી હતા. એનાથી બરકત ઘટે છે એવું માનતા.\n\n\n\nકાકા મારે ઘરે અમેરિકા આવીને ગયા. એમના સાંનિધ્યમાં મને ઘણું શીખવા મળ્યુ. કાકા જે કદી કોઈને ઘરે એક રાત પણ ના રોકાતા એ મારે ઘરે એક મહિનો રોકાયા. મને યાદ છે કે ક્યારેક જમીન સેલ પર હોય કે મકાન સેલ પર હોય એ મને કહેતા ચાલો ફોન લગાવો. અને ખૂબ રસથી અમેરિકામાં મળતી તકો વિષે વિચારતા. મને ફરી અમેરિકા આવીશ એવું વચન આપી ગયા હતા. અને એ પ્રસંગ પણ આવી ગયો. મારા દીકરાના લગ્ન જૂન 6, 2015 ના દિવસે રાખેલા. અને હું હોંશે હોંશે કાકાને કંકોત્રી આપીને આવેલી. કાકાનો પૂરો ઈરાદો હતો મારા દીકરાના લગ્નમાં આવવાનો પણ મે 21, 2015 દિવસે એક ટૂંકી બીમારીથી આ ફાની દુનિયા છોડી દીધી અને એમનું વચન પાળી ના શક્યા. કાકાનું જીવન આખું એક પ્રેરણાદાયી છે. દુનિયામાં રહી બધી જાતની મુશ્કેલીમાંથી પાર પડી અને છતાં એક પ્રામાણિક અને મિસાલ રૂપ જીવન જીવી ગયા.\n\n\n\nકાકાની દીર્ઘ બુદ્ધિ અને દુર્નાદર્શિતા એમના ત્રણે પુત્રોમાં પણ આવી છે. કાકાના ધંધાને એમણે ચાર ચાંદ લગાવી દીધા છે. એમની કામ પ્રત્યેની નિષ્ઠા અને પ્રામાણિકતા એમને ભારત દેશના સર્વશ્રેષ્ઠ કોન્ટ્રાકટર તરીકે નવાજે છે. જી એચ વિજાપુરા લિમિટેડ કંપનીને મે મહિનાની ૨૮ તારીખે ૨૦૧૮માં કવોલિટી સમિટ તરફથી ન્યુયોર્કમાં બિઝનેસ પ્રેસ્ટીઝ માટે ગોલ્ડ એવોર્ડ આપવામાં આવ્યો. જેનાથી ફક્ત જી એચ વી લિમિટેડનું જ નહિ પણ આખા ભારત દેશનું નામ રોશન થયું. ભારત માટે પણ આ એક ગર્વ લેવા જેવી વાત છે.\n\n\n\nઆ ત્રણે ભાઈઓ ખંતથી કાકાના સપનાને સાકાર કરી રહયાછે. હું હંમેશા એમના કાર્યથી પ્રેરણા મેળવું છે. કશું પામવા માટે કશું ખોવું પડે છે. પ્રગતિની સીડીના એક એક પગથિયાં ચડવા પડે છે. છલાંગ મારીને સફળતા મળતી નથી. કાકા ગરીબ હતા અને એમાંથી અત્યારે એમની કરોડો રૂપિયાના બિઝનેસ કરે છે એ રાતોરાત નથી બન્યું. મહેનત, ડેડિકેશન અને પ્રમાણિકતાનું પરિણામ છે. હાલમાં એમની મુંબઈમાં રેડિશન હોટેલ છે. એ સિવાય ભારતના અલગ અલગ રાજ્યોમાં એમની હોટલો છે. એમનો બિઝનેસ ભારત સિવાય અન્ય દેશમાં પણ છે. રસ્તા બનાવવા સિવાય બીજા ઘણા ફિલ્ડમાં પોતાની શાખ જમાવી છે. આ બધા પાછળ મહેનત ને ઈશ્વર પર સંપૂર્ણ શ્રદ્ધાને હિસાબે થયું છે. કાકાનું આત્મબળ અને સંજોગો સામે ઝઝૂમવાની આવડત પુત્રોમાં પણ આવી છે. તેમજ કુટુંબ પ્રેમ પણ આ સફળતાની ચાવી છે. કારણકે એક આંગળી કોઈ મરડી શકે પણ મુઠ્ઠીને કોઈ તોડી ના શકે. એક સત્યકથા છે.",
      "duration": "7 mins",
      "category": "Inspirational"
    },
    {
      "id": 70,
      "title": "જયહિંદ સર !",
      "story_name": "\"સવારથી સાંજ થઈ ગઈ. ખબર નહીં કેમ આ સરકારી કામકાજ તો ક્યારેય સીધી રીતે પતતા જ નથી. ક્યારેક અધિકારીઓને રજાઓ આવી જાય તો ક્યારેક તેમની રીસેસ, ને વળી બધુજ બરાબર હોય ત્યાં કાગળિયાં ખૂટી પડે ! ખબર નહીં શું થશે આ દેશ નું !?? સારું છે હવે આ સોશીયલ મીડિયાના જમાનામાં ભ્રષ્ટાચાર પર તો મહદઅંશે લગામ લાગી છે !\" મનમાં બબડતા બબડતા હું એ સાંજે 05 વાગે ને 55 મિનિટએ એક મિલિટરી ઑફિસના પગથિયાં ચડી ગયો. સવારથી નગરપાલિકાથી લઇને કલેકટર ઑફિસ સુધી દરેક પ્રકારની સરકારી ઇમારતોની મુલાકાત લઈ ચૂક્યો હતો અને સઘળાં ખરાબ અનુભવોનો ભાર લઈને આ આખરી ઑફિસે આવ્યો હતો ! શું થાય? કામ જ એવું હતું !!! ખરું પૂછો તો કામ નહીં પણ મારું સ્વપન . . . એક એવી શૂટિંગ રેંજ બનાવવી જ્યાં હું ગુજરાતના બાળકોને અતમરક્ષણની તાલીમ આપી શકું, સશસ્ત્ર અને શસ્ત્ર વિના પણ તેઓને શારીરિક અને માનસિક રીતે લડવા માટે સક્ષમ બનાવી શકું !\n\n\n\nસરકાર તરફથી બધીજ મંજૂરીઓ મેળવ્યા પછી, હવે એક આખરી કામ બાકી હતું, ઇન્ડિયન આર્મી પાસેથી હથિયાર તાલીમ માટે એક મંજૂરી મેળવવાનું.\n\n\n\nહું તે મિલિટરી ઑફિસમાં હું જે કર્નલને શોધવા આવ્યો હતો તે સામે જ લોબીમાં ઉભા હતાં. તેઓની સાથે બીજા પણ એક અધિકારી ફાઈલ લઈને વાત કરી રહ્યા હતાં. હું ચૂપચાપ તેઓની પાછળ જઈને ઉભો રહ્યો. મને તેઓની વાતોથી ખ્યાલ આવ્યો કે મારે જે કર્નલનું કામ છે, તેઓની સર્વિસનું આ છેલ્લું અઠવાડિયું છે અને તેઓને તેમના ઉપરી અધિકારી રજા ઉપર ગયા હોવાથી તેમના કામનું ભારણ પણ સોંપવામાં આવ્યું હતું !\n\n\n\nમારે મારું કામ કોઈ અજાણ્યા વ્યક્તિ સામે નહોતું જણાવવું અને એટલે જ, હું શાંતિથી તેઓનો સંવાદ સાંભળી રહ્યો હતો.\n\n\"સર, તમે બ્રિગેડયરની ઓફીસમાં ખોટી હા પાડી દીધી, તમારી સર્વિસનું આ છેલ્લું અઠવાડિયું છે, તમે જો ગેરહાજર અધિકારીના કામનું પોટલું ઉઠાવવાની ના પણ કહી હોત, તો કંઈ ખાટું મોળું ના થઈ જાત ! તમે નાહકની જવાબદારી માથે લીધી . . .\"\n\nહજું પેલો બીજો અધિકારી આગળ કંઈ બોલે એના પહેલાંજ તેને વચ્ચે અટકાવીને કર્નલએ પોતાની રૂઆબદાર મૂછો ને તાવ આપતા કહ્યું, \"સાહેબ, ત્રીસ વરસથી યુનિફોર્મ પહેરી ને આ દેશની સેવા કરું છું. આજ સુધી ક્યારેય મારા સિનિયર ને 'નો સર' નથી કહ્યું; તો આજે કઈ રીતે કહી દઉં ? \"\n\n\n\nઆ નાનકડો સંવાદ સાંભળીને મારા હાથના રુંવાટા ઉભા થઇ ગયા, અને સામેવાળા અધિકારીના હોઠ પણ સિવાઈ ગયા. કર્નલની કાર્યનિષ્ઠા અને દેશ માટે કંઇ પણ કરી ગુજરવાની ભાવનાને મેં એક ક્ષણમાં અનુભવ્યાં. દેશમાં ભ્રષ્ટ નેતાઓ અને સરકારો બદલાતી રહે છે, પરંતુ, હજુ પણ આપણો દેશ મહાન છે આવા પ્રમાણિક કર્મચારીઓના કારણે !!! કર્નલના શબ્દોએ મારા સિસ્ટમ અને સરકારથી ઉઠી ગયેલા ભારોસાને ફરીથી પ્રસ્થાપિત કર્યો. હું મનમાં ને મનમાં કર્નલને સેલ્યુટ કરવાનું વિચારી રહ્યો હતો, ત્યાંજ તેઓ પાછળ ફર્યા અને મારા ચહેરા સામે સ્મિત લહેરાવીને પૂછ્યું, \"હાઉ\n\nમે આઈ હેલ્પ યુ?\"\n\n\n\nમારા દિલની વાત શબ્દો બનીને સરી પડી ને મેં કહ્યું, \"જયહિંદ સર !\"",
      "duration": "3 mins",
      "category": "Inspirational"
    },
    {
      "id": 71,
      "title": "પ્રામાણિકતાની બેજોડ મિસાલ, કોક",
      "story_name": "મુંબઈથી દિલ્હી (હજરત નિઝામુદ્દીન) જતી ટ્રેનના સ્લીપર કોચ એસ-૪માં આઠ-દસ યુવાનોની એક ટોળી પ્રવાસ કરી રહી હતી. દિવાળીનું વેકેશન હતું એટલે ટ્રેન ભરચક હતી. દાહોદ સ્ટેશને આ ટ્રેનનું ફક્ત બે મીનીટનું જ સ્ટોપેજ હતું. આજુબાજુના જંગલોમાંથી બોર, જમરૂખ, સીતાફળ જેવી જંગલની પેદાશો લાવી વેચવા માટે આદિવાસી બાળકો અહી ઉભા રહે છે. ટ્રેન ઉભી રહેતાં નાના નાના કિશોરો અને કિશોરીઓ દોડીને જુદા જુદા કોચ પાસે ચીજ વસ્તુઓ લઇ પહોચી ગયા. કોચ એસ-૪ પાસે એક ચૌદ-પંદર વર્ષનો કિશોર સીતાફળની ટોપલી લઇ આવી પહોચ્યો. યુવાનોની ટોળીએ તેની સાથે રકઝક કરી પાંચ કિલો સીતાફળની ટોપલી ચારસો રૂપિયામાં નક્કી કરી વેચાતી લીધી અને તે કિશોર સાથે મજાક મસ્તી કરવા લાગ્યા.\n\n\n\nકોઈ તેના માથા પર ટપલી મારતું તો કોઈ અન્ય રીતે તેને પજવતું હતું. પેલા કિશોરને ખબર હતી કે અહી ટ્રેનનો ફક્ત બે મિનિટનો હોલ્ટ છે અને તે પણ પૂરો થવા આવ્યો છે એટલે તે પેલા યુવાનોને જલ્દી પૈસા ચૂકવી આપવા વિનવવા લાગ્યો. યુવાનો હજુ ટીખળ કરી રહ્યા હતા તેવામાં ટ્રેન ઉપડી. પેલો કિશોર યુવાનોને પૈસા ચૂકવી આપવા આજીજીપૂર્વક વિનવણીઓ કરવા લાગ્યો પરંતુ યુવાનો હજુ મજાક મસ્તી કરવાના મુડમાં હતા. પેલો કિશોર રડવા લાગ્યો અને ટ્રેનની બારીની ગ્રીલ પકડી પૈસા લેવા ટ્રેનની સાથે તાલ મિલાવી હળવે હળવે દોડવા લાગ્યો. એક યુવાને મજાકમાં પોતાના મોઢામાં પાણીનો કોગળો ભરી તેના ચહેરા પર પિચકારી મારી તેમ છતાં પેલા કિશોરે પૈસા આપવાની વિનવણી ચાલુ રાખી. ટ્રેનની ઝડપ વધી એટલે કોચમાં બેઠેલા એક સદગૃહસ્થે પોતાના પાસેથી પાંચસો રૂપિયાની નોટ પેલા કિશોર તરફ ધરી જે તેણે ખચકાતા મને લઇ લીધી. હવે ટ્રેને પૂરી ઝડપ પકડી લીધી હતી.  \n\n\n\nપેલા સદગૃહસ્થ દ્વારા પેલા કિશોરને પૈસા આપવાના કારણે પેલા યુવાનોને ક્ષોભ થયો, તેમની મજાક મસ્તી બંધ થઇ ગઈ અને ટ્રેનમાં એકદમ શાંતિ પથરાઈ ગઈ. એક યુવાને તેની પાસેથી પાંચસો રૂપિયાની નોટ કાઢી પેલા સદગૃહસ્થને ધરી જે લેવાનો તેમણે પ્રેમથી ઇન્કાર કરી જણાવ્યું 'તમે મારા દીકરા જેવા જ છો. એન્જોય કરો.' પેલો યુવાન હજુ તેના હાથમાં રહેલી પાંચસો રૂપિયાની નોટ સદગૃહસ્થને આપવા મથામણ કરતો હતો જે લેવા સદગૃહસ્થ ઇન્કાર કરી રહ્યા હતા. યુવાનો પૈકી એક યુવાન નીચી નજરે બોલ્યો ,”ચાચા, આ આદિવાસીઓ ચોરી છુપીથી જંગલની પેદાશો લાવી વેપાર કરતા હોય છે જે એક ગુનો છે માટે અમે...“ પરંતુ તે તેનું વાક્ય પૂરું ન કરી શકયો કેમકે તેની દલીલમાં કોઈ દમ ન હતો.\n\n\n\nચાચા બોલ્યા, “બેટા, કોઈ પણ ધર્મ આપણને અણહકનું ખાવાની છૂટ નથી આપતો. આ ગરીબ છોકરાઓના મા બાપ આખો દિવસ જંગલોમાં રઝળપાટ કરી આવી ચીજ વસ્તુઓ લાવી પેટનો ખાડો પુરવા તેમના બાળકોને રેલ્વે સ્ટેશન જેવા જાહેર સ્થળોએ વેચવા મોકલી પોતાનું ગુજરાન ચલાવતા હોય છે. ” \n\n\n\nયુવાને લૂલો બચાવ કરવા દલીલ આગળ ધરી, “ચાચા, આ આદિવાસીઓ બેઈમાન અને ચોર હોય છે. ઘણીવાર તે ટ્રેનમાં મુસાફરોના કિંમતી સમાનની ચોરી પણ કરતા હોય છે માટે તેમને આવી સજા પણ થવી જોઈએ.”  \n\n\n\nચાચા બોલ્યા, “બેટા, સાવ એવું પણ નથી. તે લોકો ગરીબ જરૂર હોય છે પરંતુ ચોર કે બેઈમાન નથી હોતા. હું તમને આદિવાસીઓની પ્રમાણિકતાની એક વાત કહું તે સાંભળો.” ચાચાએ આગળ ચલાવ્યું ,”એક વખતે હું દિલ્હીથી મુંબઈ પરત ફરી રહ્યો હતો. મારી સાથે મારી પત્ની અને મારો પૌત્ર હતા. વલસાડ સ્ટેશને એક નાની આદિવાસી કિશોરી મેલાં અને ફાટેલાં કપડામાં પોતાની કાયાને સંતાડી વલસાડી હાફૂસ કેરીઓ વેચતી હતી. અમારા માટે મેં એક ડઝન કેરી ખરીદી જેની કિંમત બસો રૂપિયા થતી હતી. અમારી પાસે છુટા પૈસા ન હતા. છુટા પૈસાની મથામણમાં ટ્રેન ઉપડી અને આજની જેમ પેલી કિશોરી પણ પૈસા લેવા ટ્રેનની બારી પકડી દોડતી જોઈ મેં પાંચસો રૂપિયાની નોટ બારીમાંથી બહાર ફેકી જે તેણે લઇ લીધી અને તે નોટ હવામાં લહેરાવી મેને કોઈ સંદેશો આપવા માગતી હતી જે હું સાંભળી શકયો ન હતો.” \n\n\n\nચાચાએ તે પછી ઉમેર્યું, ”તે પ્રસંગના એક અઠવાડિયા પછી મને મારા ઘરના સરનામે એક પત્ર મળ્યો. પત્રમાં ગરબડીયા અક્ષરે આદિવાસી તળપદી ભાષામાં લખાણ હતું જેનો ભાવાર્થ એ થતો હતો કે, ચાચા, હું કોકિલા. તમે થોડા દિવસ પહેલાં મારી પાસેથી વલસાડ રેલ્વે સ્ટેશનેથી બસો રૂપિયાની કેરી ખરીદી હતી પરંતુ તમારી પાસે છુટા પૈસા ન હોવાથી તમોએ મને પાંચસો રૂપિયાની નોટ આપેલી જેના ત્રણસો રૂપિયા મારી પાસે જમા છે. જયારે તમારે આ બાજુ આવવાનું થાય ત્યારે સ્ટેશન પરથી મારી પાસેથી લઇ લેજો. હું રોજ સાંજે સ્ટેશન પર ચીજ વસ્તુઓ વેચવા આવું છું.”\n\n\n\nચાચા એક પળના વિરામ પછી બોલ્યા, “આદિવાસી ગરીબ કિશોરીને મારું સરનામું કેવી રીતે મળ્યું તેનું મને કુતુહલ થયું પરંતુ તેની પ્રમાણિકતા જોઈ હું દ્રવી ઉઠ્યો. હું બીજાજ દિવસે સાંજે વલસાડ સ્ટેશને આવી પહોચ્યો. મેં સ્ટેશન પર આમ તેમ નજર ફેરવી તો મને તે કિશોરી ટ્રેનના એક કોચ પાસે કેરીઓ વેચતી નજરે પડી. હું તેની પાસે પહોચ્યો. તે મને ઓળખી ગઈ. મને જોઈ ખુબ ખુશ થઇ અને તેના ફાટેલા ફ્રોકના ગજવામાં સાચવીને રાખેલા ત્રણસો રૂપિયા કાઢી મારી સામે ધર્યા. હું તે કિશોરીના માથે હાથ મુકી તેને રેલ્વે સ્ટેશનના વેઈટીંગ રૂમ તરફ દોરી ગયો અને તેના કુટુંબ વિષે જાણકારી મેળવી.”\n\n\n\n ચાચાએ ઉમેર્યું,“ તેનું નામ કોકિલા હતું. તેને એક નાનો ભાઈ હતો. તેના મા બાપ મૂળ ધરમપુર બાજુના હતા પરંતુ મજુરી કરવા માટે વલસાડથી ત્રણ કિલોમીટર દુર આવીને વસ્યા હતા. કોકિલા નજીકની પ્રાથમિક શાળામાં અભ્યાસ કરતી હતી. પોતાના કુટુંબને મદદરૂપ થવા તે રોજ સાંજે શાળા છૂટ્યા પછી ત્રણ કિલોમીટર ચાલી સીઝન મુજબના ફળો લઇ વેચવા માટે વલસાડ રેલ્વે સ્ટેશન પર આવતી હતી. તે દિવસે છુટા પૈસા ન હોવાના કારણે મેં તેને બસો ના બદલે પાંચસો રૂપિયા આપ્યા તો તેણે મને દુરથી એ કહેવાનો પ્રયત્ન કર્યો હતો કે વધારાની રકમ તેની પાસે અનામત પેટે જમા રહેશે પરંતુ મને તેની વાત સંભળાઈ નથી તેવું તેને લાગ્યું હતું. છેલ્લા કેટલાક વર્ષોથી રેલ્વે સ્ટેશન પર સતત આવવાના કારણે તે રેલ્વેની કામગીરીથી વાકેફ હતી. તેણે સ્ટેશન માસ્તરની મુલાકાત લઇ મને ત્રણસો રૂપિયા પરત કરવા મારું સરનામું મેળવી આપવા વિનંતિ કરી. તેણે સ્ટેશન માસ્તરને કહ્યુ કે કોચ એસ-૮ માં ફક્ત એકજ મુસ્લિમ મુસાફર હોવાથી તેમની વિગતો આસાનીથી મળી શકશે. સ્ટેશન માસ્તરે ઓનલાઈન રીઝર્વેશન ચાર્ટ જોઈ મારી વિગતો મેળવી. મેં રીઝર્વેશન માટે આધાર કાર્ડ રજુ કરેલ હોવાથી તેમાંથી મારા ઘરનું સરનામું મેળવી શકાયું. કોકિલાએ મારું સરનામું મેળવી મને પત્ર લખ્યો હતો. મને તેના પ્રયત્નો અને તેની પ્રમાણિકતા પર ખુબ માન ઉપજયું. તેની પ્રમાણિકતાની કદર રૂપે હું તેના માટે થોડાક નવા કપડાં અને ચપ્પલ લાવ્યો હતો તે તેને ભેટ આપ્યા અને તેને બેહજાર રૂપિયા રોકડા આપી આશીર્વાદ આપી મુબઈ આવવા રવાના થયો.”\n\n\n\nચાચાએ તેમની વાત પૂરી કરી ત્યારે પેલા યુવાનોના માથા શરમથી ઝુકી ગયા હતા. કોઈએ પણ સીતાફળને હાથ લગાવવાની હિંમત ન કરી. ટ્રેન રતલામ સ્ટેશને પહોચવા આવી હતી. તે યુવાનો બોલ્યા, “ચાચા અમે વળતી ટ્રીપમાં દાહોદ સ્ટેશને ઉતરી પેલા કિશોરની માફી લઈશું. હવે તો અમારા પૈસા સ્વિકારો.” ચાચાએ યુવાનો પાસેથી પૈસા સ્વીકારી સૌના માટે રતલામી સેવના નાસ્તાનો ઓર્ડર આપ્યો.",
      "duration": "5 mins",
      "category": "Inspirational"
    },
    {
      "id": 72,
      "title": "રેલયાત્રા",
      "story_name": "૧૦ની પુરી ભાજી... ૧૦ની પુરી ભાજી.. સીંગ લાય લો સીંગ.... સમોસા ૧૦ના ૨.. ૧૦ના ૨.... સવારના ૮ વાગ્યા હશે. ટ્રેન વિરમગામ સ્ટેશને ઉભી હતી. 5-6 સ્ત્રીઓનું ટોળું ઘસાઘસ અંદર ઘસી ગયું. 3 પ્રૌઢ અને 2 યુવાન સ્ત્રીઓ હતી. એમના પહેરવેશથી સ્પષ્ટ જણાય આવતું હતું કે એ ગામડાની મજૂર સ્ત્રીઓ હતી.\n\n\n\nપૂ... પૂ... ટ્રેન ઉપડી. ૧૦ મિનિટ થઈ હશે માંડ.. પેલા ગામડાની સ્ત્રીઓમાંથી એકને ઉબકા ચાલુ થયા. કદાચ પહેલેથી જ તબિયત ખરાબ હશે એની.સ્ત્રીઓની અંદરોઅંદરની વાત ચાલુ થઈ. \"3 મહિના સે પેટ સે હે.ભાઈના લગ્ન સે... બાર બાર મના કિયા થા મત આ. પર યે બોલી ભાઈ કી શાદી હે એક હી ભાઈ હે કૈસે ના જાઉં દો દિન સે પેટ ખરાબ હોવે સે\"\n\n\n\n\"ઉલટી હો રહી હે ભાઈ સાહેબ બારી કે પાસ બિઠાઇ એ ના\" એક સ્ત્રી એ બારી આગળ બેઠેલા ભાઈને કહ્યું.. એ ભાઈ આ બધું ઝીણવટ ભરી નજરે જોઈ રહ્યા હતા અને બધું જ સાંભળતા હોવા છતાં કંઈ સાંભળ્યું ના હોય એમ એ ભાઈએ એ સ્ત્રી સામે જોઈને મોઢું ફેરવી લીધું. અને બારી બહારના દ્રષ્યો જોવા લાગ્યા. એક પછી એક ઝાડ પાછળ જતા હતા એમ એ ભાઈ એના ભૂતકાળના સ્મરણોમાં જવા લાગ્યા. લગભગ 26 વર્ષની ઉમર હશે એમની. મોહન એમનું નામ. આવી જ રીતે ટ્રેનમાં રાજકોટથી અમદાવાદ રાતની મુસાફરીમાં જતા હતા. ચેહરા પર એક ખુશી હતી. અને પોતાની હાથ માં રહેલો કાગળ વારંવાર વાંચ્યા જ જતો હતો. લગભગ 50-60 વાર આ કાગળ વાંચ્યો હશે.\n\n\n\n'કોન્ગ્રેચ્યુંલેશન મોહન,\n\nયું આર કોલેડ ફોર ઇન્ટરવ્યું. પ્લીઝ કમ એટ ૯ પી.એમ. એટ બીલો એડ્રેસ વિથ યોર ડોક્યુમેન્ટ.'\n\n\n\nઆ લાઈન આવતાજ એના ચહેરા પર એક અલગ જ સ્મિત આવતું હતું. એમને બીજે દિવસે સવારે ૯ વાગે ઇન્ટરવ્યૂ માટે બોલાવ્યા હતા. રેલવેના સ્ટેશન માસ્ટરની પરીક્ષામાં એ પાસ થયા હતા અને ઇન્ટરવ્યુ માટે એમને બોલાવ્યા હતા. ઘણા વર્ષોની એમની મહેનત પછી એમને આ જોબ હાથમાં આવી હતી. એમને મોટી જ નોકરી જોઇતી હતી એટલે આ જોબ માટે એ ખૂબ જ ઉત્સાહી હતા. નોકરી કરીને હું ખૂબજ ગર્વથી ઘરે જઈશ. મારા પાપા માટે ખાદીના કાપડ લઇ લઇસ. મા માટે સાડી લઇ આવીશ. પેહલા પગારની આવતી રકમને ક્યાં ક્યાં વાપરવાનું છે એ બધું જ લિસ્ટ એમને કરી રાખેલું.\"\n\n\n\n\"બારી પાસે જગ્યા આપોને ઉલટી જેવું થઈ છે.\" આ સાંભળીને એ મોહનભાઈ ઉભા થયા ગયા કોલ લેટર ખિસ્સામાં નાખ્યો અને પોતાની સીટ પરથી પર લંબાવ્યુ હતું એ ઉભા થઇ ને એ ત્રણેય બહેનોને બેસવાની જગ્યા આપી. સામેની સીટ પરના ભાઈ સુતા હતા એટલે એને ઉભા રહેવું હિતાવહ સમજ્યું. ધીમે ધીમે ટ્રેન આગળ જતાં અલગ અલગ સ્ટેશને પેસેન્જર ઉતરતા ગયા. હવે વિરમગામનું સ્ટેશન આવ્યું પેલી બહેનની તબિયત વધારે ખરાબ થવા લાગી. \"કોઇ પાણી આપો અને પાણી\" એમ એક બેહને બૂમ પાડી. આખા ડાબામાં હવે એ ત્રણ બહેનો અને મોહન સિવાય કોઈ દેખાતુ નહોતું. અને પેલા ભાઈ તો સામે સુતા જ હતા.\n\n\n\nએટલે મોહનભાઇ દોડીને નીચે ઉતારી પાણી લેવા ગયા. આમતેમ જોવાછતા એમને કોઈ પાણીનું સ્થાન ના દેખાયું એટલે દૂર એક પાણીની પરબ હતું ત્યાં દોડ્યા. અને ગ્લાસ ભર્યો જ હતો ત્યાં ટ્રેન નું ચાલુ થવાનું હોર્ન વાગ્યું એટલે એ તો દોડ્યા પોતાના ડબ્બા તરફ ... પૃ...... ટ્રેન તો ચાલુ થઈ ગયા હતી. એટલે મોહનભાઇની સ્પીડ વધી અને ગ્લાસ નીચે પડી ગયો. તો પણ ડબ્બા આગળ એક ભાઈ ઉભા હતા એને હાથ આપ્યો એટલે એનો હાથ પકડી માંડ ડબ્બામાં ચડ્યા એ ભાઈ એમના ડબ્બા માં સુતા હતા એજ ભાઈ હતા. મોહનને પાણી ન લાવી શકવાનું દુઃખ હતું. \"ગ્લાસ પડી ગયો કાકા... પેલી બેઠી એ સ્ત્રીઓમાંથી એકની તબિયત ખરાબ હતી એમને માટે લાવ્યો હતો.\" એમ કહી એ અંદર આવ્યા. \"કઇ સ્ત્રી બેટા ?\" પેલા ભાઈ એ હાથ ઊંચા કરી બગાસાં ખાતા ખાતા બોલ્યા. \" શું ?\" અંદર જઈ ને જોયું તો કોઈ સ્ત્રીઓ ના હતી. અને બને સીટ ખાલી હતી. કદાચ હું મોડે પહોંચ્યો અને તબિયત વધારે ખરાબ હશે એટલે નીચે ઉતરી ગઇ હશે. એમ વિચારી એ ભાઈ અંદર પોતાની જગ્યા પર બેસી ગયા. અને પોતાની ખિસ્સામાં નો કોલ લેટર પોતાના ઠેલામાં નાખવા કાઢ્યો પણ થેલો ક્યાં ? થેલો ગોતવા આમ તેમ ફાંફા માર્યા પણ મળ્યો નય. \"શું થયું બેટા ?\"\n\n\n\n\"અંરે કાકા મારો થેલો અહીં જ રાખ્યો હતો. જતો રહ્યો ક્યાંક.\". પેલા ભાઈ થોડું વિચારી બોલ્યા. \"તું નીચે કોની માટે પાણી લેવા ગયો હતો ?\"\n\n\"હું તો પેલી સ્ત્રી ઓ...\" એટલું બોલતા જ એ ભાઈ પરિસ્થિતી પામી ગયા..\" અરે ભગવાન બેટા આટલું પણ સારું ના થવાય એ બાઈઓ ચોર હશે. આવી ટ્રેનમાં આવી જ રીતે લૂંટવાના બહુ બનાવ બને છે. આ દુનિયામાં કોઈ માટે સારું થતા પેહલા બે વાર વિચાર કરવો પડે એવું છે. ઘોર કળિયુગ છે બેટા.\" આ ભાઈ બોલતા હતા અને મોહન આજ સવારની ઘટના મગજને ઝટકો માર્યો.\n\n\n\nઆ ઠેલામાં તો માએ આપેલા 4 હજાર રૃપિયા હતા. માએ પોતાના ઘરેણાં પોતાના પિતાની જાણ બહાર ગીરવે મૂકીને આપ્યા હતા. પાપાને ખબર પડશે તો શું થશે હવે ? એટલા બધા રૂપિયા પેલી વાર લઈને બહાર નિકલ્યો હતો. પાપા તો પેહલાથી ગુસ્સાવાળા છે. હવે આ વાત ની ખબર પડશે તો શું કરશે મારી સાથે. આ બધું વિચારતો હતો કે ત્યાં અચાનક વિચાર આવ્યો અરે પૈસા તો ગયા પણ મારા બધા કાગળિયા ! એ પણ ગયા.\n\n\n\nઆ ભાઈના સપના એક પછી એક પતાના મહેલની જેમ તૂટતાં હતા. ડોક્યુમનેટ વગર તો શું થશે ? કોન નોકરી આપવાનું ? અટલા વારસોમાં માંડ એક સારી નોકરી મળી હતી. એ પણ ગઈ અને આ રીતે પૈસા ગયા. હવે પોતાના પાપા સાથે શાકભાજીની લારી જ ચલાવી પડશે.\n\n\n\nઅચાનક એક બાઈ હાથ અડાડીને કહ્યું અને પેલા ભાઈને ભૂતકાળ માથું બહાર કાઢ્યા. \"બેઠને દોના સાહબ\" પોતાના મનની દ્વિધામાં એ ખૂબ જ ફસાવા લાગ્યા. આજે પણ મારી પાસે રૂપિયા છે. આજે પણ એ દિવસ જેવું થશે. \"ઘોર કળિયુગ છે બેટા ઘોર કળિયુગ...\". પેલા કાકાના શબ્દો કાનમાં ગુંજી રહ્યા હતા. અને સામે પેલી સ્ત્રી અશકતીના માર્યા ગોથા ખાતી હતી. કોઈક એ કહ્યું છે ને પ્રાણ અને પ્રકૃતિ સાથે જ જાય. પોતાની દયાળુ સ્વભાવ એ એમને ઉભા થવા મજબુર કરી દીધા અને એને પેલી સ્ત્રીને બેસવા જગ્યા આપી.",
      "duration": "5 mins",
      "category": "Inspirational"
    },
    {
      "id": 73,
      "title": "અરજી",
      "story_name": "આખા કુંટુંબમાંથી મહેનત અને આપમેળે આગળ આવેલો માનવ. માનવના ઘરમાં વેકેશનની તૈયારીઓ તડામાર ચાલી રહી હતી. ‘ચાર દિવસ પછી તો આપણે પ્લેનમા બેઠા હોઇશું. અને ખૂબ મજા કરીશુ...!’ માનવના મમ્મી તો દીવા સ્વપ્નમાં ખોવાઈ ગયા હતા. કળિયુગમાં શ્રવણ જેવો દિકરો મળ્યો હતો અને છેલ્લા ત્રણ વર્ષથી માનવ મા- બાપને ચાર ધામની જાત્રા કરવાની તૈયારીમાં લાગી ગયો હતો જે હવે પુરુ કરવા જઈ રહ્યો હતો. માનવે જ્યાં પ્લેનમાં જવાય ત્યાં પ્લેનની ટિકિટ અને બાકી લકઝરી કે ગાડીની વ્યવસ્થા કરી દીધી હતી બધુ ઓનલાઈન બૂકિંગ કરાવી દીધું હતું. ફ્લાઇટમા જાણે સૌ બેસી ગયા હોય છે તેવુ આભાસી ચિત્ર માનવના મમ્મી લતા બેન જોઈ રહ્યાં હતાં. લતા બેન અને પંકજ ભાઈ ખુબ જ ખુશ હતા કે આપણા આખા કુંટુંબમાંથી કોઈએ ચાર ધામની જાત્રા કરી નથી અને એ પણ પ્લેનમાં. આપણાં તો ભાગ્ય ખુલી ગયા. દિકરો તો શ્રવણ છે જ પણ દિકરાની વહુ શિલા સાચેજ બહુ સુશીલ અને ડાહી મળી છે જે આ પરિવાર ને અને આપણા ને સંભાળી રહી છે. લતા બેન તો આમ ચાર ધામની યાત્રાની તાડમાર તૈયારીમાં લાગી ગયા. \n\n\n\nસાંજે ઓફિસથી માનવ ઘરે આવ્યો એ થોડો ઉદાસ દેખાતો હતો પણ ઘરમાં ખુશી રહે એ માટે એ વાતોમાં જોડાઈ ગયો અને જો મમ્મી... હું નદીમાં ખૂબ ન્હાવાનો છું... તું મને રોકતી નહી માનવે લતા બેન ને કહ્યું. ત્યાં જ શિલા માનવ માટે પાણી લઈને આવી અને માનવને પુછ્યું કે કેમ ઉદાસ છો કંઈ બન્યું છે? માનવે વાત ટાળવા કોશિષ કરી પણ માનવ ને જુઠુ બોલતા આવડતું નહીં એટલે એ બોલી શક્યો નહીં. લતા બેને પુછ્યું શું થયું છે બેટા? અને આ ચાર ધામ યાત્રા એ જવાનો ખર્ચ કેટલો થશે? માનવ કહે તુ એ વાત છોડી દે મા તમારાથી વધુ આ દુનિયામાં કશું જ નથી, રૂપિયા તો હું તમારા આશિર્વાદથી ફરી કમાઈ લઈશ. તો શું વાત છે દિકરા કે તું ઉદાસ છે? માનવ કહે મારા શેઠને મેં રજાની વાત કરી પણ એમણે પચીસ દિવસની આટલી બધી રજા ના મંજૂર કરી. લતા બેન કહે તો હવે શું થશે તે તો બધે રૂપિયા ભરી દીધા છે? માનવ કહે મા તું ચિંતા ના કર કાલે હું ફરી વાત કરીશ શેઠને જો ના પાડશે તો હું નોકરી છોડી દઈશ. મા - બાપ ની ઈચ્છા પુરી કરવા માનવ આવી સરસ મજાની નોકરી છોડવા તૈયાર થઈ ગયો હતો કે નાની મોટી નોકરી તો ક્યાંક મળી જશે પણ મા - બાપ ને હું જાત્રા ના કરાવી શકુ તો આ જીવતર સા કામનું? આમ નિર્ણય કરી માનવ સૂવા માટે ચાલ્યો ગયો. માનવ પોતાના રૂમમાં ગયો એટલે દોડતી પરી આવી અને કહેવા લાગી લાવો પપ્પા હું તમારુ માંથુ દબાવી દવ તમે થાકી ગયા હશો ને એમ કહી માનવના માથે હાથ ફેરવવા લાગી. અને બોલી પપ્પા તમે ચિંતા ના કરશો હું મારી પિંગી બેન્ક આપને આપી દઈશ પણ આપણે બા દાદા ને યાત્રા કરાવીશું તમે નોકરી છોડી દેશો ને પછી તમને નવી નોકરી મળે ત્યાં સુધી હું તમારી પાસે કંઈ નહીં માગુ, ના ચોકલેટ ના રમકડા આમ કહી પરી માનવના માથે હાથ ફેરવી રહી. માનવને પરીની વાતથી પોતાના નિર્ણય માટે મકકમતા મળી. એણે પરીને સૂઈ જવા કહી પોતે વિચારમાં ખોવાઈ ગયો.\n\nજ્યારે ભણીને એણે આ કંપનીમાં ઈન્ટરવ્યુ આપ્યો ત્યારે જોયું કે શેઠ અનિલ ભાઈ એની જ ઉંમર જેટલા જ છે અને નોકરી નો ઓર્ડર મળ્યો અને એ નોકરી એ લાગી ગયો. બે વર્ષ પછી શિલા જોડે લગ્ન કર્યા અને લગ્નને ત્રણ વર્ષ પછી આ પરી આવી અને પરી ના પગલે એને પ્રમોશન મળ્યું અને પગારમાં ખાસો વધારો થયો. આમ એ વિચારતો સૂઈ ગયો. ભગવાનને પ્રાર્થના કરી સૂઈ ગયો જે થશે એ સારુ જ થશે. \n\n\n\nઆ બાજુ લતા બેન ચિંતા કરી રહ્યા કે એમણે અને પંકજ ભાઈ એ તો પોતાની સોસાયટી અને દરેક જાણીતાને પોતે વેકેશનમા પ્લેનમાં ચાર ધામ યાત્રાએ ફરવા જવાના છે તેની જાહેરતો કરી દીધી હતી.અને આજે બપોરે લતા બેન એ ત્રીજી વાર બધુ પેકીંગ ચકાસી લીધું. અને બસ હવે તો ચારધામની યાત્રામાં જ શાંતીથી સુઇ શક્શે તેવા શમણાંમાં ખોવાઇ ગયા. અને ભગવાનને પ્રાર્થના કરી કે જે કરે એ સારુ જ કરજે. \n\n\n\nસવારે એકદમ વહેલા ઉઠી પરવારી ને હું મંદિર જઈને આવુ એમ કહીને લતા બેન ઘરની બહાર નીકળી ગયા. માનવ તો ઓફિસ ઘરેથી રોજ જમીને જ જતો એટલે એને હજું બહુ વાર હતી. એક વખત શેઠ અજય ભાઈ એ એમના ઘરે ઓફિસ સ્ટાફના બધા જ કર્મચારીઓ ના ફેમીલી ને જમવા બોલાવ્યા હતા જેથી પરિચય થાય. અને લતા બેને એ એડ્રેસ સંભાળી ને રાખ્યુ હતું કે ક્યારેક કામ આવે એમણે રીક્ષા ચાલક ને એ એડ્રેસ પર લઈ જવા કહ્યું. લતા બેન જ્યાં રહેતા હતા ત્યાં થી અજયભાઈ ના ઘરે એ ત્રીસ મિનટમાં પહોંચી ગયા અને બંગલા ની ડોર બેલ બજાવી. નોકરે આવી દરવાજો ખોલ્યો એમણે કહ્યું કે હું એક કામથી શેઠ ને મળવા આવી છું એમની ઓફિસમાં કામ કરતા માનવની મા છું. નોકરે એમને અંદર લઈ ગયો બેઠક રૂમમાં બેસાડી એ ડાઇનિંગ ટેબલ પર નાસ્તો કરતા અજય ભાઈ ને કહ્યું કે બહાર આપને મળવા આપની ઓફિસમાં કામ કરતા માનવ ભાઈ ની માતા આવી છે. અજય ભાઈ શેઠ ઉભા થયા અને બહાર ગયા અને સોફામાં બેસતા બોલ્યા બોલો કેમ આવવુ થયુ અહીં?\n\n\n\nલતા બેને ફરી પોતાનો પરિચય આપ્યો અને કહ્યું કે હું સવારમાં તમારો કિંમતી સમય નહીં બગાડું ટુંકમાં વાત કરુ કે માનવે છેલ્લા ત્રણ વર્ષથી રૂપિયા ભેગા કરી અમને સપરિવાર ચારધામની યાત્રાએ લઈ જાય છે તો આપને એક અરજ કરવા આવી છું તમે આટલી બધી રજા નામંજૂર કરી તો એણે એવો નિર્ણય કર્યો છે કે શેઠ રજા નહીં આપે તો હું નોકરી છોડી દઈશ પણ તમને યાત્રા કરાવીશ એની નવ વર્ષની દિકરી પરી નો પણ વિચાર નથી કરતો કે ભેગા કરેલા રૂપિયા અમને યાત્રા કરાવામાં વાપરી નાંખી ને એ નોકરી પણ છોડશે તો પરી નું શું થશે? માટે જ હું આપને એક અરજી કરવા જ આવી છું જો આપ રજા મંજૂર કરશો તો આપની ઘણી મહેરબાની અને લતા બેન આંખના આંસુ લૂછતા ઉભા થઈ ગયા અને નિકળી ગયા. આ બાજુ શિલા માનવને સમજાવી રહી હતી કે આપ નોકરી ના છોડશો પણ થોડું જૂઠ બોલો કહો કે બિમાર છે તો રજા જોઈએ છે. \n\n‘પણ.. માંદુ કોણ છે? એક તો મેં શેઠને જણાવ્યું પણ નથી\n\n‘બળી તમારી પ્રામાણિક્તા...ને બળ્યો તમારો વિશ્વાસ.... આટલા વર્ષોની નોકરી પછી તમને મળ્યું છે શું ? અને એક વાર ખોટુ બોલી જશો કે મારી દિકરી ખરેખર માંદી છે.. તો શેઠ કાંઇ ઘરે થોડા જોવા આવવાના છે ?’ પત્નિ ખૂબ પ્રેક્ટિક્લ બની માનવના વર્ષોની પ્રામાણિકતાને તુચ્છ જણાવી રહી હતી.\n\n\n\n‘સારુ.. એમ કરીશ....’ ત્રણ શબ્દો પછી માનવે જમવાનુ પુરુ કર્યુ અને પિતા ને પગે લાગી નોકરી પર જવા નીકળ્યો.\n\nઓફિસ જતા પહેલા માનવ પોતાના ઓળખીતા ડોક્ટર પાસેથી પરી ની માંદગીનુ સર્ટી લઇ લીધું અને કંપનીમા ભારે પગલે શેઠની કેબિનમા પગ મુક્યો.\n\nશેઠ તેમના હાથમા એક કાગળ વાંચી રહ્યા હતા.\n\n‘સર... મારી રજાચીઠ્ઠી.... મારી દિકરીને ઝેરી મેલેરીયાની અસર છે... હું અઠવાડિયું કામ પર નહી આવી શકું...!!’ માનવે આખરે સાહસ કરીને ખોટુ બોલી દીધું.\n\n‘રજા આપી નથી એટલે બહાનું તો નથીને માનવ.?’’ શેઠે ધારદાર નજરથી માનવ સામે જોયું. અને તે ક્ષણે માનવની આંખોમા રહેલુ અસત્ય ક્યાંક પરખાઇ ન જાય એટલે તે આડીઅવળી થઇને સુરક્ષિત ખુણો શોધવા લાગી અને છેલ્લે તે જમીન તરફ સ્થિર થઇ ગઇ. અને જીભે તેનું પ્રેક્ટિક્લ કામ કર્યું, ‘ના... સર....!!’\n\n‘સારુ મને તારામા વિશ્વાસ છે કે તું ખોટુ નહી બોલે...!!’ શેઠના આ શબ્દોથી માનવને થયું કે ખરેખર આજે પહેલીવાર હું મારી નજર ઉંચી નથી કરી શક્તો. \n\nતે ચુપ રહ્યો.\n\n\n\nશેઠે કહ્યું, ‘સારુ પરીની સારવારનો બધો જ ખર્ચ કંપનમાંથી લઇ લેજે....!’ આ શબ્દોથી માનવની આંખોમાંથી ઝળઝળીયા આવી ગયા... અને ફરી અંદરથી સત્ય બેઠું થઇ ગયું.\n\nતે વિશ્વાસથી શેઠને સાચુ કહેવા નજીક આવ્યો.. ‘સર... સોરી... હું આજે તમારી સામે જુઠ્ઠુ બોલ્યો છું...પરી માંદી નથી..મારે રજા નથી જોઇતી...!’ આમ કહી માનવ ઝડપથી કેબિન બહાર નીકળવા લાગ્યો...!!’\n\n‘ઉભો રહે માનવ... તુ આ કંપનીનો સૌથી જુનો અને પ્રામાણિક કર્મચારી છે... તુ જુઠ્ઠુ બોલ્યો તેની સજા થશે...' શેઠની આંખોમાંથી જાણે આગના તણખા ઝરી રહ્યા હતા.\n\n'લે આ કવર...!!’ શેઠના ભારેખમ અવાજમાં માનવના પગ થંભી ગયા. \n\nમાનવને લાગ્યું કે શેઠે મને મારા આ જુઠ બદલ ક્યાંય નોકરી ના મળે એવું તો નહીં કર્યુ હોયને? \n\n‘સારુ.. ખોલ... કવરને ..!!’ શેઠનો અવાજ વધુ ભારેખમ હતો.\n\nમાનવે ધ્રુજતા હાથે કવર ખોલ્યું, તેમા એક નાની ચીઠ્ઠી હતી અને સાથે બીજુ કવર હતુ...!\n\n‘તે ચીઠ્ઠી વાંચ...!’ શેઠ હજુ ગુસ્સામા હતા.\n\nનાની ચબરખીમાં લખેલું હતું.... \n\n\n\nઅરજી\n\nહું તારી પચીસ દિવસની રજા મંજૂર કરુ છું મારે તો મા - બાપ નથી પણ તારો આવો મા બાપ માટેનો પ્રેમ જોઈ હું ખૂબ જ ખુશ થયો છું અને તારા માતા ને કહેજે એમને બીજો દિકરો છે. તારા જેવો પ્રામાણિક અને પ્રેમાળ અને વફાદાર કર્મચારી મારી નોકરી છોડીને જાય એ મને મંજુર નથી તારા માતા પિતા એ મારા પણ માતા પિતા જ છે.\n\nવાંચતાની સાથે જ માનવની આંખો ઉભરાઇ ગઇ... ગળામાં ડુમો બાઝી ગયો. તે નિ:શબ્દ બની ઉભો રહી ગયો.\n\nશેઠ ઉભા થઇને તેની નજીક આવ્યા અને કહ્યું. ‘માનવ...આ ક્વરમા બીજુ કાગળ છે તે તમારી ફેમિલી યાત્રમાં તમારા માટે કંપની તરફથી ખરીદીના વાઉચરો છે.. અને યાત્રાનો ખર્ચો કંપની તરફથી ભેટમાં અને તમારા મનગમતા કપડા ખરીદી લેજો....અને શાંતિથી યાત્રા કરજો અને કસર ના કરતો....!!’ અને આજથી તને પ્રમોશન આપું છું તું આ કંપની નો અડધો માલિક મારી ગેરહાજરીમાં તું બધા નિર્ણયો લઈ શકીશ અને કંપની તરફથી તને એક ગાડી પણ ગિફ્ટ આપવામાં આવે છે... શેઠ પણ દુનિયાદારી જોઈ ચુક્યા હતા.\n\nમાનવ શેઠના ચરણોમા ઝુકી ગયો..\n\nશેઠે તેને ખભો પક્ડીને ઉભો કર્યો અને કહ્યુ,, ‘અને.... હા તારી અરે ના આપણી મા ને કહેજે અરજી મંજૂર કરી છે.\n\n",
      "duration": "7 mins",
      "category": "Inspirational"
    },
    {
      "id": 74,
      "title": "હિંદની નારી",
      "story_name": "માનવીય જીવન હંમેશને માટે પ્રશ્ન કે ટીકાનો વિષય રહ્યું છે. આમ તો માનવીનાં વ્યવહારમાં એવી વાત ફરતી રહે છે કે 'માનવીને કોઈ વાતનો સંતોષ નથી હોતો.' વાત સાચી પણ એથી જ કદાચ માનવીનું જીવન ટકી રહેતું હોય છે.\n\n\n\nસંઘર્ષને માનવી જો મિત્ર બનાવે તો જ કદાચ હાલકડોલક થઈને પણ જીંદગી નિશ્ર્ચિત પાટે ચડી જતી હોય છે. પણ સંઘર્ષ અને કઠિનાઈથી માનવીને છત્રીસનો આંકડો. કેટલાક પોચાં હૈયાવાળાં તો રડી પણ જાય. અને કદાચ ના છૂટકે ભગવાન સામે મદદની ભીખ માંગે. અને ઈશ્વર આવે તો મોડો આવે કે પછી ઘસીને ના પાડી દીધી હોય એવું લાગે. પણ દુનિયા નાની નથી. એકલા ઈશ્વર સામે મદદ માંગનારા જ નથી, કંઈક એવા પણ છે જેને જીંદગી વિશે આવા આડકતરા રસ્તા શોધવાનું સૂઝે જ નહી. તેઓ ખબર નહી પણ અંત સુધી હિંમત નથી હારતાં. અને એવું પ્રચલિત છે કે ઈશ્વરને એવા લોકો બહુ જ ગમે છે.\n\n\n\nએવું જ એક મનીખ એટલે લતા. દેખાવે શ્યામ પણ ઘાટીલો ચહેરો. ગરીબ પરિવારમાં જન્મેલી લતાને સામાજિક કુરિવાજોમાં હડસેલાઈને પોતાને એવાં અપરિચિત, અભણ અને વ્યસની સમીર સાથે પરણવું પડ્યું. અને ગરીબ પરિવારોમાં તો દિકરી વળાવી એટલે પૂરું ! મા-બાપે ટગર ટગર સાથ આપ્યો પણ શરાબી સમીરને આટલો સાથ ખપતો નહોતો. એની જરૂરીયાતો વધતી જઈ રહી હતી. હવે તે લતાને મારઝૂડ પણ કરતો અને 'કાળી કબૂતરી' એવાં કવેણ પણ બોલતો.\n\n\n\nલતા બધી વાતની જાણ મા-બાપને કરી પણ એમનાં પેટનું પાણી નહોતું હલતું. ભાઈભાંડુ પોતપોતાનું કરીને બેસી ગયાં હતાં. દીકરીનાં આંસુ લૂછનાર કોઈ નહોતું. અને વધારામાં પૂરું ત્રણ છોકરાંની 'મા' બની ગઈ. જે દરેક ગરીબનાં ઘરે થતું આવતું હોય છે. હરામ હાડકાંનો સમીર છોકરાંના પેટનો ખાડો પૂરવાનો તો ક્યાય રહ્યો ઉપરથી લતા જે કંઇ મજૂરી કરીને લાવે એ ઝૂંટવી લેતો.\n\n\n\nલતાએ વેઠ્યું પણ એની હદ આવી ત્યારે નાછૂટકે એનાથી છૂટાં થવાની વાત કરી. મા-બાપને કહ્યુ તો કહે,\" અહી તારો પડછાયો પણ ના જોઇએ. જ્યાં પરણાવી ત્યાંથી જ તારી ઠાઠડી કાઢજે.\" મા-બાપના શબ્દો એને માટે કમાનથી છૂટેલાં તીર કરતાં વધારે ઘાતક હતાં.પણ લતાનો ફેંસલો અડગ હતો. પોતે ત્રણ છોકરાં લઈને બાજૂનાં શહેર જેવાં નગરમાં ચાલી ગઈ. સમીરને આ વાતની જાણ એની માએ કરી. એ સાંભળી એ તરત ત્યાં ગયો. અને ત્યાં જઈને અભદ્ર ગાળો બોલી.અને મારવાનું ચાલું કર્યું. પણ તે નગરનાં શાહુકારોએ આ જુલમ જોવાયો નહીં ને સમીરને ઉલટાનો મારવાં લીધો. ગભરાઈને તે ભાગ્યો. પણ જતાં જતાં કહે કે, \"રહેજે ! તારા આ બધાં ભાયડાં જોડે !\"\n\n\n\nલતાં રડતી રડતી નીચે પડી જાય છે. અને મૂર્છિત જેવી થઈ જાય છે. શાહુકારોએ તરત એની સારવાર કરાવી અને કહ્યું ,\"બેટા ! તું તારે તારી મરજી પડે ત્યાં રહે.અને જે જરૂર પડે તે કહેજે !\"\n\n\n\nલતાં સ્વસ્થ હતી અને આશરો મળતાં જીવમાં જીવ આવ્યો. તેને થોડાક જ દિવસોમાં વૃક્ષોનાં 'કટલાં'થી નાનું છાપરું બનાવ્યું. જે બિલકુલ શાહુકારોના ઘર પાછળ હતું, જેથી એને હૂંફ રહે. કયારેક એ મનોમંથન કરતી કે એને કર્યુ એ સાચું છે કે ખોટું, પણ પછી નાનાં બાળકો જોઈને બધું ભૂલી જતી.અને યાદ રહેતું તો માત્ર ને માત્ર એમનું ભવિષ્ય. હવે લતાની જીંદગીની બીજી ઈનિંગ્સ શરૂ થઈ. કદી ના હારતી ભારતીય નારીનું એ રૂપ જોવાં જોવાં જેવું હતું. શરૂ શરૂમાં એને શાહુકારોને ત્યાં જ કચરાં પોતું કરતી. અને એનાથી એનું અને ત્રણ બાળકોનું જીવન ચાલી જતું. પણ સમય ક્યાં રોકાય છે.થોડાક જ વખતમાં છોકરાંઓ મોટાં થયાં.\n\n\n\nલતાનું સ્વપ્નું હતું કે એના છોકરાંને ખૂબ ભણાવીને ખૂબ મોટાં માણસ બનાવે. તેથી એ એમની જરૂરિયાતોને ક્યારેય પણ અપૂર્તિ ના રહેવા દેતી. એક મા અને બાપનું પાત્ર ભજવીને એ ઈશ્વરને નજરે ચોક્કસ ચઢી ગઈ હશે ! હવે બાળકોની જરૂરીયાત કચરાં પોતાં કરવાથી પૂરી થાય એમ નહોતી. ત્યાં બાજુમાં જ એક દિવસ શાહુકારને ત્યાં ધાબું ભરવાની કડિયાં અને મજૂરોની ગેંગ આવી. કોઈએ કહ્યુ 'એક મજૂર ખૂટે છે !' તેથી શાહુકારે બૂમ પાડીને લતાને બોલાવીને કહ્યું, \"લતાં આજનો દિવસ આમની જોડે 'રેત' ઉપાડજે ને ! એ લોકો તને મજૂરી પણ આપશે અને મારું કામ પણ ઝડપથી થશે.\"\n\n\n\nલતાને તો કામની જરૂર જ હતી ત્યાં માંગ્યું મળ્યું એવું થયું. લતા કામ ઉપર જાય છે અને 'રેત' ઉપાડવાનું શરૂ કરે છે. પણ અચાનક ધાબે મશીનમાં કોન્ક્રીટ ચડાવનાર મજૂર ઘાયલ થાય છે. જે ઘણાં તાકતવાળાંનું કામ છે. હવે કામ અટકી પડ્યું.પણ લતાં જોમ ભરેલું હૈયું લઈને આવે છે અને શેઠને કહે છે, \"શેઠ ! હું ખેંચીશ આ ટ્રોલી !\"\n\n\n\nબધા દંગ રહી ગયાં પણ એક માની તાકત ભળે તો ટ્રોલીની શું બિસાત ! એને આખું ધાબું ભરાવ્યું .અને એ ઘડી ને એ દિવસ એનાં જીવનમાં પરિપક્વ થવાંનો મોકો આપે છે. અને એને એ મોકો ઝડપી લીધો. કેવળ ધાબાનું કામ જ નહી કોઈ પણ જગ્યાએ કામ મળી રહે ત્યાં તે જતી અને ભાંખડીયે રમતાં બાળકોને એનાં ખભા સુધી આવે એવડાં જવાન કરી દીધાં.\n\n\n\nત્યાં સમીરની મા મરી ગઈ હતી.અને પછી તે વધુ દારૂડિયો બનીને એક પાગલની જેમ ફરતો પણ એની જવાનીને દારૂએ ચૂસી લીધી હતી. હવે એ અન્યોને સહારે જીવે એવો થઈ ગયો હતો. કયારેક ભૂલ્યો ભટક્યો આવે તો લતા એને રાખતી પણ પછી એ સંબંધો ના કેળવી શક્યો. એનો સંબંધ તો માત્ર દારૂ સાથે હતો. તેથી તે જતો રહેતો. ત્યાં વધું રોકાતો નહોતો.\n\n\n\nહવે એને છાપરાંની જગ્યાએ પાક્કું ઘર પણ બનાવ્યું હતું. ને બે દીકરીઓ ઉષા અને નિષાને કન્યા શાળામાં ભણવા મૂકી છે. જે બંને હોંશિયાર છે. અને નિશાળમાં શિક્ષકોની લાડકી પણ. મોટો દીકરો સુનિલ હાઈસ્કૂલમાં છે. જે ભણવામાં મઘ્યમ પણ એની મમ્મી લતાને ઘર ચલાવવામાં મહેનત કરાવે છે.નિશાળેથી આવી મમ્મીને સાંજે શાકભાજીની લારીએ મદદ કરે છે.સાંજે સૌ સાથે મળીને જમે છે અને લતા સુશિલ તથા દીકરીઓને ભણવાં માટેની પ્રેરણા પૂરી પાડતી રહે છે .\n\n\n\nએકલી અટૂલી સ્ત્રીને જીવવું અને સાથે ત્રણ ત્રણ છોકરાંનો મરદની માફક ઉછેર કરવો, એ મરદને પણ શરમાવે એવી ગહન વાત છે. આજે પણ જ્યારે નગરમાં કોઈ બાળકો કે દીકરીઓ અવળાં રસ્તે ચાલે તો દરેક જણ લતા અને એનાં જીવનનો દાખલો અચૂક યાદ કરાવે છે.\n\nધન્ય છે હિંદની નારી ને !",
      "duration": "5 mins",
      "category": "Inspirational"
    },
    {
      "id": 75,
      "title": "રંગોળી",
      "story_name": "અમારું ગાર માટીનું મકાન. ફૂંકણી મારી સળગાવીને કરીએ તે ચૂલો. એ જ એનો કાળો કાળો ધૂમાડો અને એ હવામાં ભળતી બાપુની હુક્કાની ધુમ્રસેર. બાજુમાં એક ઝૂંપડી કરેલી. તેમાં અમારી ગૌરી ગાય. એનું વાછરડું મગન. મગન નામ બાપુએ પોતાના બાપુજીના નામથી પાડ્યું હતું અમારા દાદાજી. ગામમાં અમારે દોમ દોમ પૈસો હતો, ઘણી નામના, ગૌશાળાઓ, ખેતરો, દાદાજીએ ખૂબ મહેનત કરીને એ બધું વસાવેલું. આકરી કસોટીઓમાંથી પાર પડી મહાત્મા કર્ણની જેમ દાન-ધર્મ પણ પોતાની જાતને જોયા વગર પહેલાં કરતાં. પરંતુ ખબર નહિ શું થયું ! દાદાજીના ભાઇ-ભાંડુ ગમે ત્યાંથી આવ્યા. દાદાજીને મસ્કા લગાવી બધું જ પડાવી લીધું. દાદીમા તો હતા નહિ. દાદાજીએ એકલે હાથે છ ભાઇઓ એક બહેનનો વસ્તાર સંભાળ્યો. અને થાકી હારીને જતા રહ્યા દાદીમા પાસે.\n\n\n\nપછી એક એક કરીને બધા ભાઇ-બહેન અલગ થઇ ગયા. પરિવાર વેરવિખેર થઇ ગયો. વધ્યા મારી મા વસુંધરા અને બાપુ મહેશ. બાપુ વચેટ હતા પોતાના ઘરમાં. ઘણી મહેનત કરતાં. ખેતીકામ એમની માટે જીવન હતું. પરંતુ મોટા ભાઇએ એમને અને માને મારા ભાઇ સુરેશના જન્મ વખતે રાતોરાત તગેડી મૂક્યા મોટા કાકીના કહ્યે. ઘણો રઝળપાટ કર્યો તે વખતે મા-બાપુએ. કોઇએ એમને રાખ્યા નહિ પોતાના ઘરે. હું ત્યારે પાંચ વર્ષની હતી. રસ્તા પર રોકાણ કરી ઇંટો ઊંંચકવાની મજૂરી કરી. અને ફરી પોતાનું ઘર બનાવ્યું. અમારી ગૌરી ગાયના પગલે લક્ષ્મી આવી. અને એના વાછરડાને લીધે આવક બમણી થઇ. વાછરડા મગનનો ઘરોબો બાપુ સાથે વધારે હતો. જ્યારે અમારા ખેતરમાં ભૂલથી કોઇ આગની ફાનસ મૂકી જતું રહ્યું હતું, ત્યારે મગને બાપુને ખેંચી ખેંચીને ખેતર બચાવવા ઘણી મહેનત મશક્કત કરી હતી. બાજુમાં જ ફાનસનું કેરોસીન ઢળાયેલું હતું અને મગને પોતાના શરીરને દઝાડી તે સાફ કર્યું હતું. કેવું કહેવાય, જાનવર જનેતા માને પોતાના માલિકોને ! \n\n\n\nહું રંગોળી છું, આ ઘરની મોટી દીકરી. અત્યારે નિશાળના સાતમાં ધોરણથી આગળ વધી ગામની બહાર શહેરમાં જવાનું છે મારે. મા-બાપુ માની ગયા છે અને તેઓ પણ મારી સાથે જ ત્યાં શહેરમાં રહેશે. હું ઘણી ખુશ છું. નવું રહેઠાણનું સ્થળ અને નવા લોકો. સુરેશને પણ ત્યાં જ દાખલો મળી ગયો સરકારી સ્કુલમાં. મારી સાથે. ગૌરી અને મગનને અમે બાપુના મિત્ર છગનકાકા અને રમિલાકાકીને સોંપ્યા છે. ઘણા રડતાં હતાં ગૌરી અને મગન. પણ અમે પરત થઇને એમને લઈ જઇશું. \n\n***\n\nવિશાળકાય કોરિડોરમાં ઇન્ટરવ્યયુ ચાલતો હતો. \n\n'તમારે આ ગામમાં જ નોકરી માટે કેમ જવું છે?'\n\n\n\n'આ ગામમાં સાતની આગળ કોઇ સ્કુલ નથી, દવાખાનાની સગવડ નથી. લોકોને પાયાની જરુરિયાતો કે જે સરકાર દ્વારા આપવામાં આવે છે તેની કોઇ સમજ નથી. કેમકે તેની કોઇ માહિતી જ નથી તેમની પાસે! અને મુખ્ય વાત આ ગામ મારી માતૃભૂમિ છે.'\n\n'ઠીક છે. તમે ત્યાં જઇ શકો છો.'\n\nસામાન્ય ઘરવખરીવાળા એક સાફ-સૂથરા સરકારી મકાનમાં મા સિલાઇકામ અને બાપુ હિસાબ લખી રહ્યા હતા. \n\n'મા-બાપુ, મને નોકરી મળી ગઇ ! આપણે આજે જ નીકળવાનું છે ગામ માટે !' \n\n'તને હા પાડી દીધી ?' \n\n'મા, નિષ્ઠા હોય અને કામ કરવાની દાનત હોય તો કોઇ પણ નોકરી માટે હા પાડી દે, તમે જ કહ્યું હતું.'\n\nઅને મા-બાપુ, સુરેશ અને રંગોળી પોતાના ગામ જન્મભૂમિ તરફ પરત ફર્યા. \n\n\n\nશહેરમાં બંને બાળકો સરકારી સ્કૂલમાં ભણ્યા અને આગળ વધારે મહેનત કરી, વધારે ટકાવારી લાવી શિષ્યવૃત્તિ મેળવી શક્યા. મા-બાપુ સ્કુલમાં જ પોતાની ધગશ અને મહેનતના જોરે ઇમાનદારીના મુખ્ય પરિબળને કારણે હિસાબનીશ તરીકેનું અને સિલાઇકામનું કામ મેળવી શક્યા. સુરેશ ઇજનેર. તો રંગોળી કલેક્ટર બની શક્યા.  શહેર તેમને અનુરૂપ તેમની ક્ષમતાઓને પૂરવાર કરતું આગળ આગળ વધારી રહ્યુંં. પોતાની તકલીફોને તો તેઓએ ઘણી ઘણી પાછળ છોડી દીધી. \n\n\n\nગામડામાંથી શહેરમાં આવીને વસ્યા તો વિસામો શહેરના રસ્તાઓએ જ આપ્યો. ભલે પૈસા હાથમાં હતા પરંતુ પૂરતા ન હોવાથી ઠેરઠેર ભટકવું પડ્યું. સુરેશે બાપુ પહેલાં જ ચાની લારી પર કપ-રકાબી ધોવાનું કામ સ્વીકાર્યું. મા લોકોના ત્યાં કચરા-પોતા, વાસણ-કપડાં કરવા જતાં. હું પણ તેમને મદદરૂપ થતી. બાપુ બધે મજૂરીકામ કરવા જતાં. સફાઇકામ કરવા જતાં. અને એકલપંડે જ શહેરી અધિકારીના ત્યાં કામ મળવાથી સ્કુલમાં હિસાબનીશ તરીકેની નોકરી પણ મેળવી શક્યા. \n\n\n\nધીરે ધીરે નાનકડું ઘર થયું અને અમારા ભાઇ-બહેનના કામ બંધ થયા. છતાં અમે બંને ભાઇ-બહેન મા-બાપુના કહેવાથી જરુરિયાતમંદ બાળકોને ટ્યુશન કરાવતા. જેનાથી અમારું તો જ્ઞાન વધ્યું જ પણ સાથે સાથે બાળકોને પણ અમારી પાસેથી કશુંક નવું જાણવા મળ્યું. અને અમને એમના પાસેથી કંઇક નવીન બાળમસ્તીમાં શીખવાનું મળ્યું. જીવનના કેટલાક પાઠ શીખવા મળ્યા. મહેનત વગર કશું જ ન મળે. સંઘર્ષ જ જીવન. અને હિંમત હોય તો લોકો તરફથી મળેલી છેતરપિંડીઓ, કટાક્ષ, ઇર્ષ્યા, ઇગ્નોરન્સ બધું જ ઝેલીને આગળ વધી શકાય. સારા કામનું પરિણામ મળે જ છે. અને મા-બાપુના કહ્યા પ્રમાણે ભગવાન બધું જ જોવે છે. \n\n\n\nએક સારા સમાચાર તો કહેવાના જ રહી ગયા, બાપુએ હુક્કો ગગડાવાનુંં બંધ કરી દીધું. એમની પોતાના અને બીજાના શરીર પ્રત્યેની સભાનતા ઘણી વધી ગઇ છે. ત્યારે એ પરિવાર તરફથી મળેલા ધોકાઓને પચાવવા આ હુક્કાની જાળમાં ફસાયા હતા. અને સમય જતાં એમના કહેવાથી જ અમને ખબર પડી, 'કે રવાડે ચડ્યો હું પોતાનું દુઃખ ભૂલવા આની !'  ખેર, જાગૃતિ ગમે ત્યારે પણ આવે એને સ્વીકારવી જોઇએ. નહિ!\n\n*\n\nપંદર વર્ષ પછી ધૂળિયા ગામડામાં એમની બસ અટકી. શહેરી પોશાકમાં ગામડાના હદયને જીવતા ચારેય જણે પોતાની જન્મભૂમિને પગે લાગી, હાથ જોડી નમસ્કાર કર્યા. આસપાસ નજર કરી તો શહેરી ફેશન ગામડામાં પ્રવેશ કરી ચૂકી હતી. હવે ચબૂતરે કે ઓટલે કોઇ બેસતું નહોતું. ગંદકી પહેલાં કરતાં વધુ હતી. ભલે, સાફસૂથરું હવા પાણી હતું. ઢોર-ઢાંખર, કૂતરા હવે ઠેર ઠેર નહોતા. આગળ આગળ પ્રવેશ્યા. તો વડીલો કામ કરતાં હતા, છોકરાઓ બહાર રખડતા હતા. ખેતરોની હાલત સુધરી હતી. પૈસાની બઢોતરી પણ થઇ હતી. પરંતુ લોકો એકબીજાને ઓછા બોલાવતા હતા. કેટલીક બાબતો સારી તો કેટલીક બાબતો નઠારી ચોખ્ખી જોઇ શકાતી હતી. \n\n\n\nઅમારા રહેઠાણ વિસ્તારમાં આવ્યા તો બધાંં અમને જોવા ઉમટી પડ્યા. વડીલોને પગે લાગ્યા તો તેઓએ ઘણા આશીર્વાદ આપ્યા. રડી રહ્યા હતા અચાનકથી. ખૂબ ગરમ ગરમ લાગ્યા આંસુ. એમના કાળજાના આંસુ અમને મળ્યાની ખુશીના હતા કે અંદરોઅંદર દબાવી રાખેલા કોઇ ગમના હતા! ખબર ના પડી. અમે આગળ આવ્યા. તો જીવી કાકી પોતાના એકસો પાંચ વર્ષની આયુ ભોગવી અડીખમ ઊભા હતા. દાંત પડી ગયેલા. આંખ ધૂંધળું જોતી. અને એક કાને બહેરાશ. હાથે રામ નામની માળા. પરંતુ શરીર ટટ્ટાર. મને થયું, ગામડામાં પ્રાથમિક સગવડોની કમીમાં આટલી આયુ કેવી રીતે ? આ તનની નિર્બળતા નહોતી કે મનની અડીખમતા હતી !\n\n\n\nઅમે અમારા ઘરે આવ્યા. છગનકાકા અને રમિલાકાકીએ અમારા ઘરને એકદમ સાફસૂથરું રાખ્યું હતું. પહેલાં તો એમણે અમને પોતાના ત્યાં જમાડ્યા. મોઢા પર કોઇક ડર સાથેનો અજંપો હતો. બાપુએ પૂછ્યું તો રડવા લાગ્યા. કહ્યું કે ગૌરી અને મગન હવે આ દુનિયામાં નથી. અમે સુન્ન થઇ ગયા. તો જાણવા મળ્યું કે અમારા ખેતરમાં ગુંડા તત્વોએ અમારી ગેરહાજરીમાં જમીન પડાવી લેવા આગ લગાવી હતી. બંનેને ખબર પડી તો બંનેએ ખેતર બચાવવા ગુંડાઓને શીંગડા માર્યા અને ગુંડાઓએ તેઓને આગમાં હોમ્યા. એ ગુંડાઓ તડીપાર થઇ ગયા છે.\n\n\n\nમા-બાપુએ સ્વસ્થ થઇ તેમને સંભાળી લીધા. એમનો કોઇ વાંક જ નથી સમાજાવી રહ્યા. પરંતુ એ મૂક પશુઓ પર અમને ખરેખર માન થયું, પોતાની લાગણીઓને તેઓએ કેવી પોતાના જીવના જોખમે પણ જાળવી રાખી ! અને અમે ઉણા ઉતર્યા...\n\n\n\nહવે વાત કામની આવી. પંચાયતે આટલા વર્ષો સુધી પોતાનું કામ બાખૂબી નિભાવ્યું. પરંતુ જ્ઞાનના અભાવે ગામને પ્રાથમિક જરૂરિયાત કેવી રીતે અપાવવી તે સમજી ન શક્યા. અને સરકાર પાસેથી મળેલા પૈસાનો વેડફાટ થયો. ઘર મોટા થયા. અને મોટા ઘરના અમુક બાળકો ઉછાંછળા થયા. ગામમાં સ્કુલની સુવિધાઓ નહિ એટલે કોઇ બાળકની ધગશ પણ હોય, તો શહેરમાં ન ભણવા મળતા તેઓ શિક્ષણ વગર પોતાના પરિવારને પણ મદદરૂપ ન થઇ શકે. લોકોની આવકમાં ધરખમ અસમાનતા પ્રવર્તે. હોસ્પિટલના નામે એક નાનકડું દવાખાનું જેમાં સાધનનો પણ અભાવ. ગંભીર બીમારીઓ માટે શહેર જવું પડે. મોટા વગદાર લોકો સિવાય કોઇની પાસે વાહન નહિ તો દર્દી ઇલાજ ન મળતા દમ તોડી દે ! ન્યાય પણ બરાબર નહિ ! કચેરીકામ, કારકુની કામ બધું જ ટલ્લે હતું. મારે ઘણું કામ કરવાનું હતું. અને હું મંડી પડી. \n\n\n\nસરકારને મેઇલ્સ કર્યા અને પુરાવાઓ સાથે દસ્તાવેજો આપ્યા. મા-બાપુ અહીં જાગૃતિ ફેલાવવા પોસ્ટર્સ બનાવવા લાગ્યા. ભાઇએ ઇન્ફ્રાસ્ટ્રક્ચરનું કામ સંભાળ્યું. વખત ગયો. પરંતુ ધાર્યુ પરિણામ ના મળ્યું. લોકો એકમત જ નહોતા થઇ રહ્યા. ન સ્કુલ માટે, ન દવાખાના માટે. બેન્ક, વહીવટ, પોલીસ બધું જ કામ આમતેમ હતું. કે જાણવા મળ્યું,\n\n\n\n'અમુક લોકો ગમેતેમ કરીને અમારા આખા પરિવારને ગામમાંથી તગેડી મૂકવા માંગે છે. અમારી મહેનત, ધગશ, ગામને મદદરૂપ થવાની અમારી ભાવના, અમારો સંઘર્ષ બધું જ એ લોકોને મન બસ, એક નાટક છે. આછકલાયી છે. દેખાડો છે.'\n\n\n\nસરકાર તરફથી માંડ મળતી મદદને તેઓ આગચંપી, પથ્થર મારા, ગુંડા ગર્દી દ્વારા રોકી રહ્યા હતા.  સમાચારમાં ભલે આ વાત ફેલાય, ખોટા કામમાં કોઇને કંઇ ડર જ નહોતો. મા-બાપુ ઘવાયા, અમારા માથે પથરા પડ્યા, જાતજાતના લાંછન, ઉહાપોહ મને મારા કામ પરથી કાઢી નાખવાની કવાયત બધું જ જોર પકડી ચૂક્યું હતું. મને મારા જ ગામના ખરાબ પાસાઓની હવે ખબર પડવા લાગી. \n\n\n\nવડીલોના આંસુનો ગરમાટો તેમની સાથે તેમના બાળકો, પોતાનાઓ દ્વારા જ થતા અન્યાયનો હતો. શિક્ષણ માટે આપવામાં આવેલા પ્રોત્સાહનને છોકરમતમાં બરબાદ કરતાં ભૂલકાઓની ઉંમરનો વેડફાટ હતો. તેમની દિશાહીન નજરોમાં અંજાઇ ગયેલો અણસમજનો, અહંકારનો નશો હતો. આ આડે પાટે થયેલા અમારા ગામના જ લોકોને ગામના સાચા રસ્તાના લોકો સીધી દિશામાં લાવવા અસમર્થ રહ્યા હતા. અને અમે અનાયાસ જ એને સીધી દિશામાં લાવવા બેબાકળા થઇ ગયા હતા. શું હતી અમારી ઇચ્છા ? અમારો સંઘર્ષ કોઇનું જીવન સુધારે. જેમ અમારા જ સંઘર્ષે અમારું જીવન સુધાર્યું ! \n\n\n\n'લોકો તો કહેતા હતા કે અમને બધું જ એમનેમ મળી ગયું.' અમે શું કરીને આગળ આવ્યા હતા એ તો કોઇને દેખાયું જ નહિ ! પણ અમે આ લોકોને છોડીએ એમ નહોતા.  અમારી ઘરવખરી, ખેતર, બચતો બધું જ પૂરું કર્યું. ખાવાના સાંસામાં પણ અમે અમારા રંગોની રંગોળી પૂરવા તૈયાર હતા. કટિબદ્ધ હતા. અને અમને સારા સમાચાર મળ્યા!\n\n\n\nવર્ષોની બરબાદી, સમાજ તરફથી મળેલી અવહેલના, જેમાં અડીખમ ઉભેલું અમારું અસ્તિત્વ. મા-બાપુની મહેનત. સુરેશની બુદ્ધિ પ્રતિભા. અને મારી સરકાર દ્વારા ન છીનવાયેલી ખુરશી. તેમના તરફથી મળેલી હવે હવેની સંપૂર્ણ મદદ. બધું જ કામ લાગ્યું. જાગૃતિ આવી. \n\n*\n\nછેલ્લા સાત વર્ષમાં ગામમાં કૉલેજ સુધીનું શિક્ષણ, પોલીસ ચોકી, હૉસ્પિટલ, ન્યાયપાલિકા, બેંક, આવકની સમાનતા, રોજગારી, સમતોલ જીવન ધોરણ, ગુંડા તત્વોની ઘટતી દરમિયાનગીરી, અમારા ગૌરી-મગનના નામની ગૌશાળા, ખેતર, સ્ત્રીઓ માટે ઘર બેઠા રોજગારી, પ્રૌઢ શિક્ષણ બધું જ આવ્યું. બધું જ. \n\n\n\nકેમ ? કેમકે અમે વિરોધમાં ડરી હારીને બેસી જવાની જગ્યાએ આ બધાનો સામનો કર્યો, મહેનત કરી, સંઘર્ષ કર્યો. સારા લોકોનો સાથ મળ્યો. જાનવર જેવા મૂક પ્રાણીની નિષ્ઠા મળી. અને દરેક જીવમાત્રમાંથી પ્રેરણા મળી. શું આને જ ન કહી શકાય ! ઉત્તમ જીવનની રંગોળી. જેને બધાયે મળીને દોરી. જેમાં દરેકના દરેક ભાવના રંગો હતા. ચડસાચડસી હતી, ગમો-અણગમો હતો, ગુનો હતો, તેનો સુધાર હતો, અને એક્તા હતી! જીવન રંગોળી! દરેકના જીવનની રંગોળી ! \n\n",
      "duration": "8 mins",
      "category": "Inspirational"
    },
    {
      "id": 76,
      "title": "પસ્તી વાળા",
      "story_name": "પસ્તી વાળા લૂંટનો માલ ક્યાં રાખતા હશે ?\n\n\n\nધોમધખતા તાપને અમદાવાદ જોડે પાક્કી દોસ્તી. અમદાવાદની ઓળખ જ ગરમી. તેની ત્રણ ઋતુ; શિયાળુ ઉનાળો, ઉનાળુ ઉનાળો અને વરસાદી ઉનાળો. આખા વરસમાં ક્યારેક ક્યારેક ઠંડી ને ક્યારેક વરસાદ પડે પણ ચાલુ વરસાદે ય પરસેવો થાય. એવા ભઠ્ઠીની શેકાતી ગરમીમાં 18-19 વરસનો ધોતિયા-જભાધારી બૂમ પાડે છે, લોખંડ-પસ્તી-ભંગાર-જુના છાપા. હિંચકે બેઠા બેઠા મેં હાથથી ઈશારો કરી બોલાવી પસ્તી પડેલ તે જગ્યા બતાવી.\n\n\n\nઆ ધંધામાં મોટા ભાગે દક્ષિણ રાજસ્થાનના ગુજરાતને અડકતા ડુંગરપુર જિલ્લાના લોકો જોડાયેલ છે. પહેલા છાપા અલગ કરી બરોબર ગોઠવી થપ્પો બનાવશે. પછી પહેલી થપ્પી ત્રાજવામાં 500 ગ્રામના વજનીયાથી વજન કર્યું, અને પછી વજન કરેલ થપ્પી અને 500 ગ્રામ વજનિયું એક બાજુ મૂકી બાકીના છાપાનું વજન કરી બૂમ પાડી 7 કિલો 400 ગ્રામ.\n\n\n\nએટલામાં પાડોશી મારવાડી કાકાએ મને નજીક આવી કાનમાં કહ્યું 'આ પસ્તી વાળા લૂંટારા હોય છે, વજનમાં ઘાલમેલ કરે છે અને લોકોને છેતરે છે.' મેં પસ્તી વાળા છોકરાનું નામ પૂછયું. રામાજી, છોકરાએ કહ્યું. મેં પૂછ્યું 'ક્યાં રહે છે અને ઘરમાં કોણ કોણ રહે છે ?' રામાજીએ કહ્યું 'પોલીસ ચોકી પાછળ ખાડામાં. અહીં તો એકલો રહુ છું અને માતા-પિતા અને નાના ભાઈ બેન રાજસ્થાન ગામડે રહે છે.' રામાજી ગરીબ છે અને બિચારા માંડ માંડ ગુજરાન ચલાવે છે, પણ મેં તેની આવક, ઘરની માપ સાઈઝ, ઘર વખરી અને માતા-પિતા અને ભાઈ-બેન વિષે વિશેષ જાણવા કેટલીક વિગતો પૂછી. 10-10 ફૂટનું લાઈટ વગરનું કાચું ઝૂંપડું, એક પ્રાયમસ ને ગણ્યા ગાંઠ્યા વાસણ. બે-ત્રણ જોડી જુના કપડાં. મહિને 3000-4000ની કમાણી ને એમાંથી અડધા બચાવી ગામડે મોકલવાના.\n\n\n\nબિચારો જતા જતા બોલ્યો કોઈ જૂની વસ્તુ કાઢવાની હોય તો કહેજો ને આ તમારા હિસાબના 42 રૂપિયા. ઘરની કેટલીક ચીજ વસ્તુ કાઢીને સામે મૂકી એટલે રામાજી અલગ અલગ કરી વિચારમાં પડી ગયો. મેં પૂછ્યું 'તને આ પસ્તી અને જૂની વસ્તુમાંથી કેટલા પૈસા મળશે ?' તેને કહ્યું, 'પસ્તીમાં કિલો દીઠ 50 પૈસા અને આ વસ્તુ તો હું વેચીશ નહિ ગામડે ઘર માટે લઇ જઈશ.' મેં આશ્વાસન આપી કહ્યું કે 'લઇ જા મારે એકેયના પૈસા નથી લેવાના.' બીચારો બોલ્યો કે 'મફત તો ના લેવાય.' મેં કહ્યું 'આ વખતે લઇ જા હોળીનો તહેવાર છે પછી બીજી વાર પૈસા લઇ લઈશ.'\n\n\n\nપાડોશી કાકાના કહેવા પ્રમાણે જો આ લોકો લૂંટ કરતા હોય તો લૂંટના પૈસા ક્યાં નાખતા હશે ? રહેવા મકાન નથી, મકાનમાં કોઈ સગવડ નથી, ઘરમાં નથી રાચરચીલું કે નથી બેન્કમાં પૈસા.\n\n\n\nઆવી જ માન્યતા કેટલાક લોકોને રીક્ષા વાળા, કરિયાણાની દૂકાન વાળા, છૂટક ફેરિયા અને શાકભાજીવાળા અંગે હોય છે. તેઓ બૂમો પાડતા હોય છે કે રીક્ષાવાળા લૂંટે છે. આવી દલીલ કરનાર બે વસ્તુ ભૂલી જાય છે. કદાચ કોઈ રીક્ષાવાળા 5-7 રૂપિયા વધારે લેતા હશે, પણ તે લૂંટ કહેવાય ? લૂંટ કરતા હોય તો તો તેમની પાસે મોટી જમીન જાગીર હોય, બંગલાને વળી વાડી હોય, મોંઘીદાટ ગાડી હોય, સૂટ બુટ પહેરેલો હોય. પણ આવું તો કઈ જોવા નથી મળતું તેમની કે તેમના પરિવાર પાસે\n\n\n\nપણ રીક્ષા વાળા વરસતા વરસાદમાં, તોફાન અને કર્ફ્યુમાં, કડકડતી ઠંડીમાં અને મુશ્કેલ પરિસ્થિતિમાં તમને તમારી મંઝિલ સુધી પહોંચાડે છે. આવું જ કાંઈક શાકભાજી અને કરિયાણા વાળાનું હોય છે. કદાચ તેમનો ભાવ ઓનલાઇન કે મોલ કરતા અમુક વસ્તુમાં વધારે હશે. અમુક વસ્તુ મોલમાં સસ્તી મળતી હશે. પણ 5-25 રૂપિયાની વસ્તુ ખરાબ નીકળે તો મોલવાળો બદલી નહિ આપે કે નહિ પૈસા પાછા આપે. નાના વેપારીની પોતાની ખરીદી નાના જથ્થામાં હોય તો કદાચ મોંઘી પડતી હશે. તમને સસ્તું મળે તો ઓનલાઇન કે મોલમાંથી ખરીદી કરતા કોઈ રોકતું નથી. પણ 2-5 રૂપિયા વધારે લેવાથી તેઓ કઈં લૂંટારા નથી બની જતા કે નથી તેઓ ધનિક બની જતા. \n\n\n\nઓનલાઇન કે મોલમાં ખરીદી કરો તો ભાવતાલ કરી શકાય છે ? ઓલા-ઉબેરમાં ભાવતાલ કરી શકાય છે ? પાકીટ ભૂલી જાવ કે છૂટા પૈસા ના હોય તો ટેક્ષીવાળો કે મોલવાળો પૈસા બાકી રાખી માલ નહિ આપે. એટલે એમ પણ નથી કે ઓલા-ઉબેર અને મોલ કે ઓનલાઇન ખરીદી ખરાબ છે કે ખરીદી ના કરવી. જ્યાં સસ્તું મળે ત્યાં ખરીદી કરવી યોગ્ય છે. પણ કોઈને લૂંટારા કહેવા યોગ્ય નથી. મોલ ચલાવનાર ધનિક હોય છે, જયારે નાના વેપારી પોતાના પરિવારનું ગુજરાન ચલાવતા હોય છે. તેઓ કદાચ પોતાની મજબૂરીથી કોઈ વસ્તુ મોંઘી વેંચતા હોય તો તેનું કારણ જાણવા કોશિશ કરજો, પણ એ પણ વિચારજો કે જો લૂંટ ચલાવતા હોય તો લૂંટનો માલ ક્યાં રાખતા હશે ?",
      "duration": "3 mins",
      "category": "Inspirational"
    },
    {
      "id": 77,
      "title": "કર્મનું વળતર",
      "story_name": "ઘડીયાળમાં લગભગ રાત્રિના ૯:૩૦ કલાક થયા હતા, નવેમ્બર મહિનો અલમસ્ત ગુલાબી ઠંડીની શીત લહેર ચાલી રહી હતી. ત્યાં તો રાજ – રીના અને તેમનો ૧૦ વર્ષનો દિકરો યશ “ફૂડ સ્ટ્રીટ” માંથી રાત્રિ ભોજન કરી પાર્કિંગમાં પાર્ક કરેલી પોતાની કાર તરફ જઈ રહ્યો હતો. ત્યાં રીનાની નજર મીઠઈની દુકાન તરફ પડે છે અને રીના રાજને મીઠાઈની દોકાનમાંથી “એક કિલો કાજુ કતરી લઈ આવો એવું સહજ કહે છે” રાજ જી-સરકાર હસતાં ચેહરે કહી કાજુ કતરી લેવા જાય છે અને રીના તથા યશ ગાડી તરફ ચાલવા લાગે છે.\n\n\n\nયશના પગ એકદમ થંભી જાય છે અને રીના સામુ જોઈને કહે છે “જો મમ્મી પેલા આંટી.' રીના તે દિશામાં જોવે છે તો રોડના ફુટપાથ પર એક ગરીબ સ્ત્રી તેના બે બાળકો સાથે બેઠેલી હોય છે અને ફુટપાથ પર જ સૂવાની તૈયારી કરતી હોય છે, પણ એક બાળક રડતું હતુ. રીના અને યશ આ દ્રશ્ય ત્યાં ઉભા ઉભા જોયા કરે છે ત્યાંજ યશ બોલે છે “મમ્મી મમ્મી પેલા ભાઈને ભૂખ લાગી લાગે છે”, વાત હજી પુરી થઈ નથી હોતી ત્યાં તો રાજ આવી પહોંચે છે અને પૂછે છે, 'કેમ તમે હજી અહીં જ છો કાર પાસે પહોંચ્યા નથી ?' ત્યાં રીના ઈસારો કરી પેલી સ્ત્રી બતાવે છે ત્યાં જ યશ બોલી ઉઠે છે “પપ્પા પપ્પા પેલા ભાઈને ભૂખ લાગી લાગે છે કંઈક એમની માટે ખાવાનું લઈ આવો ને.' રાજને પણ વાત યોગ્ય લાગે છે અને કાજુ કતરીનું પેકેટ રીનાનાં હાથમાં આપીને નાસ્તો લેવા જાય છે. રાજ નાસ્તો તથા પાણીની બોટલ લઈને આવતા આખો પરીવાર પેલી સ્ત્રી પાસે જઈને નાસ્તો અને પાણીની બોટલ તેમને આપે છે ત્યાં જ સ્ત્રીની આંખમાં આંસુ અને તેના બાળકના ચેહેરા પર ખુશી આવી જાય છે. પરીવાર વસ્તુ આપે છે અને યશ પેલી સ્ત્રીને અને તેના બાળકો સામે જોઈને બાય બાય કહીને રવાના થાય છે.\n\n\n\nચાલતા ચાલતા રાજ અને રીના યશના વખાણ કરે છે, 'આપણો યશ ઘણી નાની ઉમરમાં સમજદાર અને લાગણીવાળો છે' ત્યારે રીના રાજને કહે છે 'એતો આપણા સંસ્કારમાં છે'. તેમ કહીને કાર પાસે પહોંચીને કારમાં બેસે છે. ત્યાં તો કારમાં રાજની ડ્રાઈવર સાઈડની વિ\u200Dન્ડોમાં કોઈ ટકોર મારતું હોય તેવો અહેસાસ થાય છે વિ\u200Dન્ડો ઉતારીને જોવે છે ત્યાં તો એક ભાઈ અમિત એમ કહીને પોતાનો પરિચય આપતા જણાવે છે કે ભાઈ આ લો તમારી ૫૦૦ રૂપિયાની નોટ મીઠાઈની દુકાનમાં તમે કાજુ કતરી લેતાં સમયે આપના ખિસ્સામાંથી પડી ગઈ હતી. ક્યારનો આપને શોધી રહ્યો હતો ત્યાં એકાએક આપ પર નજર પડી મેં બુમ પણ પાડી પણ આપ કારમાં બેસી ગયા. એમ કહેતા કહેતા ૫૦૦ રૂપિયાની નોટ રાજને આપે છે. રાજ ૫૦૦ રૂપિયાની નોટ લઈ અમિતનો આભાર માની ત્યાંથી ઘરે જવા માટે નીકળી જાય છે.\n\n\n\nઅમિત પણ ઘરે આવીને તેની પત્ની સેજલને પાણી લાવવા કહે છે, સેજલ અમિતને પઆણી આપતા તેના ચેહરા પર ખુશી જોવા મળે છે અમિત પાણી પીને પાણીનો ગ્લાસ અને મીઠાઈનું બોક્સ સેજલને આપે છે અને પૂછે છે, કે આજે આટલી ખૂશ કેમ ત્યારે સેજલ જવાબ આપતા કહે છે, “ઘરનાં ફોન પર બેંકમાંથી ફોન આવ્યો હતો આપણી લોન મંજૂર થઈ ગઈ છે મેનેજર સાહેબ પાસેથી આવતી કાલે જઈને ચેક લઈ લેજો”. આ સાંભળતા અમિતના ચહેરા પર પણ ખુશી સમાતી નથી.\n\n\n\nબીજા દિવસે અમિત બેંક પર પહોચે છે અને બેંકમાં જેણે તેમના લોનના કાગળ તૈયાર કર્યા હોય તે ભાઈને મળે છે અને વાત કરે છે તો જવાબ મળે છે, હા સર તમારો ચેક તૈયાર છે મેનેજર સાહેબની કેબીનમાંથી મેનેજર સાહેબ પાસેથી મેળવી લો. અમિત મેનેજર સાહેબની કેબિન પાસે જઈ અંદર આવવાની પરમિશન માંગે છે અંદરથી અવાજ આવે છે, “યશ પ્લીઝ” અમિત કેબીનમાં પ્રવેશે છે ત્યાં તો તે સ્તબ્ધ થઈ જાય છે મેનેજર પણ અમિત સામે જોતા બોલી ઉઠે છે, 'અરે અમિતભાઈ તમે ? કેમ અહીં ? 'અને મેનેજર સાહેબના માનસ પર ગઈકાલ રાત્રીનો કિસ્સો જીવંત થઈ જાય છે. ત્યારે અમિત કહે છે, “નમસ્કાર સાહેબ હું અમિત મારી લોન પાસ થઈ તેનો ચેક લેવા આવ્યો છું.' ત્યારે મેનેજર (રાજ) કહે છે, 'અચ્છા તમે અમિત પરમાર છો. તમારો ચેક તૈયાર છે અને તમારી લોન મંજૂર થઈ છે તેમ કહી, રાજ અમિતને તેનો ચેક આપે છે.' ત્યારે અમિત રાજને કહે છે, સાહેબ દુનિયા ગોળ છે અને રઆજ હસતા હસતા જવાબ આપે છે કે દુનિયા તો ગોળ છે પણ મિત્ર કર્મ પણ નિખાલસ છે.",
      "duration": "3 mins",
      "category": "Inspirational"
    },
    {
      "id": 78,
      "title": "ફરિયાદ",
      "story_name": "\"આવી ગઈ તું ? હવે આવી મારી યાદ ? થઇ ગયા બધાજ કામ પૂર્ણ ? દરેક ફરજ ઝીણવટથી નિભાવી આવી ? પણ હું તારી જોડે વાતજ ન કરું, જો જે દરેક બાબત ની એક મર્યાદા હોય. આ તો હદજ થઇ ગઈ. એટલે મારા માટે તારી પાસે ન તો સમય છે. ના તારા હદય માં મારા અર્થે કોઈ લાગણીઓ. આટલું સખત હદય છે તારું, નહીં ? \n\n\n\nહમણાં સુધી બધુજ ચુપચાપ સહી લીધું. એક શબ્દ પણ ન કહ્યો. કોઈ ફરિયાદ, કોઈ માંગણી નહીં કરી. પણ મારી આ સહનશીલતા અને ધીરજ નો હવે તો તું સીધેસીધો લાભ ઉઠાવી રહી છે. હું કઈ ન બોલું એટલે મારી જોડે મન મરજીનો વ્યવહાર આદરવાનો, એમજ ને ? પણ હવે આ સ્વાર્થયુક્ત વલણ હું સહન ન કરીશ. આજે હું બધુજ સ્પષ્ટ શબ્દોમાં સંભળાવીશ અને તારે સાંભળવુંજ પડશે. લાંબા સમયથી હૈયામાં સંગ્રહી રાખેલી આ વરાળ આજે બહાર ઠલવાઈજ જવા દે.\n\n\n\nસૂર્યની પહેલી કિરણ જોડે શરૂ થતો તારો દિવસ. પરિવારના જુદા જુદા સભ્યોના સમયપત્રક સાચવવા માટે શરૂ થતી એ ડોટમાં તું મને કશે પાછળ જ વિસરી જાય. દરેકના નાસ્તા, ટિફિન, બપોરના અને રાત્રીના ભોજનની વ્યવસ્થા કરવામાં એવી ગૂંચવાય જાય કે મારા જમવાની કે સમયસર નાસ્તો કરવાની કે મારુ સ્વાસ્થ્ય જાળવવાની તને કોઈ પડીજ ન હોય. દરેક ની જીવનજરૂરિયાતો અંગે સતત ચિંતિત પણ મારી જીવનજરૂરિયાતો પ્રત્યે સીધી ઉપેક્ષા ! કોને શું જોઈએ, ક્યારે જોઈએ એની સંપૂર્ણ તકેદારી પણ મને શું જોઈએ, ક્યારે જોઈએ એનું કોઈ મહત્વજ નહીં ! દરેક ની વાતો શબ્દેશબ્દ સાંભળતી, એ એકેક શબ્દને આદરથી પ્રત્યાઘાત આપતી તું.જયારે મારા શબ્દો સાંભળે, મારી ઈચ્છઓને સાંભળે ત્યારે જાણે કઈ સાંભળ્યુંજ ન હોય એવી અજાણી બની રહે ? એટલે બધાનુજ અસ્તિત્વ,ફક્ત એક મારુંજ અસ્તિત્વ નહીં તારી દ્રષ્ટિમાં.\n\n\n\nબધાના જીવન સ્વપ્નોને માન આપતી તું. એમના સ્વપ્નોને ટેકા આપતી તું. એ સ્વપ્નો પરિપૂર્ણ કરવા પોતાનો શક્ય ફાળો આપતી તું. દી વિચાર્યું છે મારા સ્વ્પ્નોનું શું ? એમના સ્વપ્નો માટે મારા સ્વપ્નોનું હર ઘડી બલિદાન ?પ્રેમ, હૂંફ, સ્નેહ આમતો તું દરેક પર વરસાવે છે. એમાં ક્યાંય કમી ન રહી જાય એ અંગે હર ક્ષણ સતર્કતા જાળવે છે. કાળજી અને દરકારરૂપી એ પ્રેમ વર્ષાની પાછળ મને શા માટે વિસરી જાય છે ? હું પણ આખરે મનુષ્ય છું. જો તું મને તારો પ્રેમ, હૂંફ, સ્નેહ થી બાકાત રાખીશ તો હું ક્યાં જઈશ ?\n\n\n\n\"હું છું ને\" સૌને તું કહેતી ફરે છે. ક્યારેક મને પણ એવું જ હુલામણું આશ્વાસન આપી શકે ને ? અન્ય ને ખુશ રાખવા મારી કેટલી ખુશીઓને તું પથ્થર હદયે કચડી નાખે છે. અન્યની ઈચ્છા પૂરતી માટે મારી દરેક ઈચ્છાઓના તું ગળાજ ઘોંટી નાંખે છે. સૌને તું સમજી શકે છે તો મને કેમ નહીં ?  હું જાણું છું જે વ્યક્તિઓ જોડે જીવનનો સૌથી  વધુ ભાગ વિતાવવાનો હોય એમનેજ સૌથી વધુ મહત્વ આપવું પડે. પણ એક વાત પૂછું ? તારા જીવનનો સૌથી વધુ સમય તો તારે મારીજ જોડે વિતાવવાનો છે ને ? એ પણ એક નક્કર સત્ય.\n\n\n\nહું જાણું છું. તું એક કર્તવ્ય નિષ્ઠ મનુષ્ય છે. તારી ફરજોને સંબંધોને તું સૌથી ઉપર રાખે છે. એ જોઈ હું પણ તારા પર અનન્ય ગર્વ અનુભવું છું. પણ મારા પ્રત્યે પણ તારી કોઈ ફરજ નહીં ? મારી સાથે તારો કોઈ સંબંધ નહીં ? મને ખુશ રાખવું, સંતુષ્ટ રાખવું,મારી કાળજી અને સંભાળ દાખવવી, મારી ઈચ્છઓને માન આપવું, મારા સ્વપ્નોનું સન્માન જાળવવું - એ પણ તારું કર્તવ્ય નહીં ? અને હું ક્યાં કહું છું કે તારા સમગ્ર સમય અને ધ્યાન ઉપર હું કબ્જો જમાવવા ઈચ્છું છું ? તું ફક્ત મારા અંગે જ વિચારે કે ફક્ત મારીજ દેખરેખ રાખે ? એ માંગણી ન તો શક્ય છે ન ન્યાયયુક્ત.\n\n\n\nતારો આખો દિવસ, તારા ચોવીસે ચોવીસ કલાકની અપેક્ષા હું ન જ સેવી શકું. પણ થોડા કલાકો તું મારી માટે ફાળવી શકે ને ? કલાકો નહીં તો દિવસની થોડી મિનિટો તું મારી જોડે શાંતિથી વિતાવી શકે ને ? થોડી ક્ષણો જ પૂરતી છે. મને સાંભળવા માટે, સમજવા માટે, મારી કાળજી લેવા માટે, મારી ઈચ્છાઓ પૂર્ણ કરવા માટે, મારા સ્વપ્નોને પણ સ્પર્શવા માટે. અને તુજ કહે એ તો આખરે મારો અધિકારજ ને ?\"\n\n\n\nબધાજ પ્રશ્નો, બધીજ દલીલોનો વસુંધરા પાસે કોઈ ઉત્તરજ ન હતો. દરેક શબ્દ સાચો દરેક દલીલ સત્ય. એ ક્રોધ, એ ગુસ્સો પૂરેપૂરો તર્કયુક્ત જ તો હતો. મૌન, નિઃશબ્દ, શાંત, શૂન્યમનસ્ક વસુંધરા ના ઓરડા ના બારણે ટકોરા પડ્યા. બારણું ખોલતાંજ બહાર ઉભું આખું પરિવાર સુંદર વસ્ત્રોમાં સજ્જ એની સામે પહોળી આંખો માંડી રહ્યું. લગ્નસમારંભ માં જવાનો સમય થઇ ચુક્યો હતો. દર વખતે સૌથી પહેલા તૈયાર રહેતી વસુંધરા એ હજી કપડા પણ બદલ્યા ન હતા !\n\n\n\n\"તમે બધા જાઓ હું ઘરેજ રહીશ.\"\n\nપહોળી આંખો હજી વધુ પહોળી થઇ.\n\n\"અરે શું થયું ?\"\n\n\"સૌ ઠીક તો છે ?\"\n\n\"તારી તબિયત તો બરાબર છેને ?\"\n\n\"કોઈ સમસ્યા બેટા ?\"\n\n\n\nપરિવારનો સ્નેહ અને પ્રેમ પ્રશ્નોની છડીમાં ફેરવાઈ ગયો. કોઈ પણ કાર્ય માટે, કશે પણ જવા માટે કદી 'ના ' ન કહેનારી, હમેશા બધાની ખુશી અંગે વિચારનારી, કદી કોઈની લાગણી ન દુભાઈ એ બાબતની સતત કાળજી દાખવનારી વસુંધરા એ પહેલીવાર હિંમત જોડી પોતાની લાગણીઓ પારદર્શક બનાવી.\n\n\"સૌ ઠીક છે. બસ આજે મન નથી થતું.\"\n\n\n\nનવાઈ અને અચરજ જોડે બધા વસુંધરાને કાળજી અને સંભાળ લેવાની સ્નેહપૂર્ણ સલાહ આપી આખરે નીકળ્યા. બધાના જતાજ વસુંધરાએ ત્વરાથી પોતાનો પર્સ ઉઠાવ્યો. ટેક્ષી લઇ,કેટલીક ખરીદી કરી ઝડપથી ઘરે પહોંચી. \n\n\n\nસાથે લઇ આવેલ પેઇન્ટિંગ સ્ટેન્ડ પર કાગળિયું ગોઠવ્યું અને રંગો, પીંછીઓની ભાગીદારીથી વર્ષો પાછળ છૂટી ગયેલું એક સ્વપ્ન જાણે ધીરે ધીરે શ્વાસો ભરતું સજીવન થઇ ઉઠ્યું. એણે ભલે રંગોને છોડી દીધા હતા પણ રંગો એ એનો સાથ કદી છોડ્યોજ ક્યાં હતો ? થોડાજ સમયમાં વસુંધરાના હાથે તૈયાર થયેલું, એ કલ્પનાના સુંદર રંગોમાં દીપી ઉઠેલું ચિત્ર જાણે હકારાત્મકતાનો સંદેશો આપી રહ્યું હતું.\n\n\n\n'હજી મોડું નથી થયું' કલાને કલાકાર છોડી શકે પણ કલા કદી કલાકારને છોડી શકેજ નહીં. ચિત્ર ને અંતિમ સ્પર્શ આપી વસુંધરા ફરીથી એજ અરીસા સામે આવી ઉભી રહી.\n\n\"બસ, હવે ખુશ ?\" પોતાના પ્રતિબિંબ સામે હુલામણો પ્રશ્ન પૂછ્યો.\n\n અરીસા માં થોડા સમય પહેલા પ્રતિબિંબિત ફરિયાદો, પ્રશ્નો, રીસામણા, ક્રોધ, અસંતોષ ની જગ્યા એ અનેરો આત્મ સંતોષ અને ખુશી છલકી ઉઠયા.",
      "duration": "5 mins",
      "category": "Inspirational"
    },
    {
      "id": 79,
      "title": "જાત સાથેની જંગ",
      "story_name": "“આકાશ... આકાશ” થોડા ઊંચા અવાજ સાથે હિસ્ટ્રીનાં પંડ્યા સાહેબે કલાસમાં બૂમ પાડી.\n\n“યસ યસ સર” ચોકી ગયેલા આકાશએ ઉભા થઈને જવાબ આપ્યો.\n\n“પાણીપતના લડાઈની આખી કહાની સંભળાવ”\n\nથોડીવાર અચકાયો અને આકાશે શરૂઆત કરી.\n\n\n\nઆકાશ 12માં ધોરણમાં અભ્યાસ કરતો હતો અને ઘરથી દૂર સ્કૂલની હોસ્ટેલમાં જ રહેતો હતો. આકાશ થોડો અંતર્મુખી સ્વભાવનો હતો, આવડતું હોય બધું જ પણ બધાની વચ્ચે ન બોલી શકે, આત્મવિશ્વાસની થોડી કમી હતી. આ બધું પોતાને ખુદને પણ ખબર હતી. બોલવાને બદલે જો લખવાનું કહે તો સરસ મજાનું આલેખન કરીને નિબંધની જેમ પાણીપતના યુદ્ધને વણી લે, પરંતુ આ અંતર્મુખી સ્વભાવનો બંધ આકાશને નડતો હતો.\n\n\n\nજયારે ક્લાસ ચાલતો હોય ત્યારે આકાશના ચહેરાનાં હાવભાવ પણ સાવ ફિક્કા રહેતા. મોટાભાગે તે પોતાનામાં જ ખોવાયેલો રહેતો હતો અને સર કે મેડમ આકાશને જ વધુ સવાલ પૂછતાં હતા.\n\n“સર, પાણીપત પાણીપતની લ.. અ..” આકાશ હંમેશા આમ જ અચકાઈ જતો હતો.\n\n\n\n“ડફોળ છે સાવ, એક કલાક લવારી કરી તો પણ કઈ ખબર ના પડી, બસ માત્ર પાણીપત પાણીપત શબ્દ જ યાદ રહ્યો” પંડ્યા સર બધાની વચ્ચે ખીજાયા. અને આખો ક્લાસ હસી પડ્યો.\n\nઆવું તો આકાશ જોડે રોજ થતું રહેતું. હોસ્ટેલ જાય એકલો એકલો રડ્યા કરે અને પોતાની જાત સામે અવાજ ઉઠાવે પણ કઈ જ ના કરી શકે.\n\n\n\nઆકાશનો એક સારો એવો દોસ્ત હતો મયુર, મયુર રૂમમાં પણ આકાશ સાથે રહે અને ક્લાસમાં પણ. આકાશની એકમાત્ર હિમ્મત હતી મયુરની દોસ્તી. માત્ર મયુરને જ ખબર હતી આકાશની આ તકલીફની. જો કે આકાશ બધી જ વાતો મયુરને કરતો હતો.\n\nઆકાશ પોતાની બધી વ્યથાને મયૂર સામે ઢોળી દેતો અને કયારેક ક્યારેક તો તે બંને આખી રાત હિસ્ટ્રીની વાતો કરવામાં કાઢી નાખતા હતા. બંનેના રસનો વિષય પણ એક જ હતો. મયુર ભલે ભણવામાં અને હિસ્ટ્રીના જ્ઞાનમાં આકાશ કરતા ઓછો ચડિયાતો પરંતુ ક્યારેય કોઈની સામે બોલવામાં અચકાતો ન હતો એટલે જ જયારે આકાશ, મયુરની સાથે હોય ત્યારે તેને કઈ બોલવાની જરૂર પડતી ન હતી. ન આવડે કે ન ખબર હોય તો પણ મયુરનો આત્મવિશ્વાસ ઓછો ન રહેતો હતો. સામેવાળો વ્યક્તિ મયૂરનો આત્મવિશ્વાસ જોઈને જ તેની વાતોમાં આવી જતો.\n\n\n\nઆખા ક્લાસને મળીને કઈ ફંકશન કે ઇવેન્ટ કરવાનું હોય તો બધા જ મયુરને આગળ કરી દેતા હતા. વાતચિત્ત કરવાની ઢબ, કોઈ વાતને સમર્થન અપાવવું, આ બધામાં માહિર હતો એ.\n\n\n\nમયુર આકાશને પણ ખુબ મદદ કરતો હતો અને આકાશ પણ પોતાની જાત સાથે લડવામાં ખુબ મહેનત કરતો હતો. અરીસા સામે ઉભા રહીને, ચાર પાંચ ઓળખીતા લોકો સામે પોતાની વાત મુકતો પણ જ્યારે વધુ માણસોની સામે ઉભું થઈને બોલવાનું આવે ત્યારે તેનો આત્મવિશ્વાસ હવામાં ઉડી જતો હતો. બધા વિચારોના છોતરા ઉડી જતા હતા અને આખરે હસી-મજાકનો ભોગ બનવું પડતું હતું.\n\n\n\nએક દિવસ 12માં ધોરણના વિદ્યાર્થીઓના કાઉન્સેલર અમિત ચૌહાણ સાહેબ ક્લાસમાં બધા વિદ્યાર્થીઓને પોતાના અભ્યાસ વિશે તથા આગળ ભવિષ્યમાં શું કરવાનો વિચાર છે તેના વિશે વાત કરવા આવ્યા.\n\nઆકાશ પણ અમિતસરના પ્રભાવથી ખાસ્સો એવો પ્રભાવિત હતો. સ્કૂલમાં કઈ પણ ફંકશન હોય કે ઇવેન્ટ સરના સંબોધન વિના એ અધૂરું ગણાય. તેમના બોલવાની છટા, વાતોમાંથી બીજી વાતો વણવાની કલા, તેમની વાણી પર સાક્ષાત સરસ્વતીનો વાસ હતો.\n\n\n\nસર જેવા ક્લાસમાં પ્રવેશ્યા બધા છોકરાવએ ઉભા થઈને અભિવાદન કર્યું.  \n\n“ગુડ મોર્નિંગ સર” બધા વિદ્યાર્થીઓએ સાથે મળીને કહ્યું.\n\n“ગુડ મોર્નિંગ મારા બચ્ચાઓ, કેમ છો?”\n\n“મજામાં સર”\n\n“કેવું ચાલે છે ભણવાનું? અભ્યાસક્રમ બરાબર ચાલે છે ને”\n\n“યસ સર”\n\n“ખુબ સરસ, સમય સર તૈયારી ચાલુ રાખજો હો ને દીકરાવ”\n\n“ચાલો હવે આપણે બીજી વાતો કરવાની, આગળ શું કરવું છે તમારે અને તમારો મનપસંદ વિષય શું છે એ રોલ નંબર પ્રમાણે એક પછી એક તમારે મને કહેવાનું છે”\n\n“ચાલો તો શરૂઆત કરીયે, રોલ નંબર-1”\n\nએક..બે.. ત્રણ.. એમ નંબર પ્રમાણે ચાલુ થયો અને છેવટે આકાશનો વારો આવ્યો.\n\n“સર મારુ નામ આકાશ પ્રજાપતિ અને મને હીસ્ટ્રી વિષય બહુ ગમે છે”\n\nબધા છોકરાવ હસવા લાગ્યા, અમિતસરને આશ્ચર્ય થયું અને સરે બધાંને ચૂપ કરાવ્યા.\n\n“કેમ હસવા લાગ્યા દોસ્તો”\n\nછેલ્લી બેન્ચ પર બેસેલો વિકાસે કહ્યું કે “સર આકાશને પાણીપતની લડાઈની ખબર નથી અને હીસ્ટ્રી તેને ગમે છે”\n\n“તો તેમાં હસવાની વાત નથી ને દિકરાઓ, શોખ છે એ જાણવાની અને માણવાની વસ્તુ છે, જરૂરી નથી કે યાદ રાખીયે માત્ર પરીક્ષા માટે યાદ રાખવું એ મુર્ખામીભર્યું કામ છે, આકાશ બોલી ના શક્યો તે આકાશનો પ્રોબ્લેમ છે હસવાને બદલે સાથ આપો, હિમ્મત આપો તેને”\n\n“આકાશ બેટા તું મનમાં ન લેતો અને આજે સાંજે પ્રાર્થનાસભા બાદ મને મળજે હો ને”\n\n“જી સર”\n\n\n\n……………….\n\n\n\nસાંજ પડી, આકાશ અને મયુર બંને અમિત સરને મળવા ગયા.\n\n“મયુર બેટા તું રમી લે થોડીવાર, તને બોલાવું હું થોડીવાર પછી”\n\n“સર રહેવા દો ને, આમ પણ મયુરને બધી ખબર છે મારી” આકાશએ અમિત સરને કહ્યું.\n\n“હા પણ હવે તારે મને કહેવાનું છે, ઝીંદગીમાં હંમેશા મયુર સાથે હશે એ જરૂરી તો નથી ને”\n\nમયુર રમવા ચાલ્યો ગયો અને અમિતસરે આકાશને બેસાડ્યો.\n\n“ક્લાસની વાતનું કઈ મનમાં નથી ને બેટા”\n\n“ના ના સર”    \n\n“સરસ, તો કેમ ગભરાય છે બધા વચ્ચે બોલતા”\n\n“સર નથી આત્મવિશ્વાસ, નથી બોલી શકતો હું, લખવાનું કહે એ કોઈ વિષય પર તો સારી રીતે લખી શકું”\n\n“જો બેટા, જેટલું લખવું જરૂરી છે તેટલું બોલવું અને ખુદને સજા આપવા કરતા તારી લાગણીઓને વ્યક્ત કર, કોઈ શું કહેશે એ ના જો, ગઈકાલ કરતા આજે વધુ શીખ અને આજ કરતા આવતીકાલે શું કરીશ એ વિચાર, લોકોને જોઈને ગભરામણ થતી હોય તો આંખો બંધ કરીને બોલ, એ લોકોના હસવા ઉપર ધ્યાન ન આપ, ધીમે ધીમે વધુ સરખું થઇ જશે અને આમ જ આત્મવિશ્વાસ આવશે”\n\n\n\nબસ ત્યાર પછી આકાશની જાત સાથેની જંગ શરુ થઇ ગઈ. સ્કુલમાં જે સ્પર્ધામાં બોલવાનું આવે કે કઈ વ્યકત કરવાનું આવે તે બઘી સ્પર્ધામાં ભાગ લેવા લાગ્યો.\n\nશરૂઆતમાં અચકાયો, નીચે પડ્યો, એકલું રડવું પણ પડ્યું, સ્કૂલની એક પણ સ્પર્ધામાં સારું ના કરી શક્યો પણ એમાંથી શીખ્યો, પણ છવટે જે મેળવવું હતું તે મેળવીને જ રહ્યોં. ત્રણ ચાર મહિનામાં તો તે સાવ બદલાઈ ગયો. જાણે પહેલાનો આકાશ હતો જ નહી. આ બધું મયુર અને અમિતસર નિરીક્ષણ કરતા હતા અને આ બદલાવની પાછળ એ બંનેનો મોટો હાથ હતો.\n\n\n\nએક દિવસ અમિત સરે પોતાની કૅબિનમાં આકાશને બોલાવ્યો અને કહ્યું.“આકાશ, તારે મારી સાથે આપણી સ્કૂલનું વાર્ષિક સમારોહનો કાર્યક્રમ હોસ્ટ કરવાનો છે”\n\nઆકાશ કલ્પના ન કરી શકતો હતો કે આજથી છ મહિના પહેલા તેને આવું વિચાર્યું પણ હશે.\n\n\n\nવાર્ષિક સમારોહનો દિવસ આવ્યો પોતાના માનીતા સર સાથે સંબોધન કાર્યની શરૂઆત કરી.\n\n“વેલકમ દોસ્તો” અને બધાનો તાળીયોનો ગડગડાટ શરુ થઇ ગયો.\n\nઅને આ આકાશની પોતાના જાત સાથેના જંગમાં થયેલી જીત હતી.",
      "duration": "5 mins",
      "category": "Inspirational"
    },
    {
      "id": 80,
      "title": "સ્વતંત્રતા",
      "story_name": "ઉજ્જવલભાઈએ લાવણ્યા સામે કડક શબ્દોમાં એક શરત મૂકી,\" તારે તારા મિત્રો સાથે ક્લબમાં ગરબા કરવા જવું હોય તો તું સાહિલ સાથે જ જઈશ. હું તને પહેલીવાર આમ બહાર મિત્રો સાથે ગરબામાં જવાની પરવાનગી આપી રહયો છું.\" સાહિલ લાવણ્યાનો પાડોશી હતો. બન્ને ફેમેલી ફ્રેન્ડ્ઝ હતાં. બાળપણથી સાથે જ રમી મોટાં થયાં હતાં પણ બન્નેના સ્વભાવમાં જમીન આસમાનનો ફરક હતો. સાહિલ એકદમ શાંત, સમજુ અને ઠરેલ છોકરો હતો. જમાના સાથે ચાલનારો પણ જમાનાની કુસંગતથી છેટો રાખનારો. એને સાચા-ખોટાની પરખ સારી હતી. લાવણ્યા એકદમ ચંચળ, બિનધાસ્ત અને મનમૌજીલી છોકરી હતી. કિશોરાવસ્થાની અસર એના વ્યવહાર વર્તનમાં ભારોભાર જોવા મળતી. એ હજી દુનિયાદારી સમજી શકે એવી પરિપક્વ ન હતી. સાહિલ અને લાવણ્યાને ઊભા રહે ન બનતું. \"પાપા, તમે પણ શું પેલા મરચા સાથે મારો જવાનો આગ્રહ રાખો છો. હું મારી જાતને સાચવી શકું એમ છું. એ સાહિલને તો વાતેવાતે વાંધાં પડે છે અને મરચાં લાગી જાય છે. બોલવામાં તો જાણે જોર આવતું હોય એમ મ્હોંમાં આંગળીઓ નાખીને બોલાવવો પડે છે. કેટલો નિરસ અને અકડુ છે.\"લાવણ્યા અકળાઈને બોલી.\n\n\" બસ, મેં સાહિલ વિશે તારો અભિપ્રાય નથી પૂછ્યો. મારી શરત તને માન્ય હોય તો આપણે વાત આગળ કરીએ.\" લાવણ્યા સમજી ગઈ કે પાપા સામે એની દાળ ગળે એમ નથી,\n\n\" ઑ. કે... પણ તમે સાહિલને પૂછ્યું?\" \"હા, એ તને સાથે લઈ જશે. એ જે ક્લબમાં જતો હોય ત્યાં તારા મિત્રોને આવવા કહી દેજે.\" લાવણ્યા મ્હોં બગાડી, \"ઠીક છે\" કહી પગ પછાડતી ત્યાંથી જતી રહી.\n\n\n\n\"પાપા એ મારો આખો મૂડ ખરાબ કરી નાખ્યો. કેટલી જોરશોરથી નવરાત્રીની તૈયારીઓ કરી, મિત્રો સાથે રખડવાના પ્લાન કર્યાં, બધું પેલા નકામા સાહિલને લીધે ચોપટ થઈ ગયું. શી જરૂર હતી એણે 'હા' પાડવાની? મન તો થાય કે એનું ગળું દબાવી દઉ. \" ગુસ્સામાં લાવણ્યા બબડી રહી હતી. રમાબેન આ બધું સાંભળી રહ્યા હતા. લાવણ્યાએ એમને જોતા જ કહ્યું,\" મમ્મી, આ શું છે?\" \"જો, મને તો તું આ વાતમાં વચ્ચે લાવીશ જ નહીં. મારો તો તને આમ બહાર મોકલવા સામે જ વિરોધ છે.\" રમાબેનને સ્પષ્ટ કહી દીધું. આ સાંભળી લાવણ્યા વધું ધમપછાડા કરતી બહાર જતી રહી.\n\n\n\nનવરાત્રીની પહેલી રાતે લાવણ્યા તૈયાર થઈ બેઠકરૂમમાં આવી. સાહિલ ઉજ્જવલભાઈ સાથે સોફા પર બેસી વાતો કરતો હતો. કેસરી ઝભ્ભામાં એ 'હેન્ડસમ' લાગતો હતો. સાહિલે લાવણ્યાને જોઈ ના જોઈ કરી. \"ચાલ, જઈશું?\" લાવણ્યાએ સામેથી સાહિલનું ધ્યાન ખેંચવા પૂછ્યું. \"હા, ચાલ..\" સાહિલ બોલ્યો. બન્ને દરવાજા પાસે પહોંચ્યાં કે સાહિલ પાછળ ફરી ઉજ્જવલભાઈ ને રમાબેન સામે જોઈ બોલ્યો,\" અમે જઈ ને આવીએ. ચિંતા ના કરતા. અમે સાચવીને જઈશું અને બને તેટલું જલદી આવી જઈશું. \"\n\nબહાર સાહિલનાં મિત્રો એમની રાહ જોઈ ઊભાં જ હતાં.\n\n\n\nલાવણ્યાના મિત્રો પહેલેથી જ ક્લબ પર પહોંચી ગયાં હતાં. લાવણ્યા કારમાંથી ઉતરી સીધી એમની સાથે જતી રહી. સાહિલ એની પાછળ ગયો અને લાવણ્યાના માથા પર નાની ટપલી મારતા બોલ્યો, લાવણ્યા, તારા મિત્રો સાથે મારી ઓળખાણ તો કરાવ. પછી એણે પોતાની ઓળખાણ આપી,\"હું, સાહિલ. લાવણ્યાનો પાડોશી અને બાળપણનો મિત્ર.\" લાવણ્યાએ ના છૂટકે એનાં મિત્રોની ઓળખાણ કરાવી. સાહિલ ત્યાંથી નીકળતા લાવણ્યા ને કહેતો ગયો,\" તને યાદ ના હોય તો યાદ કરાવી દઉ. આપણે અહીં ગરબા રમવા આવ્યાં છીએ.\" \"હવે વધું વાયડો ના થા. હું ગરબા જ રમીશ.\"\n\n\n\nનવલી નવરાત્રીની રાતે, ગરબાના તાલે યૌવન મનભરી મસ્તીમાં આખી રાત ઝૂમી રહ્યું હતું. વાતાવરણમાં એક અલગ જ મિજાજ હતો. બાળકોથી લઈને વયોવૃદ્ધ આરાધ્યદેવીને સમર્પિત ગરબામાં મગન થઈ રમી રહ્યાં હતાં. સાહિલ કોઈને કોઈ બહાને લાવણ્યાનાં મિત્રો ના સંપર્કમાં રહેતો હતો. એને આ મિત્રો ઠીક નહોતા લાગ્યાં. લાવણ્યા પોતાની મસ્તીમાં જ હતી. આ છૂટ અને સ્વતંત્રતા ને માણી રહી હતી. એ જોકે જાણતી હતી કે સાહિલ એની પર નજર રાખી રહ્યો હતો. ઘરે પાછા ફરતા કારમાં એણે સાહિલ ને કહ્યું,\" તું શું સમજે છે મને ખબર નથી કે તું મારી પર નજર રાખી રહ્યો છે. મારામાં એટલી સમજ તો છે,\" \"હા, ફક્ત એટલી જ છે. વધું સમજણ હોત તો તું આવા મિત્રોની સંગતમાં ના હોત.\"\"હા બહું સારું, તમને અને તમારા સંસ્કારી મિત્રોને મારા નમન\" કહી લાવણ્યાએ ગુસ્સામાં બે હાથ જોડ્યાં. એ બન્ને ની 'તું તું મેં મેં' આમ રોજ ચાલતી અને જોત જોતામાં આઠ દિવસ ક્યાં પસાર થઈ ગયાં ખબર જ ના પડી. જોકે આ આઠ દિવસમાં લાવણ્યાનો સાહિલ વિશેનો અભિપ્રાય થોડો થોડો બદલાવા લાગ્યો હતો. નવમી રાતે લાવણ્યા એનાં મિત્રો સાથે ક્લબના પાર્કિંગમાં બેસી ગપસપ કરી રહી હતી. સાહિલ એનાં મિત્રો સાથે વાતોમાં હતો. એ ચ્હા પીવા ગયો અને પાછા આવી જોયું તો લાવણ્યા દેખાઈ નહીં. ગરબા ગ્રાઉન્ડ અને એ દરેક સ્થળે જ્યાં લાવણ્યાની હોવાની શક્યતા હતી ત્યાં સાહિલે એને શોધી પણ એ ક્યાય ન દેખાઈ. એને થોડી ચિંતા થઈ. એ આમ તેમ લાવણ્યાને શોધતો હતો ત્યાં એની નજર લાવણ્યાના એક મિત્ર પર પડી. એ મિત્રનો પીછો કરતો કરતો સાહિલ ક્લબના પાછળ આવેલ 'વેરહાઉસ' તરફ ગયો. ત્યાં એક ખૂણામાં લાવણ્યા મિત્રો સાથે મસ્તી કરતી જોવા મળી. સાહિલને અંસાર આવી ગયો. એ લાવણ્યા પાસે ગયો અને એનો હાથ પકડી એક બાજુ લઈ ગયો. \"સાહિલ, આ તો ફ્રૂટ બિયર જ છે.\" લાવણ્યાએ હાથમાં પકડેલો ગ્લાસ બતાવતા કહ્યું. સાહિલે એનાં મિત્રો સામે આક્રોશપૂર્વક જોયું. \" અમે તો એને ના જ પાડી હતી, પણ...પણ..એણે જ જીદ કરી એટલે....\" એક મિત્રએ સાહિલ સામે નજર મેળવ્યા વગર કહ્યું. બધાં નીચા મ્હોં કરી ઊભાં હતાં. સાહિલ કાંઈ જ બોલ્યા વગર લાવણ્યાનો ગ્લાસ બાજુ પર મૂકી એને લઈ ત્યાંથી નીકળી ગયો. સાહિલે કારની પાછલી સીટ પર લાવણ્યાને સુવડાવી.એ પોતે આગળ જઈ બેઠો. કારમાં બેઠા પછી એણે ઉજ્જવલભાઈએ ફોન કર્યો,\" અન્કલ, અમે બધાં ખાણીપીણી બજાર જઈએ છીએ એટલે આવતા મોડું થશે. ચિંતા ના કરતા.\"\n\n\n\nઅડધી રાત સુધી સાહિલ 'સ્ટેરીંગ' પર માથું મૂકી સૂતો રહ્યો. અચાનક પાછળથી અવાજ આવ્યો,\"સાહિલ કાર કેમ ઊભી રાખી છે? શું થયું?\" સાહિલ એકદમ ઝબકીને ઊઠી ગયો. પાછળ ફરી જોયું તો લાવણ્યા બે હાથે માથું દબાવી રહી હતી. સાહિલે જેવું એની સામે જોયું કે તરત જ એ બોલી,\" સૉરી યાર...મને તો ફ્રૂટ બિયર કહીને એમણે...\" એની વાત અટકાવતા સાહિલે કહ્યું,\" ફરગેટ ઈટ.આ એક અનુભવથી તને શીખ મળે તો સારું. તને આ હાલતમાં અન્કલ-આન્ટી સામે નહોતી લઈ જવી એટલે કારમાં બેઠાં છીએ. \"સાહિલ, સાચુ કહું તારા પ્રત્યે નો મારો અભિપ્રાય કેટલો ખોટો હતો. આ નવ રાતોમાં આ અભિપ્રાય તદ્દન બદલાઈ ગયો છે.\" \"પણ તારા માટેનો મારો અભિપ્રાય એનો એજ છે. ઉંમર વધી પણ સમજણ ત્યાંની ત્યા જ છે.\" મજાક કરતા સાહિલ બોલ્યો. લાવણ્યાએ સાહિલને પીઠ પર ધબ્બો મારતા કહ્યું, બધી સમજણ ઈશ્વરે તારામાં જ ઠૂસીઠૂસીને ભરી દીધી છે. પણ અગેઈન, સોરી યાર.\" સાહિલે એનાં ગાલ ખેંચતા કહ્યું,\" ધેટ્સ ઑ . કે...હવે આપ આગળ આવી જાવ તો આ ડ્રાઇવર ગાડી ચાલું કરે.\"\n\nબન્ને ઘરે પહોંચ્યાં. દરવાજો ખોલતા ઉજ્જવલભાઈ બોલ્યા, \"આવી ગયાં! આવો...\" લાવણ્યા તરત એનાં રૂમમાં જતી રહી. સાહિલે કહ્યું \" થોડું મોડું થઈ ગયું. \" પછી ઉજ્જવલભાઈની રજા લઈ એ નીકળી ગયો.\n\n\n\nસવારે બ્રેકફાસ્ટ ટેબલ પર ઉજ્જવલભાઈ અને લાવણ્યા બેઠાં હતાં. ઉજ્જવલભાઈએ વાત શરૂ કરતા કહ્યું,\"બેટા, એક વાત કહું?\" \"હા, પાપા ...કહોને\"\n\n\"બેટા, જીવનમાં અનેક પ્રકારના મિત્રો આવતાં રહેશે, પણ આપણાં મુલ્યો અને સિધ્ધાંતોને મિત્રોની દેખાદેખીમાં ક્યારેય ન છોડવાં. અજવાળી રાતોની ચકાચૌંદ ઘણીવાર આપણી આંખોને એવી આંજી દેતી હોય છે કે આવનારી સવાર અંધકાર લઈ ઊગે છે. મિત્રો એવાં રાખવાં જે આપણને સાચા માર્ગ પર દોરી જાય, બાકી ખાડામાં ધક્કો મારનાર તો ઘણાં મળી રહેશે. મારે કશું જાણવું નથી પણ આ નવરાત્રીમાં તને જે અનુભવ થયાં હોય એને જીવન બોધ ગણી લેવાં.\" વાત આગળ વધારતા ઉજ્જવલભાઈએ કહ્યું, \"બેટા, આ વાળ તડકામાં સફેદ નથી થયાં. તારા પાપામાં માણસને પારખવાની ક્ષમતા અનુભવથી આવી છે. ગઈકાલ રાતે તારું એ નીચી નજર કરી તારા રૂમમાં જતું રહેવું અને સાહિલનું મારી સામે નજર મેળવીને વાત કરવી ઘણું બધું કહી ગયું.\"\n\n",
      "duration": "6 mins",
      "category": "Inspirational"
    },
    {
      "id": 81,
      "title": "મોહિની",
      "story_name": "એ રાતે અચાનક સડક પર એક યુવતીને ઊભેલી જોઈ સુધાકરે તેના કારને બ્રેક લગાવી દીધી. ક્ષણનો પણ વિલંબ થયો હોત તો ગંભીર અકસ્માત થયો હોત. સુધાકરે ગુસ્સામાં કહ્યું, “ઓ મેડમ... મરવાનો ઈરાદો છે કે શું ? આમ સડક વચ્ચે શું ઊભા રહ્યા છો?”\n\nબલાની ખૂબસૂરત એ યુવતી મુસ્કુરાતા ચહેરે સુધાકર પાસે આવી અને બોલી, “મરવા નહીં પરંતુ મારી કાતિલ અદાઓથી આવતાજતા લોકોને મારવા અહીં ઉભી છું.” છોકરીએ એક આંખ મીંચકારતા કહ્યું, “ઓ શેઠ... મને લીફ્ટ નહીં આપો...”\n\n\n\nસુધાકર એ યુવતીના રૂપથી એવો તો અંજાઈ ગયો હતો કે તેણે તરત કારનું બારણું ખોલી દીધું. યુવતીએ કારની અંદર આવીને બેસતા કહ્યું, “બાય ધી વે મારૂ નામ મોહિની... અને તમારું ?”\n\nકારને ચાલુ કરતા સુધાકર બોલ્યો, “સુધાકર... મેડમ, તમારે ક્યાં જવાનું છે ?”\n\nમોહિનીએ એક આહ ભરતા કહ્યું, “જ્યાં તમે લઇ ચાલો...”\n\n\n\nસુધાકર મોહિનીનો ગર્ભિત ઈશારો સમજી ગયો તેણે કારને પાછી વળાવી અને સડક હંકારી મૂકી. મોહિનીએ પર્સમાંથી એક સિગરેટ કાઢીને સુધાકરને ઓફર કરી. સુધાકરે નકારમાં માથું હલાવતા મોહિની ખિલખિલાટ હસી પડી. સુધાકરે મોહિની તરફથી ધ્યાન હટાવીને સડક પર એકાગ્ર કરવાનો પ્રયત્ન કર્યો.\n\n\n\nસિગરેટનો કશ લેતા લેતા મોહિની બોલી, “તો શેઠ... મને ક્યાં લઇ જવાનો ઈરાદો છે ?”\n\nઓચિંતી આકાશમાં વીજળીનો ગડગડાટ થયો. વરસાદના અમી છાંટણા ધરતીને સ્પર્શતા તેની મીઠી મહેકથી વાતાવરણ મહેકી ઉઠ્યું. રાત ઘેરી અંધારી બનતી જતી હતી. મોહિનીએ કાતિલ અદાથી સુધાકર તરફ જોયું પરંતુ સુધાકરનું સંપૂર્ણ ધ્યાન કાર ચલાવવામાં હતું.\n\n\n\nમોહિની બોલી, “શેઠ, એક વાત પૂછું ?”\n\nસુધાકરે પૂછ્યું, “શું ?”\n\nમોહિની, “શેઠ, તમે એ ઊંડી ખાઈ તરફ કેમ જઈ રહ્યા હતા ?”\n\nસુધાકરે શાંતિથી કહ્યું, “આત્મહત્યા કરવા.”\n\nમોહિનીએ આશ્ચર્યથી કહ્યું, “કેમ ?”\n\nસુધાકરે કહ્યું, “બસ એમ જ.”\n\nમોહિનીએ કહ્યું, “તો પછી ગાડીને પાછી કેમ વળાવી ?”\n\nસુધાકર બોલ્યો, “કારણ રસ્તામાં તું મળી ગઈ.”\n\nમોહિનીએ કાતિલ અદાથી કહ્યું, “ઓ શેઠ... મારી સાથે જિંદગી વસાવવાનો નિર્ણય તો નથી કર્યો ને ?”\n\n\n\nસુધાકર મુસ્કુરાઈ ઉઠ્યો.\n\nમોહિનીએ પૂછ્યું, “હવે તમે ક્યાં જઈ રહ્યા છો ?”\n\nસુધાકરે શાંતિથી કહ્યું, “મારા ઘરે....”\n\nમોહિની અચંબિત થઇ ગઈ, “શેઠ... મારા જેવી યુવતીને ઘરે નહીં પણ કોઈ હોટેલમાં લઇ જવાની હોય.”\n\nસુધાકર બોલ્યો, “તું જાણે છે હું આત્મહત્યા કરવા કેમ જઈ રહ્યો હતો ?”\n\nમોહિની બોલી, “પ્રેમમાં નાસીપાસ થયા હશો...”\n\nસુધાકર બોલ્યો, “મોહિની, હું મારી નાની બહેન શ્વેતાને ખૂબ પ્રેમ કરતો હતો. તે પણ વિજય સાથે લગ્ન કરીને ખૂબ ખુશ હતી પરંતુ શું ખબર અચાનક કોની નજર લાગી ગઈ કે વિજય એક બદચલન સ્ત્રીના ચક્કરમાં ફસાઈ ગયો. જયારે મારી બહેનને આ વાતની જાણ થઇ ત્યારે તેણે આત્મહત્યા કરી લીધી. મારા માટે તેનું મૃત્યુ અસહનીય હતું. તને ખબર છે આજે તેની ખૂબ યાદ આવતાં હું વ્યથિત થઇ ગયો હતો અને આખરે તેને મળવાના ઈરાદે જ મેં આત્મહત્યાનો ઈરાદો ર્ક્યો હતો.”\n\nમોહિની બોલી, “પરંતુ તમને અચાનક તમારી બહેનની કેમ આટલી યાદ આવી ?”\n\nસુધાકરે પૂછ્યું, “મોહિની કાલે ખબર છે કયો તહેવાર છે ?”\n\n\n\nવીજળીઓનો ગડગડાટ બંધ થઇ ગયો હતો પરંતુ હજુ ઝરમર વરસાદ વરસી જ રહ્યો હતો.\n\nમોહિનીએ કહ્યું, “ના...”\n\nસુધાકરે કહ્યું, “કાલે રક્ષાબંધન છે. જયારે પ્રથમવાર મેં તને જોઈ ત્યારે જ મને તારામાં મારી બહેન શ્વેતાની છબી દેખાઈ. મોહિની, આ રક્ષાબંધને મારો હાથ રાખડી વગર સુનો રહી જશે એ કલ્પના માત્રથી હું ધ્રુજી ગયો હતો. શું તું મને રક્ષા બાંધીશ?”\n\n\n\nઆકાશમાં ફરી વીજળી ગગડી પરંતુ આ વખતે મોહિનીની આંખ વરસી પડી. એ બોલી, “આજ સુધી મેં કાયમ પુરૂષોની આંખોમાં વાસના જ જોઈ છે. કદાચ એટલે જ ભાઈ શબ્દ અને રક્ષાબંધનનું મહત્વ જ હું ભૂલી જ ગઈ હતી. આજે તમે મને બહેન પોકારીને મારી અંદરનું આત્મસન્માન જગાડ્યું છે. હું તમારું આ ઋણ કેવી રીતે ચૂકવી શકીશ.”\n\n\n\nસુધાકરે શાંતિથી કહ્યું, “મોહિની, મને વચન આપ કે આજ પછી તું કોઈ પર પુરૂષને તારી મોહજાળમાં ફસાવવાનો પ્રયત્ન નહીં કરે. જો તારા જેવી એક પણ યુવતીને હું સુધારવામાં સફળ થઈશ તો મારી બહેન શ્વેતાની આત્માને શાંતિ મળશે.”\n\nમોહિનીએ અશ્રુઓને લૂછતા કહ્યું, “હું વચન આપું છું.”\n\n\n\nઅંધકારને ચીતરતી કાર માર્ગ પર આગળ ધપી રહી હતી. વાદળો હટી ગયા હતા અને સૂર્યની પહેલી કિરણો સૃષ્ટિમાં ફેલાવવાની સાથે સહુ દુઃખોને લઈને વિદાય થઇ રહી હતી એ રાત.\n\n",
      "duration": "3 mins",
      "category": "Inspirational"
    },
    {
      "id": 82,
      "title": "ત્યારે સમજાયું",
      "story_name": "છેલ્લા દોઢ વર્ષથી આર્ય બેંગ્લોરથી આવ્યો ન હતો. બસ, રચના આંટી ગુજરી ગયા ત્યારે આવ્યો હતો, ના.. એ પછી એક વખત આવ્યો હતો જયારે વરસી વાળી ત્યારે. પણ, એ વાતને પણ તો દોઢ વર્ષ થઇ ગયું. પાંચ દિવસ પહેલા આવ્યો ત્યારે આર્ય લાગતો હતો એવો હવે લાગતો ન હતો. એમ કહું તો ચાલે કે આટલા વર્ષોમાં લાગ્યો, એવો લાગતો ન હતો. એ આખો દિવસ એમની બાજુમાં જ બેસી રહે, રાત્રે પણ. એ સુતા હોય ત્યારે એમને જુએ અને જાગે તો મોબાઈલ મચડે ક્યાંતો પછી બૂક વાંચ્યે રાખે. પણ, સામું ન જુએ.\n\n\n\nહું સવાર સાંજ મળવા જતો ત્યારે એટલે આ બધી જ વાતોથી હું વાકેફ હતો. એક અજીબ નિરાંત હતી મુકેશકાકાના ચહેરા પર એ સમયે. બોલી નહોતા શકતા પણ હું એમની એ નિરાંત અનુભવી શકતો હતો. મારે તો માત્ર ગોળીઓ અને ઇન્જેક્શનની જ વાતો કરવની હોય, પણ મુકેશકાકાને પહેલેથી જાણતો એટલે કદાચ ઘરોબો થઇ ગયેલો. અને સાચું કહું તો આર્ય દોઢ વર્ષ જેવું આવ્યો જ નહીં અને બોલચાલ પણ બંધ કરી દીધી ત્યારે હું એમની ખાસ્સો નજીક આવ્યો, જસ્ટ લાઈક આર્ય.\n\n\n\nહું અને આર્ય નાના હતા ત્યારથી સાથે સાથે હતા, પછી એ એન્જીનીઅરીંગમાં જોડાયો અને હું મેડીકલમાં. ત્યારથી મળવા મુકવાનું ઓછું થયું, બાકી એક જ સ્કુલમાં અને એક જ રીક્ષામાં આવતા જતા હતા. આર્ય રચના આંટીથી ખુબ અટેચ હતો, એ એક જ વ્યક્તિ હતું એ ઘરમાં જ્યાં આર્ય જોડાયેલો હતો. મુકેશકાકા ઓછાબોલા અને ઉપરથી ગરમ સ્વભાવ. આર્ય બાળપણથી જ મુકેશકાકાથી દુર થતો ગયેલો. હું તો વધારે ગભરાતો એમનાથી, પણ મને ક્યારેય ખરાબ અનુભવ થયો નહોતો એમનો. અને આર્યના મોઢે પણ મેં ક્યારેય એમના માટે કંઈ સાંભળ્યું પણ નહોતું. પણ, કહેવાયને કુછ લોગો કી શકલ હી એસી હોતી હૈ... બસ, આર્યની નિકટતા ક્યારેય મુકેશકાકા તરફ રહી નહી અને કદાચ એટલે જ લાગણીનો કુઓ સુકો જ રહી ગયેલો.\n\n\n\nસીવીઅર અટેક હતો. હું તો સમાંત ફિઝીશિયન છું પણ એક્ષ્પર્ટસ પણ એમ જ કહે છે કે લાંબુ નહિ કાઢે, મારા નોલેજ પ્રમાણે તો... પાંચ દિવસથી જોઉં છું આર્યને. જેને પોતાના દસ, બાર કે કોલેજ ટોપ કર્યાનું રીઝલ્ટ મુકેશકાકાને ડાયરેક્ટ કહ્યું નથી એ આજે આખો આખો દિવસ એમની બાજુમાં રહે છે. બે ઘડી વાત નથી કરી જે બે જાણે એ એકમેકને અખો દિવસ જોયા કરે છે. ત્યારે બંને બોલી શકતા હતા અને આજે એક જ બોલી શકે છે છતાં મૌન અને સ્પર્શ જ ભાષા બની ગયા છે. મેં જયારે આજથી સાત દિવસ પહેલા મુકેશકાકાના એટેકના સમાચાર આર્યને આપ્યા ત્યારે બે ઘડી એ કંઈજ બોલી નહોતો શક્યો. અને બોલ્યો ત્યારે એટલું જ..\"રિશી હું એકલો તો નહિ પડું ને ?\"\n\n\n\nઆંટી કરતા પણ એને મુકેશકાકાનો આઘાત વધારે લાગ્યો હતો, આખું જીવન જેની સાથે બોલ્યો નહીં વધારે, એને માટે આટલો લગાવ કેમ ? મને હતું આંટી ગયા ત્યારે જ એ એકલો પડી ગયો હશે પણ મુકેશકાકાની નાદુરસ્ત તબિયતમાં એકલતાનો ડર કેમ? મને સમજાયું નહોતું. સત્તર દિવસ પછી આર્ય એમને પોતાની સાથે બેંગ્લોર લઇ ગયો અને ત્યાંજ એક ફૂલ ટાઈમ નર્સ રાખી.\n\n\n\nહું કોન્ફોરન્સમાં હતો, ફોન અટેન્ડ ન કરી શક્યો, કોન્ફોરંસ પછી જોયું તો ઘરેથી ફોન હતો, પપ્પા ગુજરી ગયા હતા. ત્યારે સમજાયું. પપ્પાને સમજાવતા જેટલી વાર લાગે છે એથી પણ વધારે વાર એમને સમજતા લાગે છે. ત્યારે સમજાયું..!\n\n",
      "duration": "3 mins",
      "category": "Inspirational"
    },
    {
      "id": 83,
      "title": "પુત્રવધૂ",
      "story_name": "જયારે મેં મારા પુત્રને જન્મ આપ્યો ત્યારે સાથે એક 'મા' નો પણ નવો જન્મ થયો. આજ આટલા સમયે તું પુત્રવધૂ તરીકે આવી ત્યારે ફરી સાસુ તરીકે મારો અને પુત્રવધૂ તરીકે તારી પણ નવી જિંદગી શરુ થશે. તું અમને બધાને અને અમે બધા તને જાણવાની કોશિશ કરીશું. આશા રાખુ કે જેમ દુધમાં સાકર ભળે એમ આપણે એકબીજા સાથે ભળી જઇશું\n\nમારી દિકરી જેમ દિકરી જ ગણીશું.\n\n\n\n    અમારી જિંદગીના રંગમાં રંગ બની ભળી જઇશ તું. આ આશા દરેક મા-બાપની હોય છે. પણ આ ત્યારે જ શક્ય છે જયારે દિકરી અને પુત્રવધૂ વચ્ચે આ ભેદરેખા સરખી અને સમજી અને સ્વાર્થ વગરની બંને બાજુથી હોવી જોઈએ.\n\n\n\nપુત્રવધૂ એટલે પુત્ર કરતા પણ વધુ નસીબદાર છે જેને આ માન મળે છે. પણ આપણા માટે, આપણા સમાજ માટે આ સામાન્ય બની ગયું છે એટલે જ આવનાર દિકરી ને વિદાય કરનાર દિકરી બંને પક્ષે ફરક છે તો પણ સહજ છે.\n\n\n\nજે બાપને દિકરી ને વળાવામાં પોતાનો જીવ એટલે જાણે જીવતર સોપયું હોય ને એજ દિકરી જયારે સામા પક્ષે જાય ત્યારે પુત્રવધૂ તરીકે તેનુ સ્વાગત થાય છે. ત્યાં પણ મા—બાપ જ છે પણ, બંને પિતા વચ્ચે ખાસો ફરક છે.\n\n\n\nબહુ પહેલાના સમયની વાત છે જયાં સંબંધો અંકબધ સચવાતા જયાં પેટે ચાંદલા થતાં ને દિકરા ને દિકરી ના સંબંધ સામસામા થતા. આજ તો જમાનો બદલાઇ ગયો લોકો સુધરી ગયાં પણ હું જે કહેવા જઇ રહી છું તે આજે પણ જુદી રીતે પણ થોડાક અંશે તો જોવા મળે જ છે.\n\n\n\nઆવી જ વાત એક સારા ઘરની છે એ છે અલ્કા ને ભૂમિની છે અલ્કા પુત્રવધુ બનીને આવી ભૂમિ જે ઘરની દિકરી, ઘરનું નૂર અને બાપના હૈયાનો કટકો જયારે અલ્કા નું સગપણ નકકી થયું ત્યારે જ અલ્કાના ભાઇ સાથે ભૂમિનું સગપણ નકકી થયું. પરંપરા મુજબ ચાલતું હતુ એટલે બંને પરિવાર ખુશ હતા ને મનમાં શાંતિ હતી પોતીકુ પરિવાર ને જે કંઇ સારુ નરસુ બંને તેના સહભાગી સાથે.\n\n\n\nબધુ બરાબર જ ચાલતું હતુ સમય અનુસાર અલ્કા ને ભૂમિ બંનેના લગ્ન થઇ ગયા. સંબંધ બદલાયા જે નણંદ ભોજાઇ હતા એ ઉલટુ થયું પણ અલ્કા ને તેના પપ્પાએ શીખવેલ ને સંસ્કાર મારા તને વારસામાં આપું છુ કંઇ પણ થાય ગમતું કે અણગમતું આપણે આપણી મર્યાદા નહી મુકવાની નહીતર ખાનદાની કોને કહેવાય....!\n\n\n\nભૂમિને વળાવી ત્યારથી અસ્વસ્થ રહેતા ને ચિંતા રહેતી કે દિકરીને બધુ બરાબર હશે ને ગોઠવાઇ તો ગયું હશે ને?\n\n\n\nભૂમિની આટલી ચિંતા કરતા જોઇ અલ્કાથી કહેવાય ગયું પપ્પાજી હું પણ તમારી દિકરી જેવી જ છુ ને તમે ચિંતા ના કરો હું મારી કોશિશ કરીશ કે હું 'પુત્રવધુ' છું પણ તમારી દિકરીની ખોટ પૂરી પાડીશ ને ભૂમિ પર કયારેય આંચ નહી આવા દઉં કયંક હૈયે સારુ લાગ્યું ને સમય વીતતો ગયો ને ખુશી ડબલ થઇ ગઇ ને બંને ઘરને ત્યાં દાદા—દાદી બનવાના હતા. પણ ફરક એટલો કે અલ્કાએ પુત્રને ભૂમિએ પૂત્રીને જન્મ આપ્યો હતો, હરખ સમાતો ના હતો ને જાણે કોકની નજર લાગી હોય બંને માટે દિકરો ને દીકરી એક સમાન હતા સોનાના હતા.\n\n\n\nઅલ્કા તેના મા-બાપને જાણતી હતી ને ખાસ મમ્મીને બધા ખુશ થશે પણ તેની મમ્મીનો ભૂમિ માટેનો અણગમો, નાખુશી વર્તાય આવતો હતો મારા એકના એક દિકરો ત્યા દીકરી આવે તો મારા વંશનું શું? એમાં આંધળા બનેલા મા-બાપને જાણતી હતી. એ જાણતી હતી કે ભૂમીએ દિકરીને જન્મ આપ્યો છે અને મમ્મી ને દિકરાનો મોહ કે મારો વંશ સાચવે તો મારા દિકરા ઘરે પણ દિકરો જ આવે એ મોહ એને મમ્મી કયારેય ખુશીથી કે પ્રેમથી સ્વીકારશે નહીં એ જાણતી હતી.\n\n\n\nઅલ્કા પોતાના મા-બાપ અને જયાં 'પુત્રવધૂ ' બનીને આવી હતી જયાં તેને પુત્ર કરતા પણ વધુ ની ફરજ હતી એ અલ્કાની પોતાના સસરાને આપેલુ વચન નીભાવાનુ નો વારો આવીયો ને ભૂમિ સાથે થતુ ગેરવર્તનમાંથી ઉગરવા પોતાનો કાળજાનો કટકો એટલે કે પોતાનો પુત્ર સોંપવાનો વારો આવીયો ને ત્યાં એ જ સમયે સંતાનની અદલાબદલી થઇ એ વાત અલ્કા ને ભૂમિ સિવાય કોઇ જાણતુ ના હતું ભૂમિની દિકરી ને પોતે અપનાવી પોતાના ભોગે ભૂમિ નો સંસાર બચાવીયો. કેમ કે ભૂમિ ફરી બીજા સંતાનની મા બની શકે તેમ ના હતી એટલે અલ્કા એ સમજદારી અને ભૂમિનો સંસાર બચાવવા અને એક જગ્યાએ દિકરીનુ પાત્ર અને બીજુ પૂત્રવધૂ નુ પાત્ર નિભાવી બંને કુંટુંબને તારવી લીધા.\n\n\n\nપણ અહી અલ્કા પણ કોઇની દિકરી છે એ જ સ્ત્રીજાત એક પુરુષ જાતને જન્મ આપે છે. આજ જે અલ્કાએ કર્યુ પોતાના કુળ નો દિકરી ધર્મ નિભવીયો ને 'પુત્રવધુ' નો પણ ને એક સ્ત્રીજાત જ મા, બહેન, ભાભી, નણંદ કે કોઇ સ્વરુપમાં ભોગ આપી શકે તો એ સમય તો હતો એવો કરી આપીયુ પણ આજ તો બધુ શકય છે તો કેમ આજે દિકરી ના જન્મ પર આંગળી ચિંધાય છે?\n\n\n\nજયારે સમય જતા વાતની અલ્કાના મા-બાપને જાણ થશે ત્યારે તેની જુનવાણી વિચારસરણી કોરી ખાશે કે મે જેને જન્મ આપીયો તે મારુ કુળ સાચવી ગઇ ને હું મારા વંશને સાચવવા વિનાશ તરફ ગઇ?\n\n\n\nએટલુ કહીશ બધે અલ્કા ને ભૂમિ જેવુ શકય નથી થતુ પણ નથી આ દાખલા પરથી સરવાળે જે દિકરી સ્ત્રીજાત તમને તમારા કુળને તારવે છે તેને કેવી રીતે હત્યા જેવુ વલણ કરી શકાય પ્રેમ આપો, પ્રેમ મળશે તેને જતન કરી ઉછેર સાચો વારસો જોઇતો હોય તો જતન કરવુ પડશે જેમ આંબામાં લાંબા સમયે કેરી આવે તેમ તમને પણ વળતર અચુક મળશે.\n\n સ્ત્રી જાતમાં એટલી શકિત છે, જો તેને યોગ્ય રીતે કેળવાય તો અશક્ય નું શક્ય હોય તે બધું કરી શકે છે.\n\n     આજના જમાના માં આવી વાતું ઓછી સમજ જેવી લાગે જે ભૂમિ અને અલ્કાએ કર્યુ તે અત્યારે તે શક્ય પણ ના બની શકે કદાચ કેમ કે લોકો વધારે ભણેલા, સમજદાર થઇ ગયા છે કોઇના માટે કોઇને સમય નથી. કોઇને પુછવામાં લોકોને નાનપ લાગે છે.\n\nએ બને બંને કુળને તારવી ગઇ.આજનો મોર્ડન જમાનો પણ એવું ઇચ્છે પણ કરી નથી શકતી કેમ કે કયાંક ને કયાંક હું પણુ સ્વાર્થ ટકરાય છે. આજ લોકો ગમે તેટલા હોશિયાર હોય પણ થોડુ પણ જતું કરવાની વૃતિ નથી.\n\nમાણસ, માણસથી અળગો થતો જાય છે તો એ કોઇના માટે કંઇ કરે એવા આશા કયાંથી રાખવી.\n\n\n\nકહેવાનું એ કે આજ બધી સુવિધા છે, લોકો પહેલા કરતાં સધ્ધર છે, ભણતર છે પણ કયાંક ગણતરની ખોટ વર્તાય છે. આ તો અલ્કા અને ભૂમિ થકી એક દ્રષ્ટાંત આપ્યું કે પોતાના લોકો અને એક સમાજ શ્રેષ્ઠ સર્જન આપણે કરી શકીએ તેમ છીએ.\n\n       એક સ્ત્રી ને માન આપો ખુદ ઇશ્વરે પણ તેને આ જન્મ આપવાનો દરજ્જો આપેલો છે. જયાં પુરુષને એ જન્મ આપે છે. એક હકારત્મક વલણ રાખી સ્ત્રી જાતને અપવાનો સમાજનુ શ્રેષ્ઠ સર્જન થશે એ શ્રેષ્ઠ બનાવવાં આપણે પહેલા શ્રેષ્ઠ બનવું જ રહ્યું.",
      "duration": "5 mins",
      "category": "Inspirational"
    },
    {
      "id": 84,
      "title": "નિર્ણય",
      "story_name": "મીઠાઈનો ડબ્બો થામી એ ક્યારની રસ્તા વચ્ચે ચક્કર કાપી રહી હતી. વારે વારે કાંડા ઘડિયાળના કાંટાઓ ચકાસી રહી હતી. એક તરફ ખૂટી રહેલી ધીરજ અને બીજી તરફ અદમ્ય જોમ અને જોશ. પણ આરાધના દીદી આજે ક્યાં રહી ગયા ? સાત વાગ્યે તો એ પહોંચીજ રહે. અને આજે તો સાડા સાત થવા આવ્યા હતા. આજે પોતાને પણ જલ્દી ઊંઘવાનું હતું. આવતી કાલે જીવનની સૌ પ્રથમ ક્રાઇમ સ્ટોરી તૈયાર કરવાની હતી.\n\n \n\nપરંતુ આરાધના દીદીને મળ્યા વિના શુભ મુહૂર્ત ક્યાંથી નીકળવાનું હતું ? આરાધના દીદી જો ન હોત તો પોતાનું ક્રાઇમ રિપોર્ટર બનવાનું સ્વપ્ન ફક્ત સ્વપ્ન બનીને જ રહી ગયું હોત. એક સ્ત્રી થઇ આવા પુરુષ પ્રધાન વ્યવસાયમાં પ્રવેશવાની પરવાનગી એને ક્યાંથી મળી હોત ? સમાજ અને પરિવારના નીતિનિયમો આગળ એણે ક્યારના હથિયાર નાખી દીધા હોત. \n\n\n\nપોતે આરાધના દીદી જેટલી બહાદુર તો એ ન જ હતી. એક નાનકડા ટાઉનમાં ઉછરેલ યુવતી એટલે આરાધના દીદી. નાનકડા સ્થળેથી મોટા સ્વપ્નો સેવનાર જિદ્દી યુવતી એટલે આરાધના દીદી. નાની વયે લગ્ન ન કરી ભણતર માટે માતાપિતાને વિવશ કરનારી આરાધના દીદી. માતા પિતાને વરપક્ષને દહેજ આપતા રંગે હાથ ઝડપનારી અને લગ્ન મંડપ નિર્ભયપણે છોડી જનારી બેબાક યુવતી એટલે આરાધના દીદી. મોટા શહેરમાં આવી પોતાની પસંદગીયુક્ત નોકરી મેળવનારી અને એ સામે વિરોધ દર્શાવનાર અને પોતાની પસંદગી વિનાના યુવક જોડે લગ્ન માટે જબરદસ્તી કરનાર માતાપિતાનું ઘર પાછળ છોડી આવનાર બળવાખોર માનવી એટલે આરાધના દીદી. \n\n\n\nપોતાના ફ્લેટના બાજુના ફ્લેટમાં ભાડુત તરીકે જયારે એ રહેવા આવ્યા હતા ત્યારે કનિકા અને એના માતાપિતાજ નહીં, સમગ્ર સોસાયટીમાં રહેતા લોકો ઉપર એમની છાપ જરાયે હકારાત્મક ન હતી. અજાણ્યા શહેરમાં આમ એકલા રહેવું, સમાજ અને કુટુંબ જોડે તાણાવાણા તોડવા,\n\nસ્ત્રી મિત્રો જોડે પુરુષ મિત્રોનું પણ ફ્લેટમાં આવનજાવન. કારણો એક નહીં ઘણા હતા. કનિકાના માતાપિતાએ તો એને આરાધના દીદી થી દૂર જ રહેવા અને એમની જોડે કોઈ પણ પ્રકારના સંબંધમાં ન બંધાવાની સીધેસીધી ધમકી જ આપી હતી. પણ સંબંધોને ધમકીઓ અને રોકટોકના ડર ક્યાંથી ? એ તો પ્રાકૃતિક રીતે વિકસી જાય. લાગણીઓ અને સંવેદનાઓનું ખાતર જ સંબંધનું છોડ રોપવા માટે પર્યાપ્ત. \n\n\n\nબાળપણથી જ બળવાખોર અને ક્રાંતિયુક્ત સ્વભાવ ધરાવનારી કનિકા જાણ્યે અજાણ્યેજ આરાધના દીદીની વધુ ને વધુ નજીક આકર્ષાતી ગઈ. જીવન પ્રત્યેના એમના હકરાત્મક અભિગમો, યોદ્ધા જેવી વિચારશ્રેણી, કદી હાર ન માનવાની મનોવૃત્તિ, ધ્યેયબઘ્ધ રીતે અડગ ડગલે સતત આગળ વધતા રહેવાની જીવનકળા, અન્યોના અભિપ્રાયોને આધારે નહીં પોતાના આત્મવિશ્વાસને આધારે જીવન જીવવાની શૈલી. કનિકા પાસે પણ એક નહીં ઘણા કારણો હતા. આરાધના દીદી સાથે મૈત્રી કરવાના. માતાપિતાની ધમકી આગળ આંખ આડા કાન કરી આખરે એણે આરાધના દીદી જોડે મૈત્રી કરીજ લીધી. \n\n\n\nનોકરી ઉપરથી આવતાજતા આરાધના દીદી ક્યારેક લિફ્ટમાં મળી જતા. કયારેક કોલેજથી પરત થતા પાર્કિંગ ઉપરજ વાર્તાલાપ થઇ જતો. ક્યારેક રજાના દિવસે સાંજે સોસાયટીના ઉદ્યાનમાં બાંકડા ઉપર બેઠા બેઠાજ વાતની દોર બઁધાઈ જતી. ઘણીવાર એમને ત્યાં યોજાતી સ્ટાફ પાર્ટી માટે આમંત્રણ પણ મળતું. પરંતુ માતાપિતાની હામી નહીં. \n\n\n\nએમની જોડે થતા દરેક વાર્તાલાપને અંતે કનિકાને એક અનન્ય પ્રેરણા અને અનેરું બળ મળી રહેતું. જીવન કદી સહેલું હોતું નથી એ વારેઘડીએ કહેતા. પણ એને સરળ બનાવવા માટે જીવન સ્વપ્નો ત્યાગી ગાડરિયા પ્રવાહમાં જીવન વહેતુ મૂકી દેવું એ સમજદારી નહીં, કાયરતા, આત્મહત્યા. સંઘર્ષવિહીન માનવજીવન ફક્ત એક ભ્રમણા જ તો છે. સંઘર્ષથી મોઢું ફેરવી જીવી તો જવાય પણ એ જીવન મૃત્યુ સમાન જ. માનવી સામાજિક પ્રાણી છે. એ સમાજ વિના ન રહી શકે. પણ હા, પોતાનો અંગત સમાજ પસંદ તો કરી જ શકે, જેમાં ફક્ત એ જ લોકો પ્રવેશી શકે જે માનવીના વિકાસ, પ્રગતિ અને સુખશાંતિના ઉદ્ધારમાં ફાળો નોંધાવે. \n\n\n\nઆરાધના દીદીના વિચારો સાંભળતા કનિકાને લાગતું જાણે આર્ટ ઓફ લાઈફનું કોઈ સુંદર પુસ્તક આંખો સામે ઉઘડી ગયું હોય. કેટલાક લોકો સાચેજ જીવતા જાગતા પુસ્તકો જ હોય છે. એમના જીવનનું દરેક પાનું સાચા અર્થમાં પથદર્શક બની રહેતું હોય છે. \n\n\n\nકોલેજના અભ્યાસ પછી જયારે કારકિર્દી પસંદગીનો સમય આવ્યો હતો ત્યારે કનિકાના ઘરમાં કાયદેસર યુદ્ધ છેડાયું હતું. જે વ્યવસાયમાં પુરુષો જોડે બહુ સંપર્કમાં ન આવવું પડે એવા દરેક વ્યવસાયનો વિકલ્પ પરિવાર તરફથી પ્રાપ્ય હતો. પણ એણે તો ક્રાઇમ રિપોર્ટર બનવાનું સ્વપ્ન સેવ્યું હતું. ના, ના. એ વિકલ્પ સુરક્ષિત ક્યાંથી ? પુરુષો જોડે રાતદિવસનો સંપર્ક. ન સમયની સીમારેખા. આવા વ્યવસાયમાં જોડાયા પછી પરિવારની કાળજી ક્યાંથી લેવાય ? કોણ લગ્ન કરશે એની જોડે ? આડોશપાડોશ, સોસાયટી અને પરિવાર. કોઈ પણ તો એની પડખે ન હતું. આત્મવિશ્વાસ ડગી ગયો હતો. જીવન સામે હથિયાર નાખી દેવાયા હતા. ગાડરિયા પ્રવાહમાં જોડાવાની માનસિક તૈયારી થઇ ચુકી હતી. સંઘર્ષથી મુખ ફેરવવું જ સહેલું લાગી રહ્યું હતું.\n\n\n\nઆરાધના દીદીને પણ પોતાનો નિર્ણય જણાવ્યો હતો. \n\n\" પુરુષપ્રધાન સમાજમાં સ્ત્રી નિર્ણય ન લઇ શકે.\"\n\nએ દિવસે આરાધના દીદી એ કહેલી વાત આજે પણ કનિકાને શબ્દે શબ્દ યાદ હતી અને આજીવન રહેશે. \n\n\n\n\"શું ખરેખર આપણે પુરુષ પ્રધાન સમાજ માં જીવીયે છીએ ? તો પછી અચાનક કોઈ શ્રીમતી ઇન્દિરા ગાંધી દેશની વડાપ્રધાન કઈ રીતે બની જાય ? દીપિકા પાદૂકોણ, પ્રિયંકા ચોપરા,એશ્વર્યા રાય આંતરરાષ્ટ્રીય ફિલ્મ જગતમાં દેશને કઈ રીતે માન અપાવે ? પી ટી ઉષા, પી વી સીધું, સાનિયા મિર્ઝા, સાઈના નેહવાલ, મારી કોમ કઈ રીતે આંતર રાષ્ટ્રીય રમતગમતમાં દેશનું નેતૃત્વ નિભાવી જાય ? કઈ રીતે કોઈ કલ્પના ચાવલા અંતરિક્ષમાં પહોંચી જાય ? સરહદ પર ચાલતી ગોળીઓ અને ફૂટતા આર ડી એક્સથી ડર્યા વિના કઈ રીતે બરખા દત્ત જેવી બહાદુર સ્ત્રી દેશની સર્વશ્રેષ્ઠ જર્નાલિસ્ટ રિપોર્ટર બની જાય ? ક્યારેક લાગે છે કે 'પુરુષ પ્રધાન' સમાજ ફક્ત એક ભ્રમણા કે મુખોટું તો નથી, જેની પાછળ સહેલાયથી નિષ્ફળતાઓ અને આગળ વધવાના વિશ્વાસના અભાવને છુપાવી રખાય ? જેને આકાશ પામવુંજ હોઈ એને કોઈ બાંધી ન રાખી શકે. વર્ષોથી ચાલી આવતી આ 'પુરુષ પ્રધાન' શબ્દની ઢાલ હવે હટાવવી જ રહી. સમાજ ન તો પુરુષ પ્રધાન છે ન સ્ત્રી પ્રધાન. એ તો ફક્ત વ્યક્તિગત વિષય છે. પોતાની લઘુતાગ્રંથી,  આત્મવિશ્વાસની ઉણપ, પોતે પોતાના અધિકારો માટે ઉભા થવાનો ડર,\n\nપોતાના અસ્તિત્વને સ્વીકારી અન્ય પાસે એ સ્વીકારને સ્વીકારવાની હિમ્મતનો અભાવ આ \"પુરુષ પ્રધાન સમાજ\" ના ભારેખમ શબ્દો પાછળ છુપાવા કરતા થોડી હિમ્મત,વિશ્વાસ, આત્મનિર્ભરતાને સ્વમાનને પોષવાનું જો શરુ થાય તો ખુબજ શીઘ્ર સમજાય જાય કે 'પુરુષ પ્રધાન સમાજ' ફક્ત મન ની એક ભ્રમણા બીજું કંઈજ નહીં.\"\n\n\n\nસાચુંજ તો કહ્યું હતું એમણે સમાજ ન તો પુરુષ પ્રધાન છે, ન સ્ત્રીપ્રધાન. જેને ઉડવું જ હોય એને કોણ બાંધી શકે ? કનિકાને પણ ક્યાં કોઈ બાંધી શક્યું ? પોતાના અધિકારો માટે એ પણ અડગ ઉભી રહી. પોતાની ગમતી કારકિર્દીમાં આખરે પ્રવેશ મેળવ્યોજ. સંઘર્ષ સહેલો તો ન જ રહ્યો પણ ફળદાયી જરૂર. દેશની જાણીતી સમાચાર ચેનલ ઉપર ક્રાઈમ રિપોર્ટરની નોકરી મેળવી. આવતીકાલે એની સૌ પ્રથમ ક્રાઇમ સ્ટોરી તૈયાર થવાની હતી...પણ....આરાધના દીદી....\n\n\n\nરસ્તા ઉપર ફરી રહેલા બેચેન ડગલાં અને અધીરી આંખો તદ્દન વિહ્વળ હતી. આરાધના દીદીને પોતાના હાથે મોઢું મીઠું કરાવવું હતું, ખુશીના સમાચાર આપવા હતા. પણ આજે એમને આટલું મોડું કેમ ? આજે તો ઓફિસમાં એમની ખાસ પ્રેઝન્ટેશન હતી. જો આજે એ પ્રેઝન્ટેશન સફળ જાય તો આંતરરાષ્ટ્રીય બ્રાન્ચમાં એમનું સીધું સ્થળાંતર. એમની આજ સુધીની બધીજ મહેનત સફળ...\n\n\n\nઆરાધના દીદીને આવતા નિહાળી કનિકા સીધીજ એમની દિશા તરફ ધસી ગઈ. મીઠાઈનો ડબ્બો ઉતાવળે આગળ ધર્યો.\n\n\" દીદી તમે સાચું કહ્યું હતું.......\"\n\nઆરાધના દીદીની રડીને સૂઝેલી આંખો પર નજર પડતાજ વાક્ય અધૂરું રહી ગયું. મીઠાઈનો ડબ્બો હાથમાંથી સરી પડ્યો. \n\n\"નહીં કનિકા, તારી વાત સાચી હતી. પુરુષપ્રધાન સમાજમાં સ્ત્રી નિર્ણય ન લઇ શકે.\"\n\n\n\nકનિકા સ્તબ્ધ રસ્તા વચ્ચે ઉભી આરાધના દીદીને રડતા, ડોટ મુકતા એમનાં ફ્લેટ ભણી જતા નિહાળી રહી.\n\nફ્લેટનો દરવાજો બંધ કરી હદયદ્રુરાવક રૂદનની ધાર છૂટી. એ રુદનમાં ઓફિસની બંધ કેબિનમાં બોલાયેલા શબ્દો જોરશોર ગુંજી રહ્યા. \"મારી પાસે બે વિકલ્પ છે. આરાધના અથવા ઉમેશ. બટ યુ આર એ વુમન. તારી પાસે એ છે જે ઉમેશ પાસે નથી. નહીંતર વિદેશ સ્થાયી થવા ઉમેશ તો કોઈ પણ કિંમત ચૂકવી દેશે. \"\n\n\n\nરુદનની ધારને તોડતી જિદ્દી ડોરબેલ ફ્લેટમાં ગુંજી ઉઠી.  બારણું ઉઘાડ્યું. કનિકા સામે ઉભી હતી. એક હાથમાં હેન્ડ કૅમ અને બીજા હાથમાં માઈક. આરાધના દીદીની સૂઝેલી આંખો દ્રઢ થઇ અને એજ ક્ષણે બન્ને સ્ત્રીએ નિર્ણય લઇ લીધો. \n\nથોડાજ સમયમાં કનિકાની સૌ પ્રથમ ક્રાઇમ સ્ટોરી રેકોર્ડ થઇ ગઈ...",
      "duration": "6 mins",
      "category": "Inspirational"
    },
    {
      "id": 85,
      "title": "છ કલાક અને એ...",
      "story_name": "ઘરની બાલ્કનીમાં એ સ્થિર હતો પણ. એ દરિયાના મોજાને એકી ટશે જોયા કરતો હતો. દરિયાના મોજા કરતા પણ મોટા મોટા મોજા એના મનમાં ઉછળી રહ્યા હતા કદાચ. ક્યારેક એની સામે સુલોચનાબેનના બેડરૂમનું દ્રશ્ય ઉપસી આવતું તો ક્યારેક પ્રિયંકાનો ચહેરો. અને આ બધામાં પોતાના વાળ સરખા કરતો કરતો ક્યારેક એ પોતાને પણ કલ્પી લેતો. એનું મન ત્રણ પૈડાની રીક્ષા બની ગયું હતું. અને આ સમય એની પરીક્ષા લેતો હતો.\n\n\n\nએની પાસે હવે છ કલાક હતા નિર્ણય લેવા માટે, કે પછી છજ કલાક હતા પરીક્ષાનું પરિણામ જાહેર કરવા માટે. પ્રિયંકા સુલોચનાબેન સાથે રહેવા માંગતી ન હતી, એની શરત હતી કે ઘરમાં સુલોચનાબેન રહેશે ક્યાંતો એ પોતે. અને સુલોચનાબેનનો સ્વભાવ દિવસે દિવસે વિચિત્ર થતો જ જતો હતો એમાં કોઈ શંકા ન હતી. એક દીકરા તરીકે મા પ્રત્યેઅને એક પતિ તરીકે પ્રિયંકા પ્રત્યે, એનું ખેંચાણ વધતું જ જતું હતું. એક પેકેટ સિગારેટ પીવાય ચુકી હતી. પણ, વિચારોની મથામણમાં ચાલતી જિંદગીની પરીક્ષા પતી નહોતી. એનું મન માને વૃદ્ધાવસ્થામાં પોતાનાથી દૂર કરી વૃદ્ધાશ્રમમાં મુકવા તૈયાર ન હતું, બીજી તરફ પ્રિયંકા પત્ની પછી પણ પ્રેમિકા હતી, એને પણ કેમ કરી છોડાય ! અને આ બધામાં એ પોતે. એની ટ્રાન્સફરનો ઓર્ડર આવ્યો હતો, એણે આ શહેર છોડી જવાનું હતું. હવે વિચાર કોનો કરવો, પોતાનો ? પ્રિયંકાનો ? કે પછી માનો ?\n\n\n\nએક સમયે એવું પણ નક્કી કર્યું કે એ શહેર છોડી, પ્રિયંકાને લઈને ચાલ્યો જાય, પણ મા ? પછી એણે વિચાર્યું કે મમ્મીને પણ લઈને જાય, તો પણ તો આનું આજ. પ્રિયંકા અને મમ્મીમાંથી મમ્મીને લઈને જાય તો એનો પત્ની પ્રેમ અને ફરજ નડ્યા. દરિયાના મોજા સીધા હતા પણ એ મનમાં સર્જાતા જિંદગીના સમય સાથેના સવાલોના જવાબો મેળવવામાં અટવાયેલો હતો. એક સમયે એવો પણ વિચાર કર્યો કે ટ્રાન્સફર માટે નંનો ભણી લે ઓફિસમાં. પણ શું આ રીતે એની પરીક્ષાનું પરિણામ આવવાનું હતું ? એણે આ દરમ્યાન બીજી બે સિગારેટ પતાવી દીધી હતી. સમય હવે માત્ર બે કલાકનો જ બચ્યો હતો.\n\n\n\nએના પ્રશ્નપત્રમાં સવાલો ઓછા થતા જ ન હતા, ને જવાબો નિષ્ફળ પરિણામ તરફ આગળ વધતા હતા. એ રૂમમાં જઈ આરામ ખુરશી પર ટેકવાયો. બે ઘડી આંખ બંધ કરી બધું જ ભૂલી જવા પ્રયત્ન કર્યો. ચાર વાગ્યા હતા ત્યારે. થાકેલા મગજ અને ગૂંચવાયેલા મન સાથે એ નિંદરમાં સરકી ગયો. ઘર શાંત હતું, પ્રિયંકા બેડ પર સૂતી હતી અને સુલોચનાબેન એના રૂમમાં અને એ ખુરશી પર.\n\n\n\nઅચાનક એલાર્મ વાગ્યું એના મોબાઈલનું, એ ઝબકીને જાગ્યો, છ વાગી ગયા હતા. કંઈ પણ વિચાર કર્યા વગર એ ઉભો થયો, ન્હાવા ગયો, તૈયાર થયો અને ઓફિસબેગ સાથે કપડાથી ભરેલી ટ્રોલી લઈ નીકળી ગયો. ટેક્સી પકડી અને ગયો...\n\n\n\nછ વર્ષ થઈ ગયા છે. પ્રિયંકા, સુલોચનાબેનને સચવાય તેટલું સાચવીને રાખે છે. અને એ ફરી પાછો ઘરે આવવા ટ્રાન્સફર માટે પ્રયત્નો કરે છે. જિંદગીની પરીક્ષાના સવાલોના જવાબ હંમેશા પોતાની પાસે જ હોય છે એવું નથી હોતું, ક્યારેક સમય સૌથી સફળ પરિણામ આપી શકે છે, એવું એને સમજાઈ ગયું છ વાગ્યાના એ એલાર્મના રણકાર સાથે.\n\n",
      "duration": "3 mins",
      "category": "Inspirational"
    },
    {
      "id": 86,
      "title": "નજરે નિહાળેલી સત્યઘટના ",
      "story_name": "જાહેર-જીવનમાં રોજ નવાં-નવાં માણસોને મળવાનું થાય, રોજ નવાં-નવાં અનુભવો થાય પરંતુ ક્યારેક એવી ઘટનાઓ બને કે માનસપટ પર છવાઈ જાય. એવી જ એક ઘટનાની સ્મૃતિ થઇ આવી અને લખવાની ઈચ્છા થઇ .\n\n\n\n     થોડા સમય પહેલાં ની વાત છે ; હું મારી કચેરીમાં પદાધિકારી તરીકે લોકોનાં પ્રશ્નો પૂરાં કરવાં મથામણ કરતો હતો ત્યાંજ એક યુવાન ઓફિસમાં આવીને ચુપચાપ બેઠો,\n\nએટલે મેઁ સ્વાભાવિક જ પૂછયું: \" શું હતું? \"  સામેથી જવાબ આવ્યો: \"તમે બધા કામ પતાવો પછી મને સાંભળો...\"   \n\n\n\n     થોડીવારમાં જ નવરાશની પળ મળી એટલે મેઁ પૂછયું : \" હવે સંભળાવો...! \" સામેથી જવાબ આવ્યો:\" આપ મને ઓળખો છો?\"  મેઁ કહ્યું:\"જોયા હોય એવું લાગે છે...\" સામેથી યુવકનો જવાબ આવ્યો:\" મારું નામ જયદીપ ગજેરા છે, હું પાટખીલોરીથી આવું છું .\" મેઁ કહ્યું : \" અમારા જુના કાર્યકર જયસુખભાઇ ગજેરા (રસોયા) નો દીકરો છો?! “સામેથી જવાબ આવ્યો:\" હા \" , એટલે મેઁ તરત જુના સંસ્મરણો વાગોળ્યા જયસુખભાઇ યાદ આવ્યા અને ભોજન નો સ્વાદ પણ.\n\n\n\nમેઁ કહ્યું : \" જયદીપ તારા બાપુજી એ ખુબ જ \"રસોડાં\" કર્યા અને ધાર્મિક કાર્યનાં રસોડાંમાં ક્યારેય એક રૂપિયો મજૂરી લેતાં નહિ ... \" પછી મેઁ પૂછયું : \" તારે શું કામ હતું ?\" જયદીપ ગજેરા એ વાત સંભળાવી : \" સાહેબ, હું અત્યારે પાટખીલોરી રહું છું, મેઁ એન્જીનીયરીંગ કરેલું છે, મને મલેશિયા નાં પેનાંગ માં સારી જોબ મળી ગયેલ, હું બિલકુલ સેટ થઇ ગયો હતો પણ... \" એટલી વાત કરતાં જ જયદીપ ની આંખોં માં આંસુ આવી ગયા ...\n\nતરત જ મેં આશ્વાસન આપ્યું \" શું થયું છે જયદીપ ? સ્વસ્થ થઈને નિ:સંકોચ વાત કર ..\" મારા મગજ માં વિચાર આવ્યો \" આજકાલ નાં યુવાનોને છોકરીઓના - લફરાં નાં પ્રશ્નો હોય...\"\n\nપણ મારી ધારણા ખોટી પડી .. જયદીપ ગજેરા એ કહ્યું : \" હું મારી નોકરી શાંતિથી કરતો હતો, મારા ઘરે બચતનાં રૂપિયા પણ મોકલતો.. , એવામાં એક દિવસ પરિવાર સાથે વિડીયો કોલ માં વાત કરતો હતો ત્યારે મારાં બાપુજી ની તબિયત ખરાબ હોય એવું લાગ્યું..ચહેરા અને શરીર પર સોજો હોય એવું લાગ્યું ... - મેઁ પૂછ્યું - તબિયત સારી નથી? તો બાપુજી એ જવાબ આપ્યો - સારું છે .. પરિવાર નાં સભ્યો એ પણ કહ્યું સારું છે, ચિંતા જેવું નથી, પણ મને આખી રાત ઊંઘ આવી નહિ, મેં સવારે મારાં મિત્ર ને પૂછ્યું - મારાં બાપુજીને વધારે તબિયત ખરાબ હોય એવું લાગે છે, મને સાચી વાત બતાવ ... મારાં મિત્ર એ કહ્યું - તારા બાપુજી ની બંને કિડની ફેલ છે ...! આ સાંભળતા જ મેં ઇન્ડિયા આવવાની પ્રોસેસ ચાલુ કરી દીધી ખુબ જ મહેનતથી સાત દિવસે હું ઇન્ડિયા પરત પહોંચ્યો ... મેં મારાં નાના ભાઈ ગોપાલ ને ફોન કર્યો કે હું અમદાવાદ પહોંચી ગયો છું..., સામે થી મારાં ભાઈ નો જવાબ આવ્યો કે - અમે રાજકોટ બી.ટી. સવાણી હોસ્પિટલ માં છીએ, હું સીધો ત્યાં પહોંચ્યો ...અને બસ , મારાં જીવનની સ્ટ્રગલ ચાલુ થઇ... હોસ્પિટલ નાં ડોક્ટરોને મળવાનું અને બાપુજી ને સાજા કરવા.... હોસ્પિટલ નાં ચક્કર કાપતા-કાપતા અને રૂપિયા વાપરતા-વાપરતા છેલ્લે ગોંડલ નાં એક ડોક્ટર સાહેબ ને મળ્યાં... ડોક્ટર સાહેબનો જવાબ હતો તારા બાપુજીને સારું થાય તેમ નથી અને મને ઝનૂન ચડ્યું કે હું ગમે તેમ - પ્રયત્નો કરીશ પણ મારાં બાપુજી ને સાજા કરીશ ... સાત મહિના મહેનત કરી ... લગભગ ૨૦ લાખ જેટલો ખર્ચો કર્યો ... તબિયત માં થોડો સુધારો થયો ઘરમાં જે કંઈ રૂપિયા-મૂડી હતી તે વાપરી નાંખી છે... હવે મને જો આપ બી.પી.એલ. કુપન (રાશનકાર્ડ) કરાવી આપો તો મહેરબાની .....!!\" મેં કહ્યું : \"બી.પી.એલ. કુપન કેમ ?! \" એણે કહ્યું: \" મારાં બાપુજી ને સી.એ.પી.ડી. - ડાયાલીસીસ કરાવવું પડે છે અને હવે અમારી પાસે પૈસા નથી. જો બી.પી.એલ. કુપન હોય તો તેમની અમદાવાદ સિવિલ હોસ્પિટલમાં જઈ મફત સારવાર થાય ...!!\"\n\n \n\nમેં સંલગ્ન અધિકારી ને ફોન કર્યા પણ સામેથી જવાબ હતાં - \" બી.પી.એલ. રાશનકાર્ડ બંધ છે \" . મેં જયદીપને કહ્યું \" બી.પી.એલ. રાશનકાર્ડ બંધ છે \" અને તરત જ જયદીપની આંખોમાંથી શ્રાવણ- ભાદરવો ચાલુ થયા , તેને સાંત્વન આપી મેં સમજાવવા પ્રયત્ન કર્યો \" જે ઈશ્વરે નક્કી કર્યું હોય એ મંજુર રાખવું પડે , અને આમ પણ તેં ઘણું કર્યું છે બાપુજી માટે ...!\" જયદીપે સામે થી જવાબ આપ્યો કે :\" સાહેબ, માં-બાપ થી વધારે શું હોય ..!? જેમણે જન્મ આપ્યો છે એમના માટે બધું જ કરી છૂટીશ ...\"\n\nઆ વાત મને સ્પર્શી ગઈ કે \" ધન્ય છે તારી જનેતાને \" આજના કળિયુગ માં વૃદ્ધાશ્રમોની સંખ્યા દિવસે ને દિવસે વધે છે ત્યારે તારા જેવાં શ્રવણ સમા પુત્રો પણ છે .. અને મેં જયદીપ ને વચન આપ્યું કે :\" આ સ્ટ્રગલ માં હું તારી સાથે છું અને હું તને તમામ મદદ કરીશ ...\"\n\n\n\nમેં તુરંત અધિકારી સાથે વાત કરી ત્યારે રસ્તો મળ્યો કે ધારાસભ્યશ્રી ભલામણ કરે તો બી.પી.એલ. રાશનકાર્ડની દરખાસ્ત થાય...! અમારા અને જયદીપનાં મોઢાં પર ચમક આવી!\n\n તુરંત જ ગોંડલ નાં ધારાસભ્ય શ્રીમતી ગીતાબા જયરાજસિંહ જાડેજા ને મેઁ ફોનમાં પુરી ઘટના સંભળાવી.\n\n \n\nઅને તુરંત - એક \"માં\" પોતાના સંતાન નું દુ:ખ ન જોઈ શકે તેમ બા શ્રી ગીતાબા એ અધિકારીઓને સૂચનાઓ આપી અને બી.પી.એલ - તબીબી સારવારની દરખાસ્ત તૈયાર થઈ ગઈ. એક પછી એક કચેરીના અધિકારી સાથે વાત કરી અને દરખાસ્ત ગાંધીનગર પહોંચી ... સમાચાર મળ્યાં કે ફક્ત બે દિવસ માં બીપીએલ -યાદી માં નામ અને સ્કોર આવી જશે ...! પણ ઈશ્વર પણ અમારી પરીક્ષા કરતો હોય એમ - બીપીએલ-યાદી માં નામ તો આવ્યું પણ સ્કોર આવ્યો - ૨૧ નો... ! ડોક્ટરો અને જાણકાર માણસો એ કહ્યું કે આ બીપીએલ-યાદી માં નામ ૨૧ નાં સ્કોર વાળું છે આમાં કોઈ લાભ નહિ મળે .. અમે ખુબ જ હતાશ થયાં.\n\n                   બપોર નો સમય હતો, જમવાનો કોળિયો પણ ગળે ઉતર્યો નહિ ! અમે એજ ચિંતા કરતા હતાં એ સમયે જ ધારાસભ્યશ્રી ગીતાબા નો ફોન આવ્યો... \"રાજુભાઈ, પાટખીલોરી વાળા છોકરાના બીપીએલ નું શું થયું? મેં સમગ્ર ઘટના જણાવી કે બીપીએલ-રાશનકાર્ડ તો થયું પણ સ્કોર ૨૧ નો આવ્યો , કઈં લાભ મળશે નહીં ... આમ સાંભળતાંજ ધારાસભ્યશ્રી એ કહ્યું: \" થોડીવાર જાળવો, હું અધિકારીઓ સાથે વાત કરું છું ..\" અને થોડા સમયમાં જવાબ આવ્યો કે ફરીથી દરખાસ્ત કરો, એમને લાભ મળશે. અમારા સુકાઈ ગયેલા મોઢા પર ફરીથી ચમક આવી અને નવી દરખાસ્ત કરી.\n\n \n\nથોડા દિવસોમાં જ નવી બીપીએલ યાદી માં નામ આવ્યું અને સ્કોર આવ્યો \"૯\" (નવ) નો. ..!\n\nઅમારી ખુશી એટલી હતી કે રજુ કરી શકીએ એમ નથી.\n\n \n\nઘણીવાર જૂની વાર્તાઓમાં સાંભળ્યું છે કે સંસારમાં મુશ્કેલી હોય ત્યારે \"જગત જનની માં\" જ ઉગારે એવી રીતે ગોંડલ નાં ધારાસભ્ય શ્રીમતી ગીતાબા જયરાજસિંહ જાડેજા એ પાટીદાર યુવક જયદીપ ગજેરા ને મદદ કરી ત્યારે મારાં મોઢાંમાંથી ઉદ્ગાર નીકળ્યા કે, ધન્ય ધારાસભ્ય ગીતાબા જાડેજા ને અને કળિયુગના શ્રવણપુત્ર પાટીદાર જયદીપ ગજેરાને !\n\n\n\n \n\nઆ સત્યઘટના લખવાનું કારણ - આજના નવયુવાનો ને પ્રેરણા મળે અને માવતર પ્રત્યે પ્રેમ વધે .\n\nજયદીપના પિતાજી ને ઈશ્વર લાબું આયુષ્ય આપે અને સાથે-સાથે દરેક \" માં\" જયદીપ જેવાં પુત્રોને જન્મ આપે તે પ્રાર્થના સાથે.",
      "duration": "5 mins",
      "category": "Inspirational"
    },
    {
      "id": 87,
      "title": "પિતા એક જ એવા",
      "story_name": "પિતા એક જ એવા હોય છે,\n\nજે હંમેશા આપણી સાથે,\n\nપરછાઇ ની જેમ હોય છે.\n\nજેની છત્રછાયાંમાં\n\nહર એક સુખ હોય છે.\n\n\n\n      એક મા જેમ તેના માતૃત્વમાં ઓતપ્રોત હોય છે. અને જન્મદાતા બને છે. એમ જ એક દિકરો જયારે પિતા બને ત્યારે જીવનદાતા બને છે. જયારે પહેલીવાર બાળક 'મા' બોલે ત્યારે નવ મહિનાની સફરે બંને ને ઋણબંધી બની જાય છે. જયારે એક પિતાનો બાળક સાથે જન્મ પછી જોડાય છે. જયારે પોતે અંતરથી એટલો જ વ્યાકુળ હોય છે પણ મા જેટલી તેની નોંધ નથી લેવાતી.\n\nસંતાનનો જ્ન્મ થયો હોય ત્યારે એ પહેલાથી એના વિશેની ચિંતા પપ્પાને હોય છે. દીકરાનું કે દિકરીના વિશે મા-બાપે કેટકેટલા સપના જોયા હોય છે.\n\n\n\n         બોલી શકે તે 'મા' અને મૌન રહી સમજી જાય તે પિતા. લાડ ' મા' લડાવે અને જીદ કાયમ પપ્પા જ પૂરી કરે છે. ભલેને મમ્મી સાથે આવે પણ એ જીદ કે જરુરિયાતના પૈસા ની સહમતી પપ્પાની સમાયેલી હોય છે. પહેલા જેવું નથી રહ્યું અત્યારે મા-બાપ બંને ભણેલા છે, બંને કમાય છે બંને પાસે સ્વતંત્ર નિર્ણય શકિત છે. અને આપણે જોતા આવીયે છીએ કે 'મા' વિના બાપે સંતાન મોટા કર્યાં હોઈ અને 'પપ્પા' વિનાના સંતાનને મા મોટા કરે છે. જેને એ ખાલીપો ભોગવીયો હોય અને એ ખોટમાં જીવીયાં હેય તે જ સમજી શકે.\n\n\n\n         દિકરીના જીવનમાં પપ્પા જ પુરુષ જાત માટેનો પહેલો પરિચય છે. આ સાથે પપ્પા ની જીંદગીમાં બેનની અને મા ની કમી દિકરી પૂરી પાડે છે.દિકરી લાડકવયી છે કેમ કે પોતાના પિતાના ઘરે રહેવાની મર્યાદા ટૂંકી છે. જયાં સુધી સાસરે વિદાય નથી ત્યાં સુધી અને ત્યારપછી એ પોતાના સસરામાં પિતાની છબી જોવા મંડે છે. એ સસરા જે પિતાના રુપ માં પૂરી કોશિશ કરે છે આવનાર દિકરી જરી પણ ખોટ ના વર્તાય અને મનોમન પોતાની વળાવેલી દિકરીને આજ પ્રેમ મળે એવું ઝંખતા હોય છે. હું ગર્વથી કહું છું બંને પિતાનો પ્રેમ મળ્યો અને આજ તેના સંસ્કાર મુશીબત ના સમયે મળેલ સહકાર અને સમજણથી પાર કેમ ઉતરવું અને સાથ બદલ હું આભારી રહીશ. જયારે દિકરો જીવનભર સાથે રહી પિતાની છત્રછાયાં ભોગવી તેની ઘડપણની લાકડી બની શકે છે.આ પણ જીવનનો અમુલ્ય લાવો છે પણ બઘા કરતાં નથી કરી શકે એ તો જાણે મારાં પપ્પાને હું સાચવું છું એવું અભિમાન રાખે છે જે પપ્પાએ તને અહીં સુધીની લાયકાત વાળો કર્યો તેને ફકરથી કહીએ તમે શું કર્યુ અમારા માટે અને શું આપયું એ કાળજાને બાળશો તો તમે પણ કાલે એ જગ્યાએ હશો...પૃથ્વી ગોળ છે ભોગવું જ રહ્યું.\n\n\n\n         તમારા જીવનનો પિતા વડલો છે. 'મા' ડાળી રુપી શાખ છે અને એ ડાળીનાં ફૂલ આપણે જે કુળની શોભા બન્યાં છીએ તેનો ભાર થડ રુપી પપ્પા સાચવે છે અને સંભાળે છે તો આજીવન કાંયમ તેની ઋણી છીએ જેટલું થળ મોટું એટલો છાયો વધારે કયારેક તેમાં પાનખર આવે તો પણ વસંત રુપી ફરી ખીલી તેની શોભા વધારીશું. મારા મતે પિતા માટે કહેવા શબ્દો ખૂટે કોઇ પિતા ફાધર્સ ડે નો મોહતાજ નથી. આ દિવસ આપણને શીખવે છે કે એક દિવસ માટે નહી કાયમી જીવનરુપી જે વડલાંએ તમારું જતન કર્યુ અને હજી કરે છે તેના જતનમાં કાંઇ કમી ના રાખશો. બે ઘડી તમારો સાથ માંગે છે અને જીંદગી આખી પોતાનો સમય તમારામાં આપી તમારો સમય બનાવીયો એને સમય આપજો . એનું અંતર આત્મા રાજી તો તમારો બેડોપાર થઇ જશે.ભગવાનના રુપે મા-બાપ મળ્યાં છે તો સેવા ચાહે સેવા કરવી એ આપણી ફરજ છે. જે આંગળી પકડી દુનિયા જોઇ તેની બુઢાપાની આંગળી બનતા સંકોચ ના કરીએ. જયારે આપણને ખબર ના પડતી, બીક લાગતી ત્યારે પપ્પા સાથે ઉભા રહેતાં એની ઉંમર એને સાથ ના આપે ત્યારે તેની લાકડી બની ઊભા રહીએ.",
      "duration": "3 mins",
      "category": "Inspirational"
    },
    {
      "id": 88,
      "title": "બાળપણનું એક અધુરું સ્વપ્ન",
      "story_name": "ત્રણેક હજારની વસ્તી ધરાવતા મારા નાનકડા ગામમાં મારું સાત ધોરણ સુધીનું પ્રાથમિક શિક્ષણ પુરું થયું, ત્યાં તો ગામમાં હાઇસ્કુલ સ્થપાઈ ચૂકી હતી. ગામના દીર્ઘદ્રષ્ટા ખાદીધારી આગેવાન ઓધવજીદાદાની નિ:સ્વાર્થ સેવાભાવનાનું આ ફળ હતું. ગામના પાદરમાંથી વહેતી બારમાસી નદી અમારા ગામનું ઘરેણું હતી. નદીની સામે પારનાં લીલાછમ ખેતરો મને આકર્ષતા. વૃક્ષ-વનરાજી, નદી- ઝરણાં - સાગર, પક્ષીઓ અને ખુલ્લું આકાશ મને બહુ ગમતા. મને થતું કે હું પ્રકૃતિનું બાળક છું. મને સૌથી વધુ પ્રિય હતા- પર્વતો ! ગમે તેવા ઝંઝાવાતો વચ્ચે ય અડીખમ રહેનારાં, આકાશને આધાર આપતાં સ્તંભ સમાન પર્વતના ખોળે ખેલવાનું મારૂં સ્વપ્ન હતું. મારે જૂનાગઢના ગિરનારની ગિરીમાળાને ખુંદવી હતી. માઉન્ટ આબુની પહાડીઓ અને હિમાલયના ઉત્તુંગ હિમાચ્છાદિત શિખરો ચડવાની મારી ચાહત હતી. પિતાની આર્થિક સ્થિતિ સંપન્ન ન હતી. તેથી હું પુસ્તકોમાં ગિરિમાળાઓનાં ચિત્રો જોયા કરતો. ઈશ્વરને પ્રાર્થના કરતો કે મને પણ ત્યાં પહોંચવાનો માર્ગ મળી જાય !\n\n\n\n        અમારા ગામના ચોરે દૈનિક સમાચારપત્ર આવતા. મને વાંચનનો શોખ હોવાથી સવારે છાપા વાંચી લેવાનો મારો નિત્યક્રમ હતો. માઉન્ટ આબુના ગુજરાત રાજ્ય સંચાલિત 'સ્વામી વિવેકાનંદ પર્વતારોહણ કેન્દ્ર' ની જાહેરાત આવી હતી. પર્વતારોહણનો દસ દિવસીય બેઝીક કોર્સ આગામી માસમાં આયોજિત થયો હતો. ભાગ લેવા ઇચ્છનારે સંસ્થાને નામ મોકલી આપવા જણાવાયું હતું. મેં પંદર પૈસાના પોસ્ટકાર્ડ પર સંસ્થાના ડાયરેકટરને પત્ર લખ્યો. મારું નામ- સરનામું લખી અને મારી આર્થિક સ્થિતિ નબળી હોવાથી ખર્ચ કરવા અસમર્થ હોવાની વિગત જણાવી. મારા આશ્ચર્ય વચ્ચે મને પંદર જ દિવસમાં માઉન્ટેનઈરીંગ ઇન્સ્ટિટ્યૂટ ના નિયામકશ્રી ધ્રુવકુમાર પંડયાનો પત્ર મળ્યો. રજિસ્ટર્ડ પોસ્ટથી આવેલાઃ કવરને મેં ખોલ્યું. મારાં આશ્ચર્ય વચ્ચે મારાં ગામથી આબુરોડ સુધીની રેલવેની રિટર્ન ટિકિટ સાથે ધ્રુવકુમાર સાહેબ દ્વારા મને પ્રોત્સાહિત કરતો પત્ર હતો!! નિશ્ચિત તારીખે મારે આબુરોડ પહોંચવાનું હતું. મારી ખુશીની કોઇ સીમા ન હતી. ઊછળતો- કૂદતો હું ઘેર પહોંચ્યો.\n\nરાત્રે વાળુ- પાણીથી પરવાર્યા પછી ઘરના સદસ્યો ને મેં પર્વતારોહણ માટે આબુ જવા મારી પસંદગી થયાનું જણાવ્યું. સહુ ખુશ થયા પણ બાપાના ચહેરા પર ચિંતા હતી. મને માત્ર માઉન્ટ આબુની ટિકિટ મળી હતી.પર્વતારોહણ માટેનાં બૂટ- મોજાં, નેપકીન, ટોર્ચ,ગરમ કપડા....કેટ કેટલી સામગ્રી જોઈએ !! આવતાં જતાં ની વાટ ખર્ચી ની પણ જરૂર પડે.\n\n\n\nહું મૂંઝાયો. મારું કાંઠે પહોંચવા આવેલું વહાણ ડૂબતું હોય એવું મને લાગ્યું. પરંતુ બાપાએ મારા વાંસા પર હાથ ફેરવીને મને આશ્વસ્ત કર્યો. ઉચાટ જીવે રાત પૂરી થઈ. સવારે દુકાન ખોલતાં પહેલાં બાપાએ ગામના સરપંચના ઘરનો દરવાજો ખટખટાવ્યો. મારી પર્વતારોહક માટે પસંદગી થયાના સમાચારથી સરપંચ દાદાએ બહુ રાજીપો વ્યક્ત કર્યો. ગ્રામપંચાયત તરફથી મને ટ્રેકિંગ માટેના શૂઝ અને મોજાં મળ્યા. ગામના આગેવાન નગરશેઠે મને રોકડ મદદ આપીને મારી વાટ ખર્ચીની ફિકર ટાળી દીધી. હાઇસ્કૂલના મારા શિક્ષક સાહેબોએ મને ગરમ કપડાં અપાવવામાં મદદ કરી.\n\nમારું ગામ નાનું હતું પણ ગામના ગૌરવ સમાન રેલ્વે સ્ટેશન 'જંકશન' હતું. રાત-દિવસની ચોવીસ ગાડીઓની અવરજવર રહેતી. રાતના નવ વાગે મારી આબુરોડ માટેની ટ્રેન આવવાની હતી.\n\nબાર દિવસના પ્રવાસનો સામાન લઇને હું રેલ્વે પ્લેટફોર્મ પર ઉભો હતો.\n\n\n\nઉપર આસમાં સામે જોઈ, પરમાત્માને વંદી રહ્યો હતો. ઈશ્વર કૃપાથી જ જાણે દેવદૂત સમા પંડ્યા સાહેબે મને આ તક આપી હતી. એટલામાં મારી નજર દસેક ફૂટ દૂર બેંચ પર બેઠેલા વૃદ્ધ માતા પડી. એમની પાસે એક નાનકડી થેલી સિવાય બીજું કશું ન હતું. આંખના આંસુને વારંવાર લૂછતા તે પોતાનું રુદન દબાવવાનો પ્રયાસ કરતા હતા.\n\nએમને જોઇને મને મારી દાદીમા યાદ આવી ગયા. ધીમે રહીને હું તેમની પાસે બેઠો. મારી બેગમાંથી પાણીની બોટલ કાઢીને એમને આપી. આંસુભરી આંખે તેમણે મારી સામે જોયું. આભારના ભાવ સાથે તેમણે પાણી પીધું. વાતવાતમાં મેં જાણ્યું કે માજીની દીકરી અંબાજી રહેતી હતી. જમાઈ મજૂરીકામ કરતા. પહેલાં અહીં જ કુવા ગાળતા. પણ ખેતી પડી ભાંગી. જળનાં સ્તર બહું નીચાં જતાં રહ્યાં. તેથી મજુરી બંધ થઈ. ફરતા-ફરતા અંબાજી આસપાસની પથ્થરની ખાણોમાં મજૂરી મળતાં, ત્યાં જવું પડેલું. દીકરીના લગ્ન જીવનના પંદર વર્ષ પછી તેને 'સારા દિવસો' દેખાયા હતા. મા અંબાની કૃપાથી તેની ઝુંપડીમાં અજવાળા થવાના હતા. સંતાન પ્રાપ્તિ થવાનો આનંદ હતો. પણ તબિયત નરમ-ગરમ રહેતી હતી. બીજું કોઈ તેને અને તેનાં ઘરને સંભાળે એવું ન હતું. એટલે માને તેડાવી હતી. ગરીબ મા ને પોતાની પુત્રી પાસે જવું હતું. બપોરની ટ્રેનમાં પોતાની બેગમાં જરૂરી કપડાં અને થોડા રૂપિયા લઈને નીકળેલા. ટ્રેનની ટિકિટ પણ તેમાં હતી. આગળના ધોળા જંકશન પર પાણી પીવા ઉતર્યા. અને પાછા આવ્યા ત્યાં તો બેગ ગાયબ હતી. તો ય તેઓ ગાડીમાં ચડ્યા. પણ ટિકિટ ચેકરે પછીના (મારા ગામના) સ્ટેશને ઉતારી દીધા. નહોતા પૈસા, ન કપડા કે નહોતી ટિકિટ.... કેમ કરીને દીકરી પાસે જવાશે? વૃદ્ધ માતા રડી પડી.\n\n\n\nમારા મનમાં ઉથલપાથલ મચી ગઈ. મારી પાસે આબુરોડ સુધીની ટિકિટ હતી. આબુરોડથી અંબાજી માત્ર વીસ કિલોમીટર દૂર હતું. એક તરફ સવપ્ન પૂર્તિની તક હતી અને બીજી તરફ એક મજબૂરી માની દીકરી પાસે નહીં પહોંચી શકવાની પીડા હતી. થોડી વાર તો હું અવાચક થઇ બેસી રહ્યો. ગાડીનાં આગમનનું સિગ્નલ અપાઇ ગયું હતું. દૂરથી આવતી ટ્રેનની લાઇટ દેખાતી હતી. મેં ફરી આસમાનમાં જોયું......... મારી આંખમાં આંસુ હતા- મારું સ્વપ્ન રોળાશે એનાં દુઃખના આંસુ નહીં, પણ એક વૃદ્ધ મા પોતાની રાંક દીકરીના દુઃખમાં એની પાસે ઉભી રહી શકશે- એના આનંદના !!\n\nમેં મારી ટ્રેનની ટિકિટ, મને ભેટ મળેલ ગરમ કપડાં, નગરશેઠે હરખથી આપેલ વાટખર્ચી અને મારી બા એ મારા 'ભાથા' માટે બનાવેલા થેપલા અને સુખડી.... બધું જ થેલા સાથે મેં વૃદ્ધ માને આપી દીધું.\n\n\"પણ.... બેટા.... તું....?\" - મા નો સ્વર રૂંધાયો. તેમની આંખમાંથી વહેતા હર્ષનાં આંસું અને મને આશીર્વાદ આપતી તેમના હાથની મુદ્રાએ મારી વ્યથાને વિસારે પાડી. મા ને ટ્રેનમાં બેસાડી અને હું ઘર તરફ પાછો ફર્યો !\n\n",
      "duration": "4 mins",
      "category": "Inspirational"
    },
    {
      "id": 89,
      "title": "મેલા હાથ",
      "story_name": "'નહીં ભોલું દૂર રહેજે મને અડકતો નહીં મારા હાથ મેલા છે અને બા જોઈ જશે તો તને ખિજાશે, તને ના નથી પાડી કે હમણાં થોડા દિવસ હું આ ઓરડીમાં રહુ ત્યાં સુધી તારે અહીં નથી આવવાનું? જા બહાર જઈને તોફાન કર્યા વગર રમજે બેટા' એકી શ્વાસે સુધા બોલી ગઈ.\n\n    \n\nપણ ત્યાંતો ભોલુંએ સુધાનો હાથ પકડીને હથેળીમાં મોતીચુરનો લાડુ મૂકી દીધો અને બોલ્યો, 'મમ્મી તમે જૂઠું બોલો છો, મારા કરતા તો તમારા હાથ કેટલા ચોખ્ખા છે' અને પછી પોતાના બન્ને હાથ સામે રાખીને કહ્યું 'તમારા કરતા તો મારા મેલા છે' એમ કહેતો ઓરડીના દરવાજે પહોંચી ગયો અને હળવેથી કહ્યુ 'બા ને ના કહેતા હો! હું આ મંદિરમાંથી તમારા માટે છાનોમાનો લાવ્યો છું' અને તે બહાર નીકળી ગયો.\n\nસુધા પોતાના હાથ સામે એકીટશે જોઈ રહી અને સ્વગત બબડતી હોય એમ બોલી, \"બેટા આ ચોખ્ખા હાથ તને 'ને મને બે ને જ દેખાય છે, મારા સાસુ ને નહીં\". અને ખખડધજ જુનવાણી બારી વગરની નાનકડી અવાવરું અંધારી ઓરડીમાં એક અછડતી નજર ફેરવીને મનમાં જ બોલી,\"આમાં તો સાજા પણ માંદા થઈ જાય\" અને સાથે એક ગરમ ઉચ્છવાસ છોડીને થોડું મોટેથી બોલી, \"સ્ત્રી ખોળિયું લઇને તો જાણે પાપ ના કર્યું હોય, 'ને એનેય હાથ મેલા નહીં થયા હોય?, ત્યારે શું હાલત થાય ભૂલી ગયા હશે?\n\n\n\nથોડે દૂર ઓસરીની કોરે બેસી દાંતે ભાંગ ઘસતા સાસુ કંચનબાને કાને આ વાક્યો પડ્યા, 'ને હજુ ઊભા થઇને ઘાંટો પાડવાની તૈયારીમાંજ હતા ત્યાં પડોશમાં રહેતા જમાનાના ખાધેલા જમનાબાને પ્રવેશતા જોઈ કંચનબા મનમાંજ સમસમીને બેસી રહ્યા 'ને જમનાબાને આવકાર આપતા કહ્યું, \"આવો બાઈ\" અને ઉકળાટ કાઢતા બોલ્યા, \"ક્યાં આપડો વખત ને ક્યાં આજ કાલ્યની બાયુ, જરાય સહન કરવાની ત્રેવડજ નથ્ય\"\n\n\n\nજમનાબાના ચહેરા પર હળવુ હાસ્ય જોઈને કંચનબા જંખવાયા પરંતુ ફરી થોડા છંછેડાઈને બોલ્યા, \"આપડેતો બાપા ગમે એવાં સાજા માંદા હોઈ દી-રાત્ય જોયા વગર સીમનું કામ ઢહડતા ને અટાણની બાયુને જરાક હાથ મેલા થાય ત્યાં ઓરડીમાં રહેવુંય વહમું લાગે ને લવારીયુ ની... \n\n\n\nજમનાબાનો ગંભીર ચહેરો જોઇને કંચનબાએ વાક્ય અધુરું જ છોડ્યું. \n\n જમનાબાએ ચહેરો ગંભીરજ રાખીને પરંતું થોડી હળવાશથી સમજાવતાં હોય તેમ કહ્યું, \"જો બા આપડી વાત જ નોખી હતી ને અટાણની નોખી, તઈ તો આપડા ડોહા કેતા એમ આપડે ઢહડતા પણ ઈ વખત જેવી નથ્ય આપડી ભૂખ કે નથ્ય સીમના કામ, કે આપડે દખી થ્યા એમ આપડી વહુઆરુને પણ જીવતે જીવત નરક જેવી ઓરડીમાં હડસેલીએ\".\n\n\n\nકંચનબાનો ભાવ વિહીન અને વિરોધ વગરનો ચહેરા જોઈને જમનાબાએ આગળ ચલાવ્યું, \"મારી વહુને તો મેલા હાથ હોય તંઈ સમુ વધુ ધ્યાન રાખુ, બાઈને ભાવતું સરખુ બનાવીનેય ખવરાવુ\". \n\nસ્હેજ અટકીને થોડુ હસીને ફરી પહેલાં જેવી જ ગંભીરતાથી, \"આપડે પંડ્યે અસ્તરીની જાત્ય ને ઊઠીને પારકી જણીને કેમ ગંધાતી ઓરડીમાં જોઈ હકવાના\".\n\n\n\nકંચનબાએ ઢીલા ચહેરે હમમ.. હું તો હમણાં સુધાને બાર્ય કાઢું ને લોક તો ભલેને વાતું કરે પણ ભોલુંના દાદા કાંઇ બોલે તો મારે અન્ન...\n\nજમનાબાએ વચ્ચેથીજ વાત કાપીને કહ્યુ, \"કાંઇ અન્ન ઘૂળ ના થાય, અને ધણીને અંધારામાં રાખવાની વાત ઓછી છે કે, ને નથી કાંઈ ભોલુંનો દાદો જમ તે તને મારી નાખશે, બાઈ માણાં સઇ તે કાંઉ મૂંઝાઈ મરાહે? સમજાવજે સમજી જાહે ને બે વેણ કાઢે તો સાંભળી લેઈ, પણ સુધા જેવી ભણેલી બાઈ તે સામુ નો બોલે, ઈ આવુ કેમ વેઠશે? એની સામે તો જરાક જો, એને આવી શીદ વલોવછો. \n\n    \n\nથોડી વાર શાંતિ પથરાઈ, પછી કંચનબા થોડી વારે ઊઠ્યા અને ઓરડી તરફ ગયા.\n\nસુધા ઓરડીના દરવાજા તરફ પીઠ ફેરવીને બેઠી હતી. કંચનબાએ દરવાજે ઊભા રહીને જ કહ્યું, \"સુધા, બહાર આવતો બેટા! રસ્હોડું સ્હંભાળ, હાલ વખત થ્યોસે ને હમણા ભોલુંના દાદાય આવતા જ હશે.\n\n  \n\nપણ બા મારા હાથ.. સુધાને અધવચ્ચેજ અટકાવી ને કંચનબાએ કહ્યુ, \"બળ્યા હાથ હવે, મૂક એ વાત, ને હાલ્ય હું શિરો બનાવું તને બહું વા'લોને? \n\nસુધા તો સામે સાસુ ને બદલે માં ઊભી હોય એમ દોડીને ગળે વળગી પડી, અને ભરેલી આંખે જમનાબા તરફ નજર કરી. જમનાબાએ દૂરથી જ હાથ ઊંચા કરીને દુઃખણ લેતા હોય તેમ હાથ કરી ટચાકા ફોડ્યા.\n\n\n\nત્યાં જ દોડતો ભોલું આવ્યો અને બોલ્યો, \"બા દૂર ખસો મમ્મીના હાથ મેલા છે\".\n\nકંચનબાએ વ્હાલથી ભોલુંને તેડતા બોલ્યો, \"છો ને હાથ મેલા રહ્યા હૈયું નથી.\"\n\nત્રણેય સ્ત્રીના ચહેરે સુખદ હાસ્ય જોઈ ભોલું કંઈ સમજ્યો તો નહી પરંતુ હસીને બા ના બોલવાની નકલ કરી,\"છો ને હાથ મેલા રહ્યા હૈયું નથી.\"",
      "duration": "3 mins",
      "category": "Inspirational"
    },
    {
      "id": 90,
      "title": "માનવતાની મીઠાશ",
      "story_name": "એ દિવસે, જરાક હું વહેલો જાગ્યો. મને ખબર હતી કે, ડીસાથી ભુજની ટ્રેન બપોરના બાર વાગ્યે નીકળશે. આગળના દિવસ નો થાક વધું હોવાથી શરીરમાં થાક હજી પણ અનુભવી રહ્યો હતો.\n\nલાવને થોડો આડો થઈ જાઉ. આડો થવા જ ગ્યો, ત્યાં તો બારણું ખખડ્યૂ' મમ્મી એ કહ્યુ, મંદિરે જઈ આવ. હું નહાઈ ને મંદિરે પહોંચ્યો પણ ત્યાં જ સામી એમ્બ્યુલન્સ મળી. મંદિરે જવાને બદલે મનોમન એમ્બ્યુલન્સ ની અંદર બીમાર માણસની સલામતીની પ્રાથના કરી પાછો ફર્યો. જમીને હું રવાના થયો ડીસા તરફ......ટ્રેન ને હજી કલાકેક વાર હતી.\n\n\n\nમુસાફરીમાં કંટાળો નાં આવે તેં માટે મારી આંખો એક સાથી ને શોધી રહી હતી. ત્યાં જ અચાનક એક બહેને પુછ્યું, ભુજની ટ્રેનને કેટલી વાર છે ભૈ? ત્યાં જ હું ખુશ થઈ ગ્યો. સાથી મળી ગઈ. બહેન આશરે ત્રીસેક વર્ષનાં હશે.\n\nસાડા બાર વાગ્યે ટ્રેન ડીસાથી ઉપડી, અમે ખાલી સીટ જોઈને ગોઠવાઈ ગયા. ભુજ હું પરીક્ષા આપવા માટે જઇ રહ્યો હતો. બહેન સ્વભાવે રમુજી હતાં. ઘણી વાતો કરી, ખબર નાં પડી ક્યારે ભુજની નજીક આવી ગયા; થોડીક વાતો કરી હું જૂના ગીતો સંભાળવા બેઠો, પછી થોડુંક વાંચી સુઈ ગ્યો.\n\nટ્રેન છેક ભુજ સુધી જતી નહોતી. એક સ્ટેશને અમે ઉતાર્યા. (નામ યાદ નહીં) હવે અમારે બસ પકડવાની હતી ભુજ ની.\n\n\n\nબસ પકડતા પહેલા પેટમાં આંતરડાનો અવાજ આવતો હતો, માટે હોટેલ શોધવાની જરૂર હતી. આખરે એક હોટેલ મળી; જમવામાં બાફેલા બટાટા નું શાક, કાચી-પાકી રોટલી. મસાલો જાણે ફ્રી મા વેચાતો હોય એટલો નાખેલો. ભૂખ ઘણી લાગી હતી પણ ભોજન જોઇ ને આંતરડા પણ શાંત થઈ ગયા. જમી ને બસ સ્ટેશનથી છેક ભુજ ની બસ પકડી; જગ્યા નો અભાવ હોવાથી છેલ્લી સીટ મળી. હેરાન થતા થતા આશરે રાત્રે નવ વાગ્યે ભુજ ડેપો એ ઉતાર્યા. હવે આગળ એક મુશ્કેલી નો સામનો કરવાનો હતો, રાત્રે રહેવું ક્યાં? કોઈ ની ઓળખાણ નહીં, મુંજવણ વધું હતી. પેલા બહેન તો તેમનાં સંબંધી ત્યાં જતા રહ્યાં..હવે રહ્યો હું એકલો! ક્યાં જવું એજ વિચાર વારંવાર હેરાન કરી રહ્યો હતો. ગેસ્ટહાઉસ મળ્યું હોત તો સારુ થાત; આખરે મળી જ ગયું. વી.આઈ.પી.ગેસ્ટહાઉસ નામ હતું, નામ પ્રમાણે જ સુશોભિત હતુ.અંદર જઇને કાઉન્ટર પર રેટ(ભાડું) પુછ્યું; સાંભળીને અચંબો થયો, બે હજાર! રાત હવે બીજા પહોર મા હતી. વિચાર્યું, લાવ બીજે ક્યાંક સસ્તા મા મળી જશે,થોડીક આશા સાથે બીજે ગ્યો. પણ ત્યાં જ આ ભાવ હતો, છેવટે, આખી રાત જાગતા રહેવાનું વિચાર્યું અને રાત હવે રોડ ની બાજુમાં વીતાવવી..પણ ઇશ્વર બધાનું વિચારે તેમ મારુ પણ વિચાર્યું.બાજુમાં જ બસસ્ટેશન હતું, એક બસ ડ્રાઇવર(જગુભૈ)વાત વાત મા દોસ્તી થઈ ગઈ અને તેને ઊંઘવા માટે બસ ઉપર ના ભાગ પર ગાદલાની પથારી કરી દીધી, મનોમન જગુભૈ નો આભાર માન્યો..અનેક વિચારો,થાક સાથે પડતાં ની સાથે જ ઉંઘાઈ ગ્યો. સવાર મા આઠેક વાગ્યે આંખો ખોલી; જગુ ભૈ એક કટિંગ(ચા) લઇ ને આવ્યાં હતાં. સ્વચ્છ થઇ ને ચા પીધી, પરીક્ષા સ્થળ ત્રણેક કિ.મિ.દૂર હતું..જગુ ભૈ એ એક રીક્ષા મા બેસાડી રવાના કર્યો. જગુ ભૈ ની આંખો મા તેં વખતની લાગણીઓ જોઇને મારી આંખોમાં ઝળઝળિયાં આવી ગયા, છેવટે હું પરીક્ષા આપી ઘેર પાછો ફર્યો..જગુ ભૈ ની માનવતાની મીઠાશ હજુ પણ યાદ આવે છે.",
      "duration": "3 mins",
      "category": "Inspirational"
    },
    {
      "id": 91,
      "title": "જીવનનું સત્ય",
      "story_name": "દુનિયામાં અદભૂત અને સુંદર કોઈ ભેટ હોય તો એ છે મિત્રો અને ઈશ્વરે મને તે ભેટ સચિન, હેમંત, નૈનેશ, અને કેદાર જેવા ચાર મિત્રોના સ્વરૂપે આપી છે. મારા નાનપણના આ ચાર મિત્રો આજે પણ મારી સાથે હોય ત્યારે હું તમામ દુઃખ ભૂલી મજાકમસ્તીના મિજાજમાં આવી જઉં છું. 'મિત્રો સાથે હોય તો દુનિયા રંગીન છે અને તેમના વગર ગમગીન.' આ ઉક્તિને તેઓએ વારંવાર સાચી સાબિત કરી છે. તેમાં પણ એમની સાથે પ્રવાસ પર જવાની વાત હોય ત્યારે તેનો રોમાંચ કેટલો અદભૂત હોય તે તમે વિચારી જ શકો છો.\n\n\n\nઉનાળાના વેકેશનમાં અમે મિત્રો રાજસ્થાનના સિરોહી જિલ્લા સ્થિત પ્રસિદ્ધ હિલ સ્ટેશન એવા માઉન્ટ આબુ પર ફરવા જવાનું નક્કી કર્યું. એ જ સાંજે સચિનની કારમાં બેસી આખા રસ્તે “યહ દોસ્તી હમ નહીં છોડેગે” જેવા ગીતો ગાતા ગાતા અમે વહેલી સવારેજ માઉન્ટ આબુ પહોંચ્યા હતા. એક દિવસ માટે મિત્રો સાથે માણેલી એ પ્રાકૃતિક સુંદરતા, સુર્યાસ્ત સમયે નિહાળેલા એ હર્યા ભર્યા પહાડો, ભારતની એકમાત્ર કૃત્રિમ ઝીલ એવી નખી ઝીલની મનોરમ્યતા આંખ સામેથી આજેપણ ખસવાનું નામ લેતી નથી. જૈનોના પ્રસિદ્ધ તીર્થ સ્થાનોના કરેલા દર્શન હજુપણ મારા શરીરમાં એક અનોખી ઉર્જા અને શક્તિનો સંચાર કરતા રહે છે. ત્યાંથી ખરીદેલી નાની લાકડાની સુંદર મૂર્તિ ઘણા વર્ષો સુધી મારા ટેબલની શોભા બની રહી હતી. ટૂંકમાં મિત્રો સાથે માઉન્ટ આબુ પર વિતાવેલો એ આખો દિવસ મારા જીવનનો યાદગાર પ્રસંગ બનીને રહ્યો છે.\n\n\n\nમિત્રો સાથે ધીંગામસ્તી કરતા કરતા માણેલી કુદરતી સૌન્દર્યતાની અનુભૂતિ કંઇક અનોખી જ હતી પરંતુ આ વાત ફક્ત મજાની નથી. માઉન્ટ આબુ પર સૂર્યાસ્ત જોઈ પાછા ફરતી વખતે એક ઢોળાવ પર મારો પગ લપસી પડતા તેમાં મોચ આવી. પીડા ખૂબ ભયંકર હોવાથી મિત્રોની સહાયતાથી જેમ તેમ કરીને હું અમે જે જગ્યાએ રોકાણ કર્યું હતું તે સ્થળે આવી પહોંચ્યા હતા. રાતે બધા મિત્રોએ જમવા માટે બહાર જવાનું નક્કી કર્યું. મને સખત દુઃખાવો થતો હોવાથી મેં તેમની સાથે જવાની ના પાડી. મને એમ કે જો હું ના પાડીશ તો તેઓ જિદ કરશે અને કહેશે કે તું નહીં આવે તો અમે પણ નહીં જઈએ. પરંતુ એવું કશું થયું નહીં! તેઓ “ઠીક છે...” એમ કહી નફફટની જેમ મને એકલો મુકીને હોટેલમાં જમવા નીકળી ગયા. એ દિવસે મને જીવનનું સત્ય સમજાયું કે આ દુનિયામાં આપણે એકલા આવ્યા છીએ અને એકલા જ જવાના છીએ! જ્યાં સુધી સુખ છે ત્યાં સુધી સઘળા સાથે છે પરંતુ દુઃખની ઘડીએ આપણે જ આપણી જાતને સંભાળવાની હોય છે. મને હવે ઘરની ખૂબ યાદ આવવા લાગી. જો મારી માતા મારી સાથે હોત તો તેણે મારી કેટલી કાળજી લીધી હોત.\n\n\n\nથોડીવારમાં જ બધા મિત્રો પાછા આવ્યા. મને થોડું આશ્ચર્ય થયું. મેં તેઓને પૂછ્યું, “આટલી જલદી હોટેલમાં જમીને પાછા પણ આવી ગયા?”\n\nમારી વાત સાંભળીને નૈનેશ બોલ્યો, “પાગલ થયો છું ? તને મુકીને અમે હોટેલમાં જમવાના હતા ? અમે આપણા પાંચે જણાનું ભોજન ત્યાંથી પેક કરાવીને લાવ્યા છે.”\n\nસચિન બોલ્યો, “ટોણપા, તારા વગર જમ્યા હોતને તો સવારે અમારા પેટમાં દુઃખ્યું હોત.”\n\nકેદારે પેકેટ ખોલી જમવાની પાંચ થાળી તૈયાર કરતા કરતા બોલ્યો, “હવે જમવા આવીશ કે એમાં પણ તારો પગ દુઃખાશે ? હું તને ના પાડતો હતો તોય તારે આમ કુદકા મારતા ટેકરી ઉતરવાની જરૂર હતી ?”\n\n\n\nમારી આંખમાંથી અશ્રુ વહી પડ્યા. એ દિવસે મને જીવનનું બીજું સત્ય સમજાયું કે આ દુનિયામાં મિત્રો વગર બીજું કઈ નથી. મેં ચાદરને એક તરફ ફંગોળતા કહ્યું... “લવ યુ મિત્રો...”\n\nએ જોઈ હેમંત તાડૂક્યો, “જો... જે... નહીંતર બીજો પગ પણ તોડી બેસીશ...”\n\nતેની વાત સાંભળી હું અશ્રુભીની આંખે ખડખડાટ હસી પડ્યો !\n\n",
      "duration": "3 mins",
      "category": "Inspirational"
    },
    {
      "id": 92,
      "title": "યાદગાર યાદેં",
      "story_name": "\"ગુડ મોર્નિંગ, નમ્રતા\" વહેલી સવારના મેથ્સ અને સાયન્સના ટ્યુશનમાં ખ્યાતિએ નમ્રતાને રોજની જેમ વિશ કર્યું. ટ્યુશન ક્લાસ શરૂ થવાને હજી ૧૦ મિનિટની વાર હતી. હજી નેહલ કેમ નથી આવી આજે ? ખ્યાતિ એ નમ્રતાને સવાલ હજી કર્યો જ અને નેહલ આવી ગઈ.\n\n\"શું વાત છે ?\" આજે હું લેટ થઈ ગઈ ! નેહલે પોતાની સ્કુટી પાર્ક કરતા કહ્યું.\n\n\n\nધોરણ ૧૦માં અભ્યાસ કરતી ત્રણ બહેનપણી ખ્યાતિ, નમ્રતા અને નેહલની ત્રિપુટીની છાપ જ કંઈ અલગ હતી. ત્રણેય દેખાવડી, ગોરી અને એટલી જ હોશિયાર ભણવામાં. . સાથે મસ્તીખોર પણ એટલી જ. સ્કૂલમાં તો યુનિફોર્મ પહેરવા સિવાય છૂટકોજ નહિ, એટલે તેઓ ટ્યુશનમાં ફેશનેબલ કપડાં પહેરવાનો શોખ પૂરો કરી લેતી હતી. \"ભણવા આવે કે ફેશન શૉમાં તે જ ખબર ના પડે\" એવી કમેન્ટ કરવાવાળા ચશ્મીશ મયુરને તો બરાબર સીધો કર્યો હતો. આજ પછી જો તારા કામ સાથે કામ ના રાખે તો ડબલ ચશ્મા લગાવવા પડશે તારે એવી વોરનિંગ આપી હતી ત્રિપુટી એ.\n\n\n\nએક દિવસે ત્રણેય વાતો કરી રહી હતી, કે યાર \"તીન તિગડા તો કામ બિગડા\" એવી આપણી લોકવાયકા છે. આપણી દોસ્તી હમેશા આવીજ અકબંધ રહેશે ને ? પણ હમેશા અપડેટ રહેતી નેહલ એ કહ્યું, નવી વાયકા પ્રમાણે \"તીન તિગડા તો કામ તગડા\" આથી આપણે કોઈ પણ જરૂરી એવું કામ સાથે જ કરીશું, એવી કોઈ ખોટી વાયકામાં નથી દોરાવું આપણે, ઓકે ? ઓકે. કરતી ત્રણેય સખી એ હમેશાં સાથે રહેવાનું વચન આપ્યું એક બીજાને.\n\n\n\nદસ મિનિટની વાર હતી ટ્યુશન શરૂ થવાને. ખ્યાતિ એ બ્રેકિંગ ન્યૂઝ આપ્યા કે કાલે ૨૭, જૂન, ૨૦૦૧ છે અને \"યાદે\" ફિલ્મ રિલીઝ થાય છે. ઋત્વિક રોશન મારો ફેવરીટ છે અને મારે કોઈ પણ હિસાબે એ ફિલ્મ ફર્સ્ટ ડે ફર્સ્ટ શોમાં જોવી છે. ટ્યુશન પતે એટલે નક્કી કરીશું બધું.\n\n\n\nટ્યુશન પછી ભેગા થયા ત્રણેય, નેહલ થોડી ખચકાઈ રહી હતી. ઘરેથી કદાચ ફિલ્મ જોવાની પરવાનગી ના મળશે. તે પણ સ્કૂલમાં રજા પાડીને તો નાજ મળે. અને ઘરે તો એસ.એસ.સી. બોર્ડની તૈયારી કરવાની હોય ટી.વી. પણ બંધ હતું. નેહલ કોઈ પણ હિસાબે સ્કૂલમાં રજા પાડવા તૈયાર ના હતી. આપણે રવિવારે ફિલ્મ જોવા જઈએ તો ? પ્રસ્તાવ મૂકી જોયો એણે, પણ ખ્યાતિની જીદ હતી કાલે એટલે બસ કાલે જ જવું. બધા એ પોત પોતાની ઘરે કેવી રીતે પરવાનગી લેવી એ વિચારી લેવું. ખ્યાતિનો ઋત્વિક ફેવરીટ હતો તો નેહલની કરીના કપૂર. ત્રણેય એ ઘરે કાલાવાલા કર્યા કે બસ એક દિવસ અમને પરવાનગી આપો પછી અમે આખું વરસ સખત મહેનત કરીશું અને બધું ધ્યાન ભણવામાં જ આપીશું. માતા પિતા એ પણ ટ્યુશનના કારણે વેકેશન પણ નથી લીધું દીકરીઓએ એમ વિચારી પરવાનગી આપી ફિલ્મ જોવાની.\n\n\n\nવલસાડમાં ત્યારે એક માત્ર સારું થિયેટર હતું \"ડ્રીમલેન્ડ થિયેટર\" બધા એ નમ્રતાની ઘરે ભેગા થઈ પછી એની મોપેડ પર જવાનું નક્કી કર્યું હતું. એમ તો વેહલી સવારે ટ્રાફિક પોલીસ ના હોય એટલે ટ્યુશન પૂરતી મોપેડ વાપરતી હતી નમ્રતા અને નેહલ. પણ આ ૧૨થી ૩ ના શૉમાં જવાનું હતું અને તે પણ ટ્રાફિક સિગ્નલવાળા મુખ્ય ચાર રસ્તા પસાર કરીને. નક્કી કરવામાં આવ્યું કે ક્રોસિંગ પાસે એક જણે ઉતરી જવું જેથી પોલીસની નજરમાં ના અવાય. પણ ફૂટી કિસ્મત. . ટ્રાફિક પોલીસે પકડી પાડયા એમને. મોપેડ સાઈડ પર કરાવી ચાવી લઈ લીધી. નેહલ તો હાર માની ગઈ હતી, મોપેડ એ ચલાવતી હતી અને પોલીસે કહી દીધું, \"તારા કરતાં તો આ મોપેડનું વજન વધારે છે એક તો, વાલીને લઇ આવી તમારું મોપેડ લઈ જજો.\" પણ નમ્રતાનો સ્વીટ સ્વભાવ કામ આવી ગયો. એણે પોલીસને ખૂબ મસ્કા માર્યા, અંકલ પ્લીઝ પ્લીઝ જવા દો. હવે ક્યારેય નઈ ચલાવીશું સ્કૂટર. નમ્રતાની અરજમાં એવું તો ભોળપણ અને સચ્ચાઈ હતી કે પોલીસ પીગળી ગયા અને એમને જવા દીધા.\n\n\n\nપછી સખીઓ ફિલ્મ જોવા ગઈ. પહેલી વખત દોસ્તો સાથે ફિલ્મ જોવાનો કંઇક અનેરો જ આનંદ હતો. અને એમાંય સુભાષ ઘાઈના સુમધુર ગીતો. ફિલ્મ ખૂબ જ માણી એમણે. \"બાતેં ભૂલ જાતી હૈ, યાદે યાદ આતી હૈ\" આ ગીત પાછળ તો ગાંડી થઈ ગઈ ત્રણેય પાગલ. ફિલ્મ જોઈ પછી તિથલ દરિયા કિનારે ફરવા ગઈ ઇના, મીના, ડિકા. . કુદરતને માણી રહી અને બસ નિરાંત થઈ ગઈ હતી મનમાં એક પ્રકારની. આજનો દિવસ ખૂબ યાદગાર હતો એમના માટે.\n\n\n\nબીજા દિવસે સ્કૂલમાં શિક્ષકગણને ખબર પડી ગઈ હતી કે વિદ્યાર્થીઓ શાળામાં રજા પાડીને ફિલ્મ જોવા જાય છે. કારણ કે એક બીજી શાળાના વિદ્યાર્થીઓ યુનિફોર્મ પહેરીનેજ ફિલ્મ જોવા ગયા હતા. જેથી એમના ક્લાસ ટીચરને પણ એવું લાગ્યું કે આ ખ્યાતિ, નેહલ અને નમ્રતા પણ ઘરે જણાવ્યા વગર ફિલ્મ જોવા ગઈ છે. મંજુલા ટીચર કે જે એમના ક્લાસ ટીચર હતા એમણે ખૂબ ખખડાવી નાખ્યા ત્રણેયને. અને કહ્યું કે તમારા વાલીઓને ફરિયાદ કરીશ હું. નેહલ એ હિંમત કરીને ટીચરને જવાબ આપ્યો કે ટીચર અમે ઘરેથી પરવાનગી લઇને ગયા હતા. અને આજ પછી અમે ક્યારેય સ્કૂલમાં રજા નહિ પાડીશું. પ્લીઝ અમને માફ કરી દો. ટીચર ને પણ હાશકારો થયો કે છોકરીઓ સમજદાર તો છે જે પણ કાર્ય કરે તે ઘરે જણાવીને કરે છે. બીજી વખત એવું ના થાય એની તકેદારી રાખવાનું જણાવી સમાજવિદ્યાનું પ્રકરણ શરૂ થયું ક્લાસમાં.\n\n\n\nઆ બાજુ ખ્યાતિ, નમ્રતા અને નેહલ પણ બધું ધ્યાન અભ્યાસ પર જ આપી રહી હતી હવે. અને દસમા ધોરણની પરીક્ષામાં સારા એવા ગુણ સાથે પાસ થઈ. અને આગળ પણ ભણી ગણીને ખ્યાતિ ઇન્ટર્ન સી.એ. બની, નમ્રતા કેશિયર અને નેહલ એક બેંકમાં ક્લાર્ક. ત્રણેયને આજે પણ એ દિવસ ખૂબ જ યાદગાર છે..",
      "duration": "4 mins",
      "category": "Inspirational"
    },
    {
      "id": 93,
      "title": "ફેરવેલ પાર્ટી",
      "story_name": "કોલેજનું છેલ્લું વર્ષ પૂર્ણ થવાની આરે હતું, જોત-જોતામાં અભ્યાસના આ ચાર કયાં વીતી ગયાં એ જ ખ્યાલ ના રહ્યો, ધીમે - ધીમે વર્ષો, મહિનાઓ, અઠવાડિયા અને દિવસો વીતવા લાગ્યાં, અને આવ્યો અમારી ફેરવેલનો દિવસ.\n\n\n\nભગવાન પાસે જાણે મેં બાર્ગેનિંગ શરૂ કર્યું હોય તેવું મને લાગી રહ્યું હતું. હું મનોમન ભગવાનને એટલી જ પ્રાર્થના કરતો રહ્યો કે..\" હે ભગવાન મને મારા બેસ્ટ ફ્રેન્ડસ સાથે રહેવા હજુ થોડાક વધારે દિવસો આપી દે.! દિવસો ના આપે તો કંઈ નહીં, થોડીક કલાકોજ વધારે આપી દે. કલાક ના આપે તો કંઇ નહીં, થોડી મિનિટો જ વધારે આપી દે !\" - આમ ભગાવન પાસે મેં લાઈફમાં પહેલીવાર સીરીયસ થઈને કંઈક માગ્યું હશે.\n\n\n\nજ્યારે અભ્યાસ માટે આવ્યાં ત્યારે એક કોરી પાટી જેવો હું હતો, મારી કોલેજનાં અધ્યાપકો, મિત્રો, સિનિયર, સ્ટાફ વગેરે એ આ કોરી પાટી પર અલગ - અલગ પ્રકારનું સર્જન કર્યું. જે હકીકતમાં તેઓએ મારું જ સર્જન કરેલ હતું. એક નાના એવા છોડને સીંચીને તેઓએ એક ઘટાદાર વૃક્ષનું નિર્માણ કર્યું હતું.\n\n\n\nફેરવેલ પાર્ટી પત્યા બાદ હું હાથમાં રીલિવ ઓર્ડર લઈને, ખભે બેગ લગાવીને, બને હાથમાં થેલા લઈને શૂન્યમન્સક બનીને ચાલતો થયું.ગઈકાલ સુધી જે મારું પોતાનું કે જેને હું મારું કે મારા ગણતો હતો, એ બધાજ એકજ પળમાં અજાણ્યા બની ગયાં હોય એવું લાગતું હતું. કોલેજના ગેટથી કેમ્પસ ગેટ સુધી પહોંચતા જાણે મેં વિતાવેલા ચારે - ચાર વર્ષો મારી આંખો સામે ખડા થઈ રહ્યાં હોય તેવું લાગી રહ્યું હતું.\n\n\n\nએકદમ તોફાની, બાળક જેવો સ્વાભાવ, નીતિમત્તામાં ઝીરો, ફિકરની ફાકી કરીને પી જવાવાળો, કોલેજ અસાઈમેન્ટનાં સબમિશનમાં બધાથી લેટ, હંમેશાં છેલ્લી બેન્ચની શોભામાં વધારો કરનાર, કાયમિક મોજ મસ્તી કરનાર, એક પણ વાત કાને ન ધરનાર હું જાણે આજે મારી અંદર એકાએક માનવતાં ઉભરાય હોય તેવું લાગી રહ્યું હતું. હવે એ મિત્રોને હું ક્યારે મળીશ આ પ્રશ્ન મારા માનસ પટ્ટ પર રમ્યા કરતો હતો.\n\n\n\nએવામાં મારા બે ખાસ મિત્રો પાછળથી દોડીને આવ્યાં અને મને બાથ ભરીને ધ્રુસકે - ધ્રુસકે રડવા લાગ્યાં, કદાચ એ લોકોને મેં પહેલીવાર રડતાં જોયા હશે. કારણ કે જિંદગીમાં અમે ક્યારેય પણ સીરીયસ થયાજ ન હતાં, આ જોઈ જાણે એક ચેકડેમનાં બધાં જ દરવાજા ખુલ્લા મુકવામાં આવે અને જેટલો પાણીનો ધોધ પડે, એટલા જ ધોધ સ્વરૂપે મારા હદયમાં રહેલું દુઃખ બહાર આવતાં, મેં જે મારી લાગણીઓ પર અત્યાર સુધી જે કન્ટ્રોલ રાખેલ હતો એ ગુમાવી બેઠો. અને અમે ત્રણેય મિત્રો કેમ્પસની વચ્ચોવચ્ચ કોઈપણ પ્રકારના ડર વગરજ એકબીજાને વળગીને માત્ર બસ રડતાં જ રહ્યાં.\n\n\n\nમિત્રો આ મારી કોલેજ લાઇફનોજ એક પ્રસંગ છે, મેં મારા મિત્રો સાથે વિતાવેલા બધાં જ દિવસોમાંથી આ દિવસ મારા માટે ખરેખર યાદગાર છે, કદાચ આ વાંચીને તમને પણ તમારી ફેરવેલ પાર્ટી તથા મિત્રો પણ યાદ આવી ગયાં હશે કદાચ તમારી આંખોમાં આંસુ પણ આવી ગયાં હશે....હે.!...ને...!\n\n",
      "duration": "2 mins",
      "category": "Inspirational"
    },
    {
      "id": 94,
      "title": "તારા એક ડગલાનું ઓશિયાળું",
      "story_name": "તારા એ એક ડગલાનું ઓશિયાળું આ નસીબ\n\nજો જે ક્યાંક પાંદડું રહી ના જાય આડુંને આડું\n\n\n\nગુરુવારે સાંજે ૭ વાગ્યાની આસપાસ જોબ ઘરે આવ્યો અને નાહીધોઈને ફ્રેશ થઇને બેઠો. શાંતિ હતી હતી પણ મનમાં હજું એ બપોરનાં બ્રેકમાં થયેલી વાતો ફરતી હતી. દિલમાં અરેરાટી હતી એવા જીવતા મરેલા અને જિંદગીમાં કોઈપણ લક્ષ્ય વગર જીવતા માણસો માટે. એ લોકોના એકને એક વિચારો મનમાં દરિયાના મોજાની જેમ અથડાયા કરતા હતા. વિચારોની ભરતી આવ્યે જ જતી હતી અને એ સવાલો, એ વિચારોના ઓટરૂપી જવાબને શોધવાનો પ્રયત્ન કરતો હતો.\n\n\n\nએ લોકોને પોતાની અનમોલ ઝીંદગીની કઈ જ નહિ પડી હોઈ ? એ લોકો માટે શું રૂપિયા જ ખુશીનો પર્યાય હશે ? જવાબદારી બધાને હોય છે પણ એ પોતાના પેશન પ્રમાણે વર્તીને પૂરી ના કરી શકે ? ગધા-વૈતરું જ એમની જિંદગીનું લક્ષ્ય ? જે કંપનીમાં કામ કરે એ જ કંપનીને પાછળથી ગાળો આપવાની ? જો એ લોકોને પોતાની જિંદગીમાં આટલા બધા અફસોસ હોય અને નાખુશ હોય તો કેમ પોતાના દિલને ગમતું કામ નહિ કરતા હોય ? ક્યારેય એમને એમનું દિલ નહિ કહેતું હોય કે બસ થયું હવે, પણ હવે હું મારા દિલની ખુશી માટે જ બધું કરીશ. મારા સપના પણ પુરા કરીશ અને એ સપનાઓથી જવાબદારીઓ પણ પૂરી કરીશ. આવા ઘણા બધા સવાલ ઉભા થતા હતા એ લાશ સમાન લોકો માટે.\n\n\n\nએ વાત જેને મારા મનને હચમચાવી નાખ્યું એ એમ હતી કે બપોરે બ્રેકમાં હું મારા સાથી કર્મચારીઓ સાથે કંપનીની બહાર પાનની દુકાને ગયો. એ કંપનીને જોઈન કર્યે હજુ એક અઠવાડિયું જ થયું હતું અને નવા-નવા મિત્રો બન્યા જેમની જોડે હું કામ કરતો એ બધા સાથે જ હતા. કંપનીએ બોસ્ની જી-હજૂરી કરતા એ લોકો બહારથી સાવ અલગ હતા. તેમનો સાચો રંગ ત્યાં પાનની દુકાને જ જોવા મળતો. બધા પોતપોતાની રીતે એકબીજાની ખેચતા હતા.એ લોકો પોતાના બોસની ઉતારતા હતા જે લોકો એ સવારે તેમને માથું નમાવીને ગૂડ મોર્નિંગ કહ્યું.\n\n\n\n“અરે આજ તો તારો માલિક તારા વખાણ કરતો હતો, શું જાદુ કર્યો વળી તે” કોઈ એમ્પ્લોયી એ બીજા એમ્પ્લોયીને કહ્યું.\n\n“અરે લા શું જાદુ, કામ કરીને આલીએ તો વખાણ તો કરે જ ને, પણ સાલો વખાણ જ કરે છે નોટ કાઢવાની આવે ત્યારે બસ વખાણ કરીને વાત ફેરવી નાખે” અફસોસ અને નાખુશ ચેહરા સાથે જવાબ આપ્યો.\n\n“તો જોબ ફેરવી નાખો ને” મેં વચ્ચે ટાપસી પૂરી.\n\n“તું હજુ Iઇન્ટર્ન છે ને જવાની વાત કરે છે, થોડોક ટાઈમ રે બધી ખબર પડી જશે.” કોઈ એ જવાબ આપ્યો.\n\n“પૈસા કમાવાની વાત સાચી પણ કામ ન ગમતું હોય તો ના કરાય ને” મેં ચર્ચા ને આગલા વધારી.\n\n“કોને કહ્યું કામ નથી ગમતું.”\n\n“જો સાચે જ કામ ગમતું હોત તો બોસની મજાક ના કરત અને સેલેરીને માટે આમ અફસોસ કરત”\n\n“તું કામ કર પગાર આવશે અને પૈસા આવશે પછી તું પણ પૈસાનો પૂજારી થઇ જઈશ”\n\n“ના, એવું તો નહિ જ થાય કેમ કે મને પણ નથી ખબર હું અહી ક્યાં સુધી છુ. નવું નવું છે કામ ગમે છે એટલે કામ પણ કરું છુ ને સાથે સાથે અનુભવ પણ મેળવું છુ.”\n\n“હા બસ અનુભવ મેળવી લે, એક વર્ષ પછી જો જે ”\n\n“કોને જોયા છે આગલા વર્ષો, આજનોજ દિવસ છે જેમાં બધું કરવાનું છે”\n\n“સારું સારું ચલો બહુ ફીલોસોફી થઇ ગયી, અંદર જઈ હવે” કોઈએ કહ્યું જે લોકોને કદાચ કંટાળો આવતો હતો અથવા તો સાચી વાત ખુચતી હતી.\n\n\n\nબધા લોકો અફસોસ સાથે કામ કરતા હતા એ પણ છેલ્લા ચાર પાંચ વર્ષથી અને એમને પણ ખબર હતી કે મારે આ નથી કરવું તો પણ કરતા હતા. બપોર પછીના સેશનમાં મારો કામમાં જીવ લગતા નહોતો એ લોકોના વિચાર પરથી એમના પર દયા આવતી હતી. જેમ તેમ કરી કામમાં મન લાગ્યું, પણ ઘરે જાયે ને વળી પાછા એ જ સવાલો મનમાં. બધા સાલા રોબોટ અને કમ્પ્યુટરની સામે મશીનની જેમ બેસી રહેતા હતા. પરિસ્થિતિનો શિકાર હતા કે પછી ડરતા હતા આગળનું ડગલું ભરવામાં. એમની વાતો પરથી એટલું તો નક્કી કરી લીધું કે આગલા ૩ વર્ષોમાં એમના જેવું તો નથી જ બનવું. કઈ નહિ કરું તો ચાલશે પણ પાનના ગલ્લે ઉભા રહીને એ લોકોની જેમ અફસોસ તો નહિ જ કરું.\n\n\n\nઘડીવાર તો વિચાર આવ્યો કે હું એમની જગ્યાએ હોત તો શું કરત ? પણ તરત દિલ એ જવાબ આપી દીધો કે તારા સપના તને જ ક્યે ને એ કરજે. અને એ જ સપનાઓને પુરા કરજે. બસ સમય નીકળતો ગયો ૨ મહિના જેવું કંપનીમાં કામ કર્યું અને આજે છેલ્લો દીવસ હતો કંપનીમાં જેની કોઈને ખબર ના હતી. બસ અચાનક બાય બાય કેવાનું હતું. બપોરે એજ જગ્યા એ ગયો અને કીધું,\n\n“ચાલો આવજો મળીયે પછી”\n\n“કેમ લા ? ના ફાવ્યું જે અમે ૨ વર્ષથી વિચારીયે અને તું બે મહિનામાં જ મુકીને જાય છે”\n\n“એના માટે સપનાઓ પુરા કરવાનું જુનૂન જોઈએ”\n\n\n\nબધા એ ખોટું સ્મિત આપીનેબાય બાય કહ્યું. મેં મનમાં કીધું જાવ સડતા રહો હું તો મારા રસ્તે મારા મનનું કીધું કરવા જાવ છુ.અને નીકળી ગયો એ અજાણી સફરમાં.\n\n\n\nજો કે આપણી આજુબાજુ આવા માણસો હોવા જરૂરી છે. આવા લોકોના અફસોસ અને મરેલી ઝીંદગીથી આપણને આપણા સપનાને યાદ કરવાતા રહે અને એ લોકો ના એવા કચરા જેવા વિચારથી આપણી સપના પૂરી કરવાની ઝીદ વધતી રહે, એ સપના પુરા કરવાની ઝંખના વધતી જાય.",
      "duration": "4 mins",
      "category": "Inspirational"
    },
    {
      "id": 95,
      "title": "સ્મોકિંગ",
      "story_name": "મિત્રો આપણાં જીવનમાં ઘણીવાર આપણે ગેર માર્ગે દોરાય જતાં હોઈએ છીએ, અને જો આપણને કોઈ એ ગેરમાર્ગેથી પાછા ન વાળે. તો આપણો અસ્ત થઈ જાય છે એટલે કે આપણું અસ્તિત્વ કે વજૂદ ના બરાબર બની જાય છે.\n\n\n\nઆવું જ મારી સાથે બનેલ હતું, મેં ધોરણ બાર સુધી એકદમ ગંભીરતાથી અભ્યાસ કર્યો, સારા એવા ટકા આવ્યાં, આથી મને ભાવનગર નર્સિંગ કોલેજ ખાતે એડમિશન પણ મળી ગયું..આથી હું રાજીખુશીથી ભાવનગર જઈને મારો અભ્યાસ શરુ કરી દીધો, રાબેતા મુજબ મારો અભ્યાસ પણ શરૂ થઈ ગયો, અને મેં મારું બધું જ ધ્યાન ભણવામાં કેન્દ્રિત કરી દીધેલ હતું...!\n\n\n\nપણ મિત્રો કહેવાય છે કે જો તમારી સંગત સારી હોય તો તે તમને ચાંદ સુધી પહોંચવામાં પણ સફળતા આપાવે છે, અને જો ખરાબ સંગત મળી જાય તો તમને જહનમમાં પણ સ્થાન નથી મળતું, આવું જ કંઈક મારી સાથે બન્યું, મારા નસીબ કદાચ નબળા હશે.આથી મને પણ બુરી સંગત મળી ગઈ.અને મારામાં પણ એવાં બધાં બદલાવો આવ્યા કે જે મારો પરિવાર ક્યારેય પણ ગ્રાહય રાખે તેમ ન હતાં, મારામાં ઘણી કુટેવો આવી ગયેલ હતી, જેમાં સ્મોકિંગ, ડ્રિંકિંગ, તમાકુ, પાન - માવા ખાવા વગેરેનો સમાવેશ થયેલ હતો, ધીમે ધીમે દિવસો, અઠવાડિયા, મહિનાઓ અને વર્ષ વીતવા લાગ્યાં, અને આ બધી કુટેવો મારી અંદર જાણે ઘર કરી ગઈ હોય તેવું લાગી રહ્યું હતું.\n\n\n\nએક દિવસ હું જે હોસ્પિટલમાં નાઈટ શિફ્ટ કરતો હતો, તે હોસ્પિટલના સાહેબ મને એકવાર સ્મોકિંગ કરતાં જોઈ ગયાં, જે બાબતનો મને જરાપણ અંદાજો હતો જ નહીં, એ જ દિવસે રાતે હું જ્યારે હોસ્પિટલે પહોંચ્યો તો સાહેબે મને એક બુક આપી.\"ગાંધીજીનું જીવન ચરિત્ર\" અને મને કહ્યું કે આ બુક કાલે વાંચીને આવજે.\n\nબીજે દિવસે મારી નાઈટ શિફ્ટ શરૂ થઈ એ પહેલાં હું સાહેબને મળ્યો, અને સાહેબે મને સમજાવતાં કહ્યું કે,\n\n\"રાહુલ ! આ ઉંમર જ એવી છે કે વ્યક્તિ પૂરેપૂરી રીતે યુવાનીના રંગે રંગાઈ જતાં હોય, ગેરમાર્ગે દોરાય જતાં હોય છે, અમુક પ્રકારની કુટેવો પણ પડી જતી હોય છે, જેમ તને સ્મોકિંગ કરવાની ટેવ છે.!\" - આ સાંભળી મને નવાઈ સાથે આશ્ચર્ય પણ થયું.\n\n\n\n\"ના ! સાહેબ ! મને કોઈ સ્મોકિંગ કરવાની ટેવ નથી.!\" - મેં મારો બચાવ કરતા કહ્યું.\n\n\"રાહુલ ! મેં તને ગઇકાલે જ મારી પોતાની આંખોથી સ્મોકિંગ કરતાં જોયો હતો, અને મેં આ \"ગાંધીજીના જીવન ચરિત્ર\" વાળી બુક એટલાં માટે આપી હતી કે તારામાં સાચું બોલવાની હિંમત આવી જાય.!\" - સાહેબ મારી આંખોમાં આંખો પરોવીને બોલ્યાં.\n\n\"હા ! સાહેબ ! તમારી વાત સાચી છે..મને સ્મોકિંગ કરવાની ટેવ છે.!\" - હું લાચાર અવાજે બોલ્યો.\n\n\"રાહુલ ! એમાં તારો કોઈ વાંક નથી, તારી જિંદગી છે, એ તારે કેવી બનાવવી છે, એ તારે નક્કી કરવાનું છે, આ સમય જ એવો છે કે આપણાં પર થોડીઘણી અસર થતી જ હોય છે, હું જ્યારે એમ.બી.બી.એસ કરતો હતો, ત્યારે મને પણ આવી જ કુટેવ પડી હતી.અને મને મારા જ એક પ્રોફેસરે ત્યાંથી પાછો વાળેલ હતો, જયારે મેં તને આવી રીતે સ્મોકિંગ કરતાં જોયો, તો જાણે તારી અંદર મારી દસ વર્ષ પહેલાંની મારી જાતને જોઈ રહયો હોય તેવું મને લાગી રહ્યું હતું, મારા પ્રોફેસર તો મને સારા અને સાચા રસ્તે લાવવામાં સફળ રહ્યાં હતાં, હું તારા કેસમાં કેટલો સફળ થઈશ, એ મને ખબર નથી.!\" - આટલું બોલી સાહેબ સહેજ અટકયા અને મારી સામે એકીટશે જોવા લાગ્યાં.\n\n\n\n\"સાહેબ ! મારી ભૂલ મને સમજાય ગઈ.! હું તમારો પ્રયત્ન વ્યર્થ નહીં જવાં દઈશ.અને તમે પણ તમારા પ્રોફેસરની જેમ કોઈને સારા અને સાચા રસ્તે લાવવામાં સફળ જ થશો, હું આજ પછી ક્યારેય પણ સ્મોકિંગ નહીં કરીશ અને મારામાં આ સિવાય અન્ય જેટલી કુટેવો છે, એ બધી જ છોડી દઈશ.\" - આંખમાં આંસુ સાથે હું બોલ્યો.\n\nઆ સાંભળીને સાહેબની આંખોમાં પણ હરખનાં આંસુ આવી ગયાં, અને ત્યારથી માંડીને મેં આજસુધી ક્યારેય પણ સ્મોકિંગ કર્યું નથી.\n\n\n\nમિત્રો, અહીં મેં મારી સાથે જે ઘટનાં બની હતી, તે વર્ણવી છે. જેના માટે મારે હિંમતની પણ જરૂર હતી. જે મને મારા સાહેબે જ આપી હતી, જો કદાચ એ સમયે સાહેબે મને રોક્યો કે પાછો વાળ્યો ન હોત તો કદાચ આજે ટી.બી થઈ ગયો હોત, એમાં કોઈ નવાઈ નથી, આમ મારા સાહેબ મારા માટે એક પ્રેરણાનો સ્ત્રોત બની ગયાં, અને મારા યુવાનીના મુક્ત મને વહેતાં ઝરણાને એક ચોક્કસ દિશા બતાવી. જેનો હું અહીં આભાર માનુ એટલો ઓછો છે.",
      "duration": "3 mins",
      "category": "Inspirational"
    },
    {
      "id": 96,
      "title": "હું છું ને",
      "story_name": "જ્યારે જ્યારે મારે સ્કૂલમાં કોઈની સાથે બોલાચાલી થતી ડેડી સામે મોં ઢીલું કરી ફરિયાદ કરતી, તો ડેડી કહેતા, 'કંઈ વાંધો નહી ! હું છું ને..' પછી બાપુડી કોઈની તાકાત છે આપણી સામે આવે.. એવો રોફ વધી જતો હતો. પરીક્ષા પછી પેપર સારું ન જાય તો ડેડી સમજી જતાં માથે હાથ ફેરવી કહેતા, હું છું ને.. ઇવન રિઝલ્ટ લેવા જતાં પણ ડરી રહી હતી. તો એમણે સમજાવ્યું કે, 'બેટા જે થશે જોયું જશે, થઈ થઈ ને શું થશે ? ઓછા માર્કસ આવશે એમાં ડરવાનું શું ? હું છું ને ?' અને મારામાં હિંમત આવી જતી હતી. ચહેરા પર ખુશીની લહેર પ્રસરી જતી.\n\n\n\n એકવાર મને યાદ છે, હું કોઈ છોકરાના પ્રેમમાં પડી હતી ત્યારે કોઈ વાત પર અમારે બોલાચાલી થઈ ગઈ હતી. હું એના સાથે વાત કરવા પણ નહોતી માંગતી. ડેડીને કહેવાની હિંમત નહોતી થતી. મારા હાવભાવ પરથી સમજી ગયા હતા ડેડી, હું કોઈની મોહજાળમાં ફસાઈ છું. એમણે પુછપરછ કરતા વાતવાતમાં જાણી લીધું ને કહ્યું હતું, 'ચિંતા ન કર બેટા, હું છું ને.' ને મારામાં હિંમત આવી ગઈ બધું આપોઆપ સોલ્વ થતું ગયું.\n\n\n\n પછી તો ડેડીના કહ્યાં મુજબ એકવાર એક છોકરા સાથે જોવાનું ગોઠવાયું. છોકરો ભણેલો ગયેલો હોશિયાર. મને ઓછો ગમ્યો, ડેડી સમજાવવા પ્રયત્નોકરવા લાગ્યાં, પણ હું આ વખતે મક્કમ હતી. મારી પસંદગીના છોકરા સાથેજ લગ્ન કરવા. ડેડી ખૂબ ગુસ્સે ભરાયાં, વઢ્યાંપણ ખરા. પણ હું મક્કમ હતી, ડેડીનું પણ કંઈ ન ચાલ્યું. હું ઉદાસ.. ડેડી ઉદાસ... વાતાવરણ ગંભીર થતું ગયું. રોજ સાંજે ડેડી ઓફિસથી આવે ને ઘરમાં એક જ ચર્ચા. વિવેક... હું તો બસ કંટાળી ગઈ હતી. એક દિવસ ડેડી જમી પરવારી મારી રૂમમાં આવ્યા. કહ્યું, 'જો મીનું બેટા તારી જિંદગી છે, તારે જે નિર્ણય લેવો લઈ શકે છે, પણ એકવાર આંખ બંધ કરીને વિચાર તેં જાતે જે છોકરો પસંદ કર્યો એની સાથે તારે રકઝક થઈ હતી. હવે તું અમારું માની વિવેક સાથે લગ્ન કરીશ તને કોઈ જ તકલીફ નહી આવે. એ મારી જવાબદારી છે. હું છું ને ?' બસ આ ત્રણ શબ્દો મારા જીવનને બદલવા માટે કાફી હતાં. હું તરત બોલી ઉઠી 'હા તમે છો ને !'\n\n\n\nવિવેક સાથે લગ્ન ગ્રંથિ જોડાઈ. હું સાચે જ ખૂબ ખુશ હતી. સમય નીકળતો ગયો. એક દીકરી ને દીકરો. દીકરાને સ્કૂલની બાબતે એકવાર વિવેક સાથે થોડીક જીભાજોડી ચાલી. એમાંથી ઘરમાં મહાભારત રચાયું. એના પેરેન્ટ્સ પણ એક તરફી થતાં દેખાવા લાગ્યાં. હું એકલી પડી ગઈ હતી. ડેડી યાદ આવી ગયા. આંખો બંધ કરી વિચારવા લાગી ડેડી હું એકલી પડી ગઈ છું, જોયું તમે કહેતા હતા ને કે કોઈ તકલીફ નહી આવે. મારી જવાબદારી છે.! તો પણ થયું ને.? ને એક અવાજ આવ્યો.. 'હું છું ને !' બસ એ ત્રણ શબ્દના યાદથી ગુસ્સો ન જાણે કેમ ઓગળી ગયો ? બધું જે ધૂંધળું હતું એ ઉજળું લાગ્યું. મનમાંથી રાગ દ્રેશ એકાએક ખતમ થઈ ગયાં. નથી કોઈ વેર ભાવ કે નથી ચિંતા. કદાચ જો એ શબ્દ ના હોત તો ? જીવવું અને જીતવું મુશ્કેલ થઈ પડત.\n\n\n\nસમય સાથે ઉંમર પણ વહેતી નીકળી. ડેડી-મમ્માની પણ ઉંમર ખાસી થઈ ગઈ હતી અને એકવાર અચાનક મમ્માની તબિયત બગડી. દોડધામ થઈ ગઈ. એટેક આવતા હૉસ્પિટલાઈઝ કરવી પડી. સિરિયસ થઈ ગયેલી મમ્માને જોઈ ભાઈ પણ આકળવિકળ થઈ ગયો હતો. ડેડીના હોશ ઉડી ગયેલા. મેં પહેલી વાર ડેડીને ચિંતામાં જોયા. હંમેશા માથે હાથ ફેરવી ખુશી આપનાર ડેડી આજે ચિંતિત બની એક ખૂણામાં ઉભાં હતાં. ડેડીની તકલીફ મારાથી ન જોઈ શકાઈ. હું એમની પાસે ગઈ . ખભે હાથ મૂકી પુછ્યું, 'શું હું આપના માટે કંઈ પણ કરી શકું ?' એમણે મારા તરફ સજળ નયને દ્રષ્ટિ ફેરવી અને કંઈ ન બોલી શક્યા. એમની આંખો ઘણુંબધું કહી રહી હતી.. મેં કહ્યું, 'હું છું ને ?' એ ત્રણ શબ્દોએ એમના ડગમગ થતાં પગમાં તાકાત ભરી દીધી. અને બોલી ઉઠ્યાં, 'હા તું છે ને ? હવે આ દુનિયામાં મારાથી મજબૂત અને શક્તિશાળી વ્યક્તિ કોઈ નથી..'\n\n\n\nડેડી કહેતા, તું મુંઝાય મને ખબર છે. પણ હું છું ને ખબર છે મને.. જિંદગીની સમસ્યાઓથી ડગી જાય છે પણ પણ ચિંતા ન કર હું છું ને ? હશે.. ભલેને રહી કાંટાળી કેડી.. હું પુષ્પોની ચાદર બિછાવીશ.. હું છું ને.. રુહાના આ ત્રણ શબ્દો કાફી છે મારી રક્ષા કાજ.",
      "duration": "3 mins",
      "category": "Inspirational"
    },
    {
      "id": 97,
      "title": "સ્વયંશિસ્ત",
      "story_name": "શિક્ષક તરીકે મારી નોકરીનો પહેલો દિવસ. અંગ્રેજી વિષય, ગરમ લોહી, ભણાવવાનો ચસ્કો - આ ન્યાયે આખો તાસ સંપૂર્ણ અંગ્રેજીમાં ભણાવ્યું. બાળકો છેક સુધી શાંતિથી સાંભળતા હતાં. એમની સજાગતા, નિષ્ઠા અને એકાગ્રતા પર મને માન થઈ આવ્યું. મારો તાસ જોવા મારા ક્લીગ્સ પણ ડોકિયું કરી ગયેલાં. તાસ પૂરો થતાં હું રૂઆબભેર ઓફિસમાં પરત ફર્યો. \" કેવો રહ્યો અનુભવ? \", અમારા એક પીઢ શિક્ષક જીતુભાઈએ પૂછ્યું. \" ક્વાઇટ વેલ. બધાં જ વિદ્યાર્થીઓને મારુ શિક્ષણકાર્ય ખૂબ જ પસંદ પડ્યું\", મેં જુસ્સાથી જવાબ આપ્યો. \" એ કેવી રીતે ખબર પડી?\",બીજા એક સાથી શિક્ષક દિલીપભાઈએ પૂછ્યું. \" બધા એકદમ શાંતિથી અને રસપૂર્વક સાંભળતા હતા એ પરથી\", મેં ઝડપથી જવાબ આપ્યો. \" માફ કરજો પણ એ ગભરાઈ ગયાં હતાં\",મારી માન્યતાને કડડભૂસ કરતા જીતુભાઇ બોલ્યા. \" મને અંગ્રેજી બોલતો જોઈને?\", હું હવે થોડું સમજી ગયો. \" એક્ઝેટલી \", આ વખતે જીતુભાઈ અંગ્રેજીમાં બોલ્યા. \" તો સાઈઠ- ચાલીસનો રેશિયો રાખું?\", મેં જરા બાંધ- છોડ સ્વીકારીને કહ્યું. \" ના એંશી-વીસ રાખો તો સારું\" , મનોજભાઈ બોલ્યા. \" અચ્છા, એંશી અંગ્રેજી અને વીસ ગુજરાતી\", હું હસતાં-હસતાં બોલ્યો. \" ના, ઊલટું\", એકસાથે બાકીનો સ્ટાફ બોલ્યો ને મારો પહેલો દિવસ આ યાદ સાથે પૂરો થયો.\n\n\n\nબીજા દિવસે જેવું ગુજરાતી શરૂ કર્યું એટલે બાળકોને હું એમની જ પ્રજાતિનો હોવાનો અનુભવ થયો! બધા જ બાળકોએ વર્ગની બહાર કાઢેલા ચપ્પલ અસ્ત-વ્યસ્ત હતાં. મને બાળકોને ખિજાઈ જવાની ઈચ્છા થઈ પણ પછી થયું કે લાદેલી શિસ્ત તો કોઈને પણ ના ગમે. હું જાતે જ પગથિયાં ઉતારીને ચપ્પલ ગોઠવવા લાગ્યો. મને જોઈને બે-ચાર છોકરાઓ આવ્યા અને કહેવા લાગ્યા, \" સાહેબ, તમે રહેવા દો. અમે કરી નાખીશું.\" મેં એમને જોડાવાની છૂટ આપી પણ કામ બંધ ન કર્યું. પેલો પ્રયોગ સફળ! બીજા દિવસે બાળકોને ભણાવવાના બદલે પ્લાસ્ટિકના ગેરફાયદાઓ સમજાવ્યા અને બાળકો પાસેથી એક મહિનામાં પ્લાસ્ટિકનો ઉપયોગ ઘટાડવાનું વચન માંગ્યું, બહારના રેડીમેઈડ પેકેટ્સને બદલે ઘરનો નાસ્તો કરતાં કર્યાં.\n\n\n\nપણ પહેલા દિવસે મારા જોડે એક ખૂબ જ રમુજી ઘટના બની હતી. હું સાવ નાની ઉંમરમાં નોકરીએ લાગ્યો હતો એટલે મારા અને અમુક પાયો પાકો કરી રહેલા દસમા ધોરણના વિદ્યાર્થીઓ વચ્ચે દેખાવમાં ખાસ તફાવત ન લાગે. હું બસમાં આવી રહ્યો હતો. એક વિદ્યાર્થી જે ઘણા સમયથી ગેરહાજર રહેતો હતો એ પણ બસમાં હતો.\n\nમને જોઈને પૂછ્યું , \"સ્કૂલે જાવ છો?\"\n\nમેં કહ્યું, \" હા .\"\n\n\"હું નિયમિત આવતો નથી. પણ આજે એક નવો સાહેબ આવવાનો છે એટલે આવ્યો ..\", એ બિન્દાસ બોલ્યો.\n\n\" એમ \", મેં હવે બધું સમજી જતા કહ્યું.\n\nસ્કૂલે પહોંચી ગયા બાદ એ તો મને જ્યારે હું ઓફિસમાં જવા જતો હતો ત્યારે પણ કહેતો હતો, \" ત્યાં ક્યાં જાય છે? એ તો સાહેબોની ઓફિસ છે.\"\n\n\" હમણાં આવું \", કહીને હું માંડ અંદર ગયો.\n\nજ્યારે હું તાસ લેવા ગયો ત્યારે તે બિચારાની પરિસ્થિતિ જોવા જેવી હતી.\n\nઅને મારા મનમાં ગુંજી રહ્યાં હતાં બી એડના છેલ્લા દિવસના મારા આચાર્યશ્રીના શબ્દો,\" શિક્ષક સૌપ્રથમ તો અમસ્તા-અમસ્તા વહાલો લાગવો જોઈએ, શિક્ષક પારદર્શક હોવો જોઈએ, શિક્ષક પોતે આજીવન વિદ્યાર્થી હોવો જોઈએ, સ્વયંશિસ્તમાં માનતો હોવો જોઈએ અને ત્યાં છોકરાઓ એ વિચાર તંદ્રામાંથી બહાર કાઢતા મને કહ્યું, \" સાહેબ, પાકી બુક બનાવવાની કે?\"",
      "duration": "3 mins",
      "category": "Inspirational"
    },
    {
      "id": 98,
      "title": "અભાગણી",
      "story_name": "વિક્તા આજે ખુશ છે, તેના ઘરે મા લક્ષ્મીરૂપી દીકરીનું આગમન થાય છે. તેનો પતિ માયુસ કોઇ કંપનીના કામ અર્થે બહાર ગયેલો હોય છે, બધાં માયુસની રાહ જુએ છે, તેને આ સમાચાર મળતાંની સાથે તે ગાંડોતૂર બની જાય છે, તેનાં નેણ દિકરી ને જોવા તરસતાં હોય છે, તે ઘરે આવવા નીકળે છે.\n\n\n\nવિક્તાના ઘરમાં આજે આનંદનો માહોલ છે,પણ એક સમાચાર જે આનંદને શોકમાં બદલી નાંખે છે. માયુસ જ્યારે ઘર પાછો ફરે છે, ત્યારે તેની કાર ટ્રક સાથે ટક્કરમાં આવતાં એક્સિડન્ટ થાય છે, તેને હોસ્પિટલ ખસેડવામાં આવે છે, ત્યારે માયુસની માતા આવનારી દિકરીને \"હટ મુઈ અભાગણી\" આવતાની સાથેજ મારો દિકરો ખાઇ ગઈ'', એમ કહીને આવનારી દિકરીની અવગણના કરે છે. વિક્તા તેની સાસુમાને બોલતાં અટકાવતાં કહે છે કે ખબરદાર મા મારી દિકરીને અભાગણી કહી છે, એતો મારું ખુન છે, માયુસનું હરતુ ફરતુ હદય છે, મારો પડછાયો છે, મારી દીકરી મારી પરી માટે તો મેં અને માયુસે સપનાં સજાવ્યાં હતાં, એનાં આવવાંથી તો એના પિતા બચી ગયાં છે, કોઇ મદદગાર મળી જતાં તે મરતાં મરતાં બચી ગયાં છે.\n\n\n\nવિક્તા તેની આવનારી દિકરીનો આભાર માને છે, માયુસ પણ દિકરીને જોતાંની સાથે તેને છાતી સરસી ચાંપીને ચુંબનથી નવડાવે છે. આવનારી અભાગણી દિકરી એજ પોતાના પિતાનું જીવન બદલી નાંખે છે. માયુસ ની માતાને આવનારી દીકરીને અભાગણી બોલ્યાનું ભારાભાર દુ:ખ થાય છે. માયુસની માતાને બોલેલા વેણ પાછાં લેવા પડે છે.",
      "duration": "1 mins",
      "category": "Inspirational"
    },
    {
      "id": 99,
      "title": "સમોસા",
      "story_name": "મિત્રો, જ્યારે આપણે \"ભાવતું ભોજન\" આ શબ્દ સાંભળીએ ત્યારે આ શબ્દ સાંભળતાની સાથે જ આપણને જે ખોરાક પસંદ હોય તે આપણી નજર સમક્ષ આવી જતો હોય છે, અને મોઢામાં પાણી આવી જતું હોય છે.\n\n\n\nઆમ તો હું કાઠિયાવાડી છું, એટલે કાઠિયાવાડી કે ગુજરાતી ડિશ એ મારી ઓલ ટાઈમ ફેવરીટ રહી છે, અને રહેશે પણ એમાં કોઈ શંકાને સ્થાન નથી..!\n\n\n\nપરંતુ જ્યારથી હું ભાવનગર સિવિલ હોસ્પિટલમાં અભ્યાસ કરવા માટે ગયો, ત્યારથી મને ભાવનગરના \"સમોસા\" પસંદ પડયા, અને દરરોજના ઓછામાં ઓછા સાતથી આઠ સમોસા હું ખાઈ જતો હતો, ક્યારેક હું બપોરે ભોજનમાં પણ સમોસા ખાઈ લેતો હતો, રૂમ પર ટિફિન આવેલ હોવા છતાં પણ હું મારા રૂમે જતાં પહેલાં એકાદ - બે સમોસા તો ચોક્કસથી ખાય લેતો હતો. જાણે મારો અને સમોસાનો સબંધ વર્ષો પુરાણો હોય તેવું મને લાગી રહ્યું હતું.\n\n\n\nપણ જાણતાં - અજાણતાં હું સમોસાનો ભોગી બની ગયો, પરંતુ મિત્રો હું મારા અભ્યાસનાં છેલ્લાં વર્ષમાં પહોંચ્યો તો મારું વજન અને શરીર ખુબજ વધી ગયું હતું, મારા જાણીતા પણ મને ઓળખી ના શકે એવી મારી હાલત થઈ ગઈ હતી. આ સમયે મારી હાલત \"મોટું - પતલુ\" કાર્ટુન સીરિયલમાં આવતાં મોટું જેવી હાલત થઈ ગઈ હતી. જે પણ મારી જેમ સમોસાનો ભોગી હોય છે.\n\n\n\nપરંતુ મિત્રો આપણી લાઈફમાં એવી પરિસ્થિતિ આવતી હોય છે, કે આપણે ના છૂટકે ભાવતું ભોજન કે ખોરાક છોડવાની નોબત આવતી હોય છે, મારું વજન 94 કિલો કરતાં પણ વધી ગયું હતું, આથી મેં રનિંગ, જોગીગ, યોગા, અને કસરત ચાલુ કરી, હું જેને ખુબજ પસંદ કરતો હતો એવા મારા ફેવરિટ \"સમોસને\" પણ મેં કાયમિક માટે વિદાય આપી દીધી, આ સિવાય મેં બહારના તમામ પ્રકારનો જંક ફૂડ, ઉપરાંત ઘઉં વગેરે ખાવાનું બંધ કરેલ છે, અને આજે મારું વજન 84 કિલો થઈ ગયેલ છે.\n\n\n\nપરંતુ હાલમાં પણ મને જ્યારે એ કાઠિયાવાડી ભોજન, સમોસા, ઘી કે માખણથી તરબતોળ બિસ્કિટ જેવી ભાખરી યાદ આવે ત્યારે મોંમાં પાણી ચોક્કસથી આવી જાય છે !\n\n\n\nદુનિયા ભલે ગમે તે કહે પરંતુ મિત્રો જે વ્યક્તિને ડાયાબીટીસ હોય તેની હાલત ખરેખર દયનીય હોય છે, પોતાનીજ નજર સામે દુનિયાની સારા સારી મીઠાઈ, શિરો, શિખંડ, બાસુંદી જેવો મનપસંદ ખોરાક પડ્યો હોય છે, છતાંપણ તે ખાઈ શકતાં નથી, આ સમયે તેની માનસિક સ્થિતિ ખરેખર સમજવા અને વિચારવા જેવી છે. માટે મિત્રો આપણી આવી હાલત ના થાય માટે, આજથી જ \"જાગ્યાં ત્યારથી સવાર\" ગણીને થોડુંક રનિંગ, જોગીગ, યોગા અને કસરત શરૂ કરી દઈએ, જેથી કરીને આપણે આપણને જે ખોરાક ખૂબ જ ભાવે છે કે પસંદ છે, એ એટલીસ્ટ થોડોક તો ચોક્કસથી ખાઈ શકીશું, અને એનો આસ્વાદ માણી શકીશું !",
      "duration": "2 mins",
      "category": "Inspirational"
    },
    {
      "id": 100,
      "title": "જસ્ટ વેઈટ એન્ડ વોચ",
      "story_name": "હું જયારે પાંચમાં ધોરણમાં ભણતો હતો ત્યારે અમારા શાળામાં વકૃત્વ સ્પર્ધા યોજાઈ હતી. હિંમત કરીને મેં એ સ્પર્ધામાં ભાગ લીધો હતો. મને એ કહેતા ગર્વની અનુભૂતિ થાય છે કે મારા વર્ગમાંથી મારા સિવાય બીજા કોઈએ ભાગ લીધો નહોતો! મારા વર્ગમિત્રોને જયારે આ વાતની ખબર પડી ત્યારે તેઓ મારી પાસે આવ્યા અને મને કહ્યું કે, “પ્રશાંત, તારામાં અક્કલ બક્કલ છે કે નહીં? વકૃત્વ સ્પર્ધામાં તેં ભાગ શું વિચારીને લીધો? જો તને સ્ટેજ પર બોલતા નહીં આવડે ને તો બધા સામે હાંસીપાત્ર બનીશ.” હું તેમની વાત સાંભળીને ડરી ગયો પરંતુ બીજી જ ક્ષણે મેં તેઓને પડકાર આપતા કહ્યું, “હવે ભાગ લીધો છે. તો જે થશે તે જોઈ લેવાશે.”\n\n\n\nહવે હું વકૃત્વ સ્પર્ધા માટે તનતોડ મહેનત કરવા લાગ્યો. સ્પર્ધામાં બોલવા માટે તૈયાર કરેલી સ્પીચને મેં બરાબરની ગોખી લીધી. મારા પિતાજી, માતાજી થતા મોટાભાઈ પાસેથી મેં તે બબ્બે ત્રણ ત્રણ વાર મોઢે લેવડાવી. મારું માનવું હતું કે જો તૈયારી બરાબર હશે તો આપણને કોઈ હરાવી શકતું નથી. મારે મારા દોસ્તોને દેખાડવાનું હતું કે ડરથી નાસીપાસ થઈને આમ સ્પર્ધામાંથી બાદ થવું ન જોઈએ. હું તે સહુ સામે એક દાખલો બેસાડવા માંગતો હતો.\n\n\n\nસ્પર્ધાના દિવસે ઈશ્વરનું નામ લઈને હું જ્યાં સ્પર્ધા હતી તે હોલમાં દાખલ થયો. એકથી સાત ધોરણ સુધીના વિદ્યાર્થીઓથી આખો હોલ ખીચોખીચ ભરાયો હતો. મારી બાજુમાં બેઠેલા મારા મિત્રે મને કહ્યું, “જોયું? આટલા લોકો વચ્ચે તું બોલી શકીશ?”\n\nનાનપણમાં ભીડ જોઇને હું ખૂબ ડરી જતો. મેં મારા મનને સ્થિર કરી ઈશ્વરનું નામ લીધું. હવે હું મનોમન મારા ભાષણને યાદ કરવા લાગ્યો. મેં નક્કી કર્યું હતું કે મારી આગળ જે બીજા વિદ્યાર્થીઓ બોલશે તેને જોઇને હું તેમાંથી કંઈક શીખીશ. ત્યાંજ મંચ પરથી સહુથી પહેલા મારું જ નામ પોકારાયું! મારી સઘળી હિંમત અહીં જ પડી ભાંગી છતાંયે હું હિંમત કરીને મંચ પર જઈને ઉભો રહ્યો. હવે મારી સામે બેઠેલી ભીડને જોઇને હું ડરી ગયો. મને એમ લાગ્યું કે જાણે તે સહુ મને જોઇને હસી રહ્યા હતા! “આટલા લોકો વચ્ચે તું બોલી શકીશ?” “સ્ટેજ પર બોલતા નહીં આવડે ને તો બધા સામે હાંસીપાત્ર બનીશ.” મારા દોસ્તોના સંવાદ મારા મન મસ્તિષ્કમાં વંટોળ બની ઘુમરાઈ રહ્યા.\n\n\n\nઅમારા વર્ગ શિક્ષકે કહ્યું, “પ્રશાંત, બોલવાનું શરૂ કર.”\n\nપરંતુ પ્રશાંત બિચારો શું બોલે? હું તો ભીડને જોઇને મારું નામ જ ભૂલી ગયો હતો ત્યારે ભાષણની શરૂઆત ક્યાંથી યાદ આવે? થોથવાતા જીભે મેં શરૂઆત કરી, “મારી શાળા.... મારી શાળા....” મને મારી શાળાનું નામ જ યાદ આવ્યું નહીં! હું વળીને પાછળ લાગેલા બેનર પર મારા શાળાનું નામ વાંચીને તે આડુંઅવળું બોલી ગયો. આ જોઈ આખો હોલ ખડખડાટ હસી પડ્યો. મારો એ મિત્ર કે જેણે મને કહ્યું હતું કે તું બધા સામે હાંસીપાત્ર બનીશ તે ડોળા કાઢી મારી સામે જોઈ રહ્યો હતો. મેં આંખો બંધ કરીને મનને શાંત કર્યું અને મારા ભાષણની શરૂઆતને યાદ કરવા લાગ્યો. ત્યાંજ અમારા વર્ગ શિક્ષક બોલ્યા, “બસ... પ્રશાંત તારો સમય પૂરો થયો... કદાચ પ્રથમ જ બોલાવ્યો હોવાથી બિચારો વિદ્યાર્થી ડરી ગયો છે. વાંધો નહીં હવે શરૂઆત મોટા વિદ્યાર્થીઓથી કરીએ ત્યારબાદ નાના વિદ્યાર્થીઓને મોકો આપવામાં આવશે.” મેં અકળાઈને વિચાર્યું કે, “આ વાત પહેલા સુઝી નહોતી.” હું નીચું માથું કરીને મંચના પગથિયાં ઉતરી ગયો. આખો હોલ મને જોઇને ખડખડાટ હસી રહ્યો હતો. કદાચ સ્ટેન્ડઅપ કોમેડીની સ્પર્ધા હોત તો વિજેતા જરૂર હું જ જાહેર થયો હોત. મારા જે મિત્રોએ મને સાવધ કર્યો હતો તેઓ આ મોકા પર જરા વધુ હસી રહ્યા હતા. આ ઘટના બાદ મેં વિચાર્યું કે, “જો મેં એ દિવસે થોડી હિંમત કરી હોત તો? આખો હોલ હસશે એ બીકે હું બોલ્યો નહીં પરંતુ એથી થયું શું? મારો ડર જ આખરે સાચો પડ્યો ને! ત્યારબાદ મેં મનોમન નક્કી કરી લીધું કે આજ પછી લોકો શું કહેશે એ વાતની હું જરાયે ચિંતા કરીશ નહીં. કદાચ આ જ ઘટનાને કારણે આગળ જતા હું નાટકમાં ભાગ લઇ શક્યો. રાજકારણમાં રહી પ્રમુખ તરીકેની જવાબદારી મેળવી લોકોના ટોળાને સંબોધી શક્યો.\n\n\n\nઆજે વર્ષો બાદ ઈ.સ. ૨૦૧૯માં જયારે મારી પત્નીને ત્રીજીવાર કસુવાવડ થઇ ત્યારે તે મને બાઝીને રડી પડી. હું રડમસ વદને તેને સાંત્વના આપી રહ્યો. મારી પત્નીને સંતાન થવા માટેનો આ છેલ્લો મોકો હતો. તેણે મને રડતાં રડતાં કહ્યું, “આપણને સંતાન નથી તો આ દુનિયા શું કહેશે?”\n\n\n\nઆ પછી મેં જે કંઇ કહ્યું તે કહેવાની હિંમત અને બુદ્ધિ મને ઉપરોક્ત પ્રસંગથી જ આવી હતી. મેં મારી પત્ની દીપાને શાંતિપૂર્વક કહ્યું, “દુનિયાને જે કહેવું હોય તે કહેશે. તે વિચારી આપણે શું કામ દુઃખી થવું? સાંભળ આ દુનિયામાં જેમને સંતાનો છે તેઓ પણ ક્યાં ખુશ છે? અમસ્તા જ ઘરડાઘરની ભીંતો રોજ રાતે અશ્રુઓથી પલળતી નથી. સંતાન હોવું જ એ કંઇ એક માત્ર સંતોષનું કારણ નથી. સમજી? આપણે એકમેક સાથે હળીમળીને અને આનંદથી રહીશું. આજ પછી ક્યારેય આપણને સંતાન નથી એ વાતથી દુઃખી ન થઈશ. મારા લખાણો જ આજ પછી આપણા સંતાનો છે. તેઓ જ આગળ આપણા બંનેનું નામ ઉજ્જવળ કરશે. જો તને સંતાન નથી આ વાતથી કોઈ મહેણાં ટોણા મારશે તો તેમને વટથી કહેજે કે કોણ સુખી છે તે તમને થોડાક વર્ષોમાં જ સમજાઈ જશે... જસ્ટ વેઈટ એન્ડ વોચ...”",
      "duration": "4 mins",
      "category": "Inspirational"
    },
    {
      "id": 101,
      "title": "રડતો ચહેરો....",
      "story_name": "મિત્રો, આપણને જ્યારે નોકરી મળે છે, ત્યારે આપણી અંદર પ્રકારનો આનંદ છવાઈ જતો હોય છે. આપણે અભ્યાસ દરમિયાન કરેલ બધી જ મહેનત જાણે ફળીભૂત થઈ હોય તેવું લાગી રહ્યું હોય છે. પરંતુ મિત્રો આ પરિસ્થિતિ ખરેખર એવી હોય છે કે એક બાજુ નવી નોકરી મળવાનો આનંદ હોય છે, તો બીજી બાજુ આપણને જેણે આ નોકરીને કાબેલ કે લાયલ બનાવ્યાં તે મા બાપથી આપણે દૂર થઈ જતાં હોઈએ છીએ, જે ખરેખર એક વિચારવા જેવું છે !\n\n\n\nમિત્રો મારી સાથે પણ આવી જ એક ઘટનાં બની હતી, જે મારા વ્યવસાય સાથે જોડાયેલ છે, જે હાલમાં પણ મારા માનસપટ્ટ પર છવાયેલ છે ! મિત્રો મને જ્યારે રાજકોટ સિવિલ હોસ્પિટલ ખાતે સરકારી નોકરી મળી, ત્યારે મારી પણ આવી જ હાલત થઈ ગઈ હતી, મારી અંદર જાણે રોમેરોમમાં એક પ્રકારનો જુસ્સો દોડી રહ્યો હોય તેવું લાગી રહ્યું હતું, વર્ષ ૨૦૧૧થી માંડીને વર્ષ ૨૦૧૪ સુધી કરાર આધારિત જ નોકરી કરી હતી. જે હાલમાં આપણી સિસ્ટમમાં એક કલંક સમાનજ છે, જેમાં હાલમાં પણ આપણી યુવા પેઢીઓ શોષણ થાયજ છે અને કદાચ આવનાર પેઢીઓનું પણ શોષણ થતું રહેશે, એમાં કોઈ બેમત નથી.\n\n\n\nહું રાજીખુશીથી મારી જરૂરી બધી વસ્તુઓ બેગમાં ભરીને, એક બેગ ખભે લગાડી, અને બીજી બે બેગ મારા હાથમાં લઈ, અમરેલીથી રાજકોટ જવાં માટે રવાનાં થયો. મારા માતા-પિતા મને વળાવવા માટે મારા ઘરનાં ગેટ સુધી આવ્યાં, અને દરેક માતા-પિતા જેવી રીતે પોતાનાં સંતાનને સલાહ અને સૂચન આપે, તેવી જ રીતે મારા માતા- પિતાએ મને સલાહ આપી. પણ આ સમયે મારા માતા - પિતાની નજરો મારી સાથે મળેલ ન હતી. એવામાં મારા મમ્મીએ થોડા ભારે એવાજમાં મને \"આવજે...! બેટા...! તારું ધ્યાન રાખજે....!\" એવું બોલ્યાં, આથી મેં પાછળ વળીને જોયું, તો મારા હાથમાંથી બેગ જમીન પર મુકાઈ ગઈ. કારણ કે મારા મમ્મીએ અત્યાર સુધી જે પોતાની લાગણીઓ હદયમાં રોકીને રાખેલ હતી, તે બધી લાગણીઓ જાણે ધોધમાર વરસાદનાં પાણીને માફક અશ્રુધારા બનીને વહેવા લાગી !\n\n\n\nમિત્રો થોડીકવાર મને એવું થયું કે હું મારા ઘરે રોકાય જાઉ, પણ મારી લાચારી કે મજબૂરી હોવાને લીધે, હું મારા ઘરે મારા મમ્મી - પપ્પા પાસે રોકાઈ જવાં ઈચ્છતો હોવા છતાંપણ રોકાઈ ના શક્યો.મનમાં થોડું દુઃખ પણ થઈ રહ્યું હતું કે મને ક્યારેય દુઃખી ન થવા દેનાર મારા મમ્મી રડી રહ્યાં હતાં અને હું લાચાર હતો કે કાંઈ કરી શકતો ન હતો. ત્યારબાદ હું મારા મમ્મીને \"રજા મળશે...ત્યારે ઘરે પાછો આવીશ !\" - એવી સાંત્વના આપીને બસ સ્ટેશન તરફ જવાં રવાનાં થયો.\n\n\n\nહું અમરેલીથી રાજકોટ પહોંચ્યો એ આખા રસ્તામાં બસ મારી નજર સમક્ષ એકમાત્ર મારા મમ્મીનો રડતો ચહેરો જ વારંવાર આવી રહ્યો હતો. મનમાં એવું થઈ રહ્યું હતું...કે એવી નોકરી શું કામની કે જેથી તમારે તમારા માતા - પિતાથી દૂર થવું પડે. આનો શું ઉપાય થઈ શકે તે હું આખા રસ્તે આ બાબત પર વિચારતો રહ્યો.\n\n\n\nઆખરે બે મહિના બાદ મને સરકારી કવાર્ટર ફાળવવામાં આવ્યું, આ કવાર્ટર મળતાની સાથે જ મેં મારા માતા - પિતાને કાયમિક માટે રાજકોટ બોલાવી લીધા, ત્યારથી માંડીને આજ-સુધી, હું મારા માતા - પિતા સાથેજ રહેવા લાગ્યો. અને મારા મમ્મીનાં ચહેરા પર હવે કાયમિક માટે સ્માઈલ છવાઈ ગઇ. અને હવે તેમનો ચહેરો હંમેશા હસતો જ હોય છે, મિત્રો એક પ્રાણી, પશુ કે પક્ષીઓ પણ પોતાનાં સંતાન વગર નથી રહી શકતાં. તો પછી એક મા કે એક માતા પોતાનાં સંતાન વગર કેવી રીતે રહી શકે એ પણ એક વિચારવા જેવી બાબત છે.\n\n\n\nઆપણે આપણાં જીવનમાં એક સારા કર્મચારી થવું કે બનવું ખુબ જરૂરી છે પરંતુ તેના કરતાં પણ વધુ જરૂરી છે એક સારા પુત્ર થવાની.\n\n",
      "duration": "3 mins",
      "category": "Inspirational"
    },
    {
      "id": 102,
      "title": "મદદ",
      "story_name": "હેમંત આજે તેના એક મિત્ર મનોહર સાથે મહાદેવના મંદિરમાં દર્શનાર્થે ગયો. ભગવાનના દર્શન કરીને તે મંદિરમાંથી બહાર નીકળી જ રહ્યો હતો ત્યાં તેની નજર હતાશાથી બાંકડે બેઠેલા તેના પાડોશી વિનય પર પડી. વિનયને આમ નિરાશ અને હતાશ બેઠેલો જોઈ હેમંત તેની નજીક ગયો અને પૂછ્યું, “દોસ્ત, અહીં આમ એકલો બેઠા બેઠા શું વિચારી રહ્યો છે?”\n\nવિનયે ઉદાસ વદને કહ્યું, “કંઈ નહીં યાર વિચારું છું કે ઈશ્વરે મને અઢળક સંપતિ કેમ ન આપી ?”\n\nહેમંતે કહ્યું, “પૈસે ટકે તું સુખીજ છું ત્યારે આ અઢળક સંપતિનું તુત તારા મનમાં ક્યાંથી જાગ્યું ?”\n\n\n\nએટલામાં એક ભિખારણે આવી પોતાનો કટોરો તેમની આગળ લંબાવતા કહ્યું, “સાહેબ, બે દિવસથી કશું ખાધું નથી.”\n\nમનોહરે અકળાઈને કહ્યું, “આમારી પાસે છુટ્ટા પૈસા નથી... ચાલ.. જા... અહીંથી...\" ત્યારબાદ તેણે હેમંત તરફ જોઈ ફરિયાદભર્યા સ્વરે કહ્યું, \"આ લોકો આવીજ રીતે દયામણું મોઢું કરી આપણી પાસેથી રૂપિયા પડાવે છે અને પછી જલસો કરે છે.”\n\n\n\nમનોહરના કટુ વેણ સાંભળી ભિખારણ વિલે મોઢે ત્યાંથી જતી રહી. તેના ત્યાંથી ગયા બાદ વિનયે મંદિરની બહાર બેઠેલા ભીખારીઓ તરફ જોઇને કહ્યું, “સાંભળ... પૈસે ટકે હું સુખી છું પરંતુ એટલા પૈસાથી હું મારા પરિવારનુંજ મુશ્કેલીથી ભરણપોષણ કરી શકું છું. જો ઈશ્વરે મને અઢળક સંપતી આપી હોત તો હું તેના વડે આ ગરીબોને મદદ કરી તેમના દુઃખ દર્દને દુર કરી શક્યો હોત.”\n\nહેમંત તેની વાત સાંભળીને હસ્યો. આ જોઈ વિનયે આશ્ચર્યથી પૂછ્યું, “કેમ આમાં હસવા જેવું શું છે ?”\n\nહેમંતે શાંતિથી કહ્યું, “તને કોણે કહ્યું કે રૂપિયા પૈસાથી કોઈના દુઃખ દર્દને દુર કરી શકાય છે ?”\n\nવિનયે વિસ્મયથી કહ્યું, “હું કંઇ સમજ્યો નહીં.”\n\nહેમંતે કહ્યું, “મન હોય તો માંડવે જવાય... સાંભળ રૂપિયા પૈસાથી કોઈના દુઃખ દુર થતા નથી. ચાલ મારી સાથે હું તને આ હકીકતથી વાકેફ કરાવું.”\n\n\n\nહેમત મંદિરની બહાર આવીને એક વૃદ્ધ ભિખારીના કટોરામાં દસ રૂપિયાની નોટ મૂકી. ભિખારીએ તે લઇ હેમંતને આશીર્વાદ આપ્યા. હેમંતે વિનય તરફ જોઇને એ વૃદ્ધ ભિખારીને પ્રેમથી પૂછ્યું, “દાદા, મજામાં છો ને ?”\n\nઆજદિન સુધી હડધૂત સાંભળતા એ વૃદ્ધ ભિખારી પોતાને કોઈએ દાદા કહીને પોકાર્યો છે એ સાંભળી ચમકી ઉઠ્યો, “મજામાં છું...” કહેતાની સાથે તેના મુખ પર સ્મિત ફરકી ઉઠ્યું.\n\n\n\nહેમંતે વિનય તરફ જોઇને કહ્યું, “કંઈ સમજ્યો?”\n\nવિનય પ્રશ્નાર્થ નજરે હેમંતને જોઈ રહ્યો. હેમંતે કહ્યું, “દોસ્ત, રૂપિયા પૈસાથી કોઈની ક્ષણિક જરૂરિયાત પૂરી કરી શકાય છે પરંતુ તેના દુઃખને વિસરાવવા તેની સાથે આત્મીય વર્તન કરવું ખૂબ જ જરૂરી છે. તારા પ્રેમથી બોલાયેલા બે શબ્દ ગમે તેવા દુઃખીયારાને તેનું દુઃખ વિસરાવવામાં મદદરૂપ થઇ શકે છે. વળી કેટલાક ભિખારી લોકોને છેતરતા હોય છે એ વાત સાવ સાચી પરંતુ બધા જ એવા હોય એમ કોણે કહ્યું ? ક્યારેક ક્યારેક જેમ સુકા ભેગું લીલું બળે એમ આપણે ખરેખર જ કોઈ જરૂરીયાતમંદ હોય તેને અજાણતામાં હડધુત કરીએ છીએ. તું કોઈ ગરીબને મદદ ન કરી શકે તેનો વાંધો નહીં પરંતુ ઓછામાં ઓછું તેની સાથે ઉદ્ધત વર્તન ક્યારેય કરતો નહીં.”\n\n\n\nવિનયે હકારમાં માથું હલાવીને કહ્યું, “સમજી ગયો દોસ્ત... આજ પછી હું ક્યારેય કોઈ ગરીબને હડધૂત કરીશ નહીં”\n\nઆ વાતો ચાલતી હતી ત્યાંજ એક ગરીબ બાળકે આવીને હેમંતનું શર્ટ ખેંચી પૈસા માંગવા લાગ્યો. હેમંતે તેના માથા પર વહાલથી ટપલી મારતા કહ્યું, “બેટા, મારી પાસે છુટા પૈસા નથી.” હેમંતના સ્નેહ ભર્યા સ્પર્શથી એ ગરીબ બાળકના મોઢા પર ફરકી ઉઠ્યું સ્મિત.",
      "duration": "3 mins",
      "category": "Inspirational"
    },
    {
      "id": 103,
      "title": "કિંમત",
      "story_name": "હમણાં જ એકાદ અઠવાડિયા પહેલાં મારા એક મિત્રના જન્મદિવસની ખુશીમાં શહેરની બહાર એક હૉટેલમાં પાર્ટીનું આયોજન કરેલ. અમે બધા મિત્રો ધણા દિવસે એકબીજાને મળ્યા હોવાથી ખુશી સાથે એકબીજાની વાતો વાગોળતા હતા. એવામાં અમારી બાજુના ટેબલ પર એક કપલ આવીને બેઠુ. આ કપલમાં જે ભાઈ હતા તેમના દેખાવ અને પહેરવેશ પરથી તેઓ કોઈ સારી જગ્યા પર જોબ કરતા હોય એવું લાગી રહ્યું હતું.\n\n\n\nહૉટલના માણસો દરેકના ટેબલ પર જમવાની ડીશ લગાવે છે. બઘાજ જમતા હોય છે એવામાં એક ભાઈ પેલા કપલવાળી વ્યકિત પાસે આવે છે અને તે બન્ને વચ્ચે ઘણીબઘી લાંબી વાતચીત ચાલે છે. આ વાતચીત દરમિયાન કયારેક ઓલા સાહેબ જેવા ભાઈ પેલાને ઘમકાવી રહ્યા હતા. પાછળથી આવેલ ભાઈસાહેબ પાસે આજીજી કરતો હતો. પણ કઈ બાબતે આજીજી કરતો તે સ્પષ્ટ ન હતું. આ બઘી ઘટના હું અને મારી બાજુમાં હૉટલમાં રહેલ છોકરો જોઈ રહ્યા હતા.\n\n\n\nઘણી બઘી આજીજી બાદ ઓલા સાહેબને પેલા ભાઈએ લાલ કલરવાળી પત્તીઓની એક ગડી પકડાવી. પેલા સાહેબ આજુબાજુ ડોકિયું નાખી ઓલી ગડી ખિસ્સામાં મૂકી. પછી બોલ્યા કે કાલ ઓફિસ આવજે કામ થઈ જશે. આ વાકય સાંભળી હું સ્પષ્ટ થઈ ગયો હતો કે આ ભાઈ કોઈ સારી ઓફિસમાં અઘિકારી તરીકે નોકરી કરે છે.\n\n\n\nથોડાક સમયમાં જમ્યાબાદ અમે બહાર રસ્તા પર ઊભા હતા. એવામાં પેલા સાહેબ રસ્તા પર ઊભી ગાડીમાં બેસે છે અને ગાડી ચાલુ કરી જેવો નીકળ્વાનો પ્રયત્ન કરે છે, એવી જ સાહેબની નજર સાઈડ મીરર પર પડે છે, એમાં એક છોકરો દોડતો ગાડી ઊભી રખાવા ઈશારો કરે છે. આ દ્રશ્ય જોઈ સાહેબે ગાડી ઊભી રાખી અને ગાડીનો કાચ ખોલે છે.\n\nતરતજ પેલો છોકરો હાથમાં રહેલ મોબાઈલ સાહેબને પરત આપતા બોલ્યો સાહેબ આપનો મોબાઈલ જે આપ હૉટલમાં ટેબલ પર જ ભૂલી ગયા હતા.\n\n\n\nસાહેબ ખુશી સાથે આભાર માની, પાકિટમાંથી એક નોટ કાઢીને બાળકને પુરસ્કાર સ્વરૂપે આપવા હાથ લંબાવે છે.\n\nપેલું બાળક માર્મિક હાસ્ય સાથે બોલે છે,\" સાહેબ ! હું પ્રમાણિકતાની કોઈ કિંમત નથી લેતો.\" આટલાજ સાથે બાળક હૉટલમાં પાછું જાય છે અને સાહેબ ભારે પસ્તાવા સાથે ગાડીને ચલાવી મૂકે છે.\n\n",
      "duration": "2 mins",
      "category": "Inspirational"
    },
    {
      "id": 104,
      "title": "આંખનું રતન",
      "story_name": "ડૉ ચિંતને બેલ દબાવ્યો ને કહ્યું , “નેક્સ્ટ?” અને ડોક્ટરની કેબીનમાં એક વૃદ્ધ દાખલ થયા.\n\nએમને જોતાજ ચિંતન ખુરશીમાંથી ઉભો થઇ ગયો. “દા તમે ? કપિલ દા ક્યાં હતા આટલા વર્ષો ?'' એની આંખમાં ઝળઝળિયાં આવી ગયા. કપિલ દા એ કહ્યું “જો આવી ગયો ને ? મેં કહ્યું હતું ને કે મારી જરૂરિયાત ઉભી થશે એટલે સામે ચાલીને આવીશ. મોતિયાની સારવાર તો મારે તારી પાસે જ કરાવવાનીને મારા દીકરા?” અને ડો ચિંતનને જોઇને એમની આંખમાં ઝળઝળિયાં આવી ગયા. આંખોમાંથી હર્ષાશ્રુ સરી પડ્યા. અને કપિલ દા ૨૫ વર્ષ પહેલાના સમય ખંડમાં પહોંચી ગયા.\n\n\n\nસવારનો સમય હતો કપિલ દા રાબેતા મુજબ ગણેશજીના દર્શન કરવા ગયા હતા. એઓ પરત ફરતા હતા અને ગાડીમાં બેસી ને હજુ જવાજ જતા હતા ત્યાં એમની કારના કાચ પર ટકોરા પડ્યા. એમણે કાચ ઉતારી જોયું તો એક અંધ બાળક ફૂલનો હાર લઇને ઉભો હતો. એની એક અંધ આંખમાં આર્ધ્રતા અને બીજીમાં અમી હતી. અને નિર્દોષ ચહેરો બોલી ઉઠ્યો..\n\n”સાહેબ હાર લઇ લ્યો ને ? દસ રૂપિયાનોજ છે.'\n\nકપિલ દા એ ગજવામાંથી દસ રૂપિયા કાઢીને એને આપી દીધા અને કાચ ચડાવવા જતા હતા ત્યાં ફરી ટકોરા પડ્યા.\n\n“શું છે હવે ? “\n\n\"હાર તો લઇ જાઓ ?“\n\n“હાર લઇને શું કરું ? મંદિર તો જઈ આવ્યો. તું રાખ તારી પાસે બીજાને વેચી દેજે.”\n\n“તમારા ઘરે મંદિર નથી ?”\n\n\"છે “\n\n\"તો ઘરના ગણેશજીને ચડાવજો સાહેબ હું ભીખ નથી માંગતો અંધ હોવા છતાં.”\n\nનિર્દોષ હાસ્ય સાથે કહ્યું અને હસતા હસતા હાર કપિલ દાને આપી દીધો.\n\n“શું નામ છે તારું ?”\n\n“ચિંતન “ અને એ બીજી કાર તરફ હાર વેચવા દોડી ગયો.\n\n\n\nકપિલ દા ઘરે પહોચ્યા. એમની પત્નીની સારવાર તેઓ જાતે જ કરતા. એમની પત્ની હેમા છેલ્લા પાંચ વર્ષથી કોમામાં હતી. સેરેબ્રલ હેમરેજ થયું હતું. વધુ પડતા ડાયાબીટીશ અને બ્લડ પ્રેસરના કારણે અને દવા નહિ લેવાની ટેવના કારણે ગંભીર માંદગીમાં પટકાઈ ગયા. ડોક્ટરોએ એમને “બ્રેઈન ડેડ“ જાહેર કર્યા હતા. ઘરે આવીને એમણે ગણેશજીને હાર ચડાવ્યો. અને રાબેતા મુજબ બે કપ ચા લઈને હેમા પાસે આવ્યા. અને વાતો કરવા લાગ્યા અને એમનો મિત્ર સલીમ આવ્યો. એમને આશ્ચર્ય થયું કે કપિલ દા કોની સાથે વાત કરે છે ? એણે પૂછ્યું ,\n\n”દા કોની સાથે વાત કરો છો ?\n\nદા એ કહ્યું “હેમા સાથે.“\n\nસલીમે કહ્યું કે 'એ તો સમજતા જ નથી તો શું કામ વાત કરો છો ? એ જવાબ થોડા આપવા ના છે ? અને રોજ સમયસર તું બે ચા કપ લઇ ને આવે છે પણ એને તો ખબર પણ પડતી નથી તારા આ પ્રેમની ?'\n\nકપિલ દાએ કહ્યું, “ગાંડા એને ખબર નથી પડતી પણ મને તો ખબર પડે છે ને ?” અને પછી એમણે મંદીરમાં ચિંતનની મુલાકાત થઇ તે વાત કરી. અને સલીમે એક સુઝાવ આપ્યો કે , “ભાભીને વધુ રીબાવા દેવા નહિ જોઈએ એમના અંગોનું દાન કરી ભાભીને અન્ય વ્યક્તિના શરીરમાં જીવતા રાખવા જોઈએ.” અને કપિલ દાને આ વાત સાચી લાગી. ને અને એમને અંગ દાન આપવાનું નક્કી કર્યું. આંખો માટે તેમની સમક્ષ ચિંતનનો ચહેરો તરવરી ઉઠ્યો. અને બીજે દિવસે તે ચિંતનને ઘરે લઇ આવ્યા. અને એની કથની જાણે છે.\n\n\n\nએના માબાપ કોણ છે તેની તેને જ ખબર નહોતી. રેલવે ફાટક પાસે કોઈ કઠોર અથવા મજબુર જનની તાજો જન્મ આપીને છોડી ગઈ હતી. અને રેલવેમાં નોકરી કરતા રહીમ ચાચાએ એને ઘરે લઇ જઈને ઉછેર કર્યો હતો. એ પોતે નિસંતાન હતા. એમને મળેલુ બાળક જન્મથી અંધ હોય છે રહીમ ચાચા પાસે પૈસાના અભાવે સારવાર નહોતા કરાવી શક્યા. અને એમણે મંદીરમાં જઈને ભીખ માંગવા કરતા એને ફૂલોના હાર બનાવવાનું શીખવી ને પોતાના પગ પર ઉભા રહેવાના સંસ્કાર આપ્યા હતા.\n\n\n\nચિંતનની વાત સાંભળીને એમણે નક્કી કર્યું કે હેમાની આંખો ચિંતનને દાન કરશે. ચિંતનને નવી દ્રષ્ટિ મળી એટલું જ નહી પણ એની શિક્ષણની પણ તમામ જવાબદારી ઉપાડી લીધી. આમ એમણે કીડની અને આંખોનું દાન કરીને એમની પત્નીને જીવીત રાખી. ચિંતન ભણવામાં ખુબ હોશિયાર નીકળ્યો અને જોતજોતામાં શહેરનો જાણીતો આંખનો ડોક્ટર બની ગયો. કપિલ દાનો પુત્ર તથાગત અમેરિકામાં સ્થાયી હતો. એટલે તેણે હેમાના અંગદાન પછી કપિલ દાને અમેરિકા બોલાવી લીધા હતા. એમની આંખોમાં મોતિયો આવવાથી તેઓ ખાસ આજે ઓપરેશન કરાવવા એમના માનસ પુત્ર ડો.ચિંતન પાસે આવ્યા હતા. \n\n\n\nચિંતન અને કપિલ દા એક્બીજાને જોઇને ભેટી પડ્યા. તેમની આંખોમાં આજે ચોમાસું બેઠું હતું. કપિલ દાએ ચિંતનનો ચહેરો પોતાના હાથમાં લઇ લીધો અને એની આંખોમાં એમને હેમાની આંખો દેખાઈ. જાણે કહેતી ના હોઈ કે, ”હું હજુ જીવું છું. મારા માટે ચા લઇ આવો. “ અને એ હસતા હસતા ધ્રુસકે ધ્રુસકે રડી પડ્યા..અને ચિંતનને એટલું જ કહ્યું ,” દીકરા તું જ મારો સાચો માનસ પુત્ર છે. તું જ મારી આંખોનું અમુલ્ય રતન છે !”",
      "duration": "4 mins",
      "category": "Inspirational"
    },
    {
      "id": 105,
      "title": "પિતાના ખિસ્સાનો ભીનો રૂમાલ",
      "story_name": "સુમનબેન ને રમણલાલને ચાર દીકરીને એક દીકરો. ચારેવ દીકરી ને પરણાવી દીધેલી. ખૂબ સુખી હતી. દીકરાને પરણાવી દીધો. થોડા સમયમાં સુમનબેન રમણલાલ ને એક ખાલીપોને એકલતા આપીને અનંત ની યાત્રા એ ઉપડ્યા. રમણલાલને દીકરા સાથે ન બનતું. રોજ બાપને દીકરા વચ્ચે ઝઘડો થતો. હવે તો વહુ પણ સામે બોલતી ને છાસિયું કરતી.\n\n\n\nરમણલાલ સાંજે પાંચ વાગે સોસાયટીની બહાર મંદિરે જતા, દર્શન કરતાં આંખમાંથી અશ્રુ ટપકી પડતું. નજીક આવેલા બાગમાં પોતાના જેવા વૃદ્ધો સાથે બેસતા. બધા વડીલો જાણતા કે રમણલાલનો દીકરો બાપને સારી રીતે નથી રાખતો. ચારેવ દીકરીઓ વારાફરતી આવીને પપ્પાને મળી જતી. બહેનો આવે તે પણ હવે ભાઈને નહિ ગમતું.વેકેશન હતું ને ચારેવ દીકરીઓ એક સાથે પપ્પાને ત્યાં રહેવા આવી. સાંજે જમવાનો સમય થયો. રમણલાલ બહાર ખુરશી નાખી બેઠા હતા. બધા જમવા બેઠા, ને બહેને પૂછ્યું,\n\n'ભાઈ પપ્પા જમ્યા ?'\n\nભાઈ બોલ્યો, 'આપણે જમી લઈએ ,પછી એમને આપીશું.'\n\n\n\nદીકરીઓ સ્તબ્ધ થયી ગઈ. એક દીકરી બહાર જઈને રમણલાલને ઘરમાં લઈ આવી. બધી દીકરી ઓ જમતા જમતા ઊભી થયી ગઈ. મોટી બહેન બોલી, 'ભાઈ..ભાભી. તમે લોકો પપ્પા સાથે રોજ આવું જ કરો છો ? તમે જમ્યા પછી એમને વધેલું ખવડાવો છો ?' અને પપ્પા તમે અમને કદી કહ્યું પણ નહિ ?\n\n\n\nરમણલાલ દીકરીઓને ભેટી રડી પડ્યા. ચારેવ દીકરીઓ એ કહ્યું, 'ભાઈ, પપ્પા હવે અમારા ઘરે રહેશે. પપ્પાની જવાબદારી અમે લઈએ છીએ. ઘરમાં દીવાલ પર કનૈયાની છબી સામે જોઈ, બે હાથ જોડી, રડતા રડતા રમણલાલ બોલ્યા.\n\n'હે કાન્હા તે મને પાંચમી દીકરી કેમ નહિ આપી ? આવતા જન્મે મનખાવતાર આપે અને મારા નસીબમાં પાંચ સંતાન હોય તો\n\nહે પ્રભુ મને પાંચે પાંચ દીકરીઓ જ આપજે. કહી ચોધાર આંસુએ રડી પડ્યા.\n\n\n\nદીકરીને ત્યાં જતા હતા ત્યાં દીકરા એ કહ્યું, 'તમારી મિલકતનો વારસદાર હું એકલો જ છું, અને બધી બહેનો તરફ જોઈ બોલ્યો પપ્પા ને લઈ તો જાવ છો પણ કોઈ વારસાની કે મિલકતની આશા ન રાખશો.  મોટી બહેન બોલી 'ભાઈ, આમારી સાચી મિલકત તો મારા જન્મદાતા. અમારા પપ્પા છે. અમારે કોઈ મિલકત નથી જોઇતી.'\n\n\n\nરમણલાલ વહુ દીકરાને આશીર્વાદ આપતા બોલ્યા, \"સુખી થજો.\" છોરું કછોરું થાય પણ માવતર કમાવતર ક્યારેય ન થાય.  દીકરીઓએ પપ્પાની લાકડી ભાઈને આપી કહ્યું, 'પપ્પાને હવે લાકડીની જરૂર નથી. આ ભવિષ્યમાં તને કામ લાગશે. કહીને પપ્પાને લઈને દીકરીઓ ચાલી નીકળી.\n\n",
      "duration": "2 mins",
      "category": "Inspirational"
    },
    {
      "id": 106,
      "title": "એક દિવસનું મૌન",
      "story_name": "એક મજાનું નાનું ગામડું હતું. બધાંજ સંપીને રહેતા હતા. એકબીજાને મદદરૂપ બનતાં. ગામને અડીને જ શહેર હતું. કંઈ કામ હોય કે આગળ ભણવા શહેરમાં જવું પડે. આજથી એ આશરે પિસ્તાલીસ પચાસ વર્ષ પહેલાંની વાત છે એ જમાનામાં તો એકબીજાને ઘરે ખાઈ પણ શકતાં ને હક્ક પણ કરી શકતા અને વડીલો વાંક હોય તો બોલે પણ ફરી એના એ થઈ જતાં. અને બેહનપણીના દાદા એટલે આપણા પણ દાદા એવી ભાવના હતી. આજની જનરેશનને તો મા - બાપ કહે એ પણ સહન નથી થતું. અને જરૂરિયાત જેટલાજ સિમિત સંબંધો ન દાયરામાં રહે છે.\n\n\n\nઆજની જનરેશનને કંઈ સાચી સલાહ આપો કે ભણવાનું કહો તો એમને તો નાજ ગમે પણ અત્યારે તો મા-બાપને પણ નથી ગમતું તમે સલાહ આપો એ. મા-બાપ પણ પક્ષ લઈને ઉપરથી આપણાને કહે કે તમારે સલાહ આપવાની જરૂર નથી અને અથવા તો બાળકોને આપણા વિશે ખરું ખોટું સમજાવી એવી બીક ભરાવી દે કે બાળક આપણી સાથે બોલતું બંધ થઈ જાય. એટલેજ પહેલાંના જમાનામાં અને હજુ ઘણાં ખરાં વડીલો અઠવાડિયામાં એક દિવસનું મૌન પાળે છે અને મનની શક્તિ વધારે છે. આમ મૌન રાખી સહનશક્તિ વધારે છે અને ઘરમાં શાંતિ જાળવે છે.\n\n\n\nઆ વાત છે મંગળદાસદાદાની એ દર ગુરુવારે મૌન રાખતા હતા. એમની ઉંમર એ વખતે પંચોતેરની આસપાસ હશે. દાદાના પરિવાર ખુબ મોટો હતો. દાદા એ જમાનામાં ગ્રેજ્યુએટ થયેલા અને શિક્ષક તરીકે ફરજ બજાવતા હતા. એમની પત્નીનું નામ જમનાબા હતું. મોટા દિકરાનું નામ વિનુભાઈ હતું. બીજા નંબરના જશુભાઇ અને ત્રીજા નંબરે અરવિંદભાઈ. બધાંને ભણાવી ગણાવીને ગ્રેજ્યુએટ કર્યા. મોટા ડોક્ટર થયા, બીજા નંબરના સરકારી નોકરીમાં લાગ્યા. અરવિંદભાઈ નિરીક્ષણ અધિકારી બન્યા. આમ બધાને પરણાવ્યા અને બધાનો સંસાર ફૂલ્યોફાલ્યો. ઘર નાનું હોવાથી વિનુભાઈ આણંદ રહેવા ગયા. જશુભાઈની બદલી બોરસદ થઈ. અરવિંદભાઈ અને એમનો પરિવાર દાદા,બા સાથે હતો.અરવિંદભાઈના પત્ની ભારતીબેન, એમના ત્રણ સંતાનો, અજય, બિન્દુ અને પિનલ. આમ બે દિકરાઓ અને એક દિકરી હતા.\n\n\n\nફળિયામાં રહેતા હોવાથી સામે ઘરે રહેતી ભાવનાને એમના ઘરે વધુ ફાવે. અડધો દિવસ એ ત્યાં હોય અને અડધો દિવસ બધા એને ઘરે હોય. ફળિયામાં બીજા પણ બધાં હતાં એમાં કિરીટ, પલ્લવી, નંદા, રીટા અને અજય, પિનલના ભાઈબંધ હોય અને બિન્દુને ભાવના ને સારું બનતું. દાદા દર ગુરુવારે મૌન વ્રત રાખે એટલે બધાંએ દિવસે એટલી ધમાલ મસ્તી કરે કે દાદા આકળવિકળ થઈ જાય પછી શુક્રવારે જે હાથમાં આવ્યું એનો દાદા વારો કાઢી નાંખે અને સજા કરે એમાં પલાખા, ઘડિયા ફટાફટ મોઢે બોલવા કહે. જો ના આવડે તો દસ વખત લખાવે ઉભા ઉભા.પણ દાદા વ્હાલથી સમજાવે અને ભણીને ખુબ આગળ વધો અને કંઈક બની બતાવો એવી શિખામણ આપે. દાદાની શિખામણ બધાં માને ખરા પણ ગુરુવારે દાદાને મૌન હોય ત્યારે એમને હેરાન પણ કરે.\n\n\n\nદાદા જમીને રોજ ઉપર જઈ સૂઈ જાય તો રાત્રેજ દુધ કેળા ખાવા નીચે આવે. નહીં તો એકલું દુધ પી લે. ગરમીના દિવસો હતા દાદા બપોરે જમીને નીચે બિન્દુના પંલગમા સૂઈ ગયા. હવે એ દિવસે ગુરૂવારજ હતો તો દાદાને મૌન હતું. હવે બિન્દુને પણ આડા પડખે થવું હતું પણ કરે શું ? એણે બધાંને ભેગા કર્યા અને એટલો અવાજ અને ધમાલ કરી કે દાદા ભૂલમાં બોલી ગયા 'અલ્યા શાંતિ રાખો અને ઉંઘવા દો ને.' કિરીટ કહે આજે તો ગુરુવાર છે દાદા કાને બે હાથ અડાડી ગુરુદેવની માફી માંગી અને હરિ ૐ ગુરુ દત્ત. કરતાં કરતાં સૂઈ ગયા. અને પછી તો બધાં જે હસ્યા. આવુંજ એક ગુરુવારે દાદા મૌન રાખીને મંદિર પાસે બેસીને માળા કરતાં હતાં અને અજયના ફ્રેન્ડ આવ્યા તો બધાં ત્યાં નાસ્તો કરવા બેઠા અને મોટે મોટેથી બોલી ધમાલ કરવા લાગ્યા. કારણ કે મંદિર રસોડામાંજ હતું. દાદા એ અજયના માથે ટપલી મારી કે અવાજ ના કરો પણ બધાં ધમાલમાં એ ભૂલી ગયા કે દાદાને મૌન વ્રત છે એટલે અવાજ કરવાની ના કહે છે. પણ બધાં ધમાલ ચાલું રાખતાં દાદા માળા લઈને ઉપર જતાં રહ્યાં.\n\n\n\nઆમ દાદાનું મૌન એ જાણે ધમાલમસ્તી કરવાનો દિવસ હતો બધાં માટે. અને બીજે દિવસે બધાં જ સંતાઈ જાય. દાદા ઉપર જાય પછીજ ઘરમાં આવે. આમ દાદાનું એક દિવસનું મૌન એ ભણતરનો મજબૂત પાયો બન્યું અને દાદાનું એ મૌન આજે પણ બધાંને યાદ આવે છે. કારણ કે દાદાની સાચી અને સારી શિખામણથી આજે બધાં ખુબ સારી પોસ્ટ પર છે. અને જીવનમાં એ શિખવા મળ્યું કે ઘરમાં એક આવું વડીલ જરૂરી છે જે સમય પર સાચું જ્ઞાન આપે.\n\n\n\nઆટલી ધમલ મસ્તી કરતા બધાને ત્યારે પણ એવો વિચાર શુધ્ધા નહોતો આવતો કે આ દાદા હવે જાય તો સારું. આજની જનરેશનને તો મા-બાપ પણ બધી જરૂરિયાતો પૂરી થાય એટલી ઘડીજ ગમે છે તો આવા દાદા, બા તો કોને ગમે ? અને ઘરમાં જો વડીલો હોય તો હાલના બાળકો એવું કહી દે છે કે તમે હવે કયારે જશો અહીંથી. માટેજ આવું મૌનનો મહિમા સમજાવનાર દાદાની જરૂર છે જેથી ગમે એવું તોફાની બાળક હોય પણ એ ભણવાનું શીખી જાય.",
      "duration": "4 mins",
      "category": "Inspirational"
    },
    {
      "id": 107,
      "title": "ઝાંઝર",
      "story_name": "રૂખી ગામની પાદરે ઝુંપડી બાંધીને એના ભાઈ જોડે રહે. એમના માબાપ કોણ છે એ પણ એમને ખબર નહિ. એ બંને બહુ નાના હતા ત્યારે એમનો બાપ દારૂ પીને મરી ગયેલો..અને એની મા એ ગામના ઉતાર જેવા જોડે ગામતરું કરેલું.\n\nબંને છોકરાને નોંધારા મૂકીને ચાલી ગઈ હતી. રૂખી ગામમાં ફરી ફરીને કચરો વીણી વીણી એમાંથી ખાવાનું શોધીને એના ભાઇને અને પોતે ખાતી હતી. રોજ વહેલી સવારે ભાઈ બહેન કોથળો ખભે ભેરવીને નીકળી પડતાં અને કચરો એકઠો કરીને એમાંથી પ્લાસ્ટિક લોખંડ છૂટું પાડીને ભંગારના વેપારીને ત્યાં જઈ વેચી આવતા હતાં. અને એમાંથી જે પૈસા મળે તેમાં ગુજરાન ચલાવતાં હતાં.\n\n\n\nએક દિવસ રૂખી આ રીતે જ કચરો વિણતી હતી અને એને કચરામાંથી એક ઝાંઝર મળ્યું. એ તો ખુશ થઈ ગઈ. રાજીની રેડ થઈને ઘરે આવીને ઝાંઝરને સાફ કર્યું તો એકદમ ચમકી ઉઠ્યું. પહેલીવાર ચાંદીની કોઈ વસ્તુ તેણે પોતાની જિંદગીમાં જોઈ. એણે આ ઝાંઝરને સુવાની ગોદડીની નીચે સંતાડી દીધું. ને પછી રોજ રાતે છાનીમાની એની સાથે રમીને હરખાઈ લેતી હતી. એનો ભાઈ કનુ રોજ એની આ હરકત જોઈ રહેતો હતો. એક સાંજે રૂખી ઘરે આવીને જોયુ તો ઝાંઝર ગાયબ થઈ ગયું હતું. અને એનો ભાઈ પણ રાત થવા આવી હોવા છતાં નહોતો આવ્યો. એને વહેમ પડ્યો કે ચોક્કસ એનો ભાઈ ચોરી ગયો હશે.\n\n\n\nએ એના ભાઈને શોધવા નીકળી. તો ચાર રસ્તા પર ટોળું જામેલું હતું. અને એનો ભાઈ રડતો રડતો કહેતો હતો કે,\"સાહેબ મેં ચોરી નથી કરી, હું તો આ ઝાંઝર જેવું જ બીજું ઝાંઝર ખરીદવા આવ્યો હતો. હું દુકાનમાં હજુ તો પ્રવેશ્યો ત્યાં જ મને વોચમેને પકડીને બહાર કાઢ્યો. હું એને દાગીના ખરીદવા જેવો ગ્રાહક નહિ લાગ્યો. એણે મારા હાથમાં ઝાંઝર જોઈને મને ચોર સમજી મારવા લાગ્યોને પોલીસને એટલે કે તમને બોલાવી લીધા.\"\n\n\n\nએટલામાં રૂખી ત્યાં પહોંચી ગઈ અને એણે કહ્યું કે \"હા મારુજ ઝાંઝર છે. ભાઈલા તું એ લઈને કેમ આવ્યો હતો ? ભાઈએ કહ્યું કે ; \"બહેન બે દિવસ પછી રક્ષાબંધન આવે છે તો હું તારા જેવું જ બીજુ ઝાંઝર ખરીદીને તને ભેટ આપવાનો હતો.\"\n\n\n\nઅને એ ધ્રુસકે ધ્રુસકે રડવા લાગ્યો. એટલામાં પોલીસે સીસીટીવી કેમેરા ચેક કરી લીધાને રુખીના ભાઈને નિર્દોષ છોડી દીધો. ભાઈ બહેનનો આવો નિઃસ્વાર્થ પ્રેમ જોઈ જવેલર્સ પણ પીગળી ગયો. ને એણે એના ભાઈ ને નોકરી એ રાખી લીધોને ઝાંઝરની જોડ પુરી કરી આપી રુખીને. રુખીનું દિલ ઝાંઝરના ઝણકારથી ઝંકૃત થઈ ગયું.",
      "duration": "2 mins",
      "category": "Inspirational"
    },
    {
      "id": 108,
      "title": "આજની સુખ સુવિધા- દુઃખી ભવિષ્ય",
      "story_name": "મિત્રો,એક સમય હતો. જ્યારે નાના બાળકો રમત ગમત ,મજાક મસ્તી, પ્રેમ, ભાવના, મમતા ના ભૂખ્યા હતા અને તેમાં તેનો સમય પસાર કરતા,તથા ઘરના વડીલો પાસેથી સારા સંસ્કાર મેળવી પોતાનું ભવિષ્ય ઉજ્જવળ બનાવવા માટે સમય નો સદુપયોગ કરતા.તે સમયે માણસો પાસે પૈસા,સુખ,સુવિધા નહોતી પરંતુ સારા સંસ્કાર, પ્રેમ, મમતા, લાગણી જેવી અમૂલ્ય સંપત્તિ હતી.\n\n\n\nજ્યારે આજ ના સમયમાં માણસો પાસે પૈસા,સંપત્તિ,ભૌતિક સુખ સગવડો છે. આજના બાળકો ને જૂની રમત ગમત, પ્રેમ, મમતા, લાગણીની કોઈ કિંમત નથી. તે માત્ર આજની સુવિધાઓ અને સુખી જિંદગીમાં વ્યસ્ત છે અને એ તેનું વ્યસન બની ગયું છે. આજ ના બાળકોને ભૌતિક સુખ સુવિધાઓ, ગાડીઓ, મોબાઈલ વગર ચાલતું નથી, માત્ર સુખી જિંદગીમાં જ પોતાનું બાળપણ પસાર કરવું છે. તેઓને દુઃખ નામનો પર્યાય જ ખબર નથી, તો તેઓ ભવિષ્યમા એનો સામનો કઈ રીતે કરી શકશે?\n\n\n\nમિત્રો, જિંદગીમા જે કઈ પણ મળે એ કાયમી નથી હોતું, ચાહે સુખ હોઈ યા દુઃખ,કઈ પણ કાયમી નથી રહેવાનું, તેથી આજના જે બાળકો સુખ સુવિધાઓમાં મોટા થાય છે, તે દુઃખનો સામનો કરી શક્શે?.....નહિ મિત્રો, કારણ કે આજ ના માતા પિતા તેના બાળકને બધી સુખ સુવિધાઓ આપે છે, આપણે દુઃખ શું છે તેનો ક્યારેય અહેસાસ થવા દેતા નથી, તેથી તે બાળકો મોટા થઈ ને દુઃખ ને ક્યારેય સ્વીકારી શક્શે નહિ. આજે આપણે એ સહનશીલતાને નષ્ટ કરી રહ્યા છીએ અને દુઃખી ભવિષ્ય તરફનું પ્રયાણ કરી રહ્યા છીએ.\n\nઆજે આપણે સૌ જાણીએ છીએ કેવા-કેવા કિસ્સાઓ બની રહ્યા છે :\n\n1.મોબાઈલ ન મળવાથી આત્મહત્યા\n\n2.પ્રેમમાં દગો મળવાથી મર્ડર\n\n3.બિઝનેસ માં નુકશાન થવાથી આત્મહત્યા\n\n4.માતા પિતા ને વૃદ્ધાશ્રમ માં ધકેલવા\n\nઆ બધું શું દર્શાવે છે મિત્રો,માત્ર ટૂંકા વિચારની જિંદગી અને સહનશીલતાનો અભાવ.\n\nઅંત માં મિત્રો એટલું જ કહેવાનું કે તમારા બાળકોને સુખ સુવિધા આપો,પણ સાથે દુઃખ શું છે તે પણ સમજાવો અને તેનો અહેસાસ કરાવો તેથી ભવિષ્યમાં તેનો સામનો કરવો પડે તો તે હતાશ ન થાય અને તેની સામે લડી શકે, તેથી તેની સહનશીલતા મજબૂત બનાવો અને તેનું ભવિષ્ય ઉજ્જવળ બનાવો.\n\n",
      "duration": "2 mins",
      "category": "Inspirational"
    },
    {
      "id": 109,
      "title": "લેખાંજોખાં શ્વાસના",
      "story_name": "લખ્યું લલાટે ક્યાં મિથ્યા થાય છે. જન્મ મળે છે સાથે જ શ્વાસની ડોર ક્યાં અને ક્યારે પુરી થશે એ લખાઈ જાય છે. આ તરફ જીવન છે. પેલી તરફ મરણ છે. બન્ને વચ્ચે ચાલતું શ્વાસનું ભારણ છે.\n\n\n\nમધ્યમ વર્ગના મા-બાપને ત્યાં જન્મેલી સ્વાતિ. નાનપણથીજ પરાણે વ્હાલી લાગે એવી અને રૂપરૂપનો અંબાર. ખુબજ સુંદર અને નમણી. જેમ જેમ મોટી થતી ગઈ એમ એનું રૂપ વધારે ખિલતુ ગયું અને કુદરતની કમાલ કે નાની ઉંમરમાં જ કોઈ મોટા માણસો જેવી સમજણભરી વાતો કરતી. અને પછી જન્મેલી બે બહેનોની મા બની સંભાળ રાખતી.\n\n\n\nબંન્ને મા-બાપ નોકરી કરતા હતા એટલે સવારે જાય તો સાંજે ઘેર આવે. સ્વાતિના પિતાને ઘરથી અડધો કલાકના અંતરે જ નોકરી હતી તો એ સાયકલ પર બપોરની રિશેષમા ઘરે આવીને જતાં જેથી છોકરીઓનું ધ્યાન પણ રખાય અને કંઈ કામ કાજ હોય તો પતી જાય. બાકી પડોશીઓ સારા હતા એ ધ્યાન રાખતાં અને સ્વાતિ અંદરથી તાળું મારી રાખતી. સ્વાતિની સ્કૂલ સવારની હતી એટલે એ બાર પછી ઘરેજ હોય. મા જે રસોઈ કરી ગઈ હોય એ બન્ને બહેનોને જમાડી પોતે જમીને વાસણો ઘસીને મુકી દે. અને પછી બન્ને બહેનોને વાર્તા કહેતાં સુવડાવી દે પછી પોતાનું હોમવર્ક કરે. શિયાળામાં તો વટાણા, તુવેર, પાપડી, મેથીની ભાજી આ બધું સુધારીને, સાફ કરી રાખે. આમ એ નાની ઉંમરે પણ મોટા માણસની જેમ વર્તે.\n\n\n\nઆમ બન્ને બહેનો ને પણ ભણવા મૂકી અને સ્વાતિ હવે સાતમા ધોરણમાં આવી. ભણવાનું અધૂરું હોય પણ ક્યારેય મા બાપ કે ટ્યુશન લીધાં વગર પોતાની મહેનતથી અને સ્કૂલમાં શિખવાડે એ ધ્યાનથી ભણીને એ અત્યાર સુધીમાં એકથી દશમાં જ નંબર લાવતી અને બન્ને બહેનોને પણ ભણાવતી. આમ કરતાં એ સાતમું પણ એનો ક્રમ જાળવીને પાસ કર્યું અને આઠમું ધોરણ આવ્યું. ભણવાના ચોપડા અને ફી એ ત્રણેયની ભરતાં મા બાપને ખુબ તકલીફ પડતી હતી એથી સ્વતિએ એની સ્કૂલથી ઘરનાં રસ્તામાં આવેલા અગરબત્તીના કારખાનામાં મળવા ગઈ અને વાત કરી કે 'મારે કામ જોઈએ છે ?' ત્યાં બેઠેલા બધા હસવા લાગ્યા અને શેઠ બોલ્યા કે 'તારે શું જરૂર પડી બેટા ? આ કંઈ રમકડાં નથી કે તું રમી શકે. આમાં તો મહેનત જોઈએ મહેનત.' સ્વાતિ એ પોતે પાછળની ગલીમાં રહે છે એવું કહ્યું અને ભણવામાં તકલીફ પડે છે એ કહ્યું. શેઠે કહ્યું કે 'હું અગરબત્તીનો સામાન કોઈને ઘરે નથી આપતો પણ તારી અંદર રહેલી સચ્ચાઈ અને તારું મનોબળ જોઈ સામાન આપું છું. અત્યારે લઈ જા. પેલાં બહેન પાસે શિખીલે કેવી રીતે ગણી ને કોથળામાં ભરીને પેક કરવું. આજે લઈ જા અને કાલ સાંજે આપીને નવો માલ લઈ જજે અને ના ફાવે તો પાછું આપી જજે.' આમ સ્વાતિ રાત્રે પેકિંગનું કામ કરતી.\n\n\n\nમા બાપ તો આ જોઈને અંચબિત થઈ ગયા કે આ છોકરી કેટલું સમજે છે.. આમ કરતાં એનો હાથ એટલો બેસી ગયો અગરબત્તીના પેકીગમા તો પોતાનો ખર્ચ કાઢી લેતી. હવે તો રાત્રે ઘરનાં બધાં જ બેસી જતા જેથી ઝડપથી અને વધુ કામ થતું. આમ કરતાં કરતાં સ્વાતિ દસમાં ધોરણમાં આવી. ભણવામાં ખૂબ જ મહેનત કરતી હતી એને એર હોસ્ટેસ બનવું હતું અને નાની બે બેહનોને ખુબ ભણાવી આગળ લાવવી હતી. સ્વાતિએ ના કોઈ દિવસ સારાં કપડાંની કે કોઈ ચીજ વસ્તુઓની જિદ કરી એનું ધ્યેય એકજ હતું કે કેમ કરીને આગળ આવું અને બધાને સુખી કરુ. સ્વાતિનું ઈંગ્લીશ અને સ્પિચ પણ ખૂબ સરસ હતી. સ્વાતિ એ દશમાંમાં તનતોડ મહેનત કરી જેથી ગવરમેન્ટ સ્કૂલમાં એડમીશન મળે. આમ સ્વાતિ એ ખુબ જ મહેનત કરી દશમાંની બોર્ડ ની પરીક્ષા આપી અને વેકેશન પડ્યું.\n\n\n\nઆ બાજુ સ્વાતિ ના મમ્મીની કંપનીમાં મોટો ફાયદો થતાં શેઠ જેટલાં કામ કરતાં કારીગરો ના ફેમિલી ને લકઝરી કરી અંબાજી દર્શન કરવા લઈ ગયા. સવારે નિકળ્યા અને એક રાત અંબાજીમાં રોકાણ પછી બીજા દિવસે પાછા વડોદરા. જેવાં અંબાજી પહોંચવા આવ્યા અને સ્વાતિને ૧૦૫ તાવ ચડ્યો અને એનું આખું શરીર દુખવા લાગ્યું. પાસે હતી એ મેટાશીન ગોળી ગળાવી. પણ તાવ ઉતરવાનું નામ ના લીધું. અંબાજી માં ઉતરી ડોક્ટરને બતાવ્યું એમણે એક ઇન્જેક્શન અને દવા આપી. પણ સ્વાતિ ની તબિયત સુધારવા કરતાં વધુ બગડતી ગઈ. મા બાપ ગભરાઈ ગયા. શેઠે પણ એક ભાડાની ટેક્સી પોતાના રૂપિયે કરી આપી.વડોદરા આવી સીધાંજ સયાજી હોસ્પિટલમાં લઈ ગયા.\n\n\n\nસ્વાતિને દાખલ કરી ને ડોક્ટરની ફોજ ઉમટી પડી. સ્વાતિને શ્વાસ લેવામાં તકલીફ પડતી હોય એને ઓક્સિજન પર રાખી. એક બાજુ બોટલ ચાલુ કર્યા. સ્વાતિના મા બાપે એમનાં સગાંવહાલાંને બોલાવી લીધા. સ્વાતિની બન્ને કિડની ફેઈલ થઈ ગઈ. એણે પલંગમાં ઉછાળા મારવાના ચાલુ કર્યા. બે જણે પગેથી અને બે જણે હાથ પકડી રાખ્યા. એણે આંખોથી ઈશારા ચાલુ કર્યા કે મને ઘરે લઈ જાવ..ઓકિસજન ચાલુ હોવા છતાંય શ્વાસ લેવામાં સ્વાતિને તકલીફ પડતી હતી એની છાતી ધમણની માફક ફુલતી હતી. એકદમ જોર કરીને સ્વાતિ એ હાથ છોડાવી ઓકિસજન કાઢી નાખ્યું અને છેલ્લા શ્વાસ લઈને એ શાંત થઈ ગઈ નિશ્ચેતન થઈ ગઈ.\n\n\n\nબધાંના મોમાંથી ચીસ નીકળી ગઈ. ડોક્ટરો નિરૂપાય બની ગયા. વિધાતાના લેખાંજોખાં આગળ કોઈનું કંઈ ના ચાલ્યું અને શ્વાસ આમ અટકી ગયો. આવી હોનહાર સ્વાતિ આટલાંજ શ્વાસ લખાવી આવી હશે એ કોને ખબર હતી. બોર્ડનું રીઝલ્ટ આવ્યું ત્યારે સ્વાતિ આખા વડોદરામાં એકથી દશમો નંબર લાવી હતી અને એના ૮૯ ટકા હતા. આ સાચી બનેલી ઘટના છે.. મારી આંખો સામે જ સ્વાતિ એ છેલ્લા શ્વાસ લીધા હતા.",
      "duration": "4 mins",
      "category": "Inspirational"
    },
    {
      "id": 110,
      "title": "પોલાદી પિતા",
      "story_name": "ભારત આઝાદ થયે 17-18 વરસ થઇ ગયા હતા. દેશ હજુ આર્થિક રીતે અને અનાજથી પગભર નહોતો થયો. દેશના ખેડૂત ગરીબ હતા પણ સ્વમાની અને દેશપ્રેમી હતા. 1965માં પાકિસ્તાન સાથે લડાઈ થઇ અને જીત્યા પણ ખરા. દેશનું સુકાન વડાપ્રધાન લાલ બહાદુર શાસ્ત્રી સાંભળતા હતા. લશ્કર માટે અનાજની શસ્ત્રોની અને પૈસાની તંગી હતી. શાસ્ત્રીજીએ દેશના જવાનો માટે દેશવાસીઓને અપીલ કરી કે અઠવાડિયામાં એક દિવસ ઉપવાસ કરી તમે અનાજ બચાવી લશ્કરને મદદ કરી શકો છો. ઘણું બધું અનાજ આયાત કરવું પડતું હતું તેથી વડાપ્રધાને દેશવાસીઓને સલાહ આપી કે તમે મંગળવારે એક ટંક ખાવાનું છોડી ઉપવાસ કરો તો ઘણા અનાજની બચત થાય. મોટા ભાગના લોકો મંગળવારે ઉપવાસ કરતા, દેશના ઘણા લોકોએ શાસ્ત્રીજીની અપીલને માન આપી લશ્કર સેવાનો પડકાર ઝીલી લીધો. મારા પિતાએ અઠવાડિયાના સાતે સાત દિવસ એક વખત જમવાનું બંધ કર્યું.\n\n\n\nબાપુજી એક દાયકાથી વ્રત પાળતા હતા તે વાતની ખબર તો મને 1974માં પડી હતી. 1973માં દુકાળ પડ્યો ત્યારે હું ઠીક ઠીક સમજણો થઇ ગયો હતો. અમદાવાદ ભણતો હોય વેકેશનમાં ઘરે આવ્યો ને બાપુજી સવારે શિરામણ કે સાંજે વાળું કરવા બેસતા ન જોયા એટલે પૂછ્યું કે કેમ તબિયત ખરાબ છે ? બાએ સમજાવ્યું કે 1965માં લશ્કરને સહકાર કરવા રોજ એક વાર જમવાનું છોડ્યું ને આ વર્ષે દુકાળ છે એટલે બીજી વખતનું ભોજન પણ છોડ્યું છે. અને એ વ્રત કોઈ જાતના પ્રચાર વગર લગભગ જીવન પર્યન્ત ચાલ્યું !\n\n\n\nઆમ તો પાંચ ચોપડી જ ભણેલા અને દાદાએ પિતાનવ વરસના હતા ત્યારથી ખેતીના કામમાં જોતરી દીધેલ. ટી.વી. હતા નહિ ને રેડિયો વસાવવો પોસાય નહિ. ઘરે છાપા મંગાવવા એ તો બહુ મોટી વાત કહેવાય, મહિને 8-10 રૂપિયા છાપાનું બિલ પોસાય નહિ. બાપુજીને બઝારમાં શેઠની દુકાને જઈ સમાચાર પત્ર વાંચી ઘરમાં માહિતી આપવાની ટેવ કહો કે વ્યસન હતું. એટલે સામાન્ય જ્ઞાન અને દેશ દુનિયાની ખબર ખાસ્સી એવી રહેતી.\n\n\n\nબાપુજીની વ્યવહારિક સમજ ઊંડી અને દૂરદેંશી ઊડીને આંખે વળગે એવી હતી. તેઓ જાણતા હતા કે શિક્ષણથી જીવન સુધરે છે અને નોકરી-ધંધામાં શિક્ષણ બહુ ઉપયોગી છે. આખું વરસ કામ કરે તો વરસે છસો રૂપિયાની કમાણી, પણ અમારું વતનનું ગામ નદી કે કેનાલ વગરનું એટલે ખેતીનું કામ ત્રણ-ચાર મહિના જ રહે. બાકીના સમયમાં પિતા અને ઘરના બધા સભ્યો અલગ અલગ કામ કરે ત્યારે બે છેડા ભેગા થાય. ઉનાળામાં કુવા ખોદવાનું અને પથ્થરની ખાણમાંથી પથ્થર કાઢી તેને ભાંગી કાંકરી બનાવવાથી માંડી નળિયાં ચારવાનું, કાલા ને મગફળી ફોલવાનું, દેશી ખાતર ભરવાનું ને એવા જરુર પ્રમાણે અનેક કામ કરવાના! પણ 1966માં તેઓ જાણી લાવ્યા કે ગાંધીજીએ નાના હતા ત્યારે 3-4 ધોરણ એક વરસમાં કર્યું હતું અને મને કહ્યું કે તું મહેનત કરે તો તને પણ એક વરસમાં બે ધોરણ કરાવીએ. મેં બીડું ઝડપી લીધું ને એક જ વરસમાં 5-6 ધોરણ પાસ કરી દીધા. ગામના બીજા ત્રણ છોકરા પણ આવી રીતે એક વરસમાં બે ધોરણ કરવામાં સફળ રહ્યા, પણ એમાંથી એક માત્ર હું એસ.એસ.સી. પાસ થયો એ માતા-પિતાની મહેનતની સાતત્યનું પરિણામ. જો કે એ પછી મેં પી.એચ.ડી. અને સી.એ. સહીત 6 માસ્ટર્સ ડિગ્રી મેળવી અને દેશ અને દુનિયાની શ્રેષ્ઠ સંસ્થાઓમાં કામ કર્યું.\n\n\n\nમારા દીકરાએ દેશની કઠિન કહેવાતી યુ.પી.એસ.સી.ની સિવિલ સર્વિસ પાસ કરી ત્યારે બાપુજી લગભગ 90 વરસની ઉંમરે પહોંચવા આવ્યા હતા. બાપુજીએ શાળા 1934માં છોડી દીધેલ, પણ અત્યારે લેવાતી સિવિલ સર્વિસ અને તેની તાલીમ વિષે ઊંડાણથી પ્રશ્ન પૂછયા જે બીજા કોઈએ નહોતા પૂછ્યા. તેમને જાણવાની જિજ્ઞાસા અને સિવિલ સર્વિસમાં આવતું વિષય જ્ઞાન અને જરૂરી તાલીમ વિષે અત્યંત ઝીણી જાણકારી હતી. બાપુજી આમ તો ખુબ જ સ્વસ્થ રહેતા અને ભાગ્યે જ દવા ખાવી પડતી, પણ પાછલી ઉંમરમાં થોડા સજા નરવા હોય અને ફોન કરીએ કે રૂબરૂ તબિયત પૂછવા જઈએ તો એક જ સલાહ હોય કે તમારે તમારા કામમાં ધ્યાન રાખવું અને મારી ચિંતા ન કરવી. હું કહું કે બહુ રજા પડી છે તો એમનો જવાબ હોય કે રજા લ્યો તો સરકારનું કામ તો બગડે ને? તમારે ખાસ કામ હોય તો જ રજા લેવી અને જે નોકરી નથી કરતા તેઓ મારુ ધ્યાન રાખશે, તમે શાંતિથી નોકરી કરો.\n\n\n\nખેતીના કામની ઊંડી સમજ તો પર્યાવરણની હૃદયથી ચિંતા અને જાળવણી કરવાનો સ્વભાવ. કલાઇમેટ ચેન્જ, વોટર રિચાર્જિંગ, ઓર્ગેનિક ફાર્મિંગ ને કાર્બન ટ્રેડિંગ જેવા ભારેખમ શબ્દો હજી બઝારમાં નહોતા આવ્યા ત્યારે આ બધી જ વસ્તુ તેમને જીવનમાં અજમાવી લીધી હતી. 1969માં સસ્તામાં મળતા એક પડતર ખેતરમાં 3000 બાવળના ઝાડ હતા ને તે ખરીદવાની વાત ચાલતી તો ગામના લોકો કહેતા કે એ ખેતર મફતમાં કે ધોળા ધર્મે ય ના લેવાય. ખેતર લીધું અને ખેતરની વચ્ચે પાણી સ્ટોર કરવા જાતે કેનાલ બનાવી અને વહી જતા ફળદ્રુપ કાંપને રોકવા શેઢા ઉપર બાવળની દીવાલ બનાવી.\n\n\n\n10-12 વરસ સુધી બળદ ગાડાથી ગામના પાદરમાંથી માટી ખોદી ખેતર પહોંચાડી સમથળ બનાવ્યું. બાપુજીના આ અંતઃસ્ફૂર્ણાથી જન્મેલ પ્રયાસોની વિશ્વ બેંકના 2014ના વર્લ્ડ ડેવેલપમેન્ટ રિપોર્ટ \"મેનેજીંગ રિસ્ક ફોર ડેવલપમેન્ટ\" માં નોંધ લેવામાં આવી. વિશ્વ બેન્કના જેસોન, જે આ રિપોર્ટના કોર્ડીનેટર હતા તેમણે લખ્યું \"અમને મળેલા ઘણા જવાબોમાંથી તમારી વિશેષ વાર્તા અલગ તારી આવે છે. અમે અંતિમ અહેવાલના ભાગ રૂપે તેને સમાવવા માંગીએ છીએ.\". અમારા બાપદાદાની વાડીમાં 150-200 ફળાઉ ઝાડ ઉછેરેલ. ઉપરાંત મબલખ ફૂલ છોડ અને પરંપરંગત પીપળ, વડલો, લીંબડો, ઉંબરો, અરીઠો, ગુંદી, પીલૂડી જેવા ઝાડ જતનથી એકલા હાથે ઉછેર્યા હતા.\n\n\n\nગામડામાં અંધશ્રદ્ધા હોવી ખુબ સામાન્ય ગણાય, પણ પ્રાતઃકાળે નિયમિત ગીતા અને મહાભારતના પાઠ વાંચતા પિતા કોઈ પણ પ્રકારની અંધશ્રદ્ધાથી જોજન દૂર હતા તો નવા પ્રયોગો અને વિજ્ઞાનના ઉપયોગના હિમાયતી હતા. બાપુજીનો દિવસ વહેલી સવારે 4 વાગે ઢોરને નીરણ નાખવા જવાથી ને પૂરો રાતે 11 વાગે છેલ્લી નીરણ નાખવાથી પૂરો થાય. ઘરથી ઢોર બાંધવાનો ડહેલો એક કિલોમીટર થાય પણ દિવસ દરમ્યાન વચ્ચે વચ્ચે 2 વખત પાણી પાવા અને ત્રણેક વખત નીરણ નાખવા ચાલતા જાય. બહારગામ જાય તો ભાગ્યે જ રાત રોકાય. ઢોરને નીરણ નાખવા જતા દાતણ કરે, આવીને પૂજા કરી 5 વાગે કામે વળગે. અમારા બળદ અને ભેંસ માટે માતા-પિતા ભગવાન જેવા. સવારમાં 9 વાગે ગામના રબારી બધા ઢોરને ચરવા બીડમાં લઇ જાય અને બપોરે પાદરમાં આરામ કરવા પાછી લઇ આવે. 2-3 કિલોમીટર દૂરથી અમારું બળદગાડું આવે તો બા-બાપુજીને આવતા જોઈને કે કદાચ તેમના શરીરની વાસ આવતી હશે તેને કારણે ઓળખતી હશે પણ અમારી ભેંસ બધા ઢોરની વચ્ચેથી સીધી દોટ મૂકે અને બા-બાપુજી સુધી ઝપાટામાં પહોંચી જાય ને રબારી બિચારા જોતા રહી જાય.\n\n\n\nઅમારો એક બળદ તો ખુબ તોફાની કે પિતા સિવાય કોઈને પડખે પણ ના ચડવા દે, પાણી પાવા કે ખાવાનું નાખવા પણ કોઈને ના આવવા દે. પાણી પાવા કે નીરણ નાખવા પિતા સિવાય બીજાએ ખીલે મજબૂત સાંકળથી બાંધીને જ આપવું પડે અને બાપુજી એને ગલુડિયાંની જેમ છુટ્ટો રમાડતા હોય! 1973 અને 1989 માં દુકાળ પડ્યો ત્યારે અને ઢોર દૂધ આપતા કે ખેતી કામમાં નકામાં થઇ જાય એટલે કોઈને કોઈ ખરીદવા માટે પૂછવા આવે કે કદાચ સસ્તામાં મળી જાય. પણ બાપુજીનો એક જ જવાબ હોય કે ઢોર તો અમારા માં-બાપ છે ને કંઈ માં-બાપ થોડા વેંચવા રાખ્યા છે? \n\n\n\nછાપા વાંચવાની ટેવને કારણે, પોતાની આસપાસના વાતાવરણને સમજવાની ઉપયોગીતા મને મારી કારકિર્દીમાં બહુ ઉપયોગી થઇ અને મારા સહાધ્યાયી કરતા હંમેશા આગળ રહેવામાં અને અલગ પડવામાં મદદ કરી. જયારે અમદાવાદ જેવા શહેરમાં ગણ્યા ગાંઠ્યા લોકો પાસે કોમ્પ્યુટર હતા ત્યારે 5 ચોપડી ભણેલા બાપુજીએ મને 1989માં કોમ્પ્યુટર લેવાની સલાહ આપી. 6 એમ.બી. હાર્ડડિસ્ક વાળા કોમ્પ્યુટર શરૂઆતમાં કેલ્કયુલેટરની જેમ જ ઉપયોગમાં લેવાતા ત્યારે બાપુજીએ મારામાં જિજ્ઞાસા ઉભી કરી કે આનો ઉપયોગ ગણિત શીખવવામાં ના થઇ શકે? આ સલાહથી ટેક્નોલોજીના ઉપયોગમાં હું મારા મિત્રો કરતા એક ડગલું આગળ રહ્યો છું. \n\n\n\nકોઈ કામ અંગે વાંચવાથી, જોવાથી કે સાંભળવાથી આવડે, પણ જાતે કરવાથી નિષ્ણાત બનાય, નિષ્ફળ જઈએ તો સફળ થઈએ ત્યાં સુઘી પ્રયત્ન ચાલુ રાખવો તે તેમનો જીવન મંત્ર હતો. કોઈ કામ પૂરું થતું જ નથી, એમાં નવા સુધારાની તક કાયમ હોય છે એટલે શીખવાની ધગશ રાખવી એવી એમની કાયમ શીખ રહેતી હતી. કોઈ પાઠ કે કામ બીજાને શીખવવાથી આપણે પણ નવું શીખીએ માટે લાભની અપેક્ષા વગર બીજાને શીખવવું તેમ તેઓ કાયમ કહેતા. સાદું, સંયમી પણ ઉચ્ચ અને નવા વિચારોથી ભરપૂર દીર્ઘાયુ જીવન જીવી તેઓ 2014માં સ્વર્ગે સિધાવ્યા.",
      "duration": "6 mins",
      "category": "Inspirational"
    },
    {
      "id": 111,
      "title": "ચેલેન્જ",
      "story_name": "મિત્રો, આપણે એકબીજા સાથે વાત - ચીત કરવાં માટે અલગ અલગ પ્રકારનાં માધ્યમનો ઉપયોગ જેવા કે ઈમેઈલ, ટપાલ, કાગળ, વ્હોટ્સ અપ, મેસેન્જર એવાં વગેરે માધ્યમનો ઉપયોગ કરતાં હોઈએ છીએ....જેમાંથી કેટલાં મેસેજ કે ઇમેઇલ એવા પણ હોય છે કે જે આપણને જીવનપર્યંત યાદ રહી જતાં હોય છે. મારા માટે બે મેઈલ ખુબ જ મહત્વનાં હતાં.\n\n\n\nમેં જ્યારે ગુજરાતી સાહિત્યમાં લખવાની શરૂઆત કરી, ત્યારે મને મારી રચનાઓ કઈ વેબસાઈટ પર કે એપ્લિકેશન પર અપલોડ કરવી તેનો જરાપણ ખ્યાલ ન હતો. એવામાં ઈન્ટરનેટ પરથી મને એક ખુબ જ જાણીતી ગુજરાતી સાહિત્યની વેબસાઈટ વિશે માહિતી મળી, જેમાં તેઓનું ઇમેઇલ એડ્રેસ પણ આપેલ હતું. આથી મેં મારા દ્વારા લખાયેલ એક નવલિકા જે મારી સાથે બનેલ હોરર રિયલ ઘટનાં પર આધારીત હતી તે મોકલી આપી, અને સાથે સાથે એ લોકોનો પ્રતિભાવ ચોક્કસપણે આપવાં મેં આજીજી કરેલ હતી....!\n\n\n\nલગભગ મને એક મહિના બાદ એ વેબસાઈટ દ્વારા મારા ઇમેઇલ એડ્રેસ પર એક મેઈલ મોકલવામાં આવ્યો. જેમાં લગભગ મને અડધૂત કરવા માટેજ લખ્યું હોય તેવું મને લાગી રહ્યું હતું, કદાચ સ્વાભાવિક છે કે એ ગુજરાતી સાહિત્યની વેબસાઈટ પાસે હાલમાં સારામાં સારા ગુજરાતી લેખકો હશે. એટલે એ બધાં લેખકોની સરખામણીમાં મારું કન્ટેન્ટ, મારા લખાણનો પ્લોટ, વ્યાકરણ કદાચ નબળું હોઈ શકે. જે હું નવોદિત લેખક હોવાને નાતે સ્વીકારવા પણ તૈયાર હતો. પણ તે લોકોએ જે ભાષા વાપરેલ હતી. એ ભાષા જોઈને તેની વેબસાઇટને ગુજરાતી સાહિત્યની વેબસાઈટ કહેવી કે કેમ ? એ પ્રશ્ન પણ સતત મારા મગજમાં ઘૂમ્યા કરતો હતો.\n\n\n\nત્યારથી માંડીને આજ સુધી મેં ગુજરાતી સાહિત્યનું ગહન અભ્યાસ કર્યું અને અલગ - અલગ નવલિકાઓ, માઈક્રોફિક્શન, કવિતાઓ, લેખો અને નવલકથાઓ લખી. એમાં પણ મારી પહેલી નવલકથા \"ધ ઊટી\" જે એક સસ્પેન્સ, થ્રિલર અને હોરર લવ સ્ટોરી હતી, તેને સોસીયલ મીડિયા અને ગુજરાતી સાહિત્યના અલગ - અલગ પ્લેટફોર્મ પર ખુબ જ સારો એવો આવકાર અને પ્રેમ મળ્યો, જે માટે હું મારા વાચકોનો કાયમીક માટે આભારી રહીશ.\n\n\n\nજ્યારે મેં આ નવલકથાનો છેલ્લો ભાગ અપલોડ કર્યો ત્યારે મને મારા ઇમેઈલ એડ્રેસ પર એક મેઈલ મળ્યો, જેમાં લખેલ હતું કે તમે ગુજરાતી સાહિત્યની સારી એવી સેવાઓ કરી રહ્યાં છો, જો તમે એવું ઈચ્છતા હોવ કે તમારા દ્વારા લખાયેલ સાહિત્ય વધુને વધુ લોકો સુધી પહોંચે તો તમે તમારું કન્ટેન્ટ કે સાહિત્ય સર્જન અમારી વેબસાઈટ પર અપલોડ કરો. આ મેઈલ મને એજ વેબસાઈટ દ્વારા મળેલ હતો કે જેણે થોડાજ મહિના પહેલા મારા કન્ટેન્ટ કે સાહિત્યની એકદમ નીચલી ગુણવત્તા વાળું ગણીને મને એકદમ અડધૂત કરેલ હતો !\n\n\n\nઆથી મેં એ લોકોનાં મેઇલનો પ્રત્યુતર આપતાં જણાવ્યું કે તમે થોડા મહિના પહેલા મારી સાથે જે ભાષામાં વાતચીત કરી હતી એ આપશ્રીની કક્ષાએ તદ્દન અયોગ્ય હતી. બીજું કે તમારી પાસે હાલમાં શ્રેષ્ઠ લેખકો હશે. જેમાં શંકાને કોઈ જ સ્થાન નથી. પરંતુ તમારે એ વાત પણ ન ભૂલવી જોઈએ કે આજે જે લેખકો નામચીન છે એ લેખકો કદાચ આવતાં દસ વર્ષ બાદ ન પણ હોઈ તેવું બની શકે. તો ત્યારે આપણાં ગુજરાતી સાહિત્યની શું હાલત થશે ? માટે તમારે એ સમયે મારા જેવાં નવોદિત લેખકોને એક તક આપવી જોઈતી હતી .અને મને યોગ્ય માર્ગદર્શન પૂરું પાડવાની જરૂર હતી. રહી વાત મારૂ કન્ટેન્ટ કે સાહિત્યની રચનાઓ તમારી વેબ સાઇટ પર મુકવાની તો હું એના માટે આપની પાસે માફી માંગુ છું. કારણ કે હું મારું સાહિત્ય સર્જન અન્ય પ્લેટફોર્મ પર મૂકવા માટે બંધાયેલ છું....!\n\n\n\nજે પ્લેટફોર્મ કે વેબસાઈટે મને મુશ્કેલીમાં સહારો આપ્યો, ગુજરાતી સાહિત્યની દુનિયામાં પાપા પગલીઓ કરાવી હું એમનો સાથ કયારેય પણ નહીં છોડીશ. ભલે પછી મને કોઈપણ પ્રકારનું મહેનતાણું ચુકવવામાં ન આવે !\n\n\n\nમિત્રો ઉપરોક્ત દર્શાવ્યા પ્રમાણે આ બને ઇમેઈલ મારા માટે ખુબજ અગત્યતા ધરાવે છે, પહેલો મેઈલ મને મળ્યો, એ મેઇલને મેં એકદમ ગંભીરતાથી લીધો. અને મારા સાહિત્યને વધુને વધુ તેજ બનાવ્યું, મારા સાહિત્ય સર્જનમાં જે કંઈ ઉણપ કે ક્ષતિઓ હતી તે મેં દૂર કરી. અને દિવસ રાત જોયાં વગર અલગ - અલગ પ્રકારના સાહીત્ય સર્જન કર્યું. અને અંતે એ જ વેબસાઈટ દ્વારા મને બીજો મેઈલ એમની વેબસાઈટમાં લખવા માટેનાં આમંત્રણનો હતો. જે જોઈને મને મનોમન એક અલગ પ્રકારનો અનહદ આનંદ થતો હતો કે અંતે મેં જે ચેલેન્જ મારી જાતને આપી હતી તે પુરી કરવામાં હું સફળ થયો હતો.",
      "duration": "3 mins",
      "category": "Inspirational"
    },
    {
      "id": 112,
      "title": "અડગ વિશ્વાસ",
      "story_name": "પહેલો પ્રેમપત્ર તો કોના માટે યાદગાર ન હોય? ધર્મેન્દ્રની સગાઈ તો એ કોલેજના ત્રીજા વર્ષમાં હતો ત્યારે જ થઈ ગયેલી. વળી, એની ફિયાન્સી તો એના કરતાં ઘણી નાની. કાજલ એનું નામ. દસમામાં અભ્યાસ કરે. ધર્મેન્દ્રે કાજલ પહેલા એકપણ છોકરી જોયેલી નહીં અને એવું જ કાજલને હતું. એને પણ ધર્મેન્દ્ર અગાઉ એકપણ છોકરો જોવા આવ્યો નહોતો.\n\n\n\nસગાઈ પછી ફોનની વ્યવસ્થા તો હતી જ નહીં. લાગણીથી તરબતર હૃદયને માત્ર ને માત્ર શબ્દદેહ આપી મઘમઘતા કવરમાં નાખી પોસ્ટવાળાના હવાલે કરવાના અને પછી દસ દિવસ રાહ જોવાની! પણ, આ બધાની મજા જ કંઈક ઓર હતી. ધર્મેન્દ્રે પહેલો પ્રેમપત્ર લખ્યો. કહો ને કે તેનું દિલ ઠાલવી દીધું. સગાઈ થયાના બરાબર ત્રણ મહિના પછી એ પૂછવાનો મેળ આવ્યો કે પત્ર લખી શકાય અને જો હા તો કોના સરનામે! એ દરમિયાન ત્યાં કાજલને બધાં ખીજવતા હતાં કે ,\" તું ગામડાની છો અને એ રહ્યો કોલેજીયન. નક્કી કોઈક સાથે લફરું હશે. બાકી પુરુષ મળવા માટે કેવો અધીરો અને તલપાપડ થાય.\" કાજલ મનોમન મુંજાતી પણ કોને પૂછવું અને શું પૂછવું? એમાં પહેલો પત્ર ધર્મેન્દ્રે લખ્યો અને એમાં એણે સ્પષ્ટ લખ્યું હતું કે \" મારે અભ્યાસ કરી નોકરીએ ચડી મારાં મા-બાપ અને તારા સપનાં પૂરાં કરવા છે અને એટલે જ હું બહુ પત્રો કદાચ ન પણ લખી શકું અને તને વારંવાર મળવા પણ નહીં આવું.\" આવો નિરસ પત્ર વાંચી કોઈનો પણ પ્રેમ મરી જાય. એનાં બદલે કાજલે જવાબ લખ્યો, \" તમે જે નિર્ણય લો એમાં હું કાયમ તમારી સાથે જ હોઈશ.\"\n\nઆ યાદગાર પત્રની એક યાદગાર લીટીનાં સહારે જ એમની સાત વર્ષ સગાઈ ટકી અને પછી લગ્ન થયાં. આજે પણ બંને એકબીજાનાં નિર્ણયો પોતાનાં જ માનીને ચાલે છે.\n\n",
      "duration": "2 mins",
      "category": "Inspirational"
    },
    {
      "id": 113,
      "title": "મારુ ઘર",
      "story_name": "“યમુના જળમાં કેસર ઘોળી સ્નાન કરાવું શામળા હલકે હાથે અંગો ચોળી લાડ લડાવું શામળા અંગો લૂછી આપું વસ્ત્રો પીળું પીતાંબર પ્યારમાં તેલ સુગંધી નાખી આપું વાંકડિયા તુજ વાળમાં.”\n\nયમુના જળમાં...\n\n\n\nબકુલાબેનનો અવાજ ખૂબ મધુર હતો અને જે તન્મયતાથી ભજન ગાતાં તો સાંભળનાર સાંભળ્યા જ કરે. એ જયારે આ ભજન ગાવાની શરૂઆત કરે ત્યારે ઘડિયાળમાં છના ટકોરા પડતા હોય. પરંતુ ઘડિયાળના ટકોરા સાથે મોબાઈલની રિંગ પણ વાગતી હતી. બકુલાબેન સારી રીતે જાણતાં હતાં કે એ રિંગ એમની પુત્રવધુ સારંગીના મોબાઈલમાંજ વાગી રહી છે. તેથી જ એમણે બૂમ પાડી, “સારંગી બેટા, ફોન ઉઠાવ...” બાજુમાં ઊભેલી સારંગીએ જાણે કંઈ સંભાળ્યું જ ના હોય એમ અધૂરું ભજન આગળ ચલાવ્યું.\n\n\n\nકુમ કુમ કેરું તિલક સજાવું ત્રિક્રમ તારા ભાલમાં\n\nઅલબેલી આંખોમાં આંજું અંજન મારા વાલમા...\n\nયમુના જળમાં.\n\n\n\nબકુલાબેનને પણ હવે સારંગીનો સાથે આપવોજ પડ્યો અને ભજન આગળ ચલાવ્યું. પરંતુ જયારે બકુલાબેને ભજનના શબ્દો આગળ ચલાવ્યા ત્યારે જેમજેમ બકુલાબેન ગાતા જાય તેમ તેમ એ ભગવાનના સાજ આપતી જાય.\n\n\n\nપગમાં ઝાંઝર રૂમઝૂમ વાગે કરમાં કંકણ વાલમા\n\nકંઠે માલા કાને કુંડળ ચોરે ચિત્તડું ચાલમાં,\n\nયમુના જળમાં.\n\n\n\nએ પંક્તિ વખતે સારંગી ભગવાનનાં ઝાંઝર, કુંડળ અને હાર એને ગમતાં સાસુને આપતી. જોકે અવારનવાર એ ભગવાનના જુદા જુદા શણગાર બનાવતી અને થોડાઘણાં બજારમાંથી પણ લાવતી. જયારે બકુલાબેન છેલ્લી પંક્તિ ગાય, દૂધ કટોરી ભરીને આપું, પીઓને મારા શામળા, ભક્ત મંડળ નીરખી શોભા ચરણે શામળા...\n\nયમુના જળમાં.\n\n\n\nત્યારે એ દૂધનો કટોરો અને સામગ્રી લઈને હાજરજ હોય. બંટાગોળી, લાલાને ભાવતું માખણ તો હોય જ. થોડી ક્ષણો બકુલાબેન સારંગી સામે જોઈ રહ્યાં અને પોતાની જાતનેજ કહી રહ્યા કે કેટલા નસીબદાર છે કે એમને સારંગી મળી છે.\n\n\n\nભગવાનને પોઢાડતા હતા ત્યારે એમની નજર સમક્ષ બે વર્ષ પહેલાનાં દ્રશ્ય દેખાવા લાગ્યા. એમનો દિકરો બે વર્ષ પહેલાં એક સાંજે એકાએક સારંગી સાથે ઘરમાં પ્રવેશ્યો. બકુલાબેનને પગે લાગતા બોલ્યો, “મમ્મી, આ સારંગી છે. અમે સાથે ભણતાં હતાં. અમે એકબીજાને પસંદ પણ કરતા હતા પરંતુ આજે સારંગીનાં મમ્મીએ સારંગી પર બળજબરી કરી, એક પરદેશથી આવેલા યુવાન સાથે એની સગાઇ નક્કી કરી દીધી. સારંગીનાં મમ્મીને એકદમ પૈસાદાર કુટુંબમાં એના લગ્ન કરવા હતાં. સારંગીએ અમારા પ્રેમની વાત કરી તો એનાં મમ્મી ખૂબ ગુસ્સે થઇ ગયાં. આખરે સારંગી ઘર છોડીને મારી પાસે આવી અને અમે તાત્કાલિક લગ્ન કરી લીધાં. મમ્મી, અમને માફ કરજે.”\n\n\n\n“અરે બેટા, એમાં માફ શું કરવાનું ? સારંગી દિકરી બનીને આ ઘરમાં આવી છે. આપણે તમારા લગ્ન ધામધૂમથી કરીશું.”\n\n\n\nસારંગી રડી પડી. બકુલાબેનના ખભે માથું મૂકી, રડતાં રડતાં બોલી,\n\n“મમ્મી, મને તો ઘરનું કંઈ જ કામ કરતા આવડતું નથી. પરંતુ હું ધીમે ધીમે બધુ શીખી જઈશ. તમે મને શીખવાડશો ને ?”\n\n“સારંગી, તું જે રીતે તારા મમ્મીના ઘરે રહેતી હતી એજ રીતે અહિં રહેજે. મારા દીકરાની પસંદ એજ મારી પસંદ. આ તારું ઘર સમજીને રહેજે.”\n\n\n\nસારંગી બોલાતી હતી ત્યારે લાગે કે એ હદયપૂર્વક બોલી રહી છે. એના બોલવામાંજ શીખવાની ધગશ છે. થોડા દિવસ બાદ સારંગીની મમ્મીનો ગુસ્સો શાંત થતાં સારંગીને ફોન કરીને કહ્યું, “તમે બંને જાણ ઘેર આવીને મને મળી જાવ.”\n\nસારંગી ઠંડો પ્રતિસાદ આપતાં બોલી, “મમ્મી, હમણાં તો અમે બહારગામ ફરવા જઈએ છીએ, આવ્યા પછી વિચારીશું.”\n\n\n\nસારંગીની મમ્મીનો ગુસ્સો ફરી ભાબુકી ઊઠ્યો, “વિચારીશું એટલે શું ? મા-બાપને ઘેર આવવામાં વિચારવાનું ? તું તો એકની એક દિકરી છે તેથી જ તને બોલવું છું છતાંય તારે આ બાબતમાં વિચારવું હોય તો મારે પણ મારી મિલકતનું દાન કરવાનું વિચારવું પડશે.”\n\n“મમ્મી, તારી મિલકત છે, તને મન ફાવે તેમ કરજે. મારી સાચી મિલકત મારો પતિ સમર્થ છે. પછી મારે તારી મિલકતને શું કરવી છે ?” કહેતાં સારંગીએ ફોન કટ કરી નાખ્યો.\n\n\n\nસારંગીનાં મમ્મીએ મન મનાવ્યું. હજી તો સારંગીને પ્રેમનો નશો છે એટલે ગમે તેમ બોલે છે. આ પ્રેમનું ભૂત ઊતરશે કે દોડીને મારી પાસે આવશે. સારંગીએ તો સાસરીમાં પગ મૂક્યો એ સાથેજ સાસુની સારપનો અનુભવ થઇ ચૂક્યો હતો. તે ઉપરાંત સમર્થે પણ એની મમ્મી વિષે કહેલું. સારંગી તો એકદમ અલ્લડ હતી. નોકર રસોઈયા ઘરમાં હતા, ક્યારેય રસોડામાં પગ મુક્યો ન હતો.\n\n\n\nપરંતુ, લગ્ન પહેલાં સમર્થે કહેલું, “સારંગી, મારાં મમ્મી બહું ચુસ્ત છે. સવારે વહેલાં ઊઠીને ઠાકોરજીની સેવા કરવા બેસી જાય છે. અમારા ઘરમાં બધાંજ કામ માટે નોકર છે. પરંતુ ક્યારેય રસોઈ ઘરમાં પારકાનો પ્રવેશ થતો નથી. અમારા ઘરનો ચુસ્ત નિયમ છે કે રસોઈ કરતાં વાતો નહીં કરવાની, માત્ર ઈશ્વર સ્મરણ કરવાનું. અમારા ઘરના નીતિનિયમો બહું ચુસ્ત છે. પ્રથમ રોટલી ગાયને કાઢવાની, છેલ્લી રોટલી કુતરાને ખવડાવવાની. દરરોજ સવારે પક્ષીઓને દાણા નાંખવાના વગેરે... મને તો આટલી જ ખબર છે એ મેં તને કહ્યું, એ પણ એટલા માટે કે તને મારે ઘેર આ બધું અજુગતુ ના લાગે.”\n\n\n\n“સમર્થ, હું તો બેડ ટી પીવા ટેવાયેલી છું. સવારે નવેક વાગે ઊઠું છું. સ્નાન કર્યા વગર જમી લઉં છું. અમારા ઘરમાં સેવા’પૂજા જેવું કંઈ જ હોતું નથી. પરંતુ હું તારા ઘરને અનુરૂપ થવા સાચા દિલથી પ્રયત્ન કરીશ.”\n\n“સારંગી, મારી મમ્મી તને દિકરીની જેમ રાખશે. તારા કોઈ પણ વર્તન બાબતે તને શિખામણ નહીં આપે, પરંતુ હું તને વિનંતી કરું છું કે મારી મમ્મીને દુઃખ થાય એવું તું કંઈ પણ કરીશ નહીં.”\n\n“હું મારી રીતે પૂરેપૂરો પ્રયત્ન કરીશ કે હું બધાંને ખુશ રાખી શકું.”\n\n\n\nજોકે સારંગીએ એનું વચન પાળેલું તો ખરુંજ, એટલું જ નહી ધીરે ધીરે આ નવું વાતાવરણ સારંગીને ગમવા માંડેલું. એનાં સાસુ સેવાપૂજા વહેલી કરતાં પરંતુ ત્યારબાદ તરત જ એમનાં સાસુની સેવામાં લાગી જતાં કારણ સમર્થનાં દાદી લકવાગ્રસ્ત હતાં.\n\n\n\nસારંગીને આ બધુ જોઈ નવાઈ લાગતી હતી. એને બરાબર યાદ હતું કે એનાં દાદી બીમાર હતાં ત્યારે મમ્મીએ એક બાઈ રાખી લીધી હતી. એ શાંતાબાઈ ચોવીસે કલાક એનાં દાદી જોડે રહેતી હતી. પરંતુ અહીનું વાતાવરણ તો આખું જુદુજ હતું. એનાં સાસુજ દાદીની સેવા કરતાં. ક્યારેક જમવામાં આનાકાની કરે તો એનાં સાસુજ નાના નાના કોળિયા દાદીના મોંમાં મૂકતાં. ક્યારેક તો સતત નહીં જમવા માટે જક કરે તો એમના મોંમાં એમને ભાવતો આઈસ્ક્રીમ લાવી એક એક ચમચી ખવડાવતાં. બીમાર માણસની આ રીતે સેવા થાય એ તો એને ખબર જ ન હતી. પોતે આવું બધું ક્યાં જોયું હતું ? સારંગી એનાં સાસુ સામે જોઈ રહેતી. એનાં સાસુ હસીને કહેતાં, “સારંગી, નાનપણ અને ઘડપણ બંને સરખાં. સમર્થ પણ નાનો હતો ત્યારે બળજબરીથી મોંમાં કોળિયા ભરાવતી. એ જકે ભરાયો હોય અને ના જમે એ દિવસે હું ચમચી ચમચીથી એને આઈસ્ક્રીમ ખવડાવતી. દાદીનું પણ એવું જ છે.”\n\n\n\nસારંગીને આ બધુ ગમવા માંડ્યું હતું. હવે તો એ જાતેજ સવારે વહેલી ઊઠી જતી. એનાં સાસુને ઠાકોરજીની સામગ્રી તૈયાર કરવામાં મદદ કરતી. દૂધ પણ સવારે ગરમ કરતી. ઠાકોરજીના શણગાર જોયા કરતી, તો એક દિવસ એણે જ કહ્યું,\n\n“મમ્મી, તમે ઠાકોરજીના શણગાર બજારમાંથી લાવો છો તો શું હું ઘેર બનાવું તો ના ચાલે?”\n\n“બેટા, ચાલે પરંતુ મને આ બધુ બનાવતા નથી આવડતું. જોકે પોતે બનાવેલા શણગાર ઠાકોરજીને અંગીકાર કરાવવા જેવું ઉત્તમ કંઈ જ નથી.”\n\n“મમ્મી, આ તો સહેલું છે. અમે ફાઈન આર્ટ્સવાળા વિદ્યાર્થીઓ તો આ બધુ સહેલાઇથી બનાવી શકીએ. ઠાકોરજીની પિછવાઈ તો હું એટલી અદભૂત બનાવીશ કે ખુદ ઠાકોરજીને આપણે આંગણે પધારવાની ઈચ્છા થાય. અને રહી વાત લાલજીનાં હાર, કુંડળ કે કંકણની તો એ ખૂબ સહેલું છે. હું હવેથી બધા શણગાર જાતે જ બનાવીશ.”\n\n\n\nસારંગીનાં સાસુના મોં પર સંતોષ છવાઈ ગયો. પોતાના દીકરાએ ખાનદાન છોકરી પસંદ કરી છે એ વાત એ સહેજમાં સમજી ગયા. એમના મનમાં શંકા હતી કે આટલાં પૈસાદાર ઘરની છોકરી ઘરમાં આવશે તો આપણા ઘરને અનુકુળ થઇ શકશે કે કેમ ? ધીરે ધીરે એ એનાં સાસુ પાસેથી ઘણું બધુ રસોઈનું કામ શીખી ગઈ. સમર્થ ઘણીવાર હસતો, “સારંગી, ધીરે ધીરે તું મમ્મી કરતાં પણ હોશિયાર થઇ જઈશ.”\n\n\n\nત્યારે સારંગી કહેતી,\n\n“સમર્થ, મેં ઘરનું કે રસોઈનું કામ નથી કર્યું એ વાત સાચી. પરંતુ હું વિચારતી કે આ બધાં કામ સહેલાંજ હોવા જોઈએ, કારણ નોકર કે રસોઈયો ખાસ ભણ્યા હોતાં નથી. જયારે હું તો ભણેલી છું. જો અંગુઠા છાપ માણસ આ બધુ કામ કરી શકે તો મારા જેવી વ્યક્તિ શા માટે ના કરી શકે ? ભણવાનું જો સહેલું હોત તો નોકર-રસોઈયા પણ સ્નાતકની ડિગ્રી ધરાવતા હોત. બસ, આ જ વિચારે હું બધું શીખી ગઈ. વાત રહી દાદીની તો મને દાદીને તૈયાર કરવાનું ગમવા માંડ્યું છે. દાદી લકવાને કારણે બોલી નથી શકતાં પણ એમની આંખો ઘણું બધુ બોલી જાય છે. એમની આંખોમાં હું જે સંતોષ જોઈ રહું છું એ મારી સૌથી મોટી સંપત્તિ છે. અને દાદીની સેવા કરતી વખતે મમ્મીની આંખો જાણે અંતરથી મારા માટે આશીર્વાદ વરસાવતી હોય એવું લાગે છે.”\n\n\n\nસારંગીના સાસુ કહેતાં, ‘હે ઈશ્વર, તે મને સર્વગુણસંપન્ન પુત્રવધૂ આપી છે. મને એનાથી ખૂબ સંતોષ છે. હવે, મારી પુત્રવધૂને એની મમ્મી પ્રેમથી બોલાવે એવું કરજે. સ્ત્રીની ઉંમર ગમે તેટલી હોય તો પણ એને પિયર યાદ આવે જ. ભલે સારંગી ખુશ રહેતી હોય પણ એને એની મમ્મીનો પ્રેમ પ્રાપ્ત થાય એવું કરજો.’\n\n\n\nદૂધમાં જેમ સાકર ભળી જાય એમ સારંગી એમના ઘરમાં ભળી ગઈ હતી. ઘરમાં ખાસ કંઈ કામ રહેતું નથી. રસોઈ સિવાય બધાં કામ માટે માણસો રહેતાં હતા. રસોઈનું કામ પણ લગભગ એનાં સાસુજ કરી લેતાં. \n\nજયારે હોળી નજીક આવે ત્યારે નોકરો એમના ગામ જતા રહે. બીજો નોકર મળવો પણ શક્ય ના હોય ત્યારે કપડાં તો એનાં સાસુ મશીનમાં નાંખી દેતાં. વાસણ પણ જેમ થાય તેમ ઘસી કાઢતાં. કચરા-પોતા પણ જાતેજ કરી લેતાં. સારંગી ઘણું કહેતી કે હું કરું પણ એના સાસુ કહેતાં, “બેટા, તું તો ઘરમાં ઘણું કરે છે. તારા હરવા ફરવાના દિવસો છે. પછી તો બધુ તારે કરવાનું જ છે ને ?”\n\n\n\nપરંતુ, સારંગીને થતું ભલે મમ્મી ના કહે હવે હું જ કચરા-પોતા કરીશ. માત્ર થોડા દિવસનો તો સવાલ છે અને હોળી પછી તો બધા નોકરો એમના ઘરેથી પાછા આવી જશે. એવું વિચારી એ પોતું કરવા ગઈ ત્યાં જ એના મમ્મી આવી ગયાં. સારંગીને પોતું કરતાં જોઈ ગુસ્સે થઇ બોલ્યાં, “સા..રંગી.. આજ તારું ભણતર છે ? હું તને સારા ઘરે પરણાવવા માંગતી હતી નહીં, કે આવા ભૂખડી બારસોને ત્યાં કચરા-પોતા કરવા...” અને સારંગીનો હાથ પકડી ઊભી કરતાં બોલી, “બેટા, આપણી પાસે ઘણો પૈસો છે. તું અમારું એકમાત્ર સંતાન છે. ચાલ, આપણા ઘરે પાછી, હવે હું તને અહિં એક પળ પણ રહેવા નહીં દઉં.”\n\n\n\nસારંગીની મમ્મીનો અવાજ સાંભળી સારંગીનાં સાસુ તથા સમર્થ પણ એ રૂમમાં આવી ગયાં. એનાં સાસુ કંઈ બોલવા જતા હતા ત્યાં જ સારંગી બોલી, “મમ્મી, તું મને એક પળ પણ અહીં રહેવાની ના પાડે છે પરંતુ મમ્મી, હું પણ તને અહીં એક પળ પણ ઊભા રહેવાની ના પાડું છું. મમ્મી... ગેટઆઉટ... આ મારું ઘર છે અને મારા ઘરમાં કોઈ દખલ કરે એ હું સહેજ પણ સહન નહીં કરું.”\n\n\n\nત્યાં સારંગીનાં સાસુ તેની મમ્મી સામે જોતાં બોલ્યાં,\n\n“બહેન, તમે પહેલી વાર આવ્યાં છો, અહીં જમીને જ જજો. સારંગી તો નાદાન છે એના બોલવા સામે ના જોતાં.”\n\n\n\nસારંગીનાં મમ્મીનો ગુસ્સો તો સાતમા આસમાને ચઢી ગયો હતો. બોલ્યાં, “કોણ જાણે મારી દિકરી પર શું જાદુટોણા કર્યા છે. બિચારીને આ ઘરમાં નોકરાણી બનાવી દીધી છે. તમે જ મીઠું મીઠું બોલી મારી દિકરીને ફસાવી છે. હવે સારા થવાનો ડોળ ના કરતાં...”\n\nત્યાં જ સારંગી ગુસ્સે થતાં બોલી, “મમ્મી, તમે અહીંથી જાવ. તને મારા મમ્મીજીને ગમે તેમ કહેવાનો હક નથી. મમ્મી... પ્લીઝ તમે મારાં મમ્મીજીની માફી માંગો અથવા ઘરની બહાર જતાં રહો.”\n\nકદાચ એની મમ્મીને બીજો વિકલ્પ વધું ગમી ગયો હશે, તેથી એ જાતે જ ઘરની બહાર રડતાં રડતાં જતાં રહ્યાં. \n\n\n\nધીરે ધીરે સારંગી પણ ઘરને અનુરૂપ બની ચુકી હતી. પરંતુ એની મા જયારે ફોન કરતી ત્યારે સારંગી કહેતી, “મમ્મી, તમે જયારે મારી મમ્મીજીની અહીં આવીને માફી માંગશો ત્યારે જ હું તમારી સાથે વાત કરીશ. હવેથી મને ફોન કરવાની કોશિશ ના કરતી.”\n\n\n\nત્યારબાદ ફોનની રીંગ વાગ્યા કરતી પણ સારંગી ફોન ઉપાડતી જ નહીં. તે દિવસે પણ સવારમાં એની મમ્મીનો ફોન હશે એમ માનીને જ એના સાસુએ કહેલું, “સારંગી બેટા, ફોન ઉઠાવ.” પરંતુ જાણે કે સારંગીએ કંઈ સાંભળ્યું જ ના હોય એમ ભજનની આગળની પંક્તિઓ ગાવા માંડી. હવે તો એને આ ભજન મોઢે પણ થઇ ગયેલું.\n\n\n\nએનાં સાસુ જાણતા હતાં કે આ તો સ્ત્રીહઠ છે અને સ્ત્રીહઠ આગળ કોઈનુંય કંઈ ચાલતું નથી. તેથી હવે ચૂપ રહેવામાં જ મજા છે, એમ માની એ ચૂપ રહ્યાં.\n\n\n\nપરંતુ બીજે દિવસે જયારે સારંગી એનાં સાસુ સાથે ભજન ગાઈ રહી હતી ત્યારે એનાં મમ્મી સવારમાં હાજર થઇ ગયાં. એમને બહારથી એમની દીકરીનો ભજન ગાતો સ્વર સંભળાયો, લાગ્યું કે એક દિવ્ય વાતાવરણ ઊભું થયું છે. એમનો ગુસ્સો તો ક્યારનોય ઊડી ગયો હતો. વારંવાર સારંગીની યાદ આવતી હતી. એ વિચારતાં કે સારંગી ખરેખર ખુશજ હોવી જોઈએ કારણ એના મોં પર સંતોષ હતો. તેથી જ એમણે ઘરમાં પ્રવેશ કર્યો અને પૂજાઘરમાં બે હાથ જોડી ઈશ્વરને પ્રણામ કરતાં બોલ્યાં, “ઈશ્વર, મારી દિકરી અહીં ઘણી સુખી છે એ વાત હું સમજી ચુકી છું અને આજે તમારી સાક્ષીએ હું દીકરીની સાસુની માફી માંગુ છું.” કહેતાં નમવા જતાં હતાં ત્યાં જ સારંગીનાં સાસુ વેવાણને ભેટી પડતાં બોલ્યાં, “બહેન, તમે ઘણાં મહાન છો કે તમે અમારે ત્યાં આટલી સંસ્કારી દીકરી આપી છે.”\n\n\n\nબંને વેવાણની આંખો ભીની થઇ ગઈ સારંગીને આ દ્રશ્ય જોઈ સંતોષ થયો. બોલી, “મમ્મી, આજના શુભ દિવસે તો તારે મારા ઘરે જમીનેજ જવું પડશે.” એના શબ્દો સાથે એનાં સાસુએ પણ સૂર પૂરાવ્યો. પરંતુ સારંગીના મમ્મીને દીકરીના મોંએ ‘મારું ઘર’ સાંભળતાં જ સંતોષ થયેલો એ અવર્ણનીય હતો. ",
      "duration": "9 mins",
      "category": "Inspirational"
    },
    {
      "id": 114,
      "title": "માનવતા મરી નથી.",
      "story_name": "મારે બને તેટલુ જલદી દાદીમા પાસે પહોંચવુ હતું. દાદીમાના ગામમાં જવા માટે વહેલી સવારે બસ હતી. પછી એજ બસ રાત્રે પાછી ફરતી હતી. શિયાળો હોવાના કારણે મને વહેલી સવારે ઊઠવાનો કંટાળો આવતો હતો. તેથીજ મેં નક્કી કરેલું કે હું કાર લઈને સવારે શાંતિ થી જઈશ. સવારે હું નીકળી અને થોડી આગળ ગઈ અને મારી નજર પેટ્રોલના મીટર પર પડી અને હું ચમકી, કારણ કે ગાડીમાં પેટ્રોલ ખલાસ થવા આવ્યું હતું. મેં આજુબાજુ નજર કરી તો થોડેકજ દૂર પેટ્રોલ પંપ હતો એનું બોર્ડ જોયું. મને માનસિક શાંતિ થઇ. કારણ એટલુ પેટ્રોલ તો મારી કારમાં હતુ. હું ત્યાં પહોંચી ઉતાવળમાં પેટ્રોલ પુરાવી હું ત્યાંથી નીકળી ગઈ. \n\n\n\nપરંતુ થોડે આગળ જતાં મારી કાર બંધ થઈ ગઈ. એક તો શિયાળો ,ઠંડી પણ ઘણી હતી.કારમાં તેા હિટર ચાલુ હતું એટલે ઠંડી લાગતી ન હતી. પરંતુ કાર બંધ થઈ ગઈ તેથી હું કારની બહાર નીકળી. હું ઠંડી થી કાંપતી હતી. આજુબાજુ ક્યાંય ચા મળે એવું ન હતું. એકદમ નાનું ગામડું હતું. મારે રડવાનું જ બાકી હતું. ગેરેજમાં ફોન કર્યો તો કહ્યું કે આવતા કલાક લાગશે. અજાણ્યું ગામ હતુ, કોઈ ઓળખીતું પણ ન હતું. હું કારને ટેકો દઈને ઊભી હતી. \n\n\n\nત્યાંજ એક અજાણી વ્યક્તિ મારી પાસે આવીને બોલી, બહેન તમે કોઈ તકલીફમાં લાગો છો, હું કંઈ મદદ કરુ ? \"\n\nહું માત્ર એટલું જ બોલી શકી, \"મારે ચા પીવી છે. \" જયારે એ વ્યક્તિ ચા લઈને આવ્યો ત્યારે ગેરેજવાળેા છોકરો આવી ગયો હતો. કહી રહ્યો હતો કે, ભૂલમાં પેટ્રોલને બદલે ડીઝલ નાંખી દીધુ છે. કાર તો ચારપાંચ કલાક પછીજ મળશે. ત્યાંજ એ અજાણી વ્યક્તિ બેાલી, \"આ સામે દેખાય છે એ મારુ ખેતર છે હું ઘરના માટે પૌક લેવાજ આવ્યો છું. ખેતરમાં, મારી ઝુંપડી છે એમાં તમે આરામ કરો ચારપાંચ કલાક ક્યાં ઊભા રહેશેા. \"\n\n\n\nઆખરે હું ખેતરમાં ગઈ. થોડી જ વારમાં, મારા માટે પૌક અને છાશ આવી ગયા. મને આગ્રહ કરીને ખાવાની ફરજ પાડી. થાક અને ઠંડીના કારણે હું એ કાથીના ખાટલા પર સૂઇ ગઈ. આંખ ખુલી ત્યારે એ વ્યક્તિ મારી પાસે આવીને બોલી, \"ઊંધિયું પુરી તૈયાર છે તમે જમી લો. \n\n\n\nમને તો ઘણાે સંકોચ થતો હતો. એ વ્યક્તિના પ્રેમના કારણે હું પૈસાનું પૂછી શકતી ન હતી. ત્યાંજ એ વ્યક્તિ બોલી, \"તમે મોસાળ દાદીમાને મળવા જાવ છો, તો આ તમારુ મોસાળ જ છે. અમને પણ અમારા વિસ્તારમાં આવેલી ભાણીને જમાડવાનુ પુણ્ય મેળવવા દો. \" મને આગ્રહ કરીને જમાડી, હું વિચારતી હતી કે નીકળતી વખતે થોડા પૈસા આપીને જઈશ. \n\n\n\nપરંતુ જયારે કાર આવી ત્યારે એ વ્યક્તિ બોલી, \"મારી પત્ની આવી શકે એમ નથી. પણ એને કહ્યું છે કે એ ભાણી કહેવાય, ખાલી હાથે ના મોકલતા એને તમારા માટે પૌંક બાંધી આપવાનુ કહ્યું છે. તમારે લઈજ જવો પડશે.  \n\nએક અજાણી વ્યક્તિ માટે આટલો બધો પ્રેમ ! મને થયું દુનિયામાં લાગણી કેે માનવતા મરી પરવારી નથી.\n\nઅજાણી વ્યક્તિ સાથેનો એક દિવસ.",
      "duration": "2 mins",
      "category": "Inspirational"
    },
    {
      "id": 115,
      "title": "હિસાબમાં કાચો",
      "story_name": "ગણિત અને મારે આમ તો બારમો ચંદ્રમા. એમ થતું કે ગણિતમાં આટલા બધા સૂર્યો ચમકે છે, તો ચંદ્રની શી વિસાત ! એટલે ગણિતનો ચંદ્ર લેવાનો વિચાર માંડી વાળ્યો. આમ તો મારે એસએસસી પછી સાયન્સ જ લેવું હતું. પણ પછી થયું બીજાને ચાન્સ આપીએ. એટલે કોમર્સમાં એડમીશન લીધું.\n\n\n\nપણ હિસાબ કિતાબમાં આમ તો હું કાચો. કોઈ મારી પાસેથી મદદ લઈ જાય છતાં પણ હું એ ભુલી જતો. એ તો કંઈ નહીં પણ કોઈ મારી પાસેથી ઉછીના લે તો પણ તેને યાદ કરાવવાનું પણ હું ભુલી જતો !છતાં એ વ્યક્તિ પાછા તો આપી દે. એક વખત એક અપડાઉન કરતા ભાઈ એ મને ખારી શીંગના પાંચ છ દાણા આપ્યા. ના પાડી છતાં કહે 'જલ્સા કરોને ! આવા જલસા કોઈ નહીં કરાવે.' અને બીજે દિવસે ટ્રેન એક કલાક મોડી હતી. પેલા શીંગવાળા ભાઈ મારી પાસે આવ્યા. અને કહ્યું કે ટ્રેન તો લેટ છે અને ભુખ લાગી છે. જુઓ ભાઈ ગઈ કાલે શીંગનો આનંદ માણ્યો હતો ને !આજે તમારો વારો. અને ભજીયાવાળાને પચાસ રૂપિયાના ભજીયાનો ઓર્ડર આપી દીધો.\n\n\n\nભજીયા જમ્યા પછી કહે. કાલે હું તમને શીગોડા ખવડાવીશ. મને તો શીગોડા તો ભાવતા નથી છતાં પણ હું કશું બોલી ના શક્યો અને ભજીયાના પુરા પચાસ ચુકવ્યા. ઓફિસમાં પણ બીજી ઓફિસવાળાને ફોનથી ઓફિસની નવી આવેલી વિગતો સમજાવતો. એ વખતે મોબાઈલ બીલ ૭૦૦ થી ૮૦૦ આવતું છતાં પણ મદદ ભાવ રાખતો. અને આ બધું હું યાદ ના રાખતો. હવે યાદ એટલે આવે છે કે, જેમને ચાલુ નોકરી એ બધી મદદ કરતો એ ભાઈઓ મારા રીટાયર્ડ થયા પછી તબિયતના ખબર અંતર પણ પુછતા નથી !\n\n\n\nઆમ તો મારૂં ગણિત કાચુ જ. હજુ પણ ઓફિસના કોઈ ભાઈનો મદદ માટે ફોન આવે તો સાચું માર્ગદર્શન આપતો. છોને એ મારી ખબર અંતર ના પુછે !",
      "duration": "2 mins",
      "category": "Inspirational"
    },
    {
      "id": 116,
      "title": "બી..પ્રેક્ટિકલ , મમ્મા",
      "story_name": "ધૈર્યનો ફોન આવતાંજ મારો પહેલો સવાલ એ જ હોય, ‘પછી તેં શું વિચાર્યું ? તું બે મહિના પછી આવવાનો હોય તો મારે તારો જવાબ હા જ જોઈએ છે.’ પરંતુ આજે ધૈર્યએ સામેથી કહ્યું, ‘મમ્મા, હું બે મહિના પછી આવું છું. તું તારી પસંદગીની છોકરી શોધી લેજે. બસ, હવે તો તું ખુશ ને ?’ મને તો જાણે મારા કાન પર વિશ્વાસજ ન હતો બેસતો કે ધૈર્યએ લગ્ન માટે હા પાડી ! મારી ખુશીનો પાર ન હતો. ધૈર્યના પપ્પા ઑફિસથી આવ્યા કે મેં તરતજ કહી દીધું, ‘હવે તમે બધાં છાપાંમાં જાહેરાત આપી દો કે ટૂંક સમયમાં વિદેશથી આવનાર મુરતિયા માટે સંસ્કારી, ખાનદાન અને ઉચ્ચજ્ઞાતિની કન્યા જોઈએ છે.’\n\n\n\nમારા બોલવાના એકેએક શબ્દમાં મારો ઉત્સાહ પ્રગટ થતો હતો. તેથી તો ધૈર્યના પપ્પા બોલ્યા પણ ખરા : ‘છાપામાં જાહેરાત આપવાની જરૂર જ ક્યાં છે ? તમારી કીટી પાર્ટી, લેડીઝ કલબ બધજ વાત કરી દે. છાપામાં જાહેરાત આપવા કરતાં પણ જલદીથી વાત ફેલાઈ જશે.’ હું સમજી ગઈ કે મારો ઉત્સાહ જોઈ મને ચીડવવાની એક પણ તક જતી નહીં કરે.\n\n\n\nછાપામાં જાહેરાત આપ્યા બાદ ઘણીબધી છોકરીઓનાં મા-બાપના ફોન આવવા માંડ્યા. મેં પણ ઉત્સાહપૂર્વક જન્માક્ષર જ્યોતિષ પાસે મેળવવા માંડ્યા. એમાંથી મને માત્ર છ છોકરીઓજ પસંદ પડી હતી. છોકરીઓ ઉચ્ચ શિક્ષણ પ્રાપ્ત કરેલી હતી. પરંતુ ક્યાંક કંઈ ખૂટતું હોય એવું લાગ્યા કરતું હતું. ડૉક્ટર છોકરીઓ બે હતી. પણ એમને પસંદ કરતાં મારું માતૃહૃદય કહેતું એને ગમે ત્યારે તાત્કાલિક દવાખાને દોડવું પડે. ડૉક્ટર માનવતાની રીતે દર્દી સાથે માનસિક સ્તરે જોડાયેલો જ હોય. મારો દીકરો પાંચ પાંચ વર્ષથી વિદેશમાં એકલો રહે છે. સાંજે થાકી હારીને ઘેર આવે ત્યારે મધુર હાસ્ય સહિત કોઈ એની રાહ જોઈ રહ્યું હોય, એના માટે ગરમાગરમ રોટલી ઉતારે એવી પત્ની ડોક્ટર પત્ની ના બની શકે. જોકે ધૈર્યના પપ્પા મને ઘણું સમજાવતા કે ડૉક્ટરનું સમાજમાં એક મોભા ભરેલું સ્થાન હોય છે. સમાજ એને માનની નજરે જુએ છે. અને ગરમ રોટલી તો રસોઈવાળી બાઈ પણ ઉતારીને જમાડે એમાં શું ? પણ મારા વિચારો અને એમના વિચારોનો મેળ પડતો નહોતો.\n\n\n\nબીજું એક કુટુંબ ખૂબજ સંસ્કારી અને ખાનદાન હતું. મેં વિચારેલું એવુંજ. બધી જ રીતે સરસ હતું પણ મને છોકરી ના ગમી. છેવટે મેં ત્રણ છોકરીઓ ઉપર પસંદગી ઉતારી. બે છોકરીઓ દેખાવમાં સારી હતી, બોલવામાં ચબરાક હતી, નોકરી કરતી હતી. તે ઉપરાંત કોન્વેન્ટ કલ્ચરવાળી હતી. ધૈર્યને વિદેશમાં આવીજ છોકરી જોઈએ. તેથી એ બંને જણાંને કહી રાખેલું કે આવતા મહિને ધૈર્ય આવશે એટલે આપણે જોવાનું રાખીશું. પરંતુ ત્રીજી છોકરી કોમલે તો મારું દિલ જીતી લીધેલું. મારું મન કહેતું, ‘ઈશ્વરે મને માત્ર એક દીકરોજ આપ્યો છે, દીકરી નથી આપી. પણ જો મારે દીકરી હોત તો બિલકુલ કોમલ જેવીજ હોત. કોમલ આર્કિટેક થયેલી હતી. ખૂબ સારી કલાકાર પણ હતી. ઘેર બેઠાં ઘણું બધું બનાવીને ઘણું કમાઈ લેતી હતી. એવી વાત એના ઘરનાં કરતાં હતાં, જોકે મને એની કમાણીમાં ખાસ રસ હતોજ નહીં. પરંતુ એના પ્રત્યે ખેંચાણનું એક ખાસ કારણ હતું.\n\n\n\nએ જ્યારે મારે ઘેર એનાં મમ્મી-પપ્પા સાથે આવી ત્યારે મારી સાડીના છેડાથી ભગવાનના મંદિરની રંગોળીનો લિસોટો પડી ગયો. કોમલે તરતજ ઊઠીને એ રંગોળી સાફ કરી બીજી રંગોળી કરી. હું તો માત્ર તૈયાર બીબાંથી કરતી પણ એણે હાથથી અને બીબા કરતાં પણ ઝડપથી અને બીબાં કરતાં પણ સારી રંગોળી પૂરી. હું જોતીજ રહી ગઈ. શું સુંદર રંગોળી હતી. મેં મનથી કોમલને પસંદ કરી લીધી હતી. એની પાછળ મારી ગણતરી હતી કે છોકરી ઘેર બેસીને પણ આર્ટનું થોડું ઘણું કામ કરશે તો દીકરો ઘેર આવશે ત્યારે એની પત્ની એની રાહ જોતી બેઠી હોય. અને કદાચ કોમલ કંઈ પણ ના કરે તો પણ પૈસાનો તો સવાલ જ ન હતો.\n\n\n\nઆટલા બધા દિવસની દોડધામ, છોકરીઓના જન્માક્ષર મેળવવા જવાનું, છોકરીઓ જોવા જવાનું, છોકરીઓવાળા આવે તો એમની આગતાસ્વાગતા કરવાની. એમાં થાકને કારણે ચક્કર આવવાથી હું પડી ગઈ. એ દરમિયાન કોમલ મારે ત્યાંજ બેઠી હતી. એણે તો આદર્શ ગૃહિણીની જેમ ઘરનો વહીવટ સંભાળી લીધો. સાંજની રસોઈ કરીનેજ ગઈ. મને તો કોમલ ગમીજ ગઈ હતી. ધૈર્યના પપ્પાને પણ ગમી ગઈ હતી. પરંતુ છોકરો પણ જે છોકરીએ જોયો નથી એના ઘરમાં આ રીતે રસોઈ કરે એ મને આશ્ચર્ય થયું. જોકે અંદરખાને મને ઘણો આનંદ પણ થયો. મારા મોંમાથી શબ્દ સરી પડ્યા, ‘હે ભગવાન, કોમલનેજ આ ઘરની વહુ બનાવજો.’\n\n\n\nત્યારબાદ અઠવાડિયા સુધી મારી તબિયત ખરાબ રહી. કોમલ આવતી જતી હતી. મને ખૂબજ ગમતું હતું. ધૈર્યને મેં કોમલ વિષે વાત કરેલી જ હતી. મેં તો મારી પસંદગીની મહોર કોમલ પર મારી જ દીધી હતી. પણ મને ડર હતો કે ધૈર્ય આવીને ના પાડશે તો ? એટલે હું ઘણી વાર કોમલનો હાથ પકડીને કહેતી, ‘બસ બેટા, તું તકલીફ ના લઈશ. હું તારું ઋણ ક્યારે ચૂકવીશ ?’ એક સ્ત્રી બીજી સ્ત્રીના મનની વાત સહજપણે જાણી શકે છે. એના માટે શબ્દોની જરૂર નથી પડતી. માત્ર હદયનો ભાવ જ પૂરતો હોય છે. કોમલ પણ જાણે કે મારા મનની વાત સમજી ગઈ હોય એમ બોલી, ‘તમારો દીકરો મને ના પાડશે તો શું એવો વિચાર મનમાંથી કાઢી નાંખો. લગ્ન તો ઈશ્વરને ત્યાંથી નક્કી થઈને આવે છે. પણ સંસ્કાર માણસના પોતાના હોય છે. કદાચ આ સંબંધ ના પણ બંધાય તો શું થઈ ગયું ? આપણી વચ્ચે એક સંબંધ હંમેશ માટે રહેશે જે કોઈ છીનવી નહીં શકે અને એ સંબંધ એજ પ્રેમ છે.’\n\n\n\nમારી આંખમાંથી અશ્રુ નીકળી પડ્યાં. આ સંસ્કારી, લાગણીથી છલોછલ ભરેલી કોડીલી કન્યા મારી પુત્રવધૂ નહીં બને તો દુનિયામાં મારા જેવું અભાગિયું કોણ હશે ? કોમલનાં મમ્મી પપ્પા પણ બોલ્યાં, ‘બેન, સંબંધ બંધાય કે ના બંધાય એ બહુ મોટી વાત નથી. પણ બે સંસ્કારી કુટુંબ મળે છે એ મોટી વાત છે. તમે વડીલ છો. મારી દીકરી તમારી સેવા કરે એ ઋણ ના કહેવાય.’\n\n\n\nધૈર્યના આવવાનો દિવસ નજીક આવતો ગયો તેમ તેમ મારું મન ફફડાટ અનુભવતું ગયું. ધૈર્યના પપ્પા પણ બોલી ઊઠ્યા, ‘ધૈર્ય આવીને કોમલને પસંદ કરે તો સારું. કોમલ આપણી સાથે એટલી હળીમળી ગઈ છે જાણે કે એની સાથે આપણે જન્મોજન્મનો સંબંધ હોય. કોમલ ઘરમાં આવશે તો દીકરી નહીં હોવાનું દુ:ખ આપણા મનમાંથી નીકળી જશે.’ પહેલી વાર મેં મારા પતિના મુખ પર દીકરી નહીં હોવાનું દુ:ખ જોયું. કહેવા છે કે દીકરી એટલે ‘વહાલનો દરિયો’. બસ આ શબ્દ કોમલને લાગુ પડતા હતા. પછી તો મારી તબિયત ધીરે ધીરે સુધરતી ગઈ. પણ હવે હું પણ કંઈ પણ વાનગી બનાવી હોય તો કોમલને ફોન કરીને બોલાવતી. ધૈર્યના પપ્પા પણ કહેતા, ‘આજે પાણીપૂરી બનાવવાની હોય તો કોમલને ફોન કરજે. આપણે જોડે જમીશું.’ મારું મન ક્યારેક કહેતું કે આ વધારે પડતું થઈ રહ્યું છે. આ તો એક કોડીલી કન્યા છે અને મેં વધુ પડતાં સ્વપ્ન બતાવ્યાં છે. જો ધૈર્ય આવીને ના કહી દેશે તો ? પણ બીજી પળે વિચાર આવતો, ધૈર્યએ તો કહેલું જ છે કે મમ્મી તું તારી પસંદગીની છોકરી લાવજે બસ ! પરંતુ બોલવું અને કરવું એમાં ઘણો ફરક હોય છે.\n\n\n\nધૈર્યએ આવીને કોમલ સાથે વાતચીત કરી. કોમલને ધૈર્ય પસંદ પડી ગયો હતો. ધૈર્યને પૂછ્યું તો બોલ્યો, ‘મમ્મી, તેં બીજી પણ બે છોકરીઓ જોઈ રાખી છે એ પણ જોવા દે, એકદમ નિર્ણય લેવાની શું જરૂર છે ?’ ત્યારબાદ શ્વેતા અને શ્રુતિની મુલાકાત ગોઠવી. અને ધૈર્ય બોલી ઊઠ્યો, ‘મમ્મા, મને તો શ્રુતિજ પસંદ છે, કોમલ નહિ.’ મારી આંખોમાં આંસુ આવી ગયાં. ધૈર્યના પપ્પા વ્યક્તપણે આંસુ ના સારી શક્યા પણ એમની તરફ જોનાર કોઈપણ વ્યક્તિ કહી શકે કે માત્ર આંસુ સારવાનાજ બાકી છે. અમે બંને જણાં થોડાં સ્વસ્થ થતાં બોલ્યાં, ‘ધૈર્ય તેં શ્રુતિમાં એવા ક્યા ગુણ જોયા કે કોમલમાં નથી ?’\n\n\n\n‘મમ્મી, તને અને પપ્પાને કોમલ સાથે ફાવી ગયું એટલે મને પણ ફાવે એ જરૂરી નથી. મને તો શ્રુતિજ ગમે છે અને હું શ્રુતિ સાથેજ લગ્ન કરીશ. શ્રુતિ મારી જોડે શોભે એવી છે. એકની એક છે. કરોડપતિ બાપની બેટી છે. જ્યારે શ્વેતા પૈસાદાર કહેવાય પણ એને એક ભાઈ છે.\n\n\n\n‘ભાઈ છે, એ તો ખૂબ સારી વાત કહેવાય. સુખેદુ:ખે તારી પડખે ઊભો રહે, તું એકનો એક છું. શ્રુતિ પણ એકની એક છે. બંનેનાં માબાપની જવાબદારી તારેજ ઉઠાવવી પડશે.’\n\n\n\n‘મમ્મા, તમે લોકો સમજતાં નથી. ભાઈ હોય તો મિલકતમાં ભાગ પડે. રહી વાત જવાબદારીની એ તો પૈસા હોય તો માણસ રાખી લેવાનો એમાં શું ? શ્રુતિ સર્વિસ કરે છે એનો અનુભવ એના કામમાં ખૂબ લાગશે. એ અનુભવ પરથી એને ત્યાં તરત નોકરી મળી જશે. અમે બંને જણાં કમાઈશું.’\n\n\n\n‘અરે પણ કોમલમાં ક્યાં ખરાબી છે ? દેખાવડી છે, સંસ્કારી છે, લાગણીશીલ છે….’\n\nમને બોલતી અટકાવીને ધૈર્ય બોલ્યો : ‘બસ મમ્મા, તું અને પપ્પા કોમલના વખાણ કરવાનું છોડી દો. મધ્યમવર્ગીય યુવતી છે. બે ભાઈઓ છે એને ત્યાંથી મને શું મળવાનું ? ભલેને એ કલાકાર રહી, પણ નિયમિત આવક તો નહીં, મળે ત્યારે મળે નહીં તો ના પણ મળે. મમ્મા, તમે લોકો બસ લાગણીમાં ખેંચાવ છો. બી પ્રૅક્ટિકલ. જીવન જીવવા ખૂબ પૈસો જોઈએ. પૈસો હશે તો ચાકરી કરનાર માણસોનો ક્યાં તોટો છે ? પૈસા આપો તો માણસ હાજર થઈ જાય. આ શ્રુતિનોજ દાખલો લે. એનાં મમ્મીને હમણાં જ ખબર પડી કે એમને કેન્સર છે, તો પણ શ્રુતિ મારી સાથે આવવા તૈયાર થઈ. બિલકુલ પ્રૅક્ટિકલ છે. બે માણસ રાખી લેવાના. મને વેવલાવેડા નથી ગમતા. બસ, મારે આવી ‘પ્રૅક્ટિકલ’ છોકરીજ જોઈતી હતી.’ હું મનમાં બબડી, ‘પ્રૅક્ટિકલ એટલે શું ? સ્વાર્થી, સ્વકેન્દ્રિત, લાગણીવિહોણું ?’ કહેવાનું મન થયું : ધૈર્ય, જે છોકરી એની મરતી માને મૂકીને તારી સાથે વિદેશ આવવા તૈયાર થાય એ સાસુ સસરા માટે ક્યાંથી લાગણી ધરાવી શકવાની છે ? શું મારા આટલા વખતના સંસ્કાર એળે ગયા ? શું બિમારીમાં પગારદાર માણસ પ્રેમથી તમારા માથે હાથ ફેરવવાનો છે ? શું વિદેશની ધરતી પર માત્ર પાંચ વર્ષ રહ્યા બાદ ભારતીય સંસ્કાર અને સંસ્કૃતિ ભુલાઈ ગઈ ?\n\n\n\nઆખરે તો અમે પતિપત્નીએ મન મનાવી લીધું કે ઠીક છે ધૈર્યને જે ગમ્યું એ ખરું. એનાં શ્રુતિ સાથે લગ્ન કરાવી દઈને અમે અમારી જવાબદારીમાંથી મુક્ત થઈ ગયાં. લગ્ન બાદ બંને જણાં ફરવા ગયાં. આવીને બીજેજ દિવસે વિદેશ ઊપડી ગયાં. એમણે ઈચ્છયું હોત તો એ થોડો સમય અમારી સાથે રહી શક્યાં હોત. મારી ઈચ્છા મેં વ્યક્ત પણ કરી હતી ત્યારે ધૈર્યએ કહ્યું કે, ‘મમ્મા, લગ્ન પછી અમે ઘરમાં બેસી રહીએ ? લગ્ન બાદ તો મધ્યમવર્ગની વ્યક્તિઓ પણ ફરવા જાય છે. મમ્મા, બી પ્રૅક્ટિકલ, અમારો આ તો ગોલ્ડન પીરિયડ છે.’\n\n\n\nલગ્નનો ઉત્સાહ મારા મનમાં હતોજ નહીં. હું અંદર અંદર જીવ બાળ્યાજ કરતી હતી. મારી તબિયત પણ દિવસે દિવસે બગડતી જતી હતી. એક વાર શાક લેવા જતી હતી ત્યાં જ મારી નજર કોમલ પર પડી. કોમલને જોતાંજ મારું હૈયું હર્ષથી નાચી ઊઠ્યું. કોમલની નજર પણ મારા પર પડી. મને તો હતું હવે કોમલ મારી સાથે વાત નહીં કરે. પણ કોમલે સ્કૂટર ઊભું રાખ્યું. મને ‘જયશ્રીકૃષ્ણ’ કહ્યાં. અત્યાર સુધી મનમાં ભરાઈ રહેલો ડૂમો કોમલને જોતાં જ બહાર નીકળી ગયો. કોમલને બાઝીને હું છુટ્ટા મોંએ રડી પડી. કોમલ મને આશ્વાસન આપતી રહી. મને સ્કૂટર પર ઘેર મૂકી ગઈ. ત્યારે ધૈર્યના પપ્પા ઘેરજ હતા. કોમલને જોતાંજ બોલી ઊઠ્યા, ‘અમારે દીકરી જોઈતી હતી. એ ઈશ્વરે અમને આપી. વહુ બની હોત તો તું અમારાથી હજારો માઈલ દૂર જતી રહેત.’ કહેતાં એમની આંખમાં પણ આંસુ આવી ગયાં. ત્યારબાદ કોમલ હસતી રમતી અમારે ઘેર આવતી જતી રહેતી હતી. એના આવવાથી મારી તબિયતમાં પણ સુધારો થવા માંડેલો. ધૈર્યના પપ્પાના મિત્રનો દીકરો ખૂબ સંસ્કારી હતો. અમારા ઘરથી ત્રીજુંજ ઘર હતું. અમે કોમલ વિષે વાત કરી. એમને કોમલ ખૂબ ગમી ગઈ. કોમલ અમારી નજર સામે અમારી દીકરી બનીને રહી એનો અમને ખૂબ જ આનંદ હતો.\n\n\n\nધૈર્ય અને શ્રુતિના ફોન ધીરે ધીરે ઓછા આવતા હતા. એક દિવસ ધૈર્યના પપ્પાએ વકીલને બોલાવીને વિલ કરાવ્યું જેમાં સ્પષ્ટ લખ્યું કે, ‘મારી મિલકતમાંથી ધૈર્યને કશુંજ ના મળે. મિલકત મારી પોતાની છે. બાપદાદાની નથી.’ થોડો ભાગ કોમલ માટે રાખી બધુંજ દાન કરવાનું લખી નાંખ્યું, જેમાં મારી પૂરેપૂરી સંમતિ હતી પણ મેં કહ્યું : ‘એમાં એક વાક્ય લખવાનું રહી જાય છે, \n\n‘બી પ્રૅક્ટિકલ, દીકરા.’",
      "duration": "9 mins",
      "category": "Inspirational"
    },
    {
      "id": 117,
      "title": "ગ્રીનકાર્ડ",
      "story_name": "મહેંક પોતાનું નામ સાંભળી થંભી ગઈ. પપ્પા બોલાવી રહ્યા હતા. એણે એક નજર પપ્પા તરફ નાંખી. એમના મનની વાત એ સમજી ગઈ. છતાં અજાણ બનીને પૂછયું : ‘શું કામ હતું પપ્પા ?’ પપ્પાએ હળવે સાદે કહ્યું : ‘મહેંક… આજે ડૉ. વિશાલ તને જોવા આવવાના છે. યાદ છે ને ?’\n\n\n\nમહેંક જાણતી હતી છતાં વાત ઉડાવતાં બોલી : ‘પપ્પા હજી અમેરીકાથી આવ્યે મને માંડ અઠવાડીયું થયું છે ત્યાં તમે મને પરણાવીને કાઢી મૂકવાની વાત કરો છો ? તમે જાણો છો કે તમારાથી હજારો માઈલ દૂર રહ્યાં છતાં હું તમને મળવા કેટલું તલસતી હતી ! પણ અહીં આવી કે તમે તરત મને કાઢી મૂકવાની વાત ચાલુ કરી દીધી !'\n\n\n\nપુત્રીની આવી વાત સાંભળી અવિનાશભાઈની આંખોમાં આંસુ આવી ગયાં. લાગણીસભર અવાજે એ બોલ્યાં : ‘મહેંક ! હું પણ અહીં રહ્યો તારા પાછા આવવાના દિવસો ગણતો હતો, તું જાણે છે કે મા-બાપની પણ બાળકો પ્રત્યે કંઈક જવાબદારી, કંઈક ફરજ હોય છે. બાકી ક્યાં મા-બાપને પોતાની નજર આગળથી પોતાના બાળકને દૂર કરવાનું ગમે….? અને આ વિશાલને તો હું નાનપણથીજ ઓળખું છું. તમે બંને ડૉકટર છો એટલે દવાખાનું ખોલજો. પ્રેકટીસ સારી ચાલશે. વળી તારી પાસે ગો ગ્રીનકાર્ડ પણ છે. ડૉ.વિશાલની ઈચ્છા થાય તો તમે બંને અમેરિકામાં પણ સેટલ થઈ શકશો.’\n\n\n\nમહેંકે એક નજર પપ્પા સામે નાંખી જવાબ વાળ્યો : ‘પપ્પા તમારી ઈચ્છા છે તો ડૉ.વિશાલને જોઈ લઈશ. હા, પણ એક વાત કહી દઉં, છેવટની પસંદગી તો હુંજ કરીશ.’\n\n\n\nમહેંકે આ હક્કનો ઉપયોગ કરી વિશાલને ના પાડી દીધી ત્યારે અવિનાશભાઈને પારવાર દુ:ખ થયું હતું. પછી તો મહેંકે ઘણા ડૉકટર અને એન્જિનિયર જોયા. પણ કોઈ છોકરાને મહેંકે પસંદજ ન કર્યો. તેથી તો એકવાર અવિનાશભાઈએ મહેંકને બોલાવીને કહેલું – ‘મહેંક આજે તારી મા જીવતી હોત તો જુદી વાત હતી. તારી મા તો તને નાની મૂકીને ચાલી ગઈ. પણ મેં તને માની ખોટ સાલવા દીધી નથી. એટલે આજે હું સંકોચ સાથે કહું છું કે હું જુનવાણી નથી. તારી પસંદગી મને મંજૂર છે. હું જાણું છું કે બાળકમાં મા-બાપનાજ સંસ્કાર ઉતરે છે. એથી તારી પસંદગી માટે મારે કહેવાપણું નહીં હોય. મેં તને ઊંચા સંસ્કાર આપ્યા છે. તેથી તારી પસંદગીના કોઈ છોકરા સાથે તું લગ્ન કરવા ઈચ્છતી હોય તો પણ મને વાંધો નથી – હું ધામધુમથી તારાં લગ્ન કરીશ. તેં અમેરિકા વસવાટ દરમિયાન લગ્ન કરી લીધાં હોય તો પણ મને વાંધો નથી.’\n\n\n\nઆ સાંભળતાં જ મહેંક ખડખડાટ હસી પડી, બોલી : ‘પપ્પા, તમે શું એમ માનો છો કે અમેરિકામાં લગ્ન કરીને હું અહીં છોકરાઓ જોવાનો ઢોંગ કરું ?\n\n\n\nમહેંકનો જવાબ સાંભળીને અવિનાશભાઈની ચિંતામાં વળી વધારો થયો. એ બોલ્યા : ‘મહેંક ! બધા છોકરાઓએ તારા માટે હાજ પાડી છે પણ તને જ કોઈ છોકરો નથી ગમતો. હવે તો કોઈ સારા છોકરાઓ મારા ધ્યાનમાં નથી. તને વાંધો ન હોય તો હું હવે છાપામાં જાહેરાત આપું.’\n\n\n\nમહેંક માત્ર એટલું જ બોલી : ‘ભલે એમ કરો.’ અને અવિનાશભાઈને થોડા દિવસ પછી મહેંક માટે સતાવીશ ડૉકટર અને ત્રીસ એન્જિનિયરના પત્રો મળ્યા. અવિનાશભાઈને તો વિશ્વાસ હતો કે આટલા બધા મુરતીયાઓમાંથી કોઈક ને તો મહેંક પસંદ કરશે જ. અવિનાશભાઈએ બધા કાગળો ધ્યાનથી વાંચ્યા. એમાંથી દસ છોકરાઓ પસંદ કર્યા અને જુદા જુદા સમયે અને દિવસે આવવા એમને પત્રો લખી દીધા.\n\n\n\nમહેંક બધા છોકરાઓ સાથે સારી રીતે વાત કરતી. દરેક વખતે મહેંકના પપ્પાને આશા બંધાતી કે મહેંક કોઈક છોકરાને તો પસંદ કરશેજ. પણ જ્યારે બધાજ છોકરાઓને એણે નાપસંદ કર્યા ત્યારે અવિનાશભાઈને મહેંકની ચિતાંમાં એકાએક એટેક આવી ગયો.\n\n\n\nમહેંક ડૉકટર હતી એટલે તત્કાળ સારવાર શરૂ કરી. થોડા સમય બાદ આરામ જેવું લાગ્યું ત્યારે અવિનાશભાઈ ખૂબજ ધીમેથી બોલ્યા : મહેંક ! આ દર્દ પર કોઈ જ દવા અસર નહીં કરે. મારે જે દવાની જરૂર છે એ દવા તું આપી શકે તેમ છે. છતાં આપતી નથી. હવે તો એક જ કામ કર, મને ઝેર આપી દે, જેથી હું તારી ચિંતામાંથી મુક્ત બનું.’\n\n\n\nપપ્પાના આવા શબ્દો સાંભળી મહેંકનું હૈયું હાથ ન રહ્યું. એ ચોધાર આંસુએ રડી પડી. પણ એને તરત જ ખ્યાલ આવ્યો કે હૃદયરોગના દર્દી પાસે બેસીને રડી શકાય નહીં. થોડી ક્ષણો માટે એ ડૉકટર મટીને પુત્રી બની ગઈ હતી. આંસુ લુછતાં એ બોલી : ‘પપ્પા, આ મહિનામાં હું જરૂર કોઈ છોકરો પસંદ કરી લઈશ. તમે હવે જલ્દીથી સાજા થઈ જાવ. પપ્પા ! તમને કાંઈ થશે તો હું મારી જાતને ક્યારેય માફ નહીં કરી શકું ?’ ફરીવાર આંખમાંથી આંસુ નીકળવાની તૈયારી હતી પણ એણે જાતને સંભાળી લીધી. મહેંકના શબ્દોથી ચમત્કાર થયો હોય એમ અવિનાશભાઈ થોડાજ દિવસમાં તદ્દન સાજા થઈ ગયા.\n\n\n\nએક દિવસે મહેંકે આવીને કહ્યું, ‘પપ્પા, તમને એક નવી ઓળખાણ કરાવું. આ છે ડૉ. સિદ્ધિત.’ અને થોડીવાર અટકી સહેજ શરમાઈને બોલી : ‘મને પસંદ છે.’\n\n\n\nઅવિનાશભાઈએ એક નજર સિદ્ધિત તરફ નાંખી. તેમને વિચાર આવ્યો કે આના કરતા તો કેટલાયે સારા છોકરાઓ મહેંકે નાપસંદ કરેલ છે. આર્થિક સ્થિતિની પૂછપરછ કરતાં તેમને લાગ્યું કે મધ્યમવર્ગનોજ છોકરો છે. પરંતુ મહેંકની પસંદગી યોગ્યજ હશે એમ સમજી તે ચૂપ રહ્યા. આશીર્વાદ આપી એ હસતા મુખે બાજુના રૂમમાં જતા રહ્યા. જતાં જતાં અંતરનો આનંદ વ્યક્ત કરવાનું ચૂક્યા નહીં. તે રાત્રે અવિનાશભાઈને કેમેય ઊંઘ ન આવી. સવારે તેમની આંખો ઉજાગરાથી લાલ થઈ ગઈ હતી. ડાઈનીંગ ટેબલ પર નાસ્તો કરતી વખતે મહેંકનું ધ્યાન તરતજ એ તરફ ગયું એટલે બોલી : ‘પપ્પા, ગઈકાલે ઊંઘી નથી શક્યા કે શું ?’\n\n\n\nઅવિનાશભાઈ થોડા છોભીલા પડી ગયા. પણ બીજી જ મિનિટે હસતાં હસતાં બોલ્યા : ‘ડૉકટરની નજર દર્દ ઉપર હોય.’ પણ મહેંક આટલું જલ્દી માની જાય એમ ન હતી. એ બોલી. ‘પપ્પા, મારી ઈચ્છા તો તમારી સાથે હજી વધુ સમય રહેવાની છે. પણ તમે લગ્નની ઉતાવળ કરીએ એટલે. લગ્ન પછી હું જતી રહીશ એ ચિંતામાં તો ઉજાગરો કર્યો નથી ને ?’ અવિનાશભાઈ થોડીવાર મહેંક સામે જોઈ રહ્યા. પછી બોલ્યા : ‘મહેંક તું જતી રહીશ એ દુ:ખ તો મને છેજ. પણ તને વાંધો ન હોય તો મને એટલું કહે કે આટલા બધા છોકરાઓ જોયા બાદ તેં સિદ્ધિતને કેમ પસંદ કર્યો ? સિદ્ધિત મને પસંદ તો છેજ. પણ મારે તારી પસંદગીનું કારણ જાણવું છે.’\n\n\n\n‘કારણ તો બહું સાદું છે, પપ્પા….!’ મહેંક સહેજ હસીને બોલી : ‘તમારી જાહેરાતના જવાબરૂપે જે છોકરાઓ આવેલા એમની નજર મારા ગ્રીનકાર્ડ પર હતી. ગ્રીનકાર્ડ ઉપર અમેરિકામાં સેટલ થવાની એમની ઈચ્છા સ્વાભાવિક ગણીએ તો પણ એ બધાને નાપસંદ કરવા પાછળનું બીજું કારણ એ હતું કે ‘હા જી હા’ કરનાર છોકરો મને પસંદ ન હતો. મેં એ બધા ઉમેદવારો આગળ કેટલીક શરતો મુકેલી. મારી ટેવ મોડા ઊઠવાની એટલે વહેલા ઊઠીને સ્ત્રીએ જે કામ કરવાનું નાસ્તો વગેરે તૈયાર કરવાનું તે એમણે કરી લેવાનું. સાંજે હું ખૂબ થાકીને ઘરે આવું ત્યારે મારે સંપૂર્ણ આરામ કરવાનો. એટલે સાંજના રસોઈપાણીનો બોજો પણ એણે જ ઉપાડવાનો. બહાર શોપીંગ માટે જઈએ ત્યારે ખરીદેલ ચીજો પણ એણે જ ઉઠાવવાની. અને આવી આવી તો ઘણી હાસ્યાસ્પદ શરતો એમની આગળ મેં મુકેલી. તમને નવાઈ લાગશે પપ્પા…. ! કે બધાએજ એનો સ્વીકાર કરી લીધેલો. આવા કહ્યાગરા છોકરાને પસંદ કરવાનું મારા સ્વભાવ વિરુદ્ધ છે એ તમે જાણો છો. તમે જ કહો પપ્પા, તમને આવો જમાઈ પસંદ પડે…. ? અને આજે મમ્મી જો હયાત હોત તો આવા છોકરાને એ મારે માટે પસંદ કરત ખરી.’\n\n\n\n‘જ્યારે સિદ્ધિતની વાત જુદી છે, પપ્પા. એક મેડિકલ સેમીનારમાં એનો પરિચય થયેલ. અવારનવાર મારી એક બહેનપણીને ત્યાં એને મળવાનું થતું. બહેનપણીનો ભાઈ અને સિદ્ધિત બંને મિત્રો હતાં. મેં એના વિશેનો અભિપ્રાય પૂછયો તો છોકરો નિરાભિમાની અને સરળ હોવાનું જાણવા મળ્યું. નિરાભિમાની ખરો પણ કોઈનાથી દબાતો નહીં. એકવાર મારી બહેનપણીએ મારા ગ્રીનકાર્ડ પર મોહી પડેલ છોકરાઓની અને એમની આગળ મેં મુકેલ શરતોની એને વાત કરેલ ત્યારે એણે કહેલું કે શું જોઈને આ લોકો પોતાની જાત વેચવા નીકળ્યા છે ? ગ્રીનકાર્ડ હોય ન હોય તેથી શું ફેર પડી જવાનો ? હું એમની જગ્યાએ હોઉં તો જે શરતો તારી બહેનપણીએ એમની આગળ મુકેલ તેજ શરતો હું એની આગળ મૂકું…’\n\n\n\n‘બસ, પ્રસંગ તો આટલોજ હતો. પણ મને થયું કે જેનામાં પૌરુષ ન હોય એને પરણવા કરતાં જિંદગીભર કુંવારા રહેવું સારું. આવા વિચારો ચાલતા હતા તે દરમિયાન તમે લગ્ન માટે દબાણ કર્યું અને મેં એક માસની મુદત કરી. બધી રીતે અને શાંતિથી વિચારતાં મને લાગ્યું કે મેં જોયેલ બધા છોકરાઓ કરતાં સિદ્ધિત સાવ જુદોજ છે અને એની સાથેના લગ્નથી હું દુ:ખી નહીં થાઉં !’\n\n\n\nથોડીવાર અટકીને એ ફરીથી ભાવભીના અવાજે બોલી : ‘પપ્પા…! ખરું પૂછો તો હું અમેરિકાના જીવનથી ત્રાસી ગઈ છું. સવાર, સાંજ પૈસો પૈસો અને પૈસોજ. જીવનભર એની પાછળજ દોડધામ કરવાની. એના કરતાં અહીં રહું તો જીવને સંપૂર્ણ શાંતિ અને મમ્મીની ગેરહાજરીમાં હું તમારી સેવા કરી શકું. કેમ બરાબર છે ને પપ્પા ?\n\nપપ્પા શું બોલે…? એ પ્રેમ નીતરતી આંખે મહેંક ભણી જોઈ રહ્યા \n\n",
      "duration": "6 mins",
      "category": "Inspirational"
    },
    {
      "id": 118,
      "title": "પાંચ રૂપિયા",
      "story_name": "હું મારી પત્ની દીપા જોડે બગીચામાં બેસી અલકમલકની વાતો કરી રહ્યો હતો. મંદ મંદ પવનની લહેરખીને લીધે સર્વત્ર પ્રસરી રહેલી તાજા ફૂલોની મહેક અમારા દિલોદિમાગને અનેરી તાજગી આપી રહી હતી. અમે પતિપત્ની વાતોએ વળગ્યા હતા ત્યાં અમારી સામે એક ભિખારી આવીને ઉભો રહ્યો. વયોવૃદ્ધ એ ભિખારીએ ફાટેલી ધોતી પહેરેલી હતી. તેને જોતાજ મારો હાથ આપમેળે ખિસ્સા ફંફોળવા લાગ્યો. આખરે ઘણી તપાસ કર્યા બાદ મારા ખિસ્સામાંથી છુટ્ટા બે રૂપિયા નીકળ્યા. મેં નિરાશાથી દીપાને પૂછ્યું, “તારી પાસે છુટ્ટા પાંચ રૂપિયા હશે ?”\n\n\n\nદીપાએ તેની પર્સમાંથી પાંચ રૂપિયાનો સિક્કો કાઢી મને આપતા મેં તે પાંચ રૂપિયાનો સિક્કો ભિખારીના કટોરામાં મુક્યો. ભિખારીના ગયા બાદ દીપાએ મને પૂછ્યું, “એક વાત પૂછું ?”\n\nમેં કહ્યું, “શું?”\n\nતેણે કહ્યું, “હું કાયમ જોઉં છું કે જયારે પણ કોઈ વયોવૃદ્ધ ગરીબ તમારી પાસે આવે છે ત્યારે તમે તેને અચૂક પાંચ રૂપિયા આપો છો. તમારી પાસે બે રૂપિયા છુટ્ટા હતા છતાં તમે તેને પાંચ રૂપિયા આપવાનોજ આગ્રહ રાખ્યો. આવું કેમ ?”\n\n\n\nમેં ભૂતકાળની એક ઘટનાને વાગોળતા કહ્યું, “દીપા, વર્ષો પહેલા હું અમદાવાદ ગયો હતો ત્યારે ત્યાંના પરિસરને જોવા અને જાણવા વહેલી સવારેજ હું હોટેલમાંથી બહાર નીકળી એક બસમાં જઈને બેઠો હતો. મારો વિચાર સાંજ સુધીમાં અમદાવાદ વિષે જેટલું જાણી શકાય એટલું જાણી લેવાનો હતો. બસમાં હું જે સીટ પર બેઠો હતો બરાબર તેની બાજુની ખાલી સીટ પર એક ગરીબ ભિખારી આવીને બેઠો તેણે પોતાના હાથમાંનો કટોરો થેલામાં મૂકી તે થેલો સીટ નીચે મુક્યો. એ ભિખારીનું આમ મારી બાજુમાં આવીને બેસવું મને જરાયે ગમ્યું નહોતું. મેં આસપાસ નજર દોડાવી પરંતુ મને બસમાં બીજી કોઈ ખાલી સીટ દેખાઈ નહીં. મેં તીરછી નજરે એ ભિખારી તરફ જોયું તો તેણે એક ફાટેલી ધોતી પહેરી હતી. તેના શરીરમાંથી વિચિત્ર પ્રકારની દુર્ગધ આવી રહી હતી.\n\n\n\nઆમપણ મારે હવે આગલે સ્ટેશને જ ઉતરવાનું હતું તેથી હું મને કમને મારી સીટ પર બેસી રહ્યો. મનોમન એ ભિખારીને હું ગાળો ભાંડીજ રહ્યો હતો ત્યાં કંડકટર મારી પાસે આવીને ઉભો રહ્યો. મને ક્યાં ઉતરવાનું છે તે જાણી એ બોલ્યો, “ટિકિટના પાંચ રૂપિયા આપો.”\n\n\n\nકંડકટરને પાંચ રૂપિયા આપવા મેં ખિસ્સામાં હાથ નાખતા જ મારા ધ્યાનમાં આવ્યું કે હું મારું પાકીટ તો હોટેલમાંજ ભૂલી ગયો હતો ! મારી પાસે એ.ટી.એમ કાર્ડ હતું પરંતુ એ અહીં બસમાં ચાલી શકે તેમ નહોતું ! હું બરાબરનો મૂંઝાઈ ગયો. આજે માત્ર પાંચ રૂપિયાને કારણે સહુ મુસાફરો સામે મારી આબરૂના ધજાગરા થવાના હતા. મુસીબતની ઘડીએ માણસ જાતનું વર્તન વિચિત્ર હોય છે ! કદાચ વડોદરાનું કોઈ ઓળખીતું દેખાઈ જાય એ આશાએ હું અમદાવાદની એ બસમાં નજર ફેરવી રહ્યો !\n\nકંડકટરે ઉતાવળમાં કહ્યું, “સાહેબ, પાંચ રૂપિયા જલદી આપો.”\n\nમેં નિરાશાથી કંડકટર તરફ જોયું. હું તેને વિનંતી કરવા જઈ જ રહ્યો હતો ત્યાં મારી બાજુમાં બેઠેલ એ વૃદ્ધ ભિખારી બોલ્યો, “શું થયું સાહેબ છુટ્ટા પાંચ રૂપિયા નથી ?”\n\n\n\nમને ભિખારીની દખલ જરાયે ગમી નહીં. મેં અણગમાથી કહ્યું, “હું મારું પાકીટ મારી હોટેલમાંજ ભૂલી ગયો છું.”\n\nભિખારીએ કંડકટરને કહ્યું, “સાહેબ, મારી ટિકિટ કાઢો... આમના પાંચ રૂપિયા હું તમને આપું છું.”\n\n\n\nઆ સાંભળી મને મારી જાત પ્રત્યે ધ્રુણા થઇ. મારું માથું શરમથી ઝુકી ગયું. મેં ધીમેકથી એ ભિખારીને કહ્યું, “તમે કેમ તકલીફ લઇ રહ્યા છો ?”\n\nભિખારીએ કહ્યું, “સાહેબ, મુસીબતમાં માણસજ માણસના કામમાં આવે ને.”\n\nમેં કંઇક વિચારીને કહ્યું, “તમે ક્યાં રહો છો ? તમે સરનામું કહો. હું ત્યાં આવીને તમને તમારા પાંચ રૂપિયા આપી દઈશ.”\n\nભિખારીએ કંડકટર પાસેથી ટિકિટ લેતા કહ્યું, “રહેવા દો સાહેબ... ચાલ્યા કરે...”\n\nમારી વાત ધ્યાનથી સાંભળી રહેલી દીપાએ પૂછ્યું, “પછી શું થયું?”\n\n\n\nમેં કહ્યું, “આગલું સ્ટેશન આવતા હું એ ભિખારીનો આભાર માની બસમાંથી નીચે ઉતરી ગયો અને સહુથી પહેલું કામ એ.ટી.એમ મશીન શોધી તેમાંથી રૂપિયા કઢાવી લેવાનું કર્યું. ત્યારબાદ મેં એ ભિખારીને શોધવાનો ખૂબ પ્રયત્ન કર્યો પરંતુ મને એ ક્યાંય મળ્યો નહીં. હું રાતે અમદાવાદથી વડોદરા આવવા નીકળ્યો પરંતુ એ આખો દિવસ એ અજાણ્યો ભિખારી મારી યાદોમાં મારી સાથેને સાથે રહ્યો. મારી નજર દરેક જગ્યાએ તેને શોધતી રહી.”\n\n\n\nહું થોડુંક અટકીને આગળ બોલ્યો, “દીપા, ભલભલા માણસને દુનિયાદારી શીખવાડે છે મુસાફરી ! આજેપણ કોઈક વૃદ્ધને ધોતી પહેરી આમ ભીખ માંગતા જોઉં છું ત્યારે મને એ બસમાંનો દયાળુ ભિખારી યાદ આવી જતા અનાયાસે તેનું ઋણ અદા કરવાના ઈરાદે મારો હાથ ગજવામાં જતો રહે છે તેને આપવા પાંચ રૂપિયા.”",
      "duration": "3 mins",
      "category": "Inspirational"
    },
    {
      "id": 119,
      "title": "અરજણની ચતુરાઈ",
      "story_name": "રામગઢ નામના એક ગામમાં અરજણ નામનો એક ગરીબ ખેડૂત રહેતો હતો. અરજણની પરિસ્થિતિ ખૂબ ખરાબ હતી. અરજણની માતા આંધળી હતી અને તેની પત્ની રાધાને કોઈ સંતાન નહોતું. અરજણને કાયમ તેની ગરીબીને લીધે મ્હેણાં ટોણા સાંભળવા પડતા હોવાથી તે કાયમ દુઃખી રહેતો. બીજીબાજુ તેની માતા અંધ અને પત્ની રાધા નિ:સંતાન હોવાને કારણે તેઓ પણ કાયમ દુઃખી રહેતા હતા.\n\n\n\nએકવાર જયારે અરજણ તેના ખેતર તરફ જઈ રહ્યો હતો ત્યારે તેણે માર્ગમાં એક ઘાયલ દેડકી દેખાઈ. દેડકીના પગમાં કાંટો ચુભેલો જોઈ અરજણ તેની નજદીક ગયો અને તેણે દેડકીના પગમાંથી કાંટો કાઢી તેને નજીકના તળાવ પાસે લઇ ગયો. તળાવ પાસે લઇ જઈ તેણે દેડકીને તળાવમાં છોડી દીધી. જેવી દેડકી પાણીમાં ગઈ એવો જ એક ચમત્કાર થયો ! જોતજોતામાં એ દેડકીએ પરીનું સ્વરૂપ ધારણ કર્યું. અરજણ તો આ જોઇને ડઘાઈ જ ગયો. પરીએ તેને મુસ્કરાઈને કહ્યું, “હે યુવક, હું કેટલા દિવસથી ઘાયલ અવસ્થાએ પડીને ત્યાંથી આવતાજતા લોકોની પરીક્ષા લઇ રહી હતી. ઘણા લોકોએ મને જોઈ પરંતુ કોઈ મારી મદદ કરવા આવ્યું નહીં. તું બીજા જેવો નથી પરંતુ સ્વભાવે ખૂબ દયાળુ છે. તેથી હું તારા પર ખૂબ ખુશ થઇ છું. માંગ... માંગ... તને જે જોઈએ તે વરદાન માંગ. હું તારી કોઇપણ એક ઈચ્છા પૂર્ણ કરીશ.”\n\n\n\nપરી પોતાની એક ઈચ્છા પૂર્ણ કરવાની છે એ વાત સાંભળી અરજણ ખૂબ ખુશ થયો. અરજણે પરી પાસે પુષ્કળ ધન માંગવાનું વિચાર્યું પરંતુ બીજી જ ક્ષણે તેણે વિચાર આવ્યો કે એકવાર તેની માતા અને પત્નીને પણ પૂછી લેવું જોઈએ. આમ વિચારી તે પરીને બોલ્યો, “પરીજી, પરીજી, હું કાલે આવીને તમારી પાસે વરદાન માંગું તો ચાલશે ?”\n\nઆ સાંભળી પરી બોલી, “ઠીક છે કાલે સવારે હું અહિયાંજ તારી રાહ જોઇશ.”\n\n\n\nપરીની વાત સાંભળી અરજણ તો ખુશ થઈને ઘરે ગયો. ઘરે પહોંચી જયારે તેણે પોતાની માતા અને પત્નીને પરી અને તેના વરદાનની વાત કહી સંભળાવી ત્યારે તેની માતા બોલી, “બેટા, પરી પાસે મારી માટે આંખો માંગી લે.”\n\nઆ સાંભળી તેની પત્ની રાધા બોલી, “ના... ના... તમારી એક ઈચ્છાને આમ વેડફો નહીં પરંતુ પરી પાસેથી આપણા માટે સંતાન માંગી તેનો સદુપયોગ કરો.”\n\n\n\nબિચારો અરજણ બંનેની વાત સાંભળીને ખૂબ મૂંઝાઈ ગયો. તેને પોતાને ધન જોઈતું હતું જયારે માતાને આંખો અને પત્નીને સંતાન ! તે ત્રણેની જુદી જુદી ત્રણ ઇચ્છાઓ હતી જયારે પરી તેમાંની કોઈ એક ઈચ્છાજ પૂર્ણ કરી શકે તેમ હતી ! આખરે ખૂબ વિચાર કરીને અરજણ બીજા દિવસની વહેલી સવારે નદી કિનારે ગયો. ત્યાં પરી તેની રાહ જોતી જ ઉભી હતી. અરજણને જોઈ પરી બોલી, “બોલ, તને કયું વરદાન આપું ? બોલ તારી કોઇપણ એક ઈચ્છાને કહી સંભળાવ.”\n\n\n\nઆ સાંભળી અરજણ બોલ્યો, “પરીજી... પરીજી... મારી ઈચ્છા છે કે મારી માતા તેની પોતાની આંખો વડે તેના પૌપૂત્રને પુષ્કળ ધનમાં અલોટતા જુએ.”\n\nપરી તથાસ્તુ બોલી ગાયબ થઇ ગઈ.\n\nઆમ ત્રણેની ઈચ્છા પૂર્ણ થઇ અને આખું પરિવાર ખુશખુશાલ થયું અરજણની ચતુરાઈથી.",
      "duration": "2 mins",
      "category": "Inspirational"
    },
    {
      "id": 120,
      "title": "ઈમાનદારી",
      "story_name": "એ શુક્રવારે તૃપ્તિ ભર બપોરે નાની નીતુને ટયુશનમાં મૂકીને જતી હતી, અચાનક એના પગ એક ઘર વપરાશની પ્લાસ્ટિકની વસ્તુઓ વેંચતા એક લારીવાળાને જોઈને થંભી ગયા.\n\n\n\nએ વિચારવા લાગી કે આવા ભરબપોરે આવા તડકે આ બિચારા લારીવાળાને સવારથી કઈ ધંધો નથી થયો એ કાગડોળે સડક પર નજર મંડીને બેઠો છે કે કોઇ ગ્રાહક આવે તો કાંઈક ધંધો થાય. મેલા કપડાં, પરસેવે રેબઝેબ એ માણસ કંઇકસારો ધંધો થાય એવી ઉમ્મીદથી આવા તડકામાં પણ ઉફ્ફ તક નથી કરતો. તૃપ્તિને થયું કે આજકાલ આપણે મોટા મોટા મેગા સ્ટોરમાંથી ખરીદી કરતા થયા છીએ જ્યાં બધી વસ્તુઓ આસાનીથી ઉપલબ્ધ હોય છે પણ, આ નાના લારીવાળા ધંધાવાળા ઓનું શું ? તો શું આપડે આજ બધી ચીજ વસ્તુઓ આની પાસેથી ન લઇ શકીએ ?\n\n\n\nઆવા લોકો બે પૈસા કમાય તો શું વાંધો છે. તૃપ્તિ રસ્તો ક્રોસ કરી એ લારી પાસે ગઈ અમે થોડી વસ્તુઓ લીધી અને પૈસા આપ્યા પણ હમણાં તો એને એની સ્કૂલ ફ્રેન્ડ દીપાલીને ત્યાં કિટ્ટી પાર્ટીમાં જવાનું હતું તો આ બધી વસ્તુઓ લઇને એ જઈ સકે એમ ન હતી, એટલે એને પેલા ભાઈ ને પૂછ્યું કે 'તમે રોજ અહીંયાજ ઉભો છો ને ભાઈ ?' પેલા ભાઈ એ ઉત્તર આપ્યો 'હા !' તૃપ્તિ બોલી 'તો આ બધું હું કાલે લઇ જાવ તો વાંધો નહિ ને ! કારણ કે મારે હમણાં એક જગ્યાએ જવાનું છે ને તો હમણાં નહીં લઈ જઈ શકું બધું ! 'પેલા લારી વાળા એ કહ્યું 'વાંધો નહીં બેન કાલે લઈ જાજો.\n\n\n\nતૃપ્તી બોલી 'કાલે ચોક્કસ તમે અહીંયા જ હશો ને ? કારણ કે મારે કાલે આ સમાન જોશે.' પેલાએ કીધું 'હા બહેન, વાંધો નહીં કાલે હું જરૂર આવીશ તમારો સામાન કાલે લઈ જાજો.' અને તૃપ્તિ ત્યાંથી દીપાલીને ત્યાં જતી રહી. બીજા દિવસે શનિવારે ખૂબ જ વરસાદ હતો અને વીજળીના કડાકા સાથે ગામમાં વરસાદ તૂટી પડ્યો , તૃપ્તિ તો ભૂલી પણ ગઈ હતી કે પેલા લારીવાળા પાસે સામાન લેવા પણ જવાનું હતું ! અને એ પોતાના રૂટીન ઘરકામમાં મશગૂલ થઈ ગઈ .\n\n\n\nઆજે રવિવારનો દિવસ તૃપ્તી બધું ઘરકામ આટોપી આરામથી સોફા પર ન્યૂઝ પેપર વાંચવા બેઠી. અખબારમાં જ્યાં જુઓ ત્યાં વરસાદની અને ક્યાં કેટલા ડેમ છલકાયા તેનાજ ન્યૂઝ હતા આખું ગુજરાત જળબંબાકાર બન્યું હતું એનાજ સમાચાર હતા. ત્યાં અચાનક તો તેની નજર કોર્નર પર છાપેલા એક ફોટો પર પડી, એનો ચહેરો ક્યાંક જાણીતો હોય એવું લાગ્યું પણ યાદ નહોતું આવતું. એણે હેડલાઇન્સ વાંચી પણ આ શું ?\n\n\n\nતૃપ્તિ એક ઝટકા સાથે ચોંકીને ઉભી થઈ ગઈ એને સમજાતું નહોતું કે આ શું થઈ ગયું ? થોડી વાર માટે એ પોતાની જાતને સંભાળી ન શકી. માંડ પોતાની જાતને સંભાળીને એણે ન્યૂઝ પાછા ધ્યાનથી વાંચ્યા, હેડલાઇન હતી \"શહેરના એમ. જી. રોડના કોર્નર પાસે વીજળી પડતાં બે વ્યક્તિનાં મોત\" હેડલાઇનની બાજુમાં બંને વ્યક્તિના ફોટા છાપેલા હતા.\n\nતૃપ્તિ ચોધાર આંસુએ રડવા માંડી. એ ફોટો પેલા વ્યક્તિનોજ હતો જેની પાસેથી બે દિવસ પહેલા તૃપ્તીએ ઘર વપરાશની વસ્તુઓ લીધી હતી ! શું ખરેખર તૃપ્તી ની મદદ કરવાની મંછા એ વ્યક્તિની મોતની જવાબદાર હતી ! કે પછી એ માણસની ઈમાનદારી !",
      "duration": "3 mins",
      "category": "Inspirational"
    },
    {
      "id": 121,
      "title": "સત્યનાં પ્રયોગો",
      "story_name": "જીંદગીમાં તો મેં ઘણી ચોપડીઓ વાંચી પરંતુ એ બધા માં મને ગાંધીજીની આત્મકથા સત્યના પ્રયોગ શ્રેષ્ઠ લાગી છે.\n\n\n\nકયારેક વિચાર આવે કે આવી વ્યક્તિ હોઈ શકે! નાનપણથી જ બે પાત્રો થી પ્રભાવિત થયેલા. શ્રવણ અને હરિશ્ચંદ્ર. માતા પિતા ની સેવા ને મહત્વ આપવું અને સત્ય બોલવું\n\nમાતાએ કહેલું કે ડર લાગે તો રામનામ બોલવું. એ આદત ના કારણે ગોળી વાગી ત્યારે તેમના મુખ માંથી છેલ્લો શબ્દ રામ જ નીકળેલો.\n\n\n\nપિતા તરફથી હમેશા સત્ય બોલવાની શિખામણ મળેલી. સત્ય માં અગણિત વસ્તુઓનો સમાવેશ થઈ જાય છે. આ સત્ય તે સ્થૂલ વાચા નું સત્ય નહીં. એ તો કહે છે કે હું પૂજારી સત્યરુપી પરમેશ્વરનો છું.\n\nજે વસ્તુઓનો નિર્ણય બાળકો, જુવાન અને બુઢ્ઢાં કરે છે અને કરી શકે છે તે જ વસ્તુઓનો આ આત્મકથામાં ઉલ્લેખ છે. ગાંધીજી ના જીવનની શરૂઆત મહાત્મા તરીકે નહતી થઈ. નબળાઈઓ ને દૂર કરતાં રહીને મહાત્મા બન્યા. તેઓએ સોનાના કડા ની ચોરી કરેલી, માંસાહાર કરેલો, વેશ્યા ગૃહે ગયેલા અને માંડ બચેલા. તેઓ કબુલ કરે છે કે તેઓ \"વિષયાંધ\" હતાં આ બધી બાબતોની  નિખાલસ પણે કબુલાત કરવાની પણ હિંમત જોઈએ. જે ગાંધીજીમાં હતી. એમને મન આઝાદીના આનંદ કરતાં કોમી દાવાનળની ગ્લાનિ વિશેષ હતી. તેઓ કહેતા મારુ જીવન એજ મારો સંદેશ છે. એમને ગીતાનો અનુવાદ કર્યો તેમાં તેમના આડત્રીસ વર્ષના આચારનો દાવો છે. જોકે સ્વચ્છતાના આગ્રહી હતા. નારી સ્વતંત્રતાના હિમાયતી હતા, એમને એમના વિચારો કયારેય પત્ની પર લાદવા પ્રયત્ન કર્યો ન હતો.\n\nસ્વચ્છતા ના આગ્રહી. સ્વાવલંબી, પોતાનું કામ પોતે જ કરે.\n\n\n\nસત્ય એમના જીવન સાથે સંકળાયેલુ જ હતું. અહિંસા ના તો ઉપાસક હતા જ. આસ્વાદ માં સ્વાદ ને અર્થે ભોજન નો આગ્રહ નિષેધ છે. એટલે એ પણ આવશ્યક છે. અસ્પૃશ્યતા ને નાબુદ કરવા પ્રયત્ન શીલ રહ્યા.\n\nઆખરે હું તો એટલું જ કહીશ કે ગાંધીજી વિષે જેટલું લખીએ એટલું ઓછું છે.\n\nસત્ય ના પ્રયોગો વાંચી ને આખરે મને એવુ કહેવા નું મન થાય છે કે ગાંધીજી જેવા વ્યક્તિ આ પૃથ્વી પર કયારેય નહી અવતરે. પાંચ ભાગમાં લખાયેલી આત્મકથા મેં જેટલી વાર વાંચી એટલી વાર મને એવું લાગેલું કે આ પુસ્તક બસ વાંચ્યા જ કરુ. એ પુસ્તક પર સતત મનન કરવું ગમે. જીંદગીની દરેક સમસ્યાનો ઉકેલ આ પુસ્તકમાંથી જ મળી શકે એ વાત સહજ લાગે. આથી શ્રેષ્ઠ પુસ્તક બીજું હોઈ ના શકે.\n\n",
      "duration": "2 mins",
      "category": "Inspirational"
    },
    {
      "id": 122,
      "title": "અક્ષર",
      "story_name": "થોડાક દિવસ પહેલા મારા શિક્ષક રમેશભાઈ મને મળ્યા. મને જોઈ તેમને ખૂબ આનંદ થયો. અલકમલકની વાતો કરતા કરતા તેમણે મને પૂછ્યું, “તો પ્રવૃતિમાં નવીન કાંઈ?”\n\nમેં કહ્યું, “બસ નાનપણનો શોખ ફરી જાગૃત થયો છે.”\n\nશિક્ષકે કહ્યું, “એટલે?”\n\nમેં કહ્યું, “વાર્તાઓ લખું છું.”\n\n\n\nશિક્ષકે નવાઈ પામીને કહ્યું, “જ્યાં સુધી હું જાણું છું ત્યાં સુધી તારા અક્ષર ભેંસ બરાબર હતા. જાણે કોઈએ શાહીમાં કીડો ડુબાડ્યો હોય અને તે કાગળ પર ચાલતા લીસોટા પડ્યા હોય એ હદે તારા અક્ષરો ખરાબ હતા. આવામાં તારી વાર્તાઓ કોણ વાંચી શકે?”\n\n\n\nમેં હસીને કહ્યું, “બધા વાંચે છે અને તારીફ પણ કરે છે. સર! આજકાલ ટેકનોલોજીથી આપણે આપણી દરેક ખામીઓને દૂર કરી શકીએ છીએ. હું વાર્તાઓ કાગળ પર લખતો નથી પરંતુ સીધી જ કમ્પ્યુટર પર ટાઈપ કરી દઉં છું.”\n\nરમેશ સરે કહ્યું, “શું વાત કરે છે સીધું જ ટાઈપ કરે છે?”\n\nમેં ગર્વથી કહ્યું, “હા. વળી સોશ્યલ મીડિયાને કારણે હું મારી વાર્તાઓને દુનિયાના ખૂણે પહોંચાડી શકું છું. સર! એક રીતે કહું તો આજની ટેકનોલોજીને કારણે હું કાગળ તથા સમયને બચાવી મારી કૃતિઓને અસંખ્ય વાંચકો સુધી પહોંચાડું છું. મેં તો મારા જીવનનું સૂત્ર જ બનાવ્યું છે કે, લખવાનો મને શોખ... વાંચવાનો તમને શોખ... એમાં બિચારા વૃક્ષોનો શો દોષ? હું ટેકનોલોજીનો ઉપયોગ કરીને લોકોને વધારેમાં વધારે ઇબુક વાંચવા માટે પ્રેરણા આપું છું જેથી કાગળ માટે કપાતા વૃક્ષોની સંખ્યા ઘટે... આ માટે હું મારી વાર્તાઓમાં પણ યેનકેન પ્રકારે આ સંદેશ વણી લેતો હોઉં છું.”\n\n\n\nરમેશ સર બોલ્યા, “સરસ... આજ પછી હું પણ ઇબુક જ વાંચીશ.”\n\nમેં કહ્યું, “સર, પ્લે સ્ટોરમાંથી સ્ટોરી મિરર એપને ડાઉનલોડ કરી લો તેમાં ઘણા સારા સારા લેખકોની વાર્તાઓ તમને મળી રહેશે.”\n\nરમેશ સર બોલ્યા, “જરૂર...”\n\nમેં કહ્યું, “સર, એક વાત કહું? મારા ખરાબ અક્ષરો મારા માટે આશીર્વાદરૂપ છે.”\n\nરમેશ સરે કહ્યું, “એ કેવી રીતે?”\n\nમેં કહ્યું, “જયારે પણ કોઈ વાર્તાનો પ્લોટ મગજમાં આવે છે ત્યારે હું તેને એક કાગળ પર લખી લઉં છું. આમ કરવા જતા મને એ વાતનો જરાયે ડર હોતો નથી કે મારા પ્લોટને કોઈ બીજો વાંચી જશે.”\n\nમારી વાત સાંભળી રમેશ સર ખડખડાટ હસી પડ્યા.",
      "duration": "2 mins",
      "category": "Inspirational"
    },
    {
      "id": 123,
      "title": "પ્રયોગ",
      "story_name": "\"તું બહુ ચંચળ છે. તારામાં ધીરજ નથી. તું આ લે,\" આવું કહીને પપ્પાએ એક પુસ્તક હાથમાં મૂક્યું. એ પુસ્તકનાં પત્તાઓનું મૂલ્ય ત્યારે વાર્તાના સ્વરૂપમાં હતું. પછી આગળ જતાં ખ્યાલ આવ્યો કે દરેક પ્રકરણની પાછળ એક સામાન્ય માણસમાંથી મહામાનવ બનવા માટેની શ્રેષ્ઠ ફોર્મ્યુલા છે !\n\n\n\nએક વખત પપ્પાએ એક ભાઈને ખોટું કહ્યું. મને એ ખોટું લાગ્યું. મેં પપ્પાને પૂછ્યું. \"તને આમાં ખબર ના પડે\", એમ કહીને મારી વાત તેમણે ટાળી નાખી. બે દિવસ હું જમ્યો નહીં અને પપ્પાએ પેલાં ભાઈને બોલાવીને માફી માંગી. આ હતો મારો એ પુસ્તકમાંથી કરાયેલ પ્રથમ પ્રયોગ.\n\n\n\nમમ્મીએ એક દિવસ પપ્પાની ભૂતકાળની પરિસ્થિતિની વાત કરી અને તે દિવસેજ મેં ભણતાં-ભણતાં કમાવાનો નિર્ણય કર્યો. મહિને ૫૦૦ રૂપિયામાં એસટીડી પીસીઓમાં ઓપરેટર તરીકે નોકરી શરૂ કરી. આ હતો બીજો પ્રયોગ.\n\nમારી અને મોટાભાઈ વચ્ચે માત્ર બે વર્ષનોજ તફાવત. હું જ્યારે એમ.એ.ના લાસ્ટ યરમાં હતો ત્યારે બંને ભાઈની સગાઈ થઈ ગઈ હતી. પપ્પાએ મને સ્પષ્ટ કહ્યું કે , \"આટલી મોંઘવારીમાં વારંવાર પ્રસંગ કરવાને બદલે તારા અને મોટાના લગ્ન એકસાથે જ થશે.\" મારે એમ.એ. પૂર્ણ કરી, નોકરી મેળવ્યાં બાદજ લગ્ન કરવા હતાં. કોઈ મારુ માન્યું નહીં. છેવટે શિયાળાની ઠંડી રાતે આખી રાત બહાર સૂતો. ભયંકર તાવ આવવા છતાં દવા લેવાનો ઈનકાર કર્યો. ખિજાઈને બધા માન્યા ત્યારે મેં કહ્યું, \"હું ક્યાં કહું છું કે મારાં લગ્ન ધામધૂમ કરજો. એકદમ સાદાઈથી કરજો ને.\" અને મારી આ વાત સાંભળી બધાની આંખો ભીની થઈ.\n\n\n\nઆજે પપ્પા કે એ પુસ્તક બેમાંથી એકે નથી. પણ આમ જુઓ તો એ બે સિવાય જિંદગીમાં બીજું કાંઈ છે જ નહીં.\n\n\n\nહિંસા અને અસત્યથી આજે પણ એ બીએ છે,\n\nમને લાગે છે કે હજી મારામાં ક્યાંક ગાંધી જીવે છે.",
      "duration": "2 mins",
      "category": "Inspirational"
    },
    {
      "id": 124,
      "title": "આસ્થા",
      "story_name": "અને સંજય સંધ્યા કાળે ઓફિસથી થાકેલો ઘરે આવ્યો. વિદ્યા એ પુછ્યુ,\"તમે બહુ થાકેલા લાગો છો. ઓફિસમાં કંઈ થયું છે ? ફરીથી સાહેબે તમને હેરાન કર્યા ? તમે ફ્રેશ થઈને આવો. તમારા માટે ચા બનાવું. ને હા, માતાજીનો પ્રસાદ પણ છે.\" આ સાંભળીને સંજય ફ્રેશ થવા બાથરૂમમાં ગયો.\n\n\n\nસંજય. ગાંધીનગરની એક સરકારી ઓફિસમાં ક્લાર્ક તરીકે નોકરી કરે છે. સંજય એક પ્રમાણિક અને નિષ્ઠાવાન કર્મચારી હોય છે.સંજયના સાહેબ (સરકારી ઓફિસમાં હોય છે તેમ )એક ભ્રષ્ટ ઓફિસર હતો. અને તેથી તે કારણ વગર વારંવાર સંજયને હેરાન કરતા હોય છે. આજે પણ રોજની જેમ સંજયને હેરાન કર્યોને ખોટા કેસમાં ફસાવી દેવામાં આવશે તેવી ધમકી આપી હતી. તેથી સંજય નોકરીની અસલામતીને લીધે ચિંતાતુર થયેલો ઘરે આવ્યો હતો.\n\n\n\nઆજે આસો નવરાત્રી ની બીજ હતી. સંજયની ધર્મ પત્ની વિદ્યા ધર્મ પરાયણ સ્ત્રી હોય છે. તે કાયમ આસો માસની નવરાત્રીમાં \"માં અંબા\"નું અનુષ્ઠાન અને નક્કોરડા ઉપવાસ કરતી હોય છે. આજે પણ તે \"માં અંબા\"ની આરતી અને પુજા પાઠ પોતાની છ વર્ષની દિકરી જ્યોતિ સાથે બેસીને કરી હતી.હજુ \"માં\"નો પ્રસાદ અને પ્રસાદીનું પાણી લેવાનું બાકી હતું, ત્યાંજ સંજય ઓફિસથી આવ્યો હતો.\n\n\n\nસંજય બાથરૂમમાંથી લથડીયા ખાતોને બબડતો નિકળ્યો. અવાજ સાંભળીને નાની બેબી જ્યોતિ દોડતી આવી.અને રાડ પાડી, \"પપ્પા શું થયું ? મમ્મી જુ ઓ પપ્પાને કંઈક થાય છે ? \" નાની બેબી ગભરાઈ ગયી. રસોઈ ઘરમાંથી વિદ્યા દોડતી આવી.ને પુછ્યુ, \"શું થાય છે ? પણ આ શેની વાસ આવે છે ? તમે પલંગ પર સુઈ જાવ.\" વિદ્યા દોડતી બાથરૂમમાં ગઈ. જોયું તો કોકરોચ મારવાની દવા ઢોળાઇ હતી અને તીવ્ર વાસ આવતી હતી. વિદ્યાએ પડોશીને બોલાવ્યા. અને ડોક્ટરને ફોન કર્યો. સંજયે બાથરૂમમાં ઝેરી દવા પીધી હતી. ગભરાયેલી નાની બેબી જ્યોતિ મંદિર પાસે પોતાના પપ્પા માટે પ્રાર્થના કરવા લાગી. અને  મંદિરમાં પ્રસાદીનું પાણી અને પ્રસાદ હતો તે લઈને પોતાના પપ્પા પાસે આવી. પ્રસાદીનું પાણી સંજય પર છાંટ્યું.અને બોલી, \"પપ્પા આ માતાજીનું પાણી પી જાવ.સારુ થઇ જશે.\n\n\n\nપ્રસાદીનું પાણી અને પ્રસાદ લેતાજ સંજયને ઉલ્ટીઓ થવા લાગી.લીલી અને સહેજ શ્યામ કલરની ઉલ્ટીઓ થવા લાગી. થોડુ પાણી પીવડાવતા હવે સંજયને સારું લાગ્યું. વિદ્યા સંજય ને પ્રાઈવેટ હોસ્પિટલમાં લઈ ગયી. ડોક્ટરે દવા અને ઇંજેક્શન આપ્યા. લોહી અને યુરીન રિપોર્ટ કરાવ્યા. એક કલાકમાં રિપોર્ટ આવ્યો, તો નોર્મલ હતું. ડોક્ટરે કહ્યું 'ગભરાતા નહીં કોઈ પ્રકારનું જોખમ નથી. ૨૪ કલાક હોસ્પિટલમાં સારવાર માટે રાખવા પડશે.' રાત્રે સંજયને સરસ ઉંઘ આવી ગયી. સવારે ઉઠીને ન્યૂઝ પેપર વાંચતા છેલ્લે પાને એન્ટી કરપ્શનમાં પકડાયેલ વ્યકિતના સમાચાર હતા. એ સંજયના મોટા સાહેબ હતા. રાત્રે કોઈ કોન્ટ્રાક્ટ પાસેથી બે લાખ લેતા સંજયના સાહેબ લાંચ રૂશ્વત વિરોધી શાખાના હાથે રંગેહાથ ઝડપાયા હતાં. એ જ વખતે એફ.એમ.માં એક ગીત આવે છે.\n\n\n\n\"કર ભલા હોગા ભલા અંત ભલે કા ભલા.\" દિલ સાફ હોય તો ,ખુદા પણ સાથે છે. જો આસ્થા હોય ઈશ્વર પર, તો \"માં\" પણ સાથ સાથ છે.\" આ વાર્તા નું મોરલ એ છે કે, \"ગમે તેવી પરિસ્થિતિમાં પણ ઈશ્વર પર વિશ્વાસ રાખવો. પ્રેમ અને સાચી લાગણીઓજ કુટુંબમાં એકતા અને ઈશ્વર પર શ્રદ્ધા રાખે છે.\"",
      "duration": "3 mins",
      "category": "Inspirational"
    },
    {
      "id": 125,
      "title": "પારખું નજર",
      "story_name": "કેતકી અને માધવનો ભેટો આમતો તમને ન થાય, કારણ કે બંને પતિ-પત્નિ આદિવાસી વિસ્તારની શાળામાં શિક્ષક તરીકે નોકરી કરતા હતાં. ને તમે આધુનિક શહેરના નગરવાસી છો રાધિકા પણ તમારાં બિઝનેસમેન પતિના ટ્રસ્ટ દ્વારા દર શિયાળામાં જરૂરિયાતમંદ બાળકોને સ્વેટર વિતરણ કરવામાં આવે છે. આ વખતે આ કાર્યક્રમ આદિવાસી વિસ્તારની શાળાઓમાં ગોઠવાયેલો. એના કારણે આ શિક્ષક દંપતિને તમારે મળવાનું થયેલું. કાર્યક્રમ સરસ રહેલો. બાળકો ખુશખુશાલ થઈ ગયેલાં સ્વેટર મેળવીને. માધવે તમારા બિઝનેસમેન પતિનું શાલ ઓઢાડી સ્વાગત કરેલું અને કેતકીએ તમારું. તમે વધુ નહી પણ કલાક જેટલું શાળામાં રોકાયેલાં. એ સમય દરમિયાનજ એ શિક્ષક દંપતિની કર્તવ્ય નિષ્ઠાનો તમને સુપેરે પરિચય થયેલો. એટલું જ નહી બંનેના એક સમાન સ્વપ્ન અને પરસ્પર સન્માનના ભાવની પ્રતિતિ પણ તમને થયેલી. બંને વચ્ચેનો પ્રેમ પણ સ્ત્રી સહજ તમારી નજરમાં આવી ગયેલો.\n\n\n\nઆવા તો ઘણાં કાર્યકમમાં તમારે તમારા પતિ સાથે જવાનું થાય છે તમે બધી જગ્યાએ આટલો રસ નથી લેતાં કે ન આવું સુક્ષ્મ અવલોકન કરો છો. અહીં એ માટેનું ખાસ કારણ હતું રાધિકા. હા,માધવ તમારો સહાધ્યાયી હતો. તમે કૉલેજમાં એક સાથે અભ્યાસ કરતાં. અંગ્રેજી વિષય સાથે તમારો અને માધવનો અભ્યાસ એક સાથે પૂર્ણ થયેલો. તમારું ગામ અને માધવનું ગામ એકજ રસ્તા પર આવેલું. એટલે સાથે અપડાઉન કરવાનું પણ થતું. માધવ સામાન્ય પરિસ્થિતિનો છોકરો. તમે પણ કંઈ માલેતુજાર ન હતાં. તમે બેહદ ખૂબસૂરત હતાં તો માધવ તમારાં પતિ મદન કરતાં તો હેન્ડસમ હતોજ. તમે તો કોઈ પણ નવયુવાનની આંખમાં વસી જાવ એવા લાવણ્યવતી હતાં રાધિકા. હાલ પણ તમે ઓછા સુંદર નથી. મદનના વૈભવનું પ્રતિક છો તમે. સરના મેડમ કાચની પુતળી જેવાં છે એવું તો ધણાં લોકોને કહેતાં સાંભળ્યાં છે તમે.\n\n\n\nઆ માધવ અને તમે એકજ જ્ઞાતિના. એ ન્યાયે માધવના પિતાએ તમારું માંગું તમારા પિતા આગળ નાંખેલું. તમારા પિતાએ તમને પૂછેલું ત્યારે તમે ધરાર ઈન્કાર કરેલો ને કહેલું એ બહુ-બહુ તો માસ્તર બનશે. મારે એવા સાથે લગ્ન નથી કરવાં. એ પછી તમારા માસીના ઓળખીતામાં તમારા લગ્ન થયેલાં. આજે તમે મદનની મોંધીદાટ ગાડીમાં બેસી માધવની શાળામાં ગયેલાં. તમારાં માસીએ તમને મદનના ઘર વિશે વાત કરતાં કહેલું કે 'છોકરી લહેર કરીશ લહેર' એ શબ્દો તમને એ વખતે સોનાની ઝાંઝરીના રણકાર સમ લાગેલાં. આજે ભલે એ કર્કશ લાગતાં.\n\n\nહા,રાધિકા જાહોજલાલી અને સમૃદ્ધિ તો છે પણ સ્ત્રીને જે જોઈએ છે તે સ્વતંત્રતા નથી. લાગણી અને હૂંફ નથી. પ્રેમની તો વાતજ શી કરવી ?તમે શૉ-કેશમાં મુકેલી ઢીંગલીથી વિશેષ કંઈ નથી. મદનની ઐયાશી એના રીચ સ્ટેટસ અને શરીફાઈ પાછળ ઢંકાયેલી છે એ માત્ર તમેજ જાણો છો. શરાબ અને સુંદરીના શોખીન મદનની પત્ની બનીને તમે સોનાના પીંજરામાં પુરાયેલા પંખી જેવી યાતના ભોગવો છો. તમારી આ વેદના ન સહેવાય ન કહેવાય એવી છે. રાધિકા.\n\nપેલી બાજું માસ્તર માધવને પરણેલી માસ્તરાણી કેતકી તમને નસીબદાર લાગે છે. બંને વચ્ચેની લવ કેમેસ્ટ્રી આજે તમે શાળામાં વીતાવેલાં કલાક દરમિયાન તમારી પારખું નજરથી છાની નથી રહી શકી. તમારી આ પારખું નજર એ વખતે કેમ સાચા-ખોટાંની પરખ નહોતી કરી શકી? રાધિકા,પ્લીઝ આન્સર.",
      "duration": "2 mins",
      "category": "Inspirational"
    },
    {
      "id": 126,
      "title": "વ્યસન",
      "story_name": "મિત્રો, આપણાં જીવનમાં આપણને પણ અમુક ખરાબ આદતો કે ટેવ પડી જતી હોય છે, જેમાંથી અમુક ટેવ કે આદત આપણે ઈચ્છતા હોવાં છતાંપણ છોડી શકતાં નથી. પરંતુ ક્યારેક એવી પરિસ્થિતિનું પણ નિર્માણ થતું હોય છે કે આપણે આ ટેવ કે આદતો છોડવા સિવાય કોઈ વિકલ્પજ નથી વધતો. એવું નથી હોતું કે આપણે એ ટેવ છોડવા નથી માંગતા પરંતુ આપણે એની એટલી હદે આદત થઈ ગઈ હોય છે કે એ છોડી નથી શકતાં !\n\n\n\nમોટાભાગનાં વ્યક્તિઓમાં કોઈને કોઈ પ્રકારનાં વ્યસનની ટેવ હોય છે. જેમાંથી મને એક ટેવ હતી માવો (મસાલો) ખાવાની, લગભગ હું દિવસમાં પાંચેક માવા તો ખાઈ જ લેતો હતો. ધીમે - ધીમે એ પાંચના સાત અને છેલ્લે દસ માવા ખવાય જતાં હતાં !\n\n\n\nઆ બાબતે મારે મારી પત્ની સાથે ઘણીવાર બોલવાનું થયું, ક્યારેક આ માવાને લીધે અમારા વચ્ચે ઝઘડો પણ થઈ જતો હતો, આમ મારી પત્નીએ અંતે હિંમત હારીને મને ''તમને જે ઠીક લાગે એ કરો\" - એવું કહીને મારી માવા ખાવાની બાબતમાં માથું મારવાનું બંધ કરી દીધું. અને ધીમે - ધીમે અમારા બનેવ વચ્ચે થતી રકઝક પણ ઓછી થવાં માંડી.\n\n\n\nજ્યાં સુધી મારી પત્ની મને માવો છોડવા માટે આગ્રહ કરતી રહી ત્યાં સુધી મને કોઈ ફર્ક પડ્યો નહીં. પરંતુ તેણે જ્યારથી મને કહેવાનું કે માવા બાબતે રકઝક કરવાનું ઓછું કરી દીધું ત્યારથી મને વધુ લાગી આવ્યું. એવું નહોતું કે હું માવા છોડવા નહોતો માંગતો પણ હું મારી આદતથી મજબુર હતો. મેં મારી પત્નીને ઘણીવાર માવા ન ખાવા માટે વચનો પણ આપેલ હતાં જે હું પાળી શક્યો ન હતો !\n\n\n\nએક દિવસ હું જ્યારે મારી નોકરી પરથી આવ્યો, ત્યારે મારી પત્ની ઘરેજ હતી. તેનો ચહેરો જોઈને તે રડી હોય તેવું મને લાગ્યું. એટલે મેં પૂછ્યું \"શું થયું ?\" - એણે કહ્યું કે \"મારા મામા ગુજરી ગયાં છે. તેને કેન્સર હતું. રાહુલ ! મને તમેં માવો ખાવ તેના સામે કોઈ વાંધો નથી પરંતુ તેનું પરિણામ કેવું ભયંકર આવે એની મને ચિંતા થાય છે. મેં મારા મામાને તો કેન્સરને કારણે ગુમાવી દીધાં છે, પણ હું નથી ઇચ્છતી કે કેન્સરને કારણે મારે તમને.....!\" - મેં મારી પત્નીનાં મોઢા પર હાથ રાખીને તેને અધવચ્ચેજ બોલતી અટકાવી દીધી.\n\n\n\nમને મારી ભૂલ સમજાઈ ગઈ. આમ પણ અમે લવ મેરેજ કરેલાં હતાં, મારી પત્નીનું તેની લાઈફમાં મારા સિવાય કોઈ હતુંજ નહીં એવું કહેવામાં પણ કઈ ખોટું ન હતું. કારણ કે અમે અમારા પરિવારજનોની ઈચ્છા વિરુદ્ધ લવમેરેજ કરેલાં હતાં. હવે મને સમજાય ગયું કે મને કંઈ થઈ જશે તો મારી પત્નીનું શું થશે ? જાણે મારી પત્નીએ મને એકજ પળમાં મારી ભૂલ મને સમજાવી દીધી હોય તેવું લાગી રહ્યું હતું.\n\n\n\nજાણે મારું હદય પરિવર્તન થઈ રહ્યું હોય તેવું મને લાગી રહ્યું હતું. મનમાં એક પ્રકારનાં દુઃખ સાથે અફસોસ થઈ રહ્યો હતો. આથી મેં મારી પત્નીનાં પીઠનાં ભાગે હાથ ફેરવ્યો, અને એનો હાથ મારા હાથમાં પકડીને કહ્યું કે. \"મને મારી ભૂલ સમજાઈ ગઈ છે. હું માવા છોડવા નથી માંગતો એવું નથી હું માવા ધીમે - ધીમે છોડી દઈશ. એક કામ કરીએ, જે દિવસે તારો પ્રેગ્નન્સી ટેસ્ટ પોઝિટિવ આવશે એજ દિવસથી હું કાયમિક કે હંમેશને માટે માવા ખાવાનું બંધ કરી દઈશ !\" - આ સાંભળી મારી પત્નીનાં ઉદાસ ચહેરા પર ખુશીઓની રેખાઓ ખીલી ઉઠી. મેં તેને જ્યારે પ્રપોઝ કર્યું હતું. ત્યારે જેટલી ખુશ લાગી રહી હતી એટલીજ હાલમાં ખુશ લાગી રહી હતી. આ સાંભળીને મારી પત્નીએ મને બાથ ભરી લીધી અને મારા ગળે વળગી ગઈ.\n\n\n\nધીમે - ધીમે દિવસો, અઠવાડિયા અને મહિનાઓ વીતવા લાગ્યાં. લગભગ ચાર મહિના બાદ હું મારી જોબ પર હતો, ત્યારે લગભગ સવારનાં 10 કલાકની આસપાસ મારા પત્નીનો મારા મોબાઈલમાં કોલ આવ્યો અને કહ્યું કે \"રાહુલ ! મેં તમને વ્હોટ્સ અપમાં એક ઇમેજ મોકલી છે. તે જોઈને મને કોલ કરો. \" - આથી મેં એ ઇમેજ ડાઈનલોડ કરી. એ ઇમેજ યુ.પી.ટી. (યુરિન પ્રેગ્નન્સી ટેસ્ટ...પ્રેગ્નન્સી ચેક કરવાં માટેની કીટ)ની ઇમેજ હતી. હું મેડિકલ પર્સન હોવાથી મને એ ઇમેજ જોઈને ખ્યાલ આવી ગયો કે મારા પત્નીનો પ્રેગ્નન્સી ટેસ્ટનું પરિણામ પોઝિટિવ આવેલ છે. આથી મેં તરતજ મારી પત્નીને કોલ કર્યો અને મને તેણે મોકલેલ ઇમેજ જોઈને જે કંઈ આનંદની લાગણીની અનુભૂતિ થયેલ હતી તે તેને કોલ કરીને જણાવી અને આજથી અત્યારથી હવે ક્યારેય માવા નહીં ખાઈશ એવું જણાવી દીધું. એ સમયે મારા ખિસ્સામાં પાંચ માવા પાર્સલ કરેલાં હતાં. તે બધાં જ પાર્સલ માવા મેં ડસ્ટબીનમાં ફેંકી દીધા !\n\n\n\nમિત્રો, ત્યારથી માંડીને આજસુધી પછી મેં ક્યારેય એકપણ માવો ખાધેલ નથી. મિત્રો કોઈપણ ખરાબ આદત છોડવી અઘરું નથી. પરંતુ તેનાં માટે જરૂર હોય છે એક મક્કમ ઇરાદાની !",
      "duration": "4 mins",
      "category": "Inspirational"
    },
    {
      "id": 127,
      "title": "હા, હું ભારતીય છું.",
      "story_name": "મને હંમેશા એ વાતનું ગૌરવ રહ્યુંં છે કે હું ભારતીય છું. ભારત ભૂમિ એટલે કરુણા, બુદ્ધિમત્તા, અને ઊચ્ચ સંસ્કારોનો ત્રિવેણી સંગમ. \n\nઆ ભૂમિ પર જ ગાંધીજી, વિવેકાનંદ જેવી વિભૂતિઓએ જન્મ લીધો છે. \n\n\n\nઅહીં નોબેલ પુરસ્કાર પ્રાપ્ત કરનાર વ્યક્તિઓ થઈ, અને દરેક ક્ષેત્રમાં પુરસ્કાર પ્રાપ્ત કર્યા, પછી એ શાંતિ માટેનું હોય, સાહિત્યનું હોય ફિઝિક્સનું હોય કે મેડીસિનનું હોય. અરે, અવકાશ યાનમાં પણ જનારી પ્રથમ મહિલા પણ ભારતીય જ હતી. \n\n\n\nહું જયારે લંડન ગઈ એના થોડા દિવસો પછી નવરાત્રીનો તહેવાર આવતો હતો. સેન્ટ્રલ લંડનના પિકાડીલી સરકસ ના ટ્રફલ ગર સ્કેવર માં નવરાત્રી નો તહેવાર ધામધૂમથી ઊજવવા માં આવે છે. હું જ્યારે ત્યાં પહોંચી ત્યારે ત્યાં ચણિયાચોળીમાં સજ્જ ઘણી બધી ભારતીય મહિલાઓ આવી હતી. જો કે મેં જોયું કે જોવા આવનાર ભારતીય સિવાયના ઘણા બધા પરદેશીઓ હતા ત્યાંના મેયર પણ હાજર રહેલા. નવાઈની વાત એ હતી કે જજ તરીકે ભારતીય સિવાય બીજા જજ લંડનના હતા. મને આનંદ એ વાત નો હતો કે આપણી સંસ્કૃતિના મૂળ ઘણા ઊંડા છે. \n\n\n\nગરબાની રમઝટ પર લંડન વાસીઓ ઝુમી ઊઠયા. પ્રેક્ષકોમાંથી પણ ઢગલાબંધ \"ગીફટ વાઉચર\" ગરબા રમનારાઓ ને આપતા રહ્યાં. નવાઈ મને ત્યારે લાગી કે જયારે ત્યાં ના મેયરે મોટી રકમ નું \"ગિફ્ટ વાઉચર\" આપ્યું. બહાર જયાં ભારતીય વાનગી ના સ્ટોલ હતા ત્યાં લંડન વાસીઓની ભીડ ઘણી હતી. પરંતુ થોડા જ સમયમાં બધી  ભારતીય વાનગીઓ ખલાસ થઈ ગઈ. \n\n\n\nલોકો ના મોંએ ભારતીય ગરબા, ભારતીય સાત્વિક વાનગીઓની પ્રશંસા સાંભળી ગર્વ અનુભવતી ત્યાંથી સ્ટેશન બાજુ જતી હતી ત્યાં પણ ગરબા અને વાનગીઓ ની પ્રશંસા વ્યક્ત કરી રહ્યા હતા. \n\n\n\nહું જયારે સ્ટેશન પહોંચી ત્યારે મેં જોયું કે એક સ્ત્રી ઊતાવળ માં લગભગ દોડતી જતી હતી અને એ પ્લેટફોર્મ પરથી નીચે પડી ગઈ. સામેથી ગાડી આવી રહી હતી. મદદ માટે બૂમો પાડી રહી હતી. લોકો જોઈ રહ્યા હતા ત્યાં જ એક નવજુવાન પોતાની જાતની પરવાહ કર્યા વગર પ્લેટફોર્મ પર થી નીચે કુદી ગયો. બીજી જ મિનિટે એ બાઈને ઉપર ની બાજુ ધકેલી ને એ ઉપર આવી ગયો. મેં જોયું કે એ યુવાન ભારતીય હતો. \n\n\n\nપરદેશીઓમાંથી કોઈ પણ મદદ માટે આગળ ના આવ્યુ પણ એક ભારતીય આગળ આવ્યો. પરદેશીઓ વચ્ચે એક ભારતીય આગળ આવ્યો અને મદદ કરી એ જોઇને હું ગર્વ અનુભવી રહી હતી. \n\n\n\nભારતીય એટલે જ કરુણા બતાવનાર. પારકા દેશમાં પણ પોતાની સંસ્કૃતિ અને સંસ્કાર જાળવનાર. આ બધું જોઈ મને એ દિવસે ભારતીય હોવાનો ગર્વ થયો. \n\n",
      "duration": "2 mins",
      "category": "Inspirational"
    },
    {
      "id": 128,
      "title": "ચંદ્રયાન",
      "story_name": "મિત્રો, સૌ પ્રથમ તો એ જ વાત ગર્વ લેવા જેવી છે કે આપણો દેશ ભારત છે, અને આપણે બધાં ભારતીય છીએ.\n\n\n\nસાહેબ મને એક ભારતીય હોવાને નાતે ખૂબ જ ગર્વ છે, પરંતુ હું અહી એક એવી ઘટના વર્ણવવા માંગુ છું કે જ્યારે મને ભારતીય હોવા પર ગર્વની લાગણી થઈ હતી.\n\n\n\nએ દિવસ હતો 22 જુલાઈ 2019 કે જે દિવસે ઇસરોએ ચંદ્રયાન - 2 સફળતાપૂર્વક લોન્ચ કરેલ હતું. આ મિશન સાથે ઇસરોના દરેક વૈજ્ઞાનિક ઉપરાંત દરેક ભારતીયનાં સપના જોડાયેલ હતાં. ચંદ્રયાન - 2 સફળતાપૂર્વક લોન્ચ પણ થઈ ગયું. જેના ઓપરેશન હેડ કે. શિવન હતાં કે જેણે આ સપનું સાકાર કરવાં માટે દિવસ રાત જોયા વગર મહેનત કરેલ હતી...!\n\n\n\nઆ ચંદ્રયાન - 2 નાં મુખ્ય ભાગોમાં ઓરબીટ અને વિક્રમ લેન્ડરનો સમાવેશ કરવામા આવેલ હતો. જે દિવસે આ ચંદ્રયાન લોન્ચ કરવામાં આવ્યું તે દિવસે દરેક ભારતીય નાગરિક પોતાના ટી.વી સામે ગોઠવાઈ ગયાં હતાં, ખુદ આપણાં દેશનાં વડાપ્રધાન નરેન્દ્રભાઈ મોદી પણ ઇસરોના કેન્દ્ર પર બેસીને આ મિશન પોતાની નરી આંખે નિહાળી રહ્યાં હતાં.\n\n\n\nઆ મિશન સાથે ઘણાબધાં સપનાઓ જોડાયેલા હતાં, પણ કમનસીબે આ ઓપરેશન કે મિશનમાં ભારતને અસફળતાનો સામનો કરવાની નોબત આવી...! પરંતુ આ સમયે નરેન્દ્ર મોદીએ મિશન ચંદ્રયાન - 2 ના હેડ સાઈન્ટીશ કે.શિવનને ગળે વળગાવીને આશ્વાસન કે દિલાસો આપ્યો હતો. માત્ર આપણાં દેશમાં વડાપ્રધાન નરેન્દ્રભાઈ મોદી જ નહી પરંતુ આખો દેશ, દેશમાં રહેતા દરેક નાગરિક કે ભારતીય ઇશરોની સાથે જ ઉભા હતાં, ભલે મિશનમાં સફળતા ન મળી.પરંતુ ભારત દેશે માત્ર એક જ પ્રયત્નમાં જે સફળતા મેળવી હતી તે કાબેલીતારીફ હતી. જ્યારે અમુક દેશોએ એ ચાર પાંચ પ્રયત્નો કર્યા ત્યારે ભારત જેટલી સફળતા મળી હતી...!\n\n\n\nઆમ જ્યારે ઈસરોને એક નિષ્ફળતા મળવા છતાંય સમગ્ર દેશ તેમની સાથે તેમને હિંમત અને આશ્વાસન આપવાં માટે ખડેપગે ઉભો રહયો હતો ત્યારે મને ખરેખર એક ભારતીય હોવાને નાતે મારી જાત પર ગર્વ કે માનની લાગણીઓ થઈ આવી હતી.....!",
      "duration": "2 mins",
      "category": "Inspirational"
    },
    {
      "id": 129,
      "title": "ઈશ્વરને પ્રાર્થના",
      "story_name": "૩૧ ડીસેમ્બરના રોજ રાતે બાર વાગે ઈ.સ. ૨૦૧૯ને વિદાય આપવા તથા ઈ.સ. ૨૦૨૦ને આવકારવાના આશયથી મારા મિત્રો મારી પાસે આવ્યા.\n\nનૈનેશે કહ્યું, “દોસ્ત, આ થર્ટી ફર્સ્ટના દિવસે આપણે ખૂબ મોટી મિજબાની કરીશું.”\n\nહિતેન બોલ્યો, “હા, યાર ઘણા દિવસોથી આપણે એમ પણ મળ્યા નથી તો આ થર્ટી ફર્સ્ટના બહાને આપણે ખૂબ ધમાલ કરીશું. પ્રશાંત તું શું કહે છે?”\n\nમેં એક વોટ્સએપ મેસેજને યાદ કરીને કહ્યું, “પગલે, સિર્ફ સાલ બદલા હૈ તેરી તકદીર નહીં.”\n\nસચિને કહ્યું, “એટલે...”\n\nમેં હસીને કહ્યું, “કંઈ નહીં બસ એમ જ... બોલો તમે શું વિચારીને આવ્યા છો?”\n\nનૈનેશ બોલ્યો, “આપણે આ વખતે કોઈ સારી હોટેલમાં જમવા જઈશું.”\n\nબધા દોસ્તોએ કહ્યું, “હા બરાબર છે...”\n\nમેં પણ સહમતિમાં ડોકું ધુણાવ્યું પરંતુ દુર ઉભેલા વિનોદે થોડી નારાજગીથી કહ્યું, “તેના કરતા આપણે એ જ પૈસા બચાવી કોઈ ગરીબને મદદ કરીએ તો?”\n\nતેની વાત સાંભળી બધા દોસ્તોનો ઉત્સાહ ઓસરી ગયો. મને વિનોદની આ ટાપસી જરાયે ગમી નહીં. મેં થોડા ગુસ્સાથી કહ્યું, “વિનોદ, શું તું ગરીબ છે?”\n\nવિનોદે અચંબો પામતા કહ્યું, “એટલે?”\n\nમેં કહ્યું, “ગરીબને મદદ કરવા તારે આમ મન મારી પૈસા બચાવવાની શું જરૂર છે? મજા પણ કર અને સાથે સેવા પણ કર... સાંભળ આપણે હોટેલમાં જમ્યા પછી ફૂટપાથ પર રહેતા ગરીબોને ધાબળા આપવા જઈશું તો એમાં કંઈ લુંટાઈ નહીં જઈએ.”\n\nહિતેને કહ્યું, “હોટેલમાં જમવા જઈશું ત્યારે આટલા બધા ધાબળા સાથે લઈને જઈશું!!!”\n\nમેં કહ્યું, “ના... તેને આપણી કારની ડીક્કીમાં મુકીશું... જુઓ દોસ્તો દરેક સમસ્યાનો હલ હોય છે. આપણે બસ થોડું જુદી રીતે વિચારવાની જરૂરત છે.”\n\nનૈનેશ બોલ્યો, “ગરીબોને ધાબળા આપીશું તો એ બીજા દિવસે કોઈ દુકાનમાં જઈને વેચી આવશે.”\n\nમેં કહ્યું, “દોસ્ત, એ તેનો વિષય છે. દુકાનમાં એ મફત તો નહીં આપે ને? બદલામાં જે પૈસા આવશે તે તેના જ કામમાં આવશે. આપણે મદદ કર્યા બાદ તે તેનું શું કરે છે એ વિષે ખરેખર વિચારવું જ ન જોઈએ.”\n\nસચિન બોલ્યો, “ઓકે, દોસ્તો... વાત અહીં પૂરી થાય છે. આપણે ૨૦૧૯ની રાતે હોટલમાં જમવા જઈશું અને\n\n૨૦૨૦ની શરૂઆત ગરીબોને ધાબળા આપવાના પુણ્યકાર્યથી કરીશું...”\n\nમેં કહ્યું, “હા ભાઈ... પહેલે પેટ પૂજા ફિર કામ દુજા...”\n\nઅમે સહુ હસી પડ્યા.\n\nઅચાનક નૈનેશે મમરો મુક્યો, “દોસ્તો આ નવા વર્ષના તમારા શું અરમાન છે? હું તો નવી કાર લેવાનું વિચારી રહ્યો છું.”\n\nવિનોદ બોલ્યો, “મારું તો આ નવા વર્ષનું અરમાન એ છે કે આ દેશમાં સુખશાંતિ રહે.”\n\nહિતેને કહ્યું, “મારે તો વિદેશ યાત્રાએ જવાનું અરમાન છે.”\n\nસચિન બોલ્યો, “હું તો મારી ત્રીજી નવી ફેક્ટરી બને એવા અરમાન રાખું છું.”\n\nહવે બધાએ મારી સામે જોયું.\n\nહું ચુપ રહ્યો.\n\nનૈનેશ બોલ્યો, “પ્રશાંત, આ નવા વર્ષના તારા શું અરમાન છે?”\n\nમેં કહ્યું, “હું આ ૨૦૨૦માં વિનોદના અરમાનની સાથે સાથે... હિતેનની વિદેશ યાત્રાનું, સચિનની ત્રીજી નવી ફેક્ટરીનું તથા નૈનેશનું નવી કાર ખરીદવાનું સ્વપ્ન પૂર્ણ થાય એવી ઈશ્વરને પ્રાર્થના કરીશ.”\n\nસચિન અકળાઈને બોલ્યો, “મજાક છોડ...”\n\nમેં કહ્યું, “હું સાચું કહું છું...”\n\nનૈનેશે કહ્યું, “સા... તું કેમ અમારા અરમાન પૂર્ણ થાય એવી ઈશ્વરને પ્રાર્થના કરીશ?”\n\nમેં આંખમાં આવેલા અશ્રુને લૂછતાં કહ્યું, “જુઓ દોસ્તો, ઈશ્વરે મને બધું આપ્યું છે પરંતુ શેર માટીની ખોટ છે. તમે સહુ જાણો છો કે મારી પત્ની દીપાને ત્રણ વખત ગર્ભ રહ્યા બાદ મિસ કેરેજ થયું હતું. છેલ્લા મિસ કેરેજ બાદ તે ઘણી મુશ્કેલીથી ડિપ્રેશનના તબક્કામાંથી બહાર આવી છે. આ નવા વર્ષે દીપાને સંતાન સુખની પ્રાપ્તિ થાય એવી મારી અદમ્ય ઈચ્છા છે. હું તમારા સહુના અરમાન પૂર્ણ થાય એવી ઈશ્વરને પ્રાર્થના કરીશ બદલામાં તમે સહુ મળીને મારા અરમાન પૂર્ણ થાય તેવી પ્રાર્થના કરજો. બોલો, કરશોને એવી ઈશ્વરને પ્રાર્થના?”\n\n******\n\n",
      "duration": "3 mins",
      "category": "Inspirational"
    },
    {
      "id": 130,
      "title": "અરમાન",
      "story_name": "આજે જ મારી શોર્ટ ફિલ્મ ભ્રમની શુટિંગ પૂર્ણ કરી હું હરેન્દ્રભાઈને બોલ્યો, “કાકા, આજે હોટેલમાં જમાડવાનો વારો તમારો છે.”\n\nહરેન્દ્રભાઈ પુરોહિત આમ તો ઉંમરમાં મારાથી ઘણા મોટા છે પરંતુ પાછલા કેટલાક વર્ષોથી તેમની સાથે આત્મીયતાનો સબંધ બંધાઈ ગયો છે. હું તેમને એટલો ચાહું છું કે મારી શોર્ટ ફિલ્મમાં હું કાયમ મારા પિતાની ભૂમિકામાં તેઓને જ લઉં છું.\n\n\n\nએ સાંજે અમે હોટેલમાં પેટ ભરીને જમ્યા. મેં જોયું કે હરેન્દ્રભાઈ થોડીક મૂંઝવણમાં દેખાતા હતા. મેં પૂછ્યું, “કાકા, શું થયું ઉદાસ દેખાવો છો?”\n\nકાકાએ હંમેશની જેમ હસીને કહ્યું, “કંઈ નહીં બેટા, આ તો જરા અમસ્તું જ વિચારતો હતો કે..”\n\nમેં પૂછ્યું, “કે શું?”\n\nકાકા બોલ્યા, “કે... આપણે હવે કોઈક ફિલ્મ બનાવીએ તો?”\n\n\n\nમેં વિસ્મયતાથી હરેન્દ્રકાકા સામે જોયું. કંઈક વિચારીને તેઓ બોલ્યા, “માણસનો જીવ હંમેશા લાલચુ રહ્યો છે. તેનું એક અરમાન પૂર્ણ થતા તેના મનમાં તરત બીજું અરમાન જાગૃત થાય છે. તું એક લેખક છે પરંતુ મારી વાતનું માન રાખી તે તારી વાર્તાઓ પરથી શોર્ટ ફિલ્મોનું નિર્માણ કરવાનું શરૂ કર્યું. આજે આપણી પાંચમી શોર્ટ ફિલ્મ તૈયાર થઇ છે ત્યારે મનમાં ક્યાંક લાલસા થાય છે કે આપણી પોતાની એક ફિલ્મ પણ હોય તો! જોકે છોડ એ વાત...”\n\n\n\nઆમ બોલી હરેન્દ્રકાકા જમવામાં વ્યસ્ત થઇ ગયા પરંતુ હું જાણતો હતો કે આ તેમની અદમ્ય ઈચ્છા છે. બસ એ જ ઘડીએ મેં ઈ.સ. ૨૦૨૦માં પોતાની વાર્તા પરથી એક ફિલ્મ બનાવવાનું નક્કી કર્યું. આપ સહુનો પ્રેમ અને આશીર્વાદ હશે તો હું જરૂરથી એક ફિલ્મનું નિર્માણ કરી મારા હરેન્દ્રકાકાને તેની ભેટ આપી શકીશ. આખરે પોતાના માણસોના અરમાન પૂર્ણ કરવાથી મોટું કયું હોઈ શકે અરમાન?\n\n",
      "duration": "2 mins",
      "category": "Inspirational"
    },
    {
      "id": 131,
      "title": "નવા સંકલ્પ",
      "story_name": "આશીર્વાદ આપતાં વડીલો કહેતા હોય છે કે નવું વર્ષ મંગલમય નિવડે. ખરેખર તો જૂના વર્ષ કરતાં નવું વર્ષ વધુ ને વધુ સારું રહે એવી દરેક ને ઈચ્છા હોય છે. તેથી જ મેં નવા વર્ષે કેટલાક સંકલ્પ કર્યા છે. કહેવાય છે કે સારા કામમાં ઈશ્વરનો સાથ હોય છે. \n\n\n\nઅત્યાર સુધી હું અને મારી બહેનપણી ભેગા મળીને ઓળખીતા ને ત્યાંથી જૂનાં કપડાં ભેગા કરી ગરીબ બાળકોને આપતાં હતાં, જૂનાં રમકડાં પણ ઉઘરાવતા હતાં જે ગરીબ જરૂરિયાત વાળાને આપતા. પરંતુ આ વર્ષે અમે નક્કી કર્યુ છે કે પહેલાં બાળકો ને ભણાવવા પછી તેમને એમાંથી સવાલો પૂછવા. જે સાચાં જવાબો આપે એને નવા કપડાં આપવા. જોકે જૂનાં કપડાં તો આપવાનાં જ. \n\nઅત્યાર સુધી હું માત્ર મારી આવક ના દસ ટકા જ દાનમાં કાઢતી હતી, હવે થી વીસ ટકા દાનમાં કાઢીશ.\n\n\n\nમહિને એક વખત રક્તપિત્ત આશ્રમમાં જઈ સેવા આપીશ. અત્યાર સુધી સરકારી દવાખાને મહિને એક વાર જઈને જરૂરિયાતવાળાને મદદ કરતી હતી, હવે થી, મહિને બે વાર જઈશ. \n\nનવા વર્ષે મારા થકી કોઈનું પણ દિલ ના દુભાય એવો પ્રયત્ન કરતી રહીશ. \n\nઆ બધું કરવા માટે હું મારી જાતને ખુશ રાખીશ. હંમેશાં સારું સારું વિચારીશ. મારી જાતને હંમેશા પ્રવૃત્તિમય રાખીશ.  \n\n\n\nહવેથી હું બધી સ્પર્ધામાં ભાગ લઈશ, પછી એ સ્પર્ધા સાહિત્યને લગતી હોય કે રસાેઈને લગતી હોય કે પછી ભજન સ્પર્ધા હોય. દરેક વિષયોની જાણકારી પ્રાપ્ત કરવા માટે મારું વાંચન વધારીશ.\n\nહું સરળ, સાદગીપૂર્ણ જીવનની પસંદગી કરીશ, મારી સ્વપ્નની કારકિર્દી પર આગળ વધીશ. \n\nછેલ્લે હું એટલું કહીશ કે હું યોગ્ય રીતે બધા સંકલ્પોને વળગી રહીશ.",
      "duration": "2 mins",
      "category": "Inspirational"
    },
    {
      "id": 132,
      "title": "લક્ષ્ય",
      "story_name": "મિત્રો, અરમાન, ઈચ્છા, મહેચ્છા, મહત્વાકાંક્ષા, જિજ્ઞાસા આ બધાંજ શબ્દોનો એકસમાન અર્થ રહેલો છે કે તમે શું ઈચ્છો છો, તમારૂ શું ધ્યેય છે, એ ઈચ્છાઓ પૂરી કરવાં માટે તમે શું આગોતરું આયોજન કરેલ છે ! એ બધી બાબતો તમને તમારો ધ્યેય સફળતાપૂર્વક મળશે કે નહીં તે નક્કી કરતી હોય છે.\n\n\n\nદરેક વ્યક્તિએ પોતાનાં જીવનમાં અમુક અરમાનો, ઇચ્છાઓ કે લક્ષ્ય રાખવાંજ જોઈએ, જો આપણે કંઈક લક્ષ્ય કે ઈચ્છાઓ રાખેલ હશે તો તે મેળવવા માટે સખત મહેનત કે પરિશ્રમ કરીશું. જો કોઈ ઈચ્છાઓ કે લક્ષ્ય નહીં હોય તો આપણે એક યંત્રની માફકજ આપણામાં જેટલું કાર્ય આવતું હશે તેટલું જ કરીશું. કદાચ તેનાં કરતાં પણ ઓછું કાર્ય કરીશું !\n\n\n\nમારા માટે 2019નું વર્ષ ખુબજ સારું રહ્યું, મેં જોયેલાં ઘણાં સપનાઓ સાચા પડયા, જેમકે મારી સરકારી નોકરીના પાંચ વર્ષ સફળતાપૂર્વક પસાર થઈ ગયાં. આ ઉપરાંત મેં નર્સિંગ ટ્યૂટર માટેની સીધી ભરતીની પરીક્ષા પણ સફળતાપૂર્વક પાસ કરી લીધી, આ ઉપરાંત મને બાઇક રાઈડિંગનો ખૂબજ શોખ હોવાથી મેં રોયલ એનફીલ્ડ લીધું, આ ઉપરાંત 2019માંજ મેં મારી લઝરીયસ અને સેવન સીટર કાર (રેનોલ્ડ ટ્રીબર) ખરીદી. આમ મારા સપનાઓ પુરા થયાં.\n\n\n\nઆ ઊપરાંત ગુજરાતી સાહિત્ય ક્ષેત્રે પણ મને સારી એવી સફળતા મળી. આ જ વર્ષમાં મેં મારી પ્રથમ નોવેલ (ધ ઊટી) લખી જેને મારા વાચકવર્ગ અને મિત્રો દ્વારા ખૂબ જ સારો પ્રતિસાદ મળ્યો. ભલે લોકો મને રૂબરૂ નહીં પરંતુ નામથી તો ઓળખતા થઈ જ ગયાં. આ ઉપરાંત મને અલગ - અલગ સાહિત્ય સ્પર્ધામાં ઇનામ અને સર્ટીફીકેટ પણ મળેલાં છે.\n\n\n\nહવે હું મારી આ સાહિત્યની યાત્રા કે સફર 2020માં પણ આવી રીતે અવિરત ચાલુ રાખવા માંગુ છું. મારી એવી ઈચ્છા છે કે વર્ષ 2020માં હું પાંચ નવી નવલકથાઓ કે જે અલગ - અલગ પ્લોટ કે કોન્સેપટ પર આધારિત હોય અને મારી આ બધીજ નોવેલને મારા વાંચકો દ્વારા મારી પ્રથમ નોવેલ જેવોજ મીઠો આવકારો આપે !\n\n\n\nઆ ઉપરાંત હું ગુજરાતી સાહિત્યની અલગ - અલગ સ્પર્ધાઓમાં ભાગ લઈને તેમાં સારો ક્રમાંક મેળવું તેવી મારી ઈચ્છા છે. મારી એક એવી ઈચ્છા છે કે ગુજરાતમાં યોજાતાં અલગ - અલગ લિટરેચર ફેસ્ટિવલમાં મને આયોજકો બોલાવે. અને હું સ્ટેજ પર બેસીને લોકોને મારી શબ્દયાત્રા અને તેમાં મને પડેલ તકલીફો વિશે જણાવું !\n\n\n\nઆ ઊપરાંત હું ગુજરાતી સાહિત્યના નામચીન અને પ્રસિધ્ધ ચહેરાઓ જેમ કે કાજલબેન ઓઝા, જયભાઈ વસાવડા, સંજયભાઈ રાવળ, શૈલેષભાઇ સગપરિયા, કવિશ્રી તુષારભાઈ શુક્લ મોરારીબાપુ, જીતેશભાઈ દોગા, રામભાઈ મોરી, આશુતોષભાઈ પટેલ વગેરેને એકવાર રૂબરૂ મળીને તેમની સાથે થોડી ચર્ચા કરું અને એ બધાંજ લોકો સાથે એક સેલ્ફી ખેંચુ કારણ કે આ બધા હંમેશા મારા માટે રોલ મોડલ રહ્યાં છે. કે જેમાંથી મને હંમેશા કોઈને કોઈ પ્રેરણા મળતી રહી છે.\n\n\n\nઆમ ગુજરાતી સાહિત્ય ક્ષેત્રે મારા ઘણાબધાં અરમાનો રહેલાં છે અને હું મારા આ બધાં અરમાનો પુરા કરવાં માટે મારાથી બનતાં તમામ પ્રયત્નો કરીશ !\n\n\n\nઆમ ગુજરાતી સાહિત્યના મારા આ બધાં અરમાનો સિવાય મારા વ્યક્તિગત પણ ઘણાં અરમાનો રહેલાં છે જેમ કે હું એક ડ્રિમ હાઉસ બનાવું. અને એ ડ્રિમ હાઉસનું એન્ટિયર અને એક્ટિયર હું જાતેજ તૈયાર કરું. અને આ આખું હાઉસ મારા ડ્રિમ પ્રમાણે એરેન્જ કરવામાં આવે. તેમાં ફર્નિચર પણ મારી ઈચ્છા મુજબજ ગોઠવવામાં આવે. બધું જ રાચરચીલું મારી ઈચ્છા પ્રમાણે ગોઠવું. આ પણ મારું 2020માં એક અરમાન છે !\n\n\n\nઆમ આવનાર વર્ષ 2020 સાથે મારા ઘણાબધાં અરમાનો જોડાયેલાં છે અને એ બધાંજ અરમાનો પુરા કરવાં માટે હું મારાથી બનતાં પ્રયત્નો કરી છૂટીશ. જેમાં કોઈ બેમત નથી !",
      "duration": "3 mins",
      "category": "Inspirational"
    },
    {
      "id": 133,
      "title": "અખંડ સૌભાગ્યવતી",
      "story_name": "ગામને છેવાડે આવેલી ચાલીમાં રોશની લબુકઝબુક થતી હતી. મંગુમાના દિકરા કાલુના વિવાહ હતા એની ખુશીમાં ઢોલ ઢમકતા હતા. આખી ચાલીમાં ચર્ચા તો એ વાતની હતી કે નામ પ્રમાણે જ કાળા રંગના કાલુને સુંદરી જેવી ગોરી કન્યા મળી હતી. \n\nરંગેચંગે કાલુના વિવાહ સંપન્ન થયા. મંગુ જેટલાં ઘેર કામ કરતી હતી એ બધી શેઠાણીઓએ મદદ કરી એટલે કાલુના વિવાહ ચાલીના રહીશોને યાદ રહી જાય એવા મોભાદાર થયા. લગ્નને પંદર દિવસ થયા એટલે મંગુએ સુંદરીને કહ્યું,\n\n“જો વહુબેટા, આપણે રહ્યાં ગરીબ માણસ. જણે જણ દાડિયું મજૂરી કરે તોજ બે ટંક રોટલા પાણી મળે. એટલે હવે બે ઘરનાં કામ તમે સંભાળજો તો એટલી મદદ રહે.”\n\nસુંદરી પણ સમજણી એટલે એણે કામ ઉપાડી લીધાં. રોજ સવારે આખો પરિવાર કામે નીકળી જાય. સુંદરી પ્રેમથી કાલુને ભાથું બનાવી આપે અને સાંજ પડે પંખીઓ પાછાં માળામાં ગોઠવાઈ જાય. રાત્રે નવયુગલની વાતો જાણે વસંત આણતી. \n\nવર્ષમાં એક વાર સૌભાગ્ય માટેનું વ્રત આવે એ કરવું જોઇએ એમ મંગુએ સુંદરીને કહ્યું હતું એ સુંદરીને બરાબર યાદ રહી ગયું હતું. એ જે ઘરમાં કામ કરતી એ મિનલશેઠાણી પણ આ વ્રત કરતી. અને એ દિવસે એ પોતે નવી સાડી લેતી અને સુંદરીને એકાદ જુની સાડી આપતી. બે વર્ષથી આમ ચાલતું. સુંદરીને પોતાની જિંદગી કે વર સામે કોઈ જ ફરિયાદ નહોતી. બસ, આ વ્રતના દિવસે મનમાં સહેજ ખૂંચતું. આગલી રાત્રે કાલુને કહેતી, \n\n“આ ભગવાન પણ જરા જેટલો વેરોવંચો રાખે હોં ! આ જુઓને! અખંડ સૌભાગ્યવતીનું વ્રત હુંય કરું અને પેલી મારી મિનલ શેઠાણી પણ કરે. હવે હુંય માણસજ છું ને! તે મનેય આ દિવસે નવું લુગડું પહેરીને પૂજા કરવાની હોંશ ન હોય!”\n\nકાલુ ઓશિયાળી નજરે સુંદરીના ગાલે ટપલી મારીને કહેતો, “અરે એ લુગડાંનાં બહારના દેખાવથી બીજા બધા ભલે રુપાળા લાગવાનો ઢોંગ કરે, તું તો આ ચિંદડીમાંય બહુ રુડી-રુપાળી લાગે છે.”\n\nડાહી સુંદરી પતિની પરિસ્થિતિને સમજી એને ઓછું ન આવે એટલે કહેતી, “અરે હું તો અમસ્તી જ કહું. મારું સૌભાગ્ય તો તમેજ. સાડી-સેલાંથી થોડું સૌભાગ્ય મપાય!”\n\n\n\nઅને આમ પતિ-પત્ની બંને પોતાની નાનકડી દૂનિયામાં ખોવાઈ જતાં. આ વર્ષના વ્રતને હવે ત્રણ દિવસની વાર હતી. મિનલ શેઠાણી બજારમાં ગયાં હતાં સુંદરીને એમણે સવારેજ પોતે ગયે વર્ષે લીધેલી સાડી આપી હતી. સુંદરી પણ ઝટ કામ પતાવીને ઘેર જવાની વેતરણમાં હતી. વ્રતની તૈયારી કરવાની હતી.  મનમાં વિચારતી હતી, પૈસાવાળા લોકો તો બજારમાંથી મિઠાઈ લઈ આવશે પણ આપણે તો પોષાય નહીં. મંગુમાએ કહ્યું છે કે બે ઘેરથી પૈસા માગી લેશે એટલે ઘેર જઈને લાડુ બનાવશું.\n\nએ સાંજે સાસુ-વહુએ મળીને થોડા લાડુ બનાવ્યા. કાલુ પણ નાની ખુશી જોઈને આનંદમાં હતો. \n\nબીજે દિવસે સુંદરી કામે જવા નીકળી ત્યારે મંગુમાએ કીધું, “જો શેઠાણી પાસે કાલે વ્રતના દિવસે અરધો દિવસની રજા માંગી લેજે એટલે વહેલું અવાય.”\n\nસુંદરી મિનલને ઘેર પહોંચી ત્યારે એક સાવ અલગ જ વાતાવરણ જોવા મળ્યું.  ઘર આખું માણસોથી ભરાયેલું હતું. રોકકળ ચાલતી હતી. અંદર જઈને જોયું તો શેઠને નીચે સુવાડેલા હતા. રસોઈ કરતાં બેનને પૂછ્યું તો ખબર પડી કે રાત્રે શેઠને શ્વાસની તકલીફ થતાં દવાખાને લઈ ગયા પણ સવારે એમણે વિદાય લીધી. \n\nસુંદરી ડઘાઈ ગઈ. ચુપચાપ એક તરફ ઉભી રહી ગઈ. અંતિમયાત્રાની તૈયારી થઈ અને એમ્બ્યુલન્સમાં શેઠને સ્મશાને લઈ ગયા. પાછળ મિનલશેઠાણી ચોક સુધી પરિવારની સ્ત્રીઓ સાથે ગયાં. એમના હાથમાં ગઈ કાલે ખરીદેલી નવી સાડી હતી. એમણે આક્રંદ સાથે એ સાડી ચોકના ખૂણે મુકી દીધી. \n\nઆખી ઘટનામાં સુંદરીને આ પળ બહુ સ્પર્શી ગઈ. બધાં ઘરમાં આવ્યાં અને પરિવારમાં આગલી ક્રિયાઓ વિશે ચર્ચા ચાલતી રહી. પણ... સુંદરીનું મન રહીરહીને ચોકના ખૂણે મુકાયેલ પેલી નવીનક્કોર સાડી તરફ ખેંચાતું હતું. \n\n\n\nમને મંથન શરુ થયું. “તે એ લેવાય ? આમ તો એમાં શું વાંધો ? કદાચ મારા નસીબમાંજ હોય.. એટલે જ આમ બન્યું !  પણ આ રીતે લેવાય ? હા નવી જ કોરી છે પછી શું વાંધો ?\"\n\nસુંદરી કામ પતાવીને નીકળી ત્યારે સહેજ ધબકારા વધી ગયા હતા. એ ચોક સુધી પહોંચતાં તો પરસેવો વળી ગયો. ત્રાંસી નજરે એ ખૂણો જોયો. હજી તો એમ જ ગડી વાળીને પડી છે. અનાયસે એ તરફ પગલાં મંડાયાં.  હાથમાં સુંવાળું પોત આકર્ષિત કરી રહ્યું હતું. ઝડપથી ચોતરફ નજર ફેરવી કે કોઈ જોતું તો નથી ને ! નાનકડી ગડી વાળીને પાલવ નીચે સંતાડીને લગભગ દોડતાં એ ઘેર પહોંચી. મનમાં બહુ આનંદ થતો હતો કે, કાલે વ્રતમાં નવી સાડી પહેલી વાર પહેરીશ. \n\nરાતે કાલુ આવ્યો. વાળુ પતાવીને મંગુમાએ કાલના વ્રત વિશે થોડી સૂચનાઓ આપી. ઓરડીમાં કાલુ અને સુંદરી એકલાં પડ્યાં. કાલુએ ખીંટીએ ટિંગાડેલી થેલીમાંથી એક નાની કોથળી કાઢી. \n\n“આંખ બંધ કર તો !”\n\nસુંદરી પોતાની વાત કરે એ પહેલાં નવી વાત બની એટલે આતુરતામાં આંખ બંધ કરી. કાલુએ સહેજ સંકોચથી એક સાડીનું પેકેટ કાઢ્યું. \n\n“જો બહુ કિંમતી તો નથી પણ મારા પ્રેમથી ભરપૂર છે એવી સાડી તારા વ્રત માટે લાવ્યો છું.”\n\nઅને...સુંદરીને મનમાં પારાવાર પસ્તાવો શરુ થયો. \n\n“અરેરે! જીવ કેટલો ભુખડો તે કોકના નંદવાયેલા સૌભાગ્યની નિશાનીથી મારે મારા અખંડ સૌભાગ્યનું વ્રત કરવું હતું ! ભગવાને બચાવી લીધી. કોકની વેદના પર મારી ખુશી કેમ ટકે!”\n\nએણે કાલુના બે હાથ પોતાના હાથમાં લઇને તરબતર આંખ સાથે કહ્યું, “મારું સૌભાગ્ય તો તારા થકી. આ બહારના શણગાર તો નક્કામા. કાલે હું વધુ શુધ્ધ મનથી વ્રત કરીશ.”\n\nસુંદરીએ આવીને પટારામાં સંતાડેલી સાડીની પોટલી જોઈ ગયેલી મંગુએ માળા આંખે લગાડીને પ્રભુનો પાડ માન્યો.",
      "duration": "4 mins",
      "category": "Inspirational"
    },
    {
      "id": 134,
      "title": "અજબ છોકરી",
      "story_name": "આજના માહોલમાં માણસ ભણ્યો કેટલું તે તેના ”સર્ટિફિકેટ” પરથી ખબર પડે છે, પણ સમજ્યો કેટલું અને કેટલું આચરણમાં ઉતાર્યું એ તેના ”સંસ્કાર” પરથી ખબર પડે છે. એમજ કંઈ અમથી કોયડા જેવી જિંદગી નથી બનતી. અમુક વ્યક્તિઓના વ્યક્તિત્વજ કંઈક અલગ હોય છે. એમજ મીઠો નથી લાગતો ઘરનો રોટલો કોઈ લાગણીશીલ હાથનાં ટેરવાં પણ શેકાયા હોય છે સાથે સાથે ત્યારે મીઠાશ ભળે છે.\n\nઆખી સોસાયટીમાં અનેરી ચર્ચાનો વિષય બની ગઈ હતી. અનેરી ઘરનાં અને ઓળખીતા, પારખીતા માટે એક કોયડા સમાન હતી. બધાં એકજ વાત કરતાં. આ અનેરી તો કોયડા જેવી બની ગઈ છે આ છોકરી. કોઈની સમજમાં નથી આવતી એ શું કરે છે. રોજ સવારે વહેલી નિકળી જાય છે તે રાત્રે દશ વાગ્યા પછી જ સૂવા આવે છે.\n\nમાતા પિતા પણ પૂછપરછ કરતાં 'અનેરી તું શું કરે છે ? તું કઈ દુનિયામાં જીવે છે ? હવે તારી ઉંમર થઈ છે તો લગ્ન કરી લે બેટા, નહીંતર અમારાં પછી તારું કોણ ?'\n\nઅનેરી એક જ જવાબ આપતી, 'તમે ચિંતા ના કરો, હું કોઈ એવું કામ નથી કરતી કે તમારે નીચું જોવું પડે. અને મારે લગ્ન નથી કરવા. ઉપર ભગવાન બેઠો છે બધાંનું સારુંજ કરશે માટે આપ ખોટી ચિંતા છોડી દો.'\n\nઅનેરીના ઘરમાં વૈષ્ણવ ધર્મને માનતાં. અનેરીને સર્વ ધર્મ હતો. બહું પૂછપરછ પછી પણ અનેરી એ કોઈને કશું કહ્યું નહીં. ત્યારે સોસાયટીમાં રહેતા અનેરીના પિતાના ભાઈબંધ બળવંતભાઈએ કહ્યું કે 'જનકભાઈ આપણે એક કામ કરીએ. હમણાંજ બેંગલોરથી ભણીને આવેલ મારો દિકરો સંજય એને અનેરીની પાછળ લગાવીએ. જેથી અનેરીની દરેક ગતિવિધિઓની આપણને ખબર પડે. આમ તો અનેરી ખુબજ ડાહી ને સમજદાર છે પણ તમે એનાં પિતા છો. અને તમને ચિંતા થાય છે તો મને આ રસ્તો દેખાયા છે. જો તમારી હા હોય તો કાલથી જ શ્રી ગણેશ કરીએ.'\n\nજનકભાઈ : 'સાચું કહ્યું તે દોસ્ત. એક દોસ્તજ બીજા દોસ્તને કામ આવે છે. તો તું સંજયને કહેજે કે અનેરીને ખબર ના પડે એમ એનો પિછો કરી સચ્ચાઈ જાણી લાવે. જેથી અમને ચિંતા ઓછી થાય. બાકી આ છોકરી કોયડા જેવી બની ગઈ છે. કમાય છે એ અડધાં રૂપિયા ઘરમાં આપે છે. પોતે એક ટાઈમ ચા પીવે છે ઘરમાં અને એક ટાઈમ રાત્રે રોજ ખિચડી જ ખાય છે. આખા વર્ષ માં બે જોડ ડ્રેસ લે છે. અને સાયકલ લઈને બધે ફરે છે. બાકી નથી મોજશોખ કરતી કે નથી કોઈ ખર્ચ કરતી. નથી ઘરમાં કોઈ દિવસ માળા કરતી કે નથી યમુના મહારાણીના પાઠ કરતી. કોયડા જેવું જીવન જીવે છે તો અમને એની સતત ચિંતા રહે છે.'\n\nદોસ્ત આટલું કામ થઈ જાય એટલે મારે બહુ મોટો માથેથી ભાર હળવો થઈ જાય. આપણું મિશન કાલથી ચાલુ. અનેરી એક કોયડો બન્ને દોસ્ત હાથ મિલાવી છૂટા પડ્યા કહે, 'જય શ્રી કૃષ્ણ.'\n\nનવાં સમાચાર સાથે ફરી મળીશું. બંન્ને પોતપોતાના ઘરે ગયા. બળવંત ભાઈએ એમનાં દિકરા સંજયને બધું સમજાવી દીધું. અને કહ્યું કે 'અનેરી સવારે આઠ વાગ્યે ઘરેથી નીકળી જાય છે તું તૈયાર રહેજે.' સંજય કહે 'સારું પિતાજી.'\n\nબીજા દિવસે સવારે શરું થયું \"મિશન ઓફ ધ અનેરી એક કોયડો\" સવારે જેવી અનેરી સાયકલ લઈને નિકળી સંજય એનું બાઈક લઈને તૈયાર જ હતો. જેવી અનેરી સોસાયટીના ઝાંપાની બહાર નીકળી. સંજય ધીમે ધીમે એની પાછળ જવા લાગ્યો. અનેરી જયહિદ ચાર રસ્તા પર ત્રીજા માળે આવેલાં ડોક્ટરના દવાખાનામાં ગઈ. સંજય નીચે ઉભો રહ્યો. એણે ત્યાં રહેતા જમાદારને પૂછ્યું કે 'આ હમણાં અહીં સાયકલ પાર્ક કરીને ઉપર ગઈ એને ઓળખો છો એ ઉપર કેમ ગઈ ? એ રોજ આવે છે ?'\n\nજમાદાર કહે 'તમારે શું કામ છે ?' તમે કોણ અનેરી બહેન વિશે પૂછપરછ કરનારાં ?'\n\nસંજયે બધી વાત કહી અને કહ્યું કે જનક કાકા ચિંતા કરે છે એટલે. જમાદાર કહે 'અનેરી બહેન ઉપર દવાખાનામાં નોકરી કરે છે. બહું જ ભલા છે. બીજી કોઈ મગજમારી નથી એમની.'\n\nસંજયે પૂછ્યું કે 'આખો દિવસ કામ કરે છે ?'\n\nજમાદાર કહે 'ના...એ તો ૧-૩૦ એ છૂટી જાય પછી બીજા દિવસે આવે.'\n\nસંજયે જમાદારનો ખુબ ખુબ અભાર માન્યો અને ચા પિવડાવી. અને એ દૂર જઈને ઉભો રહ્યો. સમય થયો એટલે અનેરી નીચે આવી અને સાયકલ લઈને નિકળી. સંજય પાછળ પાછળ જવા લાગ્યો. જવાહર ચોક એક ક્લાસીસમાં અનેરી ગઈ. ત્યારે પોણા બે થયાં હતાં. અનેરી ઉપર ક્લાસીસમાં ગઈ એટલે સંજયે નીચે દુકાનમાં પૂછપરછ કરી અને જાણ્યું કે અનેરી રોજ બપોરે બેથી ચાર બે કલાક ટ્યુશનના લેક્ચર આપવા આવે છે.\n\nસંજયે ત્યાં સુધી નીચે જલારામ નાસ્તા હાઉસમાં ગરમગરમ બ્રેડ પકોડા ખાધાં અને ચા પીને બાઈક પર બેસી અનેરીની રાહ જોવા લાગ્યો. ચાર વાગ્યા એટલે અનેરી નીચે ઉતરી અને સાયકલ લઈને એલ.જી હોસ્પિટલ પાસે આવેલી એક સોસાયટીમાં ગઈ અને ઝાંપો ખોલી સાયકલ પાર્ક કરીને ઘરમાં ગઈ. સંજય સોસાયટીના નાકાં પાસે ઉભો રહ્યો. ત્યાં સોસાયટીના ચોકીદારને પૂછપરછ કરી જાણકારી મેળવી કે અહીં આ નીતાબેન પંડ્યાના ઘરે રોજ સાંજે પાંચથી આઠ પંદરેક છોકરાઓને ટ્યુશન કરાવે છે. સંજય જાણકારી મેળવીને એક કામ પતાવી આવ્યો.\n\nસવા આઠ થયાં એટલે અનેરી એ સાયકલ લઈને સિધી પારસ પ્રોવિઝન સ્ટોર પાસે આવી. ત્યાંથી સિંગ ચિક્કી અને તલના લાડુ લીધી એક મોટી થેલી ભરીને અને આવકાર હોલ પાસેના ઝુંપડપટ્ટી પાસે સાયકલ પરથી થેલો ઉતાર્યો. બધાં બૂમો પાડવા લાગ્યા.\n\n'એ દિદી આવી.... એ દિદી આવી...'\n\nઉતરાયણ નજીકમાંજ આવતી હોવાથી અનેરીએ બધાંને તલના લાડુ અને ચિક્કી વહેંચી. બધાંના મોં પર ખુશી જોવા મળી. સંજય દૂરથી આ જોઈ રહ્યો હતો. સંજય તો આ બધું જોઈને આભોજ બની ગયો. એક કોયડા રૂપ બની ગયેલી છોકરીની આવી માણસાઈ જે ઘરનાં પણ અજાણ છે. સંજય મનમાં ને મનમાં ધન્ય છે અનેરી તને.\n\nજો સર્વ માણસોમાં હોય સ્નેહનો વહેવાર, બધાં દિવસ બની જાય પછી તહેવાર. આનંદ અને ઉલ્લાસ જીવનમાં રોજ ભળે, નિઃસ્વાર્થભાવ જો દરેકના દિલમાં હોય. અનેરી બધાંના ખંબર અંતર પૂછીને સાયકલ લઈને નિકળી.\n\nસંજયે એક છોકરા ને નજીક બોલાવ્યો અને બસો રૂપિયા આપી કહ્યું કે 'ઉતરાયણમાં પતંગ દોરી લાવજે બેટા. તારું નામ શું છે ?'\n\nછોકરો કહે 'લખો....'\n\nસંજય કહે બેટા 'આ તમારા અનેરી દિદી રોજ આવે છે અહીં...'\n\nલખો કહે 'મહિનામાં એક દિવસ જરૂર આવે છે અને મદદ કરે છે... અને વાર તહેવારે ચીજ વસ્તુઓ આપી જાય છે. વળી કોઈ કોઈવાર કોઈ મોટા મંદિરોમાં ભંડારો કર્યો હોય તો પ્રસાદી પણ લાવીને વહેંચે છે.'લાખો તો દોડતો જતો રહ્યો. સંજય ભારેમને બાઈક ચલાવી ઘર તરફ વળ્યો. ત્યાં ફૂટપાથ પર અનેરીને એક ગરીબને દવા આપતાં જોઈ. એ ઉભો રહ્યો. અનેરી ઘરે પહોંચી. અને નાહીને જમીને સુઈ ગઈ.\n\nબીજા દિવસે એ નિકળી એટલે બળવંતભાઈ ઘરે આવ્યા અને કહ્યું કે 'અલા જનક... તું તો બહુજ ભાગ્યશાળી છે કે તારા ઘરે કોયડા રૂપે નહીં પણ એક અમૂલ્ય રત્ન પેદા થઈ છે. જે બીજા માટે જીવે છે. ધન્ય છો તમે મા બાપ. ધન્ય તમારી ભક્તિ. કે આવી ગુણીયલ અનેરી પેદા થઈ.'\n\nજનકભાઈ કહે 'પણ શું વાત છે એ તો કહે. બળવંતભાઈ એ અતિ થી ઈતી બધીજ વાત કરી. આ સાંભળીને અનેરીના માતા પિતા રડી પડ્યા. અરે રે અમે અમારીજ છોકરીને ઓળખી ના શકાય અને એને કોયડારૂપ બની ગયેલી છોકરી સમજ્યા.\n\n",
      "duration": "5 mins",
      "category": "Inspirational"
    },
    {
      "id": 135,
      "title": "વાત સંબંધોની",
      "story_name": "સંબંધમાં આવેલી ગુંચવણને સમજણથી ઉકેલીએ.\n\nચાહું છું તને, હંમેશા ચાહતો રહીશ.... ! આવું જ વાક્ય ઘણીવાર પ્રેમીઓ એકબીજાને કહેતા હોય છે. પણ સત્ય શું ? ક્યાં સુધી આ વાતો પર બંને તટસ્થ રહી શકે છે ? કે પછી કોઈ ગેરસમજણ કે બીજાની વાતમાં આવી જાય ત્યાંજ આ સંબંધ પર એક પળનો પણ વિચાર કર્યા વગર પૂર્ણવિરામ મૂકવા તત્પર થઈ જાય છે.\n\n      જેમ પતંગ અને દોર જ્યાં સુધી એકબીજા સાથે જોડાયેલા રહે છે ત્યાં સુધી બંને હવામાં મસ્તમોજી બની લહેરાતા રહે છે. સંબંધનું આ પરિરૂપ સૌને લાગુ પડી જાય છે. બે વ્યક્તિ વચ્ચેનો સંબંધ પણ આવોજ હોય છે. જેમ પતંગ ક્યારેક તાણ કરે તો દોરની ઢીલ મૂકવી પણ જરૂરી છે તો ક્યારેક જમીન તરફ પડતો રોકવા આંચકાના જોરે ઉપર લાવવો પણ પડે છે. એમજ સંબંધમાં પણ થોડી સમજણની ઢીલ અને જવાબદારી ભર્યા આંચકા સમયે સમયે જરૂરી છે. એકમેક પરનો વિશ્વાસ જ એને લાંબા સમય સુધી લહેરાતો રાખી શકે છે. આપણી રીતે આપણાં જ આકાશમાં મુક્તપણે ઉડતા રહીએ ત્યાં સુધી કોઈ મુશ્કેલી નથી પડતી. પણ જ્યારે કોઈ બીજી પતંગના સંપર્કમાં ( બીજાની વાતોમાં ) આવી જશો તો ક્યાંક તમારો કાચો પડેલો વિશ્વાસ તમને બધાથી દૂર કરી દેશે ! \n\n  હું તને ચાહું છું અને ચાહતો રહીશ...! આમ કહેતા તો કહી દેવાય છે પણ બીજા કોકની વાતોમાં આવી કે કોઈ ગેરસમજણની પડેલ ગૂંચના લીધે પોતાનો વિશ્વાસ ડગમગી જાય ત્યારે ? ત્યારે શું ? બસ એ જ ક્ષણવાર પહેલા લહેરાતા પતંગના જેમ પળમાં દોરથી અલગ થઈ જવું પડે છે. અને નકારાત્મક ભર્યા વલણ અને બીજાએ ઠોપેલા વિચારોમાં ધડામ દઈને ફંગોળાઈ ને નીચે આવી પડી જવાય છે. અને સાચું કહું તો ! બીજા તો આ વાતનો ઉત્સવ જ મનાવશે ભલે તમારો પતંગ કપાયો કે પછી પતંગ જેવો લહેરાતો તમારો એ સંબંધ. \n\n   તો પોતાના પર અને પોતાના સંબંધ પર દૃઢ વિશ્વાસ રાખી \" હું તને ચાહું છું ને ચાહતો રહીશ કહેવાને બદલે હું તને ચાહું છું અને જ્યાં સુધી જીવંત છું તારો બનીને રહીશ..\" કહેવું ઘણું યોગ્ય કહેવાશે! સાચું ને ?\n\n",
      "duration": "2 mins",
      "category": "Inspirational"
    },
    {
      "id": 136,
      "title": "ખોવાયેલું ધન",
      "story_name": "ડૉ. રોહિણીના લગ્ન ડૉ. રોહિત સાથે થયા હતા. બંનેનું દામ્પત્ય જીવન ખુબજ સુખી અને સંપન્ન હતું. ડૉ. રોહિણી અવાર-નવાર મેડીકલ કેમ્પ યોજતા હતા. વિનામૂલ્યે જરૂરિયાતમંદ દર્દીઓની સેવા થાય તેવું આ કેમ્પનું લક્ષ્ય રહેતું. એક દિવસ એવો આવ્યો કે ડૉ. રોહિણીની સામે પોતાનો આખો ભૂતકાળ ફરીવાર બેઠો થઇ ગયો. \n\nતે દિવસ રવિવારનો હતો. ડૉ. રોહિણી એ અમૃતમ વૃદ્ધાશ્રમમાં મેડીકલ કેમ્પનું આયોજન કર્યું હતું. કેટલાય અસહાય વૃદ્ધો આ કેમ્પનો લાભ ઉઠાવતા હતા. ડૉ. રોહિણી ખુબજ પ્રેમથી દર્દીઓનું નિદાન અને સારવાર સૂચવતા હતા. આવા સમયે ત્યાં વૃધાશ્રમના વ્યવસ્થાપક કલ્યાણભાઈ ઉઠાવળમાં ત્યાં હાજર થયા. કલ્યાણભાઈના ચહેરા પર ચિંતા વર્તાતી હતી . તેણે ડૉ. રોહિણીને કહ્યું, “મેડમ, અમારા વૃધાશ્રમમાં રહેતા એક વડીલની હાલત અત્યંત ગંભીર છે . તમે આવીને જરા તપાસી જુઓ, તો ખ્યાલ આવે. ગઈકાલથી તેમની તબિયત સાવનાજુક છે.” ડૉ. રોહિણી અને ડૉ. રોહિત બંને સાથે એ વડીલના ઓરડા તરફ ગયા. \n\nસાવ નાનો ઓરડો. હતો. તેમાં એક પલંગ પર અત્યંત કૃશ થઇ ગયેલી કાયા ધરાવતા વૃદ્ધ પડખું ફરીને સુતા હતા. શ્વાસ લેવામાં તેમને તકલીફ થઇ રહી હતી અને ઉધરસ સતત આવતી હતી. ડૉ. રોહિતએ જઈને તેમના શરીરને સ્પર્શ કર્યો તો શરીર તાવમાં ધગધગતું હતું. ડૉ. રોહિણી તે વૃદ્ધને બેઠા કરવા મદદ કરવા ગયા અને ડૉ. રોહિતે તેને ઈન્જેક્શન આપવાની તૈયારી કરી. જયારે ડૉ. રોહિણીએ આ વૃદ્ધનો ચહેરો જોયો ત્યારે એક જ નજરમાં તેમને ઓળખી લીધા હતા. આ વૃદ્ધ બીજું કોઈ નહિ પણ ડૉ. રોહિણીના પિતા અમરકાંતભાઈ હતા. અમરકાંતભાઈની ઉમર પંચ્યાશી વર્ષ વટાવી ચુકી હતી. તેઓને એટલી નબળાઈ હતી કે શરીર લથડીયા ખાતું હતું .રોહિણીનું હૈયું ખુબ જોરથી ધડકતું હતું.\n\nડૉ. રોહિત અને ડૉ. રોહિણી બંને અમરકાંતભાઈને હોસ્પિટલ લઇ ગયા અને ત્યાં તત્કાલમાં અમરકાંતભાઈને સ્પેશીયલ રૂમમાં એડમીટ કર્યા અને અમરકાંતભાઈની સારવાર શરુ થઇ.ડૉ. રોહિણીનો ચહેરો તેમની વ્યથા કહી દેતો હતો આથી ડૉ. રોહિત તેમને પૂછવા લાગ્યા, રોહિણી, આપણે તો આવા અનેક પેશન્ટને ઠીક કરીએ છીએ . તો પછી આ પેશન્ટ વિષે તને કોઈ શંકા છે, અથવા કોઈ વાત તું મારાથી છુપાવે છે ? આ પેશન્ટને ન્યુમોનિયા હશે તેવું પ્રાથમિક તપાસ પરથી લાગી રહ્યું છે પણ બાકી તો રીપોર્ટસ પરથી ખબર પડશે.”\n\nડૉ. રોહિણી પોતાના આંસુ ન રોકી શક્યા. તેણે રોહિતને કહ્યું, “રોહિત, આ મારા પિતાજી છે. આજે અચાનક પચીસ વર્ષ પછી હું મારા પિતાને જોઈ રહી છું અને એ પણ આ હાલતમાં. રોહિત, મારા પિતાજી પણ એક ડૉ.ક્ટર હતા. જુઓ આ તેમનો યુવાનીનો ફોટો છે જે તેમણે દીવાલ પર ટીંગાડી રાખ્યો છે. આ તેમના સામાનમાં જરૂરી દવાઓ સાથે તેમનું આધાર કાર્ડ છે જે જોઈને હું સમજી ગઈ છું બધી જ પરિસ્થિતિ, રોહિત, જયારે હું આઠ વર્ષની અણસમજુ બાળકી હતી ત્યારે મારા પિતાજીને એક નર્સ સાથે પ્રેમ થઇ જતા તેને મારી મા અને મને  તરછોડી દીધા હતા. ઘણા વખત સુધી કોર્ટના ધક્કા બાદ મારી માને છૂટાછેડા મળ્યા અને પિતાજી એ તે નર્સ સાથે સંસાર શરુ કર્યો. મારી માને મારા સિવાય આ દુનિયામાં બીજું પોતાનું કહેવાય તેવું કોઈ નહતું. તે અનાથ હતી માટે તેને પણ એક સામાન્ય નોકરી સ્વીકારી મારું પાલન-પોષણ કરવાનું બીડું ઝડપ્યું.”\n\nડૉ. રોહિણી વાતને આગળ વધારવા જતા હતા પણ ડૉ. રોહિતે તેને રોક્યા અને અમરકાંતભાઈની પૂરી દેખભાળ રાખવા માટે બંને પતિ-પત્ની રાતના અહિયાંજ રોકાશે તેમ નક્કી કર્યું. રાત્રે અમરકાંતભાઈની હાલત થોડી સુધારા પર આવી એટલે રોહિતે જમવા માટે રોહિણીને આગ્રહ કર્યો અને બંને જણા નજીકના રેસ્ટોરેન્ટ પર મન ન હોવા છતાં જમવા ગયા. ત્યાં પણ રોહિણીએ પોતાના આંસુને મનમાં દાબીને રોહિતને કહ્યું, 'મારા પિતાજીને પછી તે નર્સ થકી એક દીકરો હતો, કદાચ તેણે જ મારા પિતાજીની આ હાલત કરી હશે અને આ ઉમરે તેમને વૃધાશ્રમનો આશરો લેવો પડ્યો હશે. પણ રોહિત, મારા પિતાજી એ જે યાતના મારી માને આપી છે તે હું ભૂલી ન શકું, મારી માને કરવો પડેલો સંઘર્ષ આને પણ મને ધ્રુજાવે છે. કદાચ મારા પિતાજીની આજ સજા છે. તેઓ આજે જે ભોગવી રહ્યા છે તે એ કદાચ મારી મા સાથે તેમને કરેલા અન્યાયને કારણેજ હોઈ શકે. પણ હું શું કરું રોહિત,આખરે હું છું તો એક દીકરી અને દીકરીને બાપની ખુબ લાગણી હોય તેથી હવે શું કરવું તે સમજાતું નથી. મને કોઈ માર્ગ શોધી આપ રોહિત, મારું મગજ તો હવે કામ કરતુ બંધ થઇ ગયું છે.\n\nરોહિતે પ્રેમ થી રોહિણીનો હાથ પકડીને સમજાવી અને કીધું, જો રોહિણી, આજથી પચીસ વર્ષ પહેલા જે બન્યું તેનું દુખ આજે પણ આપણને છે પણ હવે તારી મા આ દુનિયામાં નથી અને કદાચ પોતાના જિંદગીના છેલ્લા દિવસોમાં તેણે પણ તારા પિતાજીને માફ કરી દીધા હશે અને ઈશ્વરે તેમને તારા જેવી દીકરી આપી તેનો આભાર માનતા હશે. હવે ભૂતકાળને ભૂલી અને એ વિચાર કર કે ઈશ્વરે આજે આપણને તારા પિતાની દેખરેખ કરવાની તક આપી છે. આ તકને ન ગુમાવતા તું તારા પિતાજીની તબિયત પર ધ્યાન આપ. તારા પિતા હવે તને કદાચના ઓળખે પણ તું તે સાજા થઇ જઈ પછી તારી ઓળખાણ આપજે. જોજે, તે જરૂર રાજી થશે અને ફરીથી જીવવાનો ઉમંગ તેમનામાં પેદા થશે. આમ પણ આપણા ઘરે વડીલમાં કોઈ નથી. મારા માતા-પિતા પણ હવે આ દુનિયામાં નથી તો પછી આપણા સંતાનોને વડીલનો છાયો તારા પિતાજી થકી મળે તેમાં વાંધો શું છે ?”\n\nડૉ. રોહિણી હવે સ્વસ્થ થયા અને રોહિતની વાત સાંભળી તેણે પોતાના પિતાજીને સાથે રાખવાનો નિર્ણય કર્યો અને વૃધાશ્રમમાં પણ વાત કરી દીધી. બીજા દિવસથી બંને પતિ-પત્ની અમરકાંતભાઈની સેવામાં લાગી ગયા અને ટુંક સમયમાં અમરકાંતભાઈની તબિયત સુધારવામાંડી અને અઠવાડિયા બાદ જયારે ડૉ. રોહિણી અને ડૉ. રોહિત અમરકાંતભાઈને સાથે પોતાના ઘરે લઇ ગયા ત્યારે અમરકાંતભાઈને ખુબ નવાઈ લાગી પણ, જયારે રોહિણીના ઘરમાં પ્રવેશતાની સાથે પોતાની પ્રથમ પત્ની હેમાની તસ્વીર જોઈ ત્યારે અમરકાંતભાઈને આખી વાત સમજાઈ ગઈ અને ધ્રુસકે-ધ્રુસકે રોહિણીને ભેટીને બસ એટલુંજ બોલ્યા, બેટા આજે મને મારું ખોવાયેલું ધન મળી ગયું. હું ધનવાન બની ગયો.” \n\nડૉ. રોહિણી એ પણ હરખના આંસુ સાથે પિતાનું સ્વાગત કરીને તેને મીઠાઈનો ટુકડો ખવરાવ્યો અને ઘર આખામાં આ મીઠાશ પ્રસરી ગઈ.",
      "duration": "4 mins",
      "category": "Inspirational"
    },
    {
      "id": 137,
      "title": "લાડલી બની પ્રેરણા",
      "story_name": "સરલ સોફામાં જોડે બેઠી. ઈલા બેનનો હાથ હાથમાં લઈ કહે મમ્મી તમે જાતે જ વિચારો પર કંટ્રોલ કરો. તમને શું ગમે? તમને શું શોખ હતો તમે કુંવારા હતાં ત્યારે?\n\nઈલા બેન એકદમ નાનપણની બધી વાતો કરવા લાગ્યા અને વાતમાંથી વાત નિકળી કે એ પહેલાં કવિતા અને ટૂંકી વાર્તા લખતા હતા અને છપાતી હતી. તો સરલ કહે મમ્મી તમે હાલ લખવાનું ચાલુ કરો અને તમારા વિચારો ને એક નવી દિશા આપો અને પાછો તમારો શોખ જાગૃત કરો. એમ કહી એ એનાં રૂમમાં જઈને એક ડાયરી અને બોલપેન લઈ આવી.\n\nલો મમ્મી શરૂઆત આજથી અને હમણાંથી જ કરો..\n\nઈલા બેન કહે મને નહીં ફાવે. સરલ કહે ના શું ફાવે. તમે લખો. જરૂર લખાશે. પ્રયત્ન કરો. ચલો આજે મા પર જ કવિતા લખો. હું કામ પતાવી દવું.\n\nઈલાબેને ક્યાંય સુધી ડાયરી પેન લઈને બેસી રહ્યાં. થોડીવારમાં લીંબુ ના શરબત નો ગ્લાસ લઈને સરલ આવી કહે મમ્મી આ પીને લખો.\n\nઅને એ મારી પહેલી કવિતા મા લખી. સરલે વાંચી એ તો ખુબ ખુશ થઈ અને પછી મને મોબાઇલ માં ટાઈપ કરતાં શિખવાડ્યું અને એપમાં મૂકતાં શિખવાડ્યું આમ લાડલી બની મારી પ્રેરણા. અને આજે સારા લેખક તરીકે મારી નામનાં થઈ ગઈ છે તો એ પ્રેરણાસ્ત્રોત સરલ છે.. હાલ પણ મારી પહેલી વાર્તા, કવિતા કે લેખ સરલ જ વાંચે છે અને ભૂલો હોય તો સુધારો કરાવે છે ..તો તમને વાંધો ના હોય તો હું ટ્રોફી મારાં ઘરની લક્ષ્મી દિકરી સરલના હાથે લઈશ. અને ચેક મારા દિકરા જીગરના હાથે સ્વીકારીશ.. બધાં એ તાળીઓ પાડીને વાત વધાવી લીધી અને ઈલા બેન નું શાલ ઓઢાડી ને સન્માન કર્યું.\n\nસ્ટેજ પર સરલ ના હાથે ટ્રોફી લીધી. નાતના સૌ એ તાળીઓથી વધાવ્યા. ઈનામ માટે એક હજાર એકનો ચેક હતો એ જીગરના હાથે સ્વીકાર કર્યો. ફરીથી તાળીઓથી વાડી ગાજી ઉઠી.\n\nબધાં એ ઈલા બેન ની સચ્ચાઈથી ખૂબ પ્રભાવિત થયા અને સરલના વખાણ કરવાં લાગ્યાં.\n\nઆમ એક ડૂબતી વ્યક્તિનાં જીવનમાં નવાં રંગ ભર્યા અને આજે એ પ્રખ્યાત લેખિકા બની ગયા.\n\nઆ વાત લેખિકાના જીવનની જ છે.",
      "duration": "2 mins",
      "category": "Inspirational"
    },
    {
      "id": 138,
      "title": "વસિયત",
      "story_name": "કૃતિ સવારનો નિત્યક્રમ પૂરો કરી સ્નેહને તૈયાર કરવા જતી હતી ત્યાં...\n\n'હલ્લો... મોટાભાઈ '\n\n'હા... બોલ વિવેક શું વાત છે ?'\n\n'મોટાભાઈ મારે જરા આ વીકથી ઘરનું રીનોવેશન ચાલુ કરાવવુ છે તો ?'\n\n'તો... તારે પૈસાની જરૂર છે અમને...?\n\n' ના...'\n\n' તો... પછી!'\n\n' હું કહેતો હતો...જો તમે...'\n\n'બોલ ચૂપ કેમ થઈ ગયો ?\n\n'તમે આટલો એક મહિનો મારા માટે થોડીક તકલીફ લઈ આ બેઉ ને...'\n\n'હા... ભાઈ સમજી ગયો... જો વિવેક તારે દરેક વખતે કંઈક ને કંઈક કામ આવી જાય. તને ખબર છે તારી જેમ જ હું પણ ઘર લઈને બેઠો છું. મારે પણ કામ હોય આપણાં બધાની શરત મુજબ હું આ બધું મુંગા મોંએ સહન કરી લઉં છું. તારી ભાભી પણ...\n\n'મોટાભાઈ ફક્ત પંદરથી વીસ દિવસનો જ સવાલ છે તે પછી હું પણ બેઉને આપણી શરતથી વધુ બે મહિના રાખીશ. અને હા... જુહીએ પણ તેમ કહેવડાવ્યું છે...'\n\n'ઠીક છે હવે... તારા જેવું કોણ થાય. મારે ફરી પાછા સીમા જોડે લમણાં લેવા પડશે. માંડ વાતને થાળે પાડું ત્યાં તું... તમારા બહાનાબાજીથી તે પણ હવે સારી રીતે...!'\n\n'ના મોટાભાઈ આ બહાનું નથી... જો તમે ?'\n\n'સારું... સારું...હવે.'\n\nમોટાભાઈની સંમતિ મળતા વિવેક એ જુહીને કહ્યું: માંડ માંડ મોટાભાઈ માન્યા. તે પછી કૃતિ તરફ જોતા વિવેક બોલ્યો: 'કૃતિ... ચાલો જલ્દી તૈયાર થઈ જાવ મોટાભાઈને ત્યાં જવાનું છે...!'\n\n'પણ... વિવેકભાઈ હજુ તો મહિનો !'\n\n'કૃતિ આગળ બોલે તે પહેલાં... હા... હા... દલીલ બંધ કર અને ઉપડો... હવે માંડ રાજી થયાં છે ત્યાં... જુહી જાણે ત્રાસથી છૂટવા માંગતી હોય તેમ ગુસ્સામાં બોલી. કૃતિને કંઈ સમજ ન પડી પણ આવું તો ઘણી વાર બન્યું હતું. તે બે ભાઈની વચ્ચે વસિયતથી વહેંચાયેલા સ્નેહને તૈયાર કરવા લાગી. સ્નેહના વાળમાં સુગંધી તેલ નાંખી દાંતયો ફેરવતાની સાથે કૃતિ આગળ પસાર થયેલાં જિંદગીનાં દિવસો તરી આવ્યા.\n\nનાના એવા ગામમાં સૌરભ શેઠનું એક મોટું નામ હતું. જાહ્નવીકા સમાજ સેવામાં પ્રવૃત્ત હતા. બંનેનું દાંપત્યજીવન આનંદમય પસાર થઇ રહ્યું હતું. સંતાનના આગમનથી આ આનંદમાં વધારો થયો.જાહ્નવીકા અને સૌરભના હૈયે આનંદ ઉભરાઇ રહ્યો હતો. બંને કુલદીપના ઉછેરમાં દિવસો પસાર કરતા રહ્યા. ગામમાં બંનેની આગવી ઓળખ હતી. ખેતીનું કામ મગન અને જીવી સંભાળતા. પણ એક દિવસે મગન ખેતરેથી પાછો વળતો હતો ત્યાં કાળોતરો જાણે રાહ જોઈને બેઠો હોય તેમ મગનને દંખી ગયો. જીવી ઉપર દુઃખ નો જાણે પહાડ તૂટી પડ્યો. નાની કંકુને લઈને હવે તે ક્યાં જશે. તે સાવ એકલી પડી ગઈ.\n\nતે જાહ્નવીકાના પગે પડી ધ્રુસકે ધ્રુસકે ખૂબ રડી.\n\nહવે કઈ રીતે જીવીશું.. અમારી કંકુડી... જીવીનાં ના ગળે સોસ પડ્યો. જીવી આ અણધાર્યા આઘાતથી સાવ ભાંગી પડી તેને જાણે એમ જ લાગ્યા કરતું હતું કે હવે આ દુનિયામાં એનું કોઈ નહોતું...! જાહ્નવીકા તેને સમજાવતાં બોલી: ' જીવી અમે છીએને... તું કેમ આવું વિચારે છે. હવેથી તમારે બંને અમારી સાથે રહેવાનું. મગનભાઈ સાથે આપણા આટલા અંજળ હશે.\n\nજાહ્નવીકાની આંખ આંસુથી ભરાઈ આવી. જીવી રડતી રહી.\n\nત્યાં સૌરભ શેઠ નાનકડી કંકુનો હાથ પકડી બધાની વચ્ચે બોલ્યો: ' જીવી તું આ કંકુડીની બિલકુલ ચિંતા ના કરીશ. અમે તેને અમારી દીકરીની જેમ જ રાખીશું. તું અમારા પર ભરોસો રાખજે. કંકુડી કંઈ પણ સમજ્યા વિના શેઠની દીકરી કૃતિ બની ગઈ શેઠને વેલની જેમ વીંટળાય ગઈ. બધાની આંખ ભીની બની. મોટાભાઈ સાથે ફોન ઉપર વાત થયા પછી જુહી અને વિવેક જાણે કંઈ બન્યું ન હોય તેમ તેમના કામમાં પ્રવૃત્ત થયા.\n\nકૃતિ સ્નેહનાં વાળને આખરી ઓપ આપી ગાલ પર પાવડર લગાવી રહી હતી. આ તેનો નિત્યક્રમ સ્નેહની સવાર આમજ પડતી. જો સુગંધી તેલ અને પાવડર સમયસર ન મળે તો ઘર માથે લેતો.\n\n'હવે ટાપ-ટીપ બંધ કર અને જલ્દી તૈયાર થા. બહાર ડ્રાઇવર રાહ જુએ છે'. જુહી ડ્રોઈંગ રૂમમાંથી બારાડી.\n\n'એ... હા, બહેન... તૈયાર થઈ ગયા છીએ. કૃતિએ થેલો તૈયાર રાખ્યો હતો.\n\n\n\nઆજ કાલ કરતાં કેટલાય વરસો પસાર થઈ ગયાં હતાં. આજે તો સ્નેહ પૂરા બે દશકા વટાવી ચૂક્યો હતો પણ હજી તે નિરાધાર લાચાર અવસ્થામાંજ હતો. પોતાની જાતે કશું કરી શકતો નહોતો. શેઠે તેની સારવાર પાછળ કોઇ કમી રાખી નહોતી એમ છતાં કોઈ ફાયદો થયો નહોતો. જાહ્નવીકાએ પણ દીકરા પાછળ રાત-દિવસ એક કરી તેમની આખી જિંદગી ખર્ચી નાખી હતી. અરે... ત્યાં સુધી દીકરાની સારવાર માટે બધા ગામ છોડીને શહેરમાં રહેવા માટે આવી ગયા હતા. આમ છતાં સ્નેહની પરિસ્થિતિમાં કોઈ સુધારો થયો ન હતો.\n\nબસ એક ખૂણામાં પડ્યા પડ્યા અવાજ વગરનું હસ્યા કરતો. જ્યારે પણ જુઓ તો ક્યારેક જાહ્નવીકાની તો ક્યારેક કૃતિની ગોદમાં આવીને બેસી જતો. બંને ક્યાંય સુધી એને ગોદમાં પંપાળતા રહેતા સૌરભ શેઠે શહેરમાં આવીને પણ ખ્યાતિ મેળવી સમયના વહેણમાં વિવેક અને કુલદીપને ધંધામાં સેટ કર્યા. કૃતિને દીકરી બનાવી એટલે તેનાં લગ્નની વાત કરી પણ કૃતિનું જીવન એટલે જાહ્નવીકા અને સૌરભ શેઠની 'કૃતિ' તે સ્નેહની લાચાર ભરી જીંદગી જોઈને લગ્ન માટે એકની બે ન થઈ. સ્નેહનો જન્મ થયાને એક વર્ષ બાદ ગામમાં ડોક્ટરે તેનું નિદાન કરતા કહ્યું હતું કે હવે તમારે દીકરાને આખી જિંદગી આ રીતે જ ઉછેરવો પડશે.\n\nડોક્ટરની વાત સાંભળતા જાહ્નવીકા અને સૌરભ એ એક અસહ્ય આઘાત અનુભવ્યો હતો. પણ બે ભાઈઓની હૂંફ અને ઈશ્વરની દયા હશે તો સ્નેહ સારો થઈ જશે. આ આશાએ એકબીજાને સાત આપી હતી. ગાલે પાવડર અડતા સ્નેહ ફરી પાછો કૃતિને જોઈ અવાજ વગરનું હસ્યો. કૃતિની આંખે ઝળઝળિયા આવ્યા. તે આળુ જોઈ ગઈ... સાદલનાં પાલવથી આંખ લુછી... દુઃખના કાળા વાદળ એક પછી એક પસાર થતા રહ્યાં... કૃતિ આ ઈશ્વર નિર્મિત આપત્તિને સ્વીકારી પરિસ્થિતિને અનુકૂળ થઈ પોતાનું દુઃખ ભૂલવા મથતી રહી. મા-બાપને તો તે જ્યારે ચાલતા પણ શીખી નહોતી ત્યારેજ ગુમાવ્યા હતા. જે ગણો તે શેઠ-શેઠાણીજ એનું જીવન હતું. એક દિવસે શેઠાણીનો સાથ છૂટી ગયો. શેઠ-શેઠાણીને નડેલા અકસ્માતમાં બંને ગંભીર રીતે ઘવાયા. અકસ્માતનાં સમાચાર જાણી કૃતિ પોતાની જાતને સંભાળવા અસમર્થ બની. તેમ છતાં તેણે બંનેને અંતિમ સમયે સ્નેહને પોતાના સાદલામાં વ્હાલથી સંકોરતાં વચન આપ્યું: 'બા-બાપુજી... તમે સ્નેહભાઈની ચિંતા ન કરશો આજથી આ મારા ભાઈલાનું જે ગણો તે હું છું.\n\nહોસ્પિટલનાં બિછાને અંતિમ ઘડી ગણી રહેલી જાહ્નવીકાની આંખ છલકાઈ ઊઠી.\n\nજ્યારે તેનાં બંને દીકરાઓ ના લગ્ન થયા હતા ત્યારે બંને વહુ દીકરાઓએ ભેગા મળીને કહ્યું હતું: 'આ ગાંડાને ક્યાં સુધી ઘરમાં રાખીશું... તે કરતા કોઈ સારી મેન્ટલ હોસ્પિટલમાં મૂકી આવ્યે તો...! પણ... માનું હૃદય ! દીકરાને અનાથ કરતા જીવ કપાતો હતો. અને ત્યારથી આમ આજ સુધી તેને છાતી સરસો ચાંપી રાખ્યો. ક્યારેય અળગો કર્યો નહોતો.\n\nઅને આજે...\n\nકૃતિની વાત સાંભળતાં જ ગાંડા દીકરાની જવાબદારીનો ભાર તેની પેટની જણી દીકરીને સોંપતી હોય તેવો સંતોષ ભર્યો ભાવ જાહ્નવીકાનાં ચહેરે વર્તાતો હતો. જાહ્નવીકાએ સ્નેહનો હાથ કૃતિનાં ખોળામાં મુક્યો.. બંને મા-દીકરી બની સજળ નયને એક બીજાને જોઈ રહી. સૌરભે મોટા દીકરા કુલદિપનાં હાથમાં એક વસિયતનામું મૂક્યું. અને જાહ્નવીકા સૌરભ બંને દૂર ચાલ્યા ગયા. સ્નેહનાં મન આ કોઈ નવી વાત નહોતી. મા-બાપનાં એકજ દિવસે થયેલાં મૃત્યુનાં સમયે પણ તે અવાજ વગરનું હસતો રહ્યો.\n\nઆખું કુટુંબ બધી વાતે સાધન સંપન્ન હતું. શહેરમાં બંનેને મોટા બંગલા હતા. ડ્રાઇવર સાથે મોટર કાર હતી. નોકર- ચાકર કોઈ વાતની કમી નહોતી. જે સમયેજે જોઈએ તે હાજર. પણ બેઉ દીકરાની નજર બાપનાં વસિયત ઉપર હતી. અને વસિયતમાં સૌરભ શેઠે રાખેલી શરત મુજબ બન્ને દીકરાઓ સ્નેહ અને કૃતિની થોડા થોડા દિવસો માટે કહેવાતી સારસંભાળ રાખતા હતા.\n\nકૃતિ નાનપણથી સ્નેહને નાના ભાઈની જેમ સાચવતી હતી. સ્નેહની વેદના જોઈને તેના માટે તેના હૃદયમાં અનુકંપા જાગતી. તેણે સ્નેહની જાતમાં તેની જાતનું આરોપણ કરીને જોયું અને સ્નેહને આજ સુધી કયા પ્રકારની મુશ્કેલીઓ પડી એનો અનુભવ કર્યો. કૃતિ ગ્રામ્ય જીવનમાં કુદરતના ખોળે ઉછરેલી હતી. તેનામાં કરુણા હતી. તે ભલે એક કાળી મજૂરી કરતા મજૂરનું સંતાન હતી પણ નાનપણમાં એક પછી એક એમ મા-બાપનો છાયો ગુમાવતાની સાથે તેનાં અંતરચક્ષુ ખુલી ગયા હતા. અમીરી અને ગરીબીનો ભેદ તેણે પારખી લીધો હતો. સ્નેહ તરફે તેને કરુણા જાગતા તેણે તેનું બધું સુખ છોડી સ્નેહની દેખભાળ કરવા જીવનને સમર્પિત કર્યું...\n\n'આ ગાંડા સાથે રહી રહીને તું પણ ગાંડી થઈ લાગે છે. હવે અમારે ક્યાં સુધી આ ગાંડાની જમાત ભેગી કરવી. ભાઈસા'બ હું તો કહું છું આ ડોસાએ કરેલા 'વસિયત'ને મૂકો પૂળો, અને આ વસિયત અને બેય ગાંડાને કાયમ માટે મોટા ભાઈને ત્યાં નાંખતા આવો. હવે જુહીનો ગુસ્સો સાતમે આસમાને હતો.\n\n'એ... હા... હા.. બહેન બસ આ નીકળ્યા...' સ્નેહ તરફ જોઈ દુઃખી થતા બોલી. ' ચાલ મારા ભાઈલા' સ્નેહ કશું સમજ્યો નહીં પણ એજ ફરી પાછું અવાજ વગરનું ધીમું ધીમું હસતા હસતા. કૃતિની પાછળ પાછળ ચાલતો રહ્યો. દરવાજે કૃતિએ શેઠ-શેઠાણીની તસવીર ઉપર નજર કરી. દીકરાના ઘરે ગોલ્ડન ફ્રેમમાં ગૂંગળામણ અનુભવતા હોય તેમ શેઠ-શેઠાણી કૃતિ તરફ આભારભરી દ્રષ્ટિએ જોઈ રહ્યા.\n\n",
      "duration": "6 mins",
      "category": "Inspirational"
    },
    {
      "id": 139,
      "title": "મોડર્ન વહુ",
      "story_name": "જીગર ભાઈ પોતાની દીકરી ક્યારા બહારથી ઉચ્ચ અભ્યાસ કરી ઘણા વર્ષો પછી આવી રહી હતી એટલે સ્ટેશન પર લેવા માટે જય રહ્યા હતા. બીજી બાજુ ઘરે હિના બહેને ક્યારાના બધાજ મિત્રોને બોલાવી આજ ખૂબ લાંબા સમયે પાર્ટીનું આયોજન કર્યું હતું. સ્ટેશન પર જીગર ભાઈ પહોંચ્યા એ પહેલાં ક્યારા ત્યાં આવીને વેઇટ કરી રહી હતી.\n\nપિતા જીગરભાઈને જોઈને ક્યારા તરત ભેટી પડી ઘણા વર્ષો બાદ પોતાના જિગરના ટુકડાને જીગરભાઈ વ્હાલ વરસાવતા તું તો બેટા કેટલી બદલાય ગઈ હેં ? હાહા ને હિહી કરતા ક્યારા સાથે આવેલ તેના મિત્ર રાહુલનો પરિચય ક્યારા જીગર ભાઈને કરાવે છે. નમસ્તે કરી રાહુલ જીગર ભાઈના પગે પડી વડીલનો આદર કરે છે.\n\nતેઓ ઘણીબધી વાતો કરી ક્યારા અને જીગર ભાઈ રાહુલને બીજી ગાડીમાં બેસાડી બાઈ બાઈ તાતાની ઔપચારિકતા પુરી કરી છુટા પડે છે. જીગરભાઈ ક્યારાને લઈને ઘરે આવે છે ત્યાં તેના મિત્રો સહિત મમ્મી હિના બહેન ઘણા સમયે ખુશીઓ વેરતા ક્યારાનું ભવ્ય સ્વાગત કરે છે સાંજે મિત્રો સાથે મહેફિલ જમાવી રાત્રે સૌ ડિનર કરી છુટા પડે છે.\n\n***\n\nસૌ મિત્રો જતા રહે છે અને ક્યારા પોતાના રૂમમાંથી મમ્મી પપ્પાના રૂમમાં આવી અભ્યાસની અઢળક વાતો કરી ક્યારા મમ્મી પપ્પાને કહે છે. કે: પ'પ્પા હમણાં સ્ટેશન પર મારા મિત્ર રાહુલને મળ્યા તમને એનું વ્યક્તિત્વ કેવું લાગ્યું ?'\n\n'સીધો છોકરો છે. અને સન્સકારી છે.' જીગર ભાઈએ કહ્યું:\n\n'પપ્પા મમ્મી એ છોકરો મને ગમે છે. ભલે તેનો પરિવાર મજૂરી કરી સમયે પેટ ભરે છે. પણ એજ ખરી શાંતિ છે. મમ્મી પપ્પા એ પણ મને સાચો પ્રેમ કરે છે. અને હું પણ એના આત્માને દિલથી ચાહું છું. તમે મને પરણાવવા માંગતા હોય તો એ છોકરો મને ગમે છે પપ્પા.' ક્યારાએ પોતાનું મન હળવું કરતા હૃદયની વાત માતા પિતા સમક્ષ રાખી:\n\n'હા હા બેટા તારી પસંદ એ અમારી પસંદ. અમને વિશ્વાસ છે અમારી ડોટર પર કે અમારા સુસંસ્કારોને તું થોડી બેટા બાવળમાં નાખે. અને હવે તો મારી ઢીંગલી મોટી થઈ ગઈ છે.' જીગર ભાઈએ ક્યારાની વાતમાં સાથ પુરાવતા ખુશીના મોજા સહ હસતા હસતા કહ્યું:\n\n'હા બેટા અમે એ વાતથી જ ચિંતિત હતા. પણ સારું આપણે તેને જોઈ કેમ છે કેમ નહિ પછી વાત આગળ વધારીએ.' હિના બહેને પણ પુરી સમજાવટ ભરી વાત કરતા કહ્યું:\n\nક્યારાનો પરિવાર સમૃદ્ધ હતો. જીગર ભાઈને ટ્રાંસ્ફર માટેની ઘરની કમ્પની હતી. અને હીના બહેન પણ આંગણવાડીમાં નાના બાળકોને ભણાવવા જતા હતા. જીગરભાઈ અને હિનાબહેનને એકાએક ક્યારાજ વારસદાર હતી. ક્યારાને ભણાવી ગણાવીને આગળ વધારી તેની હર ખુશીઓને પહેલેથીજ પુરી કરતા આવ્યા ક્યારાના હર કોઈ સપના પુરા કરી સુસન્સકારોનું જીગરભાઈ તેમજ હીનાબહેને ઝીણવટ ભર્યું ક્યારાના બચપનથીજ ખુબજ ધ્યાન રાખી તેને સારી રીતે સેટલ કરવા ફ્યુચરની લાઈફમાં માંગતા હતા.\n\nતો બીજી તરફ રાહુલના પિતા પનોદભાઈ અને માતા સાંતુંબાઈ વાડીમાં રાત દિવસ મહેનત કરી એકાએક દીકરા રાહુલને ભણાવતા અને રોટલાના ટાઈમે આ ધરતી પુત્ર પર ભગવાન મહેર કરતો. ત્યારે પણ ખુશ મિજાજ જિંદગી બિલકુલ શાંતિની સરિતામાં સુખેથી ગુજારતા હતા.\n\nઆજે ઘણા વર્ષો પછી ઉચ્ચ અભ્યાસ કરી દીકરો રાહુલ બહારથી આવ્યો હતો એટલે આજે રાહુલની માતા સાંતુંબાઈએ દીકરા રાહુલને મન ગમતી લાપસી રીંગણાનું ભળતું, બાજરાના રોટલા, છાશ અને ગામડું હોય એટલે ડુંગળી તો હોય જ. સાંજે રાહુલ એટલા લાંબા સમય બાદ માતાના હાથનું ભોજન અને એ પણ માતા પિતા સાથે આજ પેટ ભરીને જમવાની સાથે વાતો પણ કરે છે. વાતમાંથી વાત નીકળે છે ને રાહુલ માતા અને પિતાને તેના અને ક્યારા વચ્ચેના પ્રેમના સબંધ વિશે જણાવે છે.\n\nપરંતુ પનોદભાઈ અને સાંતુંબાઈ થોડા અસમંજસમાં પડી જાય છે અને પનોદ ભાઈ રાહુલને કહે છે.\n\nકે 'દીકરા, ઇવા બધા મોટા લોકુ આપડે થોડા સોડી આપે. ઇ તો હવ મોટા લોકુ હારે ઝ સોડી પણાવે.\n\nબટા ઇ તમારી વાત હામભળીહે ?'\n\nરાહુલ મોંન રહે છે ત્યાં સાંતુંબાઈ કહે છે કે: 'ઈ બધી વાત હવારે કરીહયું અત્યારે હવે હાલો મારો દીકરો ઠેઠ આઘેથી આઇવો સે તો આરમ કરવા દ્યો.\n\nવાત બન્ને બાજુથી ધીમે ધીમે આગળ વધે છે. અને પનોદ ભાઈ અને સાંતુંબાઈ રાહુલનું માગું ક્યારા માટે લઈને જાય છે. જીગરભાઈનો પરિવાર સમૃદ્ધ હતો પણ માનવતાની મીઠાશ વાળું ઘરની સાથે સૌના મન પણ .મોટા હતા. વાતચીત બાદ બે પરિવારો જોડાય છે.\n\nઅને જોતજોતામાં રાહુલ અને ક્યારા લગ્ન ગરનથીથી જોડાય છે. હવે રાહુલ તેના બાજુના શહેરમાં એક કંપનીમાંમાં સારી રીતે સર્વિસ કરે છે અને ક્યારા પણ અપડેટ જમાના સાથે તેના ઘરે જ આંગડિયા નાના બાળકોને ભણાવે છે. અને સાથે આટલી ક્યારા હાઇફાઈ હોવા છતાં પણ વાડીમાં કામ કરતી પોતાને એક્ટિવ રાખતી. તો વળી ક્યારેય સાંતુંબાઈ નિશાળમાંજ નહોતા ગયા એ આજે વહુ દ્વારા ઘણું બધું શીખી રહ્યા હતા. એન્ડ્રોઇડ મોબાઈલમાં જોઈ જોઈ વહુ સાથે હવે તો નત નવી વાનગી ઘરમાં રોજ સાંતુંબાઈ બનાવતા રહેતા. એટલું જ નહીં ક્યારા પિતા સમાન સસુર પનોદભાઈને પણ નવું નવું રોજ જણાવી એને પણ દુનિયા સાથે ક્યારા અપડેટ રાખે છે. એટલી જમાના સાથે ક્યારા અપડેટ હતી છતાં માં બાપના સન્સકાર અને આપણને ન દાઠે એવી સંસ્કૃતિને ક્યારેય પોતાના જીવનમાં આવવા નહોતી દીધી.\n\nમિત્રો જમાના સાથે અપડેટ રહેવું પણ જરૂરી છે જ. પરંતુ તેની સાથે આપણા સંસ્કારો અને સંસ્કૃતિને યાદ રાખી આગળ વધવું જોઇએ. બનવું હોય તો આ ક્યારા જેવા બનો. તે જ્યાં જાય ત્યાં આસપાસ નિપુણતા ખીલી ઉઠે. સૌને અણગમો ઉભો થવાને બદલે એ શીખવા કોઈ પ્રેરાય એવું વર્તન આપણે કરવું જોઇયે.\n\nપેલું સુવાક્ય છે ને. કે! આપણે સારા તો સૌ સારા, આપણે ખરાબ તો બધા ખરાબ. એટલે બીજાને સુધારવાને બદલે આપણે જ એને અનુકૂળ થઈ જઈએ તો.\n\n",
      "duration": "4 mins",
      "category": "Inspirational"
    },
    {
      "id": 140,
      "title": "એક ફોજીની કહાની",
      "story_name": "આમ જ જીવનભરના,\n\nતોફાન ખાળી રહ્યો છું હું,\n\nફક્ત ઈશ્વરના મોઘમ ઈશારે,\n\nજીવન સફર હાંકી રહ્યો છું,\n\nગમે ત્યાં હું ડૂબું, ગમે ત્યાં હું નીકળું,\n\nએવી હાલકડોલક જિંદગી છે,\n\nશોધું છું એવો દરિયો જેની,\n\nપ્રતીક્ષા કિનારે કિનારે મળે.\n\n\n\nઆ વાત છે ૧૯૩૦ની. લૂણાવાડા ગામમાં રહેતા મગનલાલ એમ ભટ્ટની મગનલાલ હાઈટ બોડી અને દેખાવમાં ખુબ સુંદર હતાં. ખુબ જ હોશિયાર અને નિડર હતાં પણ લાગણીશીલ ખુબ હતાં. એ જમાનામાં તો એવી કોઈ સુવિધા કે ટેલિફોન હતાં નહીં. મગનલાલ મેવાડા બ્રાહ્મણ હતા. ગામમાં ઘર હતું અને ખેતી કરવા જમીન હતી... પ્રાથમિક શિક્ષણ લીધું હતું.\n\nએક દિવસ મગનલાલના પિતાને ખેતરમાં એરુ આભડી ગયો તો એમનું દેહાંત થઈ ગયું. મગનલાલ ને નાની ઉંમરે આ આકરો ઘા લાગ્યો. એમનું મન કશામાં લાગતું નહોતું. એમ કરતાં બે વર્ષ થયા અને એમની માતા એક અસહ્ય માંદગીમાં પ્રભુ ધામ ચાલ્યા ગયા. મગનલાલ ના માથે તો જાણે આભ ટૂટી પડ્યું.\n\nતમે પૂછશો નહી કે અમને કેમ છે, અમે સારા છીએ એ તમારો વહેમ છે, બરબાદ તો થઈ ગયા આ જિંદગી માં હવે, પણ થોડી અમારા પર ઈશ્વરની રહેમ છે. એમણે જે જમીન હતી એ કુટુંબના ભાઈઓને આપી દીધી. અને દેશની સેવા કરીશ એમ કહી ને નાની ઉંમરમાં ફોજમાં ભરતી થઈ ગયા. ત્યારે ક્યાં કોઈ પરીક્ષા આપવાની જરૂર ન હતી.\u200C મગનલાલ નેવી માં સેવા આપવા લાગ્યા.\n\nઅંગ્રેજો નું શાસન હતું ત્યારે થોડા સમય પછી બીજું વિશ્વયુદ્ધ થયું. મગનલાલ એમાં જોડાયા અને જિંદગી દેશને જ અર્પણ કરવી એ ભાવના સાથે યુધ્ધમાં લડત આપી. અને એ બધાં જાંબાજ ફોજીઓએ બીજા વિશ્વયુદ્ધ માં અંગ્રેજો ને સાથ આપ્યો. પણ કેટલાય સૈનિકો ને બારુદ અને દારુગોળાથી હાથ પગમાં તકલીફ થઈ ગઈ. મગનલાલને પણ બન્ને હાથમાં આંગળીઓ ખવાઈ ગઈ. જનરલ હોસ્પિટલમાં દાખલ કરવામાં આવ્યા. સરકારી ખર્ચે દવા ચાલુ થઈ પણ બહુ ફાયદો ના થયો. ફોજમાંથી ઘરે મોકલવામાં આવ્યા.\n\nપોતાના ગામ આવ્યાં. ગામમાં રહેતા કુટુંબના લોકો એ સમજાવ્યા કે લગ્ન કરી લો નહીં તો આ જિંદગી કેમ જીવવી. એક સગાં મારફતે નાતના ચૂનિલાલના દિકરી આનંદીબેન સાથે લગ્ન થયા. આનંદીબેનની ઉંમર ત્યારે તેર વર્ષનીજ હતી. એમણે આવી ને જોયું કે મગનલાલ ફોજમાંથી આવ્યા છે તો બીજું કોઈ કામ કાજ કરી શકતા નથી. આનંદીબેને પીટીસી કરીને સ્કૂલમાં ટીચર તરીકેની નોકરી ચાલુ કરી અને ઘર પણ સંભાળ્યું.\n\nમગનલાલ ફોજમાં પાછાં ગયા પણ એમનાં હાથમાં તકલીફ હોવાથી રજા પર રાખ્યા. એક બહાદુર અને નીડર જવાનને આમ ઘરમાં બેસી રહેવું ગમે નહીં એટલે પૂજા ભક્તિ ચાલુ કરી. એક દિકરો જન્મ્યો ગોપાલ અને એક દિકરી અનસૂયા. એક દિવસ ની વાત એ દિવસ ગોઝારો સાબિત થયો. ગોપાલ અઢી વર્ષનોજ હતો અને રમતાં રમતાં બહાર નીકળી જાય છે અને માતાજીના મંદિર પાસે એક ટ્રેક્ટરની હડફેટે આવી જાય છે તો એ પણ પ્રભુધામ જતો રહ્યો. ત્યારે દિકરી અનસૂયા નવ મહિના ના જ હતાં. મગનલાલ ને સંસાર પ્રત્યે મન ઉઠી ગયું.\n\nએ સૂનમૂન થઈ ગયા. એમને મનમાં એવું થતું કે હું કશું કરી શકતો નથી અને ઘર પણ આનંદીબેનજ ચલાવતા. એમણે પોતાની જરૂરિયાત પર કાપ મૂકી દીધો. ફરીવાર ફોજમાં જોડાવા પ્રયત્ન કર્યો પણ એમને ફોજ માં એમની આંગળીઓ ની તકલીફ ને લીધે લીધાં નહીં. મગનલાલ ને દેશની સેવા માટે જ જીવવું મરવું હતું. અને ફોજમાં પણ ના જવાયું પાછું એટલે એમને આઘાત લાગ્યો અને એ ડિપ્રેશનમાં જતાં રહ્યાં...\n\nએક બહાદુર ફોજી પોતાની બાકીની જિંદગી હતાશાના શિકાર બનીને જીવ્યા. હું જીવ્યો છું ત્યાં સુંધી કાંટાજ વેઠ્યા છે ફોટા પર ફૂલ ચઢાવીને ના કરતાં માંરી મસ્તી. આ હસ્તી વતનની માટીમાં ફના થવા બની હતી. કેવી બની ગઈ ગુમનામ આ જિંદગી.",
      "duration": "3 mins",
      "category": "Inspirational"
    },
    {
      "id": 141,
      "title": "એક વચન અમૂલ્ય જીવનને",
      "story_name": " વચન. શબ્દ નાનો પણ એનું મહત્વ જીવનમાં શું છે એ સમય સમજાવી જાય. સાચી રીતે આપણે વચનનું મહત્વ કદાચ ન પણ સમજ્યા હોય. એક સામાન્ય વાત છે કે કોઈ એ આપણને,\"હા પાક્કું\"એમ કહ્યું હોય તો આપણે એની અપેક્ષા એ બેસી રહીએ. અને ક્યારેક આપણે કોઈને આપેલું વચન ભૂલી પણ જઈએ.\n\n      અત્યાર સુધીના આપણા જીવનમાં આપણે કેટલાય લોકોને વચનો આપ્યા હશે. એમાંથી થોડા ગંભીરતાથી લીધા હશે તો કદાચ કોઈક વચનો ભૂલી પણ ગયા હશે.\n\n      આતો આપણે કોઈ વ્યક્તિને આપેલા વચનની વાત થઈ. આપણે આપણા અમૂલ્ય જીવન ને કેટલા વચનો આપ્યા છે આજ સુધી....? જીવન પ્રત્યે શું આપણી જવાબદારી એટલી જ છે કે કામ કરો રૂપિયા કમાવો અને સાંજે ઘેર ભેગા થઈ જાવ....? આપણે આપણી ખુશી વિચારીએ છીએ, પરિવારના સભ્યોની ખુશી નો વિચાર કરીએ છીએ. તો આપણા અમૂલ્ય જીવન માટે કંઈ નહીં...?\n\nહું તને સમજીશ....\n\n         જરૂરી છે જીવનને સમજવું. બાકી તો, મારી લાઇફમાં જ કેમ આવું થાય છે...!?? ને પેલા ને કેટલી શાંતિ છે,બધું જ છે એની પાસે મારી સાથે કેમ નથી..!!? વગેરે વગેરે તો ચાલ્યા જ કરવાનું. અને જીવનના અંત સુધી એવું જ રહેવાનું. ત્યારે શાંતિથી ખુશ રહેવા આ એક વચન જીવનને આપવું જોઈએ કે હું મારા જીવનને સમજીને ચાલીશ. જેવો પણ છે, એ મારું જીવન છે, હું મારી રીતે એને આકાર આપીશ. બધા પાસે બધું નથી હોતું પણ એને મેળવવાનો દરેક વ્યક્તિ પાસે છે. મહેનત અને વિશ્વાસથી જે કંઈ તમારા જીવનમાં ખૂટતું હોય એ મેળવી લો અને એટલે એના માટે સૌથી જરૂરી છે કે પહેલા આપણે પોતપોતાના જીવનને સમજીએ... ન મળ્યાનો અફસોસ કર્યા કરવા કરતા સંતોષપૂર્વક રહીને નવું મેળવવાની આશા રાખો. ઉદાસ થઈને બેસી રહેવા કરતા અને ઈર્ષ્યા કરવા કરતા એમ કહો કે હું મારા જીવનને સમજીશ અને આગળ વધીશ.\n\nવચન તને સાચવવાનું:\n\n        રૂપિયા સાચવતા આવડી જાય, પરિવારના સંબંધો સાચવતા આવડી જાય પણ જ્યારે જીવન પર દુઃખ આવી પડે ત્યારે એને પણ સાચવવાનું ને..\n\n   કોઈપણ વાતમાં સફળતા મળે વ્યક્તિ નિરાશ થઇ જાય, ખૂબ પ્રયત્ન કરે પરંતુ અંતે એને ન સમજાય કે કરવું શું..? એકલી સાવ કાયર જેવો નિર્ણય લઈ લેશે. જીવનનો અંત લાવવાનો નિર્ણય! કોણે આપ્યો આ અધિકાર....? એક અમૂલ્ય જીવનને આ રીતે સાવ નકામી વસ્તુ સમજીને એનો ત્યાગ કરવાનો અધિકાર કોણે આપ્યો ? જીવન તમારું પોતાનું ભલે હોય એની સાથે કેટલાયે લોકો સંકળાયેલા હોય છે એ પણ યાદ રાખવાનું.. આત્મહત્યા કરીને છૂટકારો નથી મળતો પરિવારને હંમેશા માટે ન ભૂલાય એવી વેદના આપી જાય છે લોકો.\n\n   સુખ પણ ભોગવીએ છીએ ને આપણે તો આપણે આ વચન યાદ રાખીએ કે,\"મારા જીવનને હું સાચવીશ ખૂબ કાળજી રાખીશ, સ્વાસ્થ્ય રહીને, ખુશ રહીને, દરેક પડકારોનો હિંમતપૂર્વક સામનો કરીને હું મારા જીવનને સાચવીશ. આત્મહત્યા જેવા ખોટા અને નકામા વિચારોને મારા સુંદર જીવનથી હંમેશા દૂર રાખીશ.\n\nવચન તને પ્રેમ કરવાનું:\n\n           ખૂબ જ અનોખી લાગણી છે. પ્રેમ. બધાને કરી શકીએ તો આપણી જાતને આપણા અમૂલ્ય જીવનને પણ કરવો જોઈએ. આપણા અને આપણા જીવન વચ્ચેના પ્રેમને ખૂબ ગાઢ બનાવો. જીવનનું મહત્વ સમજીએ અને એને ખુબ પ્રેમ કરીએ. ખુશ રહેવાનો સૌથી સરળ રસ્તો.... આપણા અમૂલ્ય જીવનને પ્રેમ કરવાનું વચન પ્રમાણિકતાથી નિભાવીએ.\n\n",
      "duration": "3 mins",
      "category": "Inspirational"
    },
    {
      "id": 142,
      "title": "હિતચિંતક",
      "story_name": "તમને પંચાવન પુરા થયાં અને છપ્પનમું ચાલે છે, વિવેક શર્મા. સનદી અધિકારી તરીકે તમે યશસ્વી કારકિર્દી ધરાવો છો. એક બાહોશ અને હોંશિયાર અધિકારી તરીકે તમારું નામ લેવાય છે. તમારા વતનના વિસ્તારમાં પણ તમે એક લોકપ્રિય વ્યક્તિ છો. એક રાજકારણીને પણ ઈર્ષા આવે એવી તમારી લોકપ્રિયતા છે, વિવેક શર્મા.\n\nતમારી એ લોકપ્રિયતાનો લાભ ઉઠાવવા માટે સત્તાધારી પક્ષ તમને તમારા વતનના વિધાનસભા મતવિસ્તારમાં પક્ષના ઉમેદવાર તરીકે ટિકીટ આપવા માંગતો હતો. ખુદ પક્ષપ્રમુખએ માટે તમને મળવા આવેલા. તમે એમને વિચારવા માટે બે દિવસનો સમય આપવા જણાવેલ.\n\nએ દિવસે તમે ઘરે આવીને જમી, પરિવાર સાથે વાતચીત કરી થોડીવાર એમની સાથે સમય વીતાવી તમારા બેડરુમમાં જતાં રહેલાં. બાજુમાં તમારી પત્ની સુતાં હતાં. એ ઘસઘસાટ સુઈ ગયાં. તમે સત્તાધારી પક્ષના પ્રમુખે વિધાનસભાના ઉમેદવાર તરીકે તમને કરેલી ઑફર વિશે વિચારતાં હતાં. ત્યાં અચાનક અડધું શરીર ઘરાવતી અને એની છાતીના ભાગમાં દીવો ઝળહળતો હોય એવી એક આકૃતિ બરાબર રાત્રિના બાર વાગે તમારી સામે પ્રગટ થઈ. એણે તમને આ વખતની ચૂંટણી લડવાની સ્પષ્ટ ના પાડી અને કહ્યું 'યોગ્ય સમયે હું તને કહીશ'\n\nઆકૃતિ ગાયબ થઈ ગઈ. તમે 'હાશ, જવાબ મળી ગયો' એમ કહી નિરાંતે સુઈ ગયાં, વિવેક શર્મા\n\nબીજા દિવસે પક્ષ પ્રમુખને તમે 'હાલ મારી ચૂંટણી લડવાની કોઈ ઈચ્છા નથી' એમ જણાવી દીધું.\n\nહા, વિવેક તમે હંમેશા એ આત્માનું કહ્યું કરતાં આવ્યાં છો. એ આત્માએ જરુર પડ્યે હંમેશા તમારું માર્ગદર્શન કર્યું છે. પછી એ નાની વાત હોય કે મોટો નિર્ણય લેવાનો હોય. એની વાત માની એટલે તમારો બેડો પાર.\n\nએ આત્માનો તમને પહેલો સાક્ષાત્કાર તમે બારમાં ઘોરણમાં હતાં ત્યારે થયેલો. આજે ભલે તમે નામાકીંત સનદી અધિકારી હોવ, પણ તમે એક સમયે નિષ્ફળ વિદ્યાર્થી રહી ચૂકયાં છો. હા, વિવેક તમારા મજૂર મા-બાપે તમને ભણાવવા માટે વતન છોડી શહેરની વાટ પકડેલી. તમે ભણવામાં ખૂબ હોંશિયાર હતા એટલે એમણે જુગાર ખેલેલો, પણ ઈશ્વરની ઈચ્છા કંઈ અલગ હશે એટલે દશેરાના દિવસે તમારો ઘોડો દોડેલો નહી. તમે વિજ્ઞાન પ્રવાહમાં બે વાર પરીક્ષા આપેલી અને નપાસ થયેલાં. તમને લાગી આવેલું.\n\nએક દિવસ મમ્મી-પપ્પા સામાજિક કામે વતન ગયેલાં ત્યારે તમે એકલાંજ ઘરે હાજર હતાં. તમે જીવનને સમાપ્ત કરી નાંખવાનો નિર્ણય કરેલો. એ માટેની બધી તૈયારી કરી લીધેલી. ટેબલ, પંખો, દુપટ્ટો ત્રણ વસ્તુની જરુર હતી. પંખા નીચે ટેબલ મૂકી, દુપટ્ટાને પંખે બાંધી તમે ટેબલ પર ચડેલાં. દુપટ્ટા વડે બનાવેલો ગાળિયો તમે ગળામાં પહેરાવી દીધો. જીવન અને મરણ વચ્ચે હવે થોડીક મિનિટોનું અંતર હતું.\n\nરાતના બારેક વાગ્યા હશે. અચાનક અડધું શરીર ઘરાવતી અને એની છાતીના ભાગમાં દીવો ઝળહળતો હોય એવી એક આકૃતિ બરાબર રાત્રિના બાર વાગે તમારી સામે પ્રગટ થઈ. એણે કહ્યું 'આ શું કરી રહ્યો છે તું ?તને કંઈ ભાન છે ?આવી રીતે હિંમત ઓછું હારી જવાય ?તારા માતા-પિતાનું તું એકમાત્ર સંતાન છે ?એમના પર શું વિતશે ?તે વિચાર કર્યો છે ? એક-બે પરીક્ષામાં નાપાસ થવાથી જીવન પુરું નથી થતું. તું હોંશિયાર છે. હિંમત હાર્યા વગર આગળ વધ, તું અવશ્ય સફળ થઈશ. હજુ ઘણા રસ્તા છે સફળ થવાના. આવો ખોટો-ખરાબ વિચાર પડતો મૂક, મારી વાત માન, હું સાચું કહું છું, તારું હિત વિચારું છું. મારા પર વિશ્વાસ રાખ'\n\nતમે પૂછ્યું 'તમે કોણ છો ?'\n\nએણે કહેલુ'તારો હિતચિંતક'\n\nએટલું બોલી એ ગાયબ થઈ ગયો. તમે એ હિતચિંતકની વાત માનેલી, અને આત્મહત્યાનો વિચાર માંડી વાળેલો. એની વાત માનીને તમે ફરીથી અભ્યાસ શરુ કર્યો, અલબત્ત આર્ટસના વિષયો સાથે. તમે પેલા હિતચિંતકની વાત યાદ રાખી સખત મહેનત કરી. અઠ્યાસી ટકા માર્કસ સાથે બારમું પાસ. પછી અભ્યાસમાં તમે પાછું વળીને કદી જોયું નથી. પ્રથમ વર્ગ સાથે અનુસ્નાતક સુધીનો અભ્યાસ પૂર્ણ કર્યો. સ્પર્ધાત્મક પરીક્ષાઓ આપતાં તમે વહીવટી સેવાની પરીક્ષા ત્રીજા પ્રયત્ને પાસ કરી સીધાં વર્ગ એકના વહીવટી અધિકારી બની ગયેલાં. સમય સમય પર અચાનક રાત્રે બરાબર બાર વાગ્યે અડધું શરીર ઘરાવતી અને એની છાતીના ભાગમાં દીવો ઝળહળતો હોય એવી એક આકૃતિ તમારું માર્ગદર્શન કરતી રહી, તમે એના અવાજને અનુસરતાં રહ્યાં.\n\nતમે કૉલેજમાં હતાં ત્યારે તમને એક છોકરી ગમતી હતી. તમે એને 'આઇ લવ યુ' કહેવાનું વિચારતાં હતાં. તમે તમારાં હિતચિંતકને પૂછ્યું 'શું કરું ?'\n\nએણે હસીને તરત જ 'હા' પાડીને કહેલું'તું જે પણ કરીશ એ સારુંજ કરીશ. ઈશ્વરની મરજી હોય એમ થાય, પણ પ્રયત્ન કર નિષ્ફળ નહી જવાય' અડધી રાતે આવતો એ આત્મા તમને એટલું કહી ચાલી ગયેલો. તમે એ આત્માને અનુસર્યા. થોડી મુશ્કેલીઓ પછી અર્ચના તમારા અર્ધાંગિની બની ગયેલાં, હાલ તમારી બાજુમાં ઘસઘસાટ નિંદર માણી રહ્યાં છે. પ્રેમ લગ્નના એ મુશ્કેલ દિવસોમાં અડધી રાતે આવતો એ આત્મા તમારો રાહબર બનેલો.\n\nબીજી સુવાવડ વખતે જ્યારે અર્ચનાને ગંભીર સુવા રોગ થયેલો, એ જીવન મરણના ઝોલાં ખાતી હતી ત્યારે તમે ખૂબ રડતાં હતાં. દવાખાનાના એ પગથિયાં પર રાત્રે બાર વાગે અડધું શરીર ઘરાવતી અને એની છાતીના ભાગમાં દીવો ઝળહળતો હોય એવી એક આકૃતિ, તમારો હિતચિંતક ફરી તમને આવીને કહી ગયેલો. 'ચિંતા ન કર, અર્ચીને કંઈ નહી થાય, તેં કયાં કોઈનું ખોટું કર્યું છે તો તારું ખોટું થાય' તમને એ પછી હિંમત આવેલી અને થોડાંજ સમયમાં અર્ચના સાજી થઈ ગયેલી.\n\nઆવા તો અંસંખ્ય દાખલાં છે, એ આત્માએ તમને મદદ કરી હોય. તમારા સનદી અધિકારીના કાર્યકાળ દરમિયાન પણ ખરા સમયે એ આત્માએ હાજર થઈ તમને અનેક પ્રલોભનોથી બચાવ્યાં છે. એના અવાજને અનુસરવાથી તમે ઘણી મુશ્કેલીઓમાંથી ઉગરી ગયાં છો.\n\nઅરે, એક વખત તમે રાત્રે બાર વાગે તમારું કોઈ વ્યક્તિગત કામ પતાવી બહારગામથી આવી રહ્યાં હતાં. બહુ રાહ જોવા છતાં કોઈ સાધન ન આવ્યું. તમે ચાર રસ્તે ઉભા હતાં, ત્યાં અચાનક એક ખાનગી કાર આવીને ઉભી રહેલી. તમે એમાં બેસવાં જતાં હતાં, ત્યાં પેલા આત્માનો અવાજ તમને સંભળાયો. એણે ના પાડી કે એ કારમાં ન બેસ. તમે તમારા હિતચિંતકનો અવાજ સાંભળી તે કારમાં ન બેઠા. દસેક મિનિટ પછી બસ આવી. તમે એમાં બેઠા. આગળ જતાં જોયું તો પેલી કારને અકસ્માત થયેલો. એમાં બેઠેલાંને ગંભીર ઈજાઓ થયેલી.\n\nવિવેક શર્મા, આ હિતચિંતક એ બીજું કોઈ નહી તમારા અંતરઆત્મા છે. તમે તમારા અંતરઆત્માના અવાજને ઓળખતાં શીખી ગયાં છો. એ હંમેશા આપણને સાચી, સારી, આપણા હિતની વાત કરતો હોય છે, આપણે ખોટું કરતાં હોઈએ તો એ આપણને રોકવાં બૂમો પાડતો હોય છે. આપણને સાચી દિશામાં પ્રેરે છે, પણ બધા તમારી જેમ એના અવાજને અનુસરતાં નથી, સાંભળે છે તો નજર અંદાજ કરે છે. એ આપણો હિતચિંતક છે, કમભાગ્યે એ સતત સામે હાજર હોય તો પણ કેટલાકને દેખાતોજ નથી અને દેખાય તો કેટલાક આંખ બંધ કરી દે છે. આ છે આપણો અંતરાત્મા, આપણો હિતચિંતક.",
      "duration": "5 mins",
      "category": "Inspirational"
    },
    {
      "id": 143,
      "title": "આમ અચાનક",
      "story_name": "એ સાંજ એટલે અચાનક આવેલા સરહદથી સમાચાર. જે જિંદગીમાં દુઃખ બનીને ફરી વળ્યા, તારા અભાવના સમાચારની આવેલી ખુલ્લી એક જાસાચિઠ્ઠી. એ સાંજ એટલે ખાનગીમાં લઇ આવેલ દુઃખ ભરી ઘટનાના સમાચાર. એ સાંજ એટલે એક સમાચારથી જીવનમાં ઉઠેલી વંટોળની આંધી.\n\nઆમ અચાનક જીવનમાં બનેલી એક ઘટનાથી કેટલાંયના જીવન બદલાઈ જાય છે. એક દિવસ સવારે ગિરીશભાઈ બગીચામાં આવ્યા. અને હરિશ ભાઈ દેખાયા એમણે હરિશભાઈના ખભે હાથ મૂકીને કહ્યું, 'દોસ્ત હું છ મહિને અમેરિકાથી કાલ રાત્રેજ આવ્યો અને તને મળવા હું બગીચામાં આવ્યો પણ તું કેમ આમ શાંતિ થી બેસી રહ્યો છે ! બાકી તને આમ શાંતિથી બેસેલો મેં ક્યારેય નથી જોયો. તારી સ્ફૂર્તિ જોઈને તો હું એક રાઉન્ડ વધારે મારતો અને તારી સાથે સમય ક્યાં જતો એ ખબર પડતી નહોતી.\"\n\nહરિશભાઈએ ગિરીશભાઈની સામે જોયું અને ઉંચે આકાશમાં નજર કરી. ગિરીશભાઈ એ જોયું તો હરિશભાઈની આંખોમાં આંસુ હતાં અને ચેહરા પર ઉદાસી હતી. ગિરીશભાઈએ પુછ્યું, \"શું થયું છે તને હરિ બોલ.\" હરિશ ભાઈ પોતાની ધૂનમાંજ\n\n\"હા ગિરીશ આપણે રોજ સવારે પાંચ વાગે ઉઠીને ચાલવા આવતા, થોડી ઘણી કસરત કરતા અને ફરતા ફરતા આઠ વાગે ઘરે જતા, કયારેક તું ચાની કીટલી એથી ચા પિવડાવતો તો કયારેક હું ચા પિવડાવતો પછી સાથે ચાલતા ને વાતો કરતા કરતા પોત પોતાના ઘરે જતાં અને પછીજ ઘરે જઈને પેપર વાંચતા હતા હું કશુંજ નથી ભૂલ્યો. પણ તું અમેરિકા ગયો અને મારો દિકરો સંજય ફોજમાં ગયો. એક દિવસ આમજ અચાનક આતંકવાદીઓના હુમલામાં સંજય શહીદ થઈ ગયો. એ ગોઝારી સાંજે સમાચાર આવ્યા અને આભ ટૂટી પડ્યું દોસ્ત. હવે આ જિંદગી જીવવાનો બોજ લાગે છે.\"\n\nગિરીશભાઈ કહે સમાચારમાં સાંભળ્યું હતું પણ એ આપણોજ સંજય છે એ નહોતી ખબર દોસ્ત. બહું ખોટું થયું. પણ સંજય આપણી સાથે ક્યારેય દોડવા આવતો ત્યારે શું કહેતો એ તું ભૂલી ગયો દોસ્ત. બાપ તરીકે તને વધુ આઘાત લાગે પણ મારો પણ દિકરા જેવો જ હતો અને આ દેશનો સાચો શૂરવીર દિકરો હતો. યાદ કર સંજય ના શબ્દો. હરિ યાદ કર, એ કહેતો કે 'આપણે બાપ દિકરા એ એકબીજાની હિમ્મત બનવાનું છે નહીં કે લાચાર બનવાનું. એક બીજાની આદત નથી પાડવાની પણ જીંદગીના છેલ્લા શ્વાસ સુધી મજા લેવાની છે. એક બીજાને સારી યાદો આપવાની છે યાદ કરીને દુખી નથી થવાનું ! તમે મને વચન આપો કે હું હોઉં કે ના હોઉં આ ચાલવાનો નિત્યક્રમ ક્યારેય નઈ છોડો ! તમે અને ગિરીશ કાકા સાથે રહી ને કે એકલા, પણ તમે આ આવી રીતે નિત્યક્રમ અપનાવજો તો આ જીંદગી જીવવી થોડી સરળ થઇ જશે. !\n\nગિરીશભાઈએ એમની વાત પુરી કરી અને હરિશ ભાઈથી એક ડૂસકું મુકાઈ ગયું. હા ગિરીશ..... હા યાદ છે. બસ એ સંજયને આપેલું વચન પૂરું કરવાજ આજે અહીંયા ચાલવા આવ્યો પણ એની યાદથી હૈયું આક્રંદ કરે છે એટલે જ પગ જ નથી ઉપાડતા..!\n\nગિરીશભાઈ શાંતિ થી હરિશભાઈ ને સાંભળી રહ્યા અને પછી બોલ્યો, \"હરિ તુ સંજય ને કેટલો પ્રેમ કરે છે.? \"\n\n\"ગિરીશ આ તો કંઈ પૂછવાનો સવાલ છે ?''\n\n'હા હરિ...તું જવાબ આપ તારા દિલ પર હાથ રાખીને.\"\n\n\"અખુટ\", હરીશભાઈ ભીની આંખે બોલ્યા.\n\n'તો ચાલ દોડવાનું શરુ કર.\"\n\nહાથ પકડીને હરિશભાઈ ને ઉભા કરતા કરતા ગિરીશભાઈ બોલ્યા અને એકદમજ હરિશભાઈમાં જાંણે નવી સ્ફૂર્તિ નો સંચાર થયો. એમણે એક નજર ઉંચે આકાશમાં કરી અને સંજયને સલામ કરી. અને બે હાથ કરી આશિર્વાદ આપ્યા કે જ્યાં પણ રહે બેટા તું ખુશ રહે.\n\nહરિશ ભાઈ ને ગિરીશભાઈ ફટાફટ ચાલવા લાગ્યા !",
      "duration": "3 mins",
      "category": "Inspirational"
    },
    {
      "id": 144,
      "title": "લાગણીના ફૂલ",
      "story_name": "આવે હજુ સુગંધ એ યાદો ના ફુલોની,\n\nઅને એકાંતમાં પણ ભીડનો એહસાસ કરાવી જાય છે.\n\nઅમે તો ફકત શ્વાસ જ લીધાં છે,\n\nબાકી આ જીવન તો આખું તારી યાદમાં જ વહ્યું છે.\n\nઆમ કોઈ નું આપેલું ફૂલ છેલ્લું સંભારણું બની ગયું. આ વાત છે ૧૯૮૫ ની સાલની. આણંદ શહેરમાં એક જ સોસાયટીમાં રહેતી બે સખીઓની. ભૂમિકા બ્રાહ્મણ હતી અને હિના બારોટ હતી. પણ આ બન્નેનો પ્રેમ બધેજ ચર્ચાનો વિષય હતો. આમ એકબીજા માટે દિલમાં લાગણીના ફૂલ ખિલેલા હતાં. એક ટાઈમ હિનાને ત્યાં જમે એક થાળીમાં તો. એક ટાઈમ ભૂમિકાનાં ઘરે જમે સાથે. સ્કૂલ જવાનું હોય ત્યારે ભૂમિકા સાયકલ ચલાવે અને હિના પાછળ બેસે. બન્ને ની સ્કુલ અલગ અલગ હતી. પણ જવા આવવાનું સાથે જ.\n\nહિના ના મમ્મી પપ્પા બન્ને નોકરી કરતા હતા. હિના અને ભૂમિકા જાણે એકબીજા માટેજ બન્યા હોય એમ જ્યાં પણ જાય સાથેને સાથેજ જાય. ભૂમિકાના પિતા ને ધંધો હતો. ભૂમિકા પોતાની દરેક બહેનપણીઓને પોતાના રૂપિયાથી પિક્ચર બતાવતી હતી અને નાસ્તો પણ કરાવે. જો બધા સાથે પિક્ચર જોવા ગયા હોય અને ભૂમિકાની બાજુ ની સીટમાં કોઈ બીજી બેહનપણી બેસે તો હિનાનું મોં ચઢી જાય.\n\nકોઈ પણ તહેવાર હોય બન્ને સાથેજ ઉજવે. નવરાત્રીમાં વલાસણ ગરબા જોવા સોસાયટીમાંથી બધાં ટેમ્પો કરીને જાય. તો પણ બન્ને સાથેજ હોય જો એક ના જાય તો બીજું પણ ના જાય. આ બન્નેનો પ્રેમ અનોખો હતો. જાણે એક સિક્કાની બે બાજુ. આમ કરતાં હિના અને ભૂમિકા દશમાં ધોરણમાં આવ્યા.\n\nઅને એક દિવસ ભૂમિકા ની તબિયત ખુબજ બગડી જતાં ડોક્ટર ને બતાવ્યું. એમણે પેટનાં સ્પેશિયલ ડોક્ટરને બતાવવાનું કહ્યું. ભૂમિકાનું તાત્કાલિક એપન્ડિક્સનું ઓપરેશન કરવાનું હોવાથી એને દવાખાનામાં દાખલ કરી. હિનાને જાણ થતાં જ આવી ગઈ. બીજા દિવસે સવારે વહેલું ઓપરેશન થઈ ગયું. ભૂમિકા બે કલાક પછી ભાનમાં આવી પણ હજુ પાણી આપવાનું ન હતું. ભૂમિકા અર્ધબેભાન અવસ્થામાં બોલે હિના તું તો મને પાણી આપ. તું પણ મને તરસેજ મારી નાખીશ. હિના તું તો મારી પ્રિય સખી છે તને મારી દયા નથી આવતી.\n\nહિના રડી પડી. ડોક્ટરે હજુ પાણી આપવાનું ના કહી હતી. તો કેમ આપવું. અને હિના એ પણ રાતનું પાણી કે ચા, જમવાનું કંઈજ લીધું ન હતું. એ ભગવાનને એક જ પ્રાર્થના કરતી હતી કે હે ભગવાન મારી સખી ને જલ્દી સ્વસ્થ કરી દે.. થોડી થોડીવારે ભૂમિકાનો બબડાટ ચાલુ જ રહેતો.\n\nપછી ડોક્ટર આવ્યા અને અને ભૂમિકા ને તપાસીને બે ચમચી પાણી પીવા આપ્યું. જ્યારે ભૂમિકા પૂરી ભાનમાં આવી ત્યારે બે સખીઓ એક બીજાનો હાથ પકડીને ખૂબ રડી. ભૂમિકાને ઓપરેશનના લીધે ખીચડી ને મોળા દાળભાત જ ખાવાનું તો હિના પણ એજ ખાય. આમ કરતાં બન્ને બારમાં ધોરણમાં આવ્યા.\n\nહિના એ સાયન્સ લીધું. ભૂમિકા એ આર્ટસ લીધું હતું. બન્ને ને હવે રાત્રેજ મળવાનો સમય મળે તો પણ એકબીજાની ભાવતી વાનગી બની હોય તો એકબીજાને આપવા દોડે. ભૂમિકાના પપ્પાએ ભૂમિકાને લ્યૂના લઈ આપ્યું એટલે હવે પાછાં એ બન્ને સાથે જવા આવવા લાગ્યા. ભૂમિકા લ્યૂના પર હિના ને સ્કૂલ મૂકીને પછી પોતાની સ્કૂલ જાય. આમ આ બે સખીઓ નો સાચો પ્રેમ આખાં આણંદ પંથકમાં જાણીતો બન્યો.\n\nઆમ કરતાં બન્ને બારમાં ધોરણમાં પાસ થઈ ગયા. હિનાને સારા ટકા આવ્યા અને એને નર્સનો કોર્સ કરવો હતો તો એનાં પપ્પા એ એને જામનગર ભણવા મૂકી. જે દિવસે હિનાને જવાનું હતું એ દિવસ બન્ને એકબીજાને ભેટીને ખુબ જ રડ્યા. ભૂમિકા એ હિના ને યાદગીરી માટે બન્નેનો સાથે પડાવેલો ફોટો ફ્રેમમાં મઢાવીને આપ્યો. હિના એ એનાં ઘરમાં ઉગાડેલાં ગુલાબમાંથી એક ગુલાબનું ફૂલ આપ્યું. હિના જામનગર ગઈ પછી ભૂમિકા ઉદાસ રહેવા લાગી.\n\nહિનાનું આપેલું ફૂલ એણે એની ડાયરીમાં મૂકી દીધું હતું તે રોજ જોતી રહેતી. એક દિવસ જામનગરથી સમાચાર આવ્યા કે જમવામાં ફૂડ પોઈઝન આવી ગયું તો દશથી વધુ છોકરીઓ મરણનો ભોગ બની એમાં હિના પણ હતી. ભૂમિકા તો આ સાંભળીને પાગલજ થઈ ગઈ. એણે રીતસર ભગવાન સાથે લડાઈ ચાલુ કરી. અને હીનાની યાદમાં ડીપ્રેશનમા જતી રહી.\n\nહિનાની ભાવતી જલેબીને એણે ક્યારેય ના ખાધી. અને હિનાનો એક ફોટો અને એ ગુલાબનું ફૂલજ આખો દિવસ પાસે રાખે. આમ એનું આપેલું છેલ્લું ફૂલ ભૂમિકાનું જીવન ભરનું સંભારણું બની રહ્યું.",
      "duration": "3 mins",
      "category": "Inspirational"
    },
    {
      "id": 145,
      "title": "સ્મરણ સદાયનું",
      "story_name": "શ્રી અંતરજાળ(કચ્છ) મચ્છોયા આહીર સમાજ આયોજિત “ન ભૂતો ન ભવિષ્યતિ” એવી અવિશ્મરણીય ભાગવત કથાને આજે ૩ વર્ષ પૂર્ણ થયા.\n\n“એએએએ......આજે રાતે ઠાકર મંદિરે કથાના આયોજન માટે ભેગા થવાનું છે”.....જેઠાભાઈએ અંતરજાળ ગામની શેરીએ શેરીએ એવો લાંબો સાદ પાડ્યો અને સમસ્ત અંતરજાળ ગામ, ગામના ચોરે ઠાકર મંદિરે ભેગું થયું...અલગ અલગ કથા કરવા કરતા જો સમૂહ કથા કરીએ તો આખા ગામનો એક મોટો પ્રસંગ સમૂહમાં ઉજવાય અને રૂપિયાની પણ બચત થાય તેનાથી જે ભંડોળ એકઠું થાય એ ગામની ગાયો માટે વાપરવું એવા ઉમદા અને ઉજળા હેતુ સાથે ૧-૨-૩ કરતા ધીમે ધીમે ૩૬ “પોથી”ની સમૂહ કથાનું આયોજન થયું.\n\nવાત આવી કથાના “વ્યાસ” નક્કી કરવાની ત્યારે સૌની ઈચ્છા હતી કે ગાગોદર ગામના જ્ઞાનમૂર્તિ ચંડિકાકીંકર નવલશંકર કરુણાશંકર રાજગોરના શ્રીમુખે કથા રસપાન થાય, અને તેમના દ્વારા જે કથાનું રસપાન થયું એ પણ ધર્મના મર્મનો “વ્યાસ” વધારનારું રહ્યું. મુહુર્ત જોવડાવ્યા, કથાની તારીખ ૨૨-૧૧-૨૦૧૫ અને રવિવારનો શુભ દિવસ નક્કી થયો. ત્યાર પછી તો સૌના હ્રદયમાં અને કૃતિમાં એક જ વાત “ન ભૂતો ન ભવિષ્યતિ” એવી ભાગવત કથા. કથાની તૈયારીઓ જોરશોરથી થવા લાગી, આખા અંતરજાળ ગામમાં નાના મોટા સૌએ સફાઈ અભિયાન કર્યું ,સમસ્ત આહીર સમાજમાં એક અનેરો ઉત્સાહ દેખાયો.\n\nઅડગ આહીર એકતા,\n\nસાબિત કર્યું સ્વચ્છતા ત્યાં પ્રભુતા.\n\nમંડપ, લાઈટ, સ્ટુડિયો , સાઉન્ડ, ભોજન, ચા-પાણી, ગામની ગાયો તેમજ અન્ય પ્રાણીઓ સહીતનાઓના ભોજનની તૈયારીઓ ખુબ જ કાળજીપૂર્વક કરાઈ. દરરોજ આશરે ૧૦૦૦૦ થી ૧૫૦૦૦ લોકો કથા સાંભળવા આવે તો કેટલી વ્યવસ્થાનું આયોજન કરવું જોઈએ ? એ બાબતને ધ્યાને રાખી બધી તૈયારીઓ પૂરી થઇ. આખરી મીટીંગમાં સમસ્ત ગામ કથાની પોથીયાત્રા, કૃષ્ણ-જન્મોત્સવ અને રુક્ષ્મણી વિવાહના દિવસે આહીર પહેરવેશમાં આવવું એવું સર્વાનુમતે નક્કી થયું. જુદી જુદી સમિતિઓની રચના થઇ અને તેમના ફોન નંબર સહીતની નોંધ રખાઈ. સમસ્ત ગામમાં કથા દરમિયાન એક પણ ચૂલો સળગે નહી અને સૌ પ્રભુપ્રસાદ લે એવી આગ્રહભરી વિનંતી કથા સમિતિ દ્વારા ગ્રામજનોને કરવામાં આવી. \n\n૨૨.૧૧.૨૦૧૫ રવિવાર, અંતરજાળ ગામના ઈતિહાસમાં અદ્વિતીય એ દિવસનો સૂર્યોદય થયો, કથાનો પ્રારંભ ગૌશાળાની ગાયોને લાડવા દ્વારા મીઠું મોં કરાવીને થઇ. સમસ્ત ગામ ઉજળા આહીર પહેરવેશમાં ગામના ઝાંપે એકઠું થયું. “જય શ્રી કૃષ્ણ અને ભાગવત ભગવાનની જય” સાથે, પધારેલ સંતો મહંતોના સામૈયા થયા અને પોથીયાત્રા અંતરજાળ ગામમાં નીકળી. લોકો અનેક પણ પહેરવેશ એક જ એ દ્રશ્ય પધારેલ સૌને માટે આજીવન અવિશ્મરણીય સંભારણું બની રહેશે. કથાના વ્યાસાસને પૂજ્યશ્રી જ્ઞાનમૂર્તિ ચંડિકાકીંકર નવલશંકર કરુણાશંકર રાજગોરજી બિરાજયા. કથા રસપાન સાથે બપોરે અને સાંજે કથા વિરામ સમયે “કનૈયા મોરલી વાળારે, કનૈયા મોરલી વાળા રે” એ ધૂન સાથેના આહીર રાસે પણ સૌને પ્રભુપ્રેમમાં પાગલ કર્યા.\n\nધન્ય આજની ઘડી તે રળિયામણી રે \n\nમારો વ્હાલો આવ્યાની વધામણી રે...અને\n\nનંદ ઘેર આનંદ ભયો, જય કનૈયા લાલકી...\n\nએવા કૃષ્ણગીતોના તાલે ચતુર્થ દિવસ એટલે કથાનો વચ્ચેનો દિવસ, કૃષ્ણ જન્મોત્સવ આવ્યો. માનવ મહેરામણ એટલું બધું કે મંડપ સાઈડમાંથી ખોલવો પડ્યો. પીળા પિતામ્બર ધારી કૃષ્ણના અવતારની ઘડીએ 2000 લાલ રંગના ફુગ્ગાઓ હવામાં લહેરાતા જોઈ આંખો ભાવવિભોર બની....આ વખતે “ કૃષ્ણ તો રથની જગ્યાએ લાલ રંગની ઓડીમાં આવ્યા અને જમાવટ હો ભાઈ કઈ ન ઘટે” સૌએ કૃષ્ણ જન્મને હર્ષથી ઉજવ્યો. એ જ દિવસે રાત્રે સંતવાણીનું આયોજન કરવામાં આવેલ અને એ જ દિવસે ભજનાનંદી સ્વ.પુ.અરજણગીરી બાપુની નિર્વાણતીથી પણ હતી . ભજનના આરાધક તરીકે પરશોતમપૂરી ગોસ્વામી, રામદાસ ગોંડલીયા અને જીતુગીરી બાપુ રહ્યા અને ગામની ગૌ શાળા માટે એક જ રાતમાં ૩૨,૦૦,૦૦૦/- જેટલી માતબર રકમનું ફંડ એકઠું થયું હતું અને આ ફંડ પણ ગામની ગાયો માટે જ વાપરવું એવું સર્વાનુમતે નક્કી થયું હતું.\n\nમાધવપુરનો માંડવોને આવી યાદવકુળની જાન. અવસર આવ્યો શ્રી કૃષ્ણ અને રુક્ષમણીના વિવાહનો એ જ આનંદ અને ઉત્સાહથી ઉજવણી કરવામાં આવી, નવ દંપતી પર થઇ રહેલ “પુષ્પવર્ષા” એટલી બધી કે ક્યા કૃષ્ણ અને ક્યા રુક્ષમણીજી એ ઓળખવા મુશ્કેલ બને...(ગામમાં રહેતા એક પરિવારને ત્યાં મુંબઈથી આવેલા મહેમાનના એ શબ્દો જાણે કથાની સાર્થકતા સુચવી ગયું, એમના શબ્દો હતા “ આવું તો આમે ક્યારેય જોયું નથી જાણે વૃંદાવનમાં આવી ગયા”). રાત્રે દીપકભાઈ વાઘાણીના ઓરકેસ્ટ્રા “શ્યામ બીટ્સ”ના માધ્યમથી રાધાશ્યામના રાસ ગરબાની મોજ સૌએ માણી.કથાના કોઈ પણ પ્રસંગની ઝલક માત્ર જોઈએ તો આજ પણ એ જ ઉત્સાહ એ જ ભક્તિભાવ ઉમટવા મંડે...સાથે હૈયું ગદગદિત થઈ જાય...સમગ્ર કથા દરમિયાન સચાલનનો એક આગવો દોર કથાકાર નવલશંકર મહારાજના દીકરા શ્રી અત્રીભાઈ રાજગોરે ખુબ જ આનંદપૂર્વક અને રસસભર પોતાની આગવી શૈલીમાં સંભાળ્યો હતો...ભાગવતભાઈની વાંસળીના સુર આજે પણ રેલાયા કરે છે.\n\nએક એવો અદભુત પ્રસંગ અંતરજાળ ગામના આંગણે ઉજવાયો જેમાં અંદાજે ૧,૦૦,૦૦૦ થી ૧,૨૫,૦૦૦ લોકોએ પ્રભુ પ્રસાદ લઇ જીવનની ધન્યતા અનુભવી તેમજ અંદાજે ૨,૫૦,૦૦૦ કટિંગ “ચા” થી પધારેલ સૌને નવી તાજગી મળી. દરરોજ ગામની ગાયો અને કુતરાઓ માણસોથી પહેલા ભોજન લે એ ક્રમ સમગ્ર કથા દરમિયાન સચવાયો.. એક એવો પ્રસંગ જેમાં પ્લાસ્ટિકનો “શૂન્ય” ઉપયોગ, ફરીથી કહું “શૂન્ય”ઉપયોગ, જે આટલા મોટા ભવ્ય ઉત્સવ માટે અશક્ય બરાબર કહેવાય છતા દ્રઢ નિર્ધાર વડે બધું શક્ય બન્યું.\n\nશાસ્ત્રીજીની આ 374 મી કથા હતી જેના સમાપન સમારોહમાં તેમણે આશીર્વચન આપતા કહ્યું કે આટલી કથાઓ કરી એમાં સૌથી અદ્વિતીય અને અદભુત આયોજન જે અંતરજાળમાં થયું એવું ક્યાંય નથી જોયેલું....જ્યાં સવારે 4 વાગ્યાને ટકોરે સ્વયંસવકો સૌ પોતપોતાની જવાબદારી નિષ્ઠાપૂર્વક નિભાવતા હોય..વહેલી પરોડથી મોડી રાત સુધી 700-800 જેટલા ગામ લોકો પોતાના થી થઈ શકે એવી યથાયોગ્ય સેવા આપતા હોય....\n\nકથા થઇ ગયા બાદ બચત સ્વરૂપે ગામની ગૌશાળા માટે ૫૫,૦૦,૦૦૦/- જેટલી રકમની બચત થઇ. સમસ્ત અંતરજાળ ગામની એકતાના અનેરા દર્શન થયા....\n\nઅંતે કથા દ્વારા સૌને....\n\nમળી ભક્તિની ખાણ,\n\nમટી ભવોભવની તાણ.",
      "duration": "4 mins",
      "category": "Inspirational"
    },
    {
      "id": 146,
      "title": "મળ્યું તે માણ્યું",
      "story_name": "અંતરજાળથી રાપર કોલેજ રોજના ૨૧૦ કિલોમીટર અને ૬-૭ કલાક અપડાઉન કરવાનું નક્કી કર્યું ત્યારે આંખો સામે હતો \"શ્રીમદ ભગવદ્દ ગીતાનો વિભૂતિ યોગ\". ત્યારથી \"વણ કીધે વાલો વતા(+) કરે\" છે.\n\n\n\nબસ મળે તો ઠીક અને ન મળે ત્યારે જે વાહન પહેલું મળે એમાં જવાનું એવું નક્કી કર્યું.  બાઇક, બોલેરો ને તુફાન,  ટ્રક, ટ્રેકટર ને ટેમ્પોમાં જવાનું થયું.  ક્યારેક કારમાં લિફ્ટ મળી, તો ક્યારેક સવા કલાક સુધી કાંઈ ન મળ્યું. ત્યારે કેશરિયા આકાશના અને લીલુડી ધરતીનાં ફોટો પાડી મજા લીધી. ક્યારેક બસ કેન્સલ થાય તો પાછળ બીજી બસ આવે એમાં ૫૨ પેસેન્જરની ક્ષમતા સામે ૮૨ પેસેન્જર હોય.\n\nત્યારે બસમાં ઉભું રહેવા માટે ઉપરનું હેન્ડલ પકડવાનું જરૂર જ ન પડે. એ સમયે થાય કે છે કોઈ (માત્ર વાતો કરવા વાળા) મોટીવેશનલ સ્પીકર જે અહીંયા મોજ લઈ શકે ? સૌથી વધુ મજા જ્યારે બસ ફૂલ ભરેલી હોય ત્યારે આવે. ચહેરે ચહેરે જીવનના અલગ ભાવ જોવા મળે. \n\nરમૂજના અનેક બનાવો બને. એક સાથે ૫ પેસેન્જર બસમાં બેસે અને દરેક અલગ અલગ ૫૦૦ અને ૨૦૦૦ની નોટ કાઢીને ટીકીટ કઢાવે ત્યારે કંડક્ટરને પડતી અગવડ અને ક્યારેક કંડકટર દરવાજો ખોલે અને સામે ઊભેલાં ૧૦-૧૨ પેસેન્જર એકસાથે પોતાને જ્યાં જવું છે એ જગ્યાના નામ બોલે ત્યારે કંડકટર શૂન્યાવકાશમાં ચાલ્યા ગયા એવું લાગે. કંડક્ટર પણ કહે \"માણસોને ચરાવવાનું કામ અઘરું છે\".\n\nક્યારેક આગળની સીટમાં બેઠેલ પેસેન્જર પેપર વાંચતા હોય એ આપણે પણ ભેગું ભેગું વંચાઈ જાય. મોટા શહેરની નાની ગલીમાં મોટો ખાડો પડયો છે એ મફતમાં ખબર પડી જાય. રાપરથી ચિત્રોડ રસ્તો ખરાબ હતો ત્યારે હાલકડોલક થતાં પેસેન્જરોનું એકબીજા સામેનું મંદ મંદ હાસ્ય પણ સહજ સમજાવે \"ટકી રહેવું તો આપણા હાથમાં છે\".\n\nવરસાણા પાસે આવેલ ફેકટરીમાં આગ લાગેલી જોઈને થયું કે વાર તો આટલી જ લાગે ને ?  એક વખત ચિત્રોડ પાસે નાનકડી તલાવડીમાં પાડાના માથે બેઠેલ કાબર તેને હેરાન કરતી હતી. (હકીકતમાં આવું જ હોય છે ને ?) સૂર્યોદય સમયે ખીરઇ ગામ પાસે આવેલ ખારીવાળો વિસ્તાર જળની ઉપસ્થિતિથી એકદમ રમ્ય લાગે.  એ જોઈને સહજ મનમાં પંક્તિ સ્ફુરે\n\n\"નિરાકાર જ સાકાર થઈ શોભતો,\n\nકણકણ રજકણ મનને મોહતો\"\n\nબાદરગઢની ગોળાઈ પાસેના ખતરનાક વળાંકનું દ્રશ્ય Fast And Furious ફિલ્મમાં આવે તો ?  એકવાર બસમાં નાનકડી 10-12 વર્ષની બાળકી એના પપ્પાને કહે કે \"પપ્પા તમે મથુરા જોયું છે ? પપ્પાએ ના પાડી ત્યારે એમની દીકરી કહે કાનૂડાનો જન્મ ત્યાં થયો તો. એ તો નિશાળમાં હજી આવું કાંઈ ભણી નહિ હોય. જવાબ મળ્યો ધાવણમાંજ ધર્મ પીરસાય છે એટલે જ શાસ્ત્રોમાં \"દુર્લભમ ભારતે જન્મ\" કહ્યું હશે.\n\nવગડામાં દૂરદૂર ઊભેલાં સૂકાં ઝાડવાંનું અલગજ સૌંદર્ય છે. વળી દૂરદૂર ઊભેલાં ડુંગરા પોતાની તરફ આકર્ષે જ આકર્ષે એમાં બે મત નહીં. ખીરઇ પાસેના એક ખેતરમાં એકલું ઊભેલું ઝાડ પણ એમ કહે \"જગત ભલે મને ન જોતું, પણ હું તો જગતને જોઉં જ છું ને\" કાંઈક આવું જ છે માણસનું ! ભગવાન તો આપણેને જોવે જ છે.\n\nહાલ અલ્પવિરામ સાથે અટકું , બીજું ફરી ક્યારેક...",
      "duration": "2 mins",
      "category": "Inspirational"
    },
    {
      "id": 147,
      "title": "રેશમી દોર.",
      "story_name": "\"મારો મોબાઇલ કયાં છે ?\"\n\n\"એને જયાં હોવું જોઈએ ત્યાં\" પલક ગુસ્સે થતા બોલી. \n\nપલકનો પતિ ગુસ્સે થતા બોલી ઉઠયો. પલકને પતિના ગુસ્સાની કયાં પડી હતી એ તો વધુ ગુસ્સો કરતા બોલી, \"તમે તો બધા ને કહેતા ફરો છેા કે પત્ની એટલે પતિનું અડધું અંગ. તો હું તમારો મોબાઇલ ચેક કરુ એમાં ખોટું પણ શું છે ? મને ખબર તો પડે કે તમે પેલી નાગણ જોડે કેટલી વાતો કરો છો ? બે દિવસમાં ૪૮ મિનિટ વાત કરી છે.\"\n\n\"જેા પલક તું મારી સારાસનો દુરુપયોગ કરે છે. એ નાગણ નહીં તારી નણંદ છે બોલવામાં સભ્યતા રાખ. એને આપણું શું બગાડ્યું છે ?એનું છે પણ કોણ ? મોટોભાઈ તો મા બાપની જગ્યાએ હોય, હું મારી નાની બહેન જોડે વાતો કરુ એમાં ખોટું શું છે ? \"\n\nપલાસ ની વાત સાંભળીને પલક બરાડી ઊઠી, \"બધીજ સભ્યતા તો તમારી બહેનમાં ભરી છે પછી મારા માટે સભ્યતા કયાંથી વધી હોય ?\"\n\nપલાસ જાણતો હતો કે પત્ની સાથે દલીલ કરવા નો કંઈ અર્થ જ નથી. તેથી ચંપલ પહેરી બહાર જવું વધુ સલામત છે.  જોકે પલાસ ને ખબર હતી કે મારા ગયા પછી પણ પલકનો બબડાટ ચાલુ જ રહેશે. પલક પત્ની તરીકે ખુબ સારી હતી પરંતુ એનો પતિ એની બહેન જોડે સંબંધ રાખે એ પસંદ ન હતું. જોકે એની પાછળ પણ કારણ હતુ કે પલકના પિયરમાં મિલકત બાબતે ઝગડો ચાલુ હતો એના ભાઈએ તો કહી દીધું હતું કે,\"અમે તને મિલકતમાંથી કશું જ નહીં આપીએ.\" એ કારણે જ પલકને ભાઈબહેનના સંબંધ પ્રત્યે નફરત હતી.\n\nજોકે એના મનમાં એવો ડર પણ હતો કે નણંદ મિલકતમાં ભાગ લેવા આવશે. જો મને મારા પિયરમાંથી મિલકત ના મળે તો અમારે નણંદ ને શા માટે આપવી ? જોકે પલાસ ઘણી વાર પલકને સમજાવતો કે પૈસાે સર્વસ્વ નથી માણસને જીવવા માટે કેટલા પૈસા જોઈએ ? પરંતુ પલક કોઈ વાતે માનવા તૈયાર ન હતી. \n\nએવામાં રક્ષા બંધનનો તહેવાર નજીક આવી રહ્યો હતો ત્યારેજ પલાસે કહ્યું, \"આ વર્ષે મારી બહેન મને રાખડી બાંધવા નહીં આવે, હવે તો તું ખુશ ને ? \"\n\n\"કરી હશે મારી બુરાઈ બીજું શું ?\"\n\n\"ના પલક, તું સમજવાની કોશિશ કર મારી બહેન તને ખૂબ પ્રેમ કરે છે પરંતુ એનું કહેવું હતું કે ભા઼ભી એમના ભાઈને રાખડી બાંધવા જતા નથી તો હું ત્યાં નહીં આવુ. કારણકે ભાભીને એમનો ભાઈ યાદ આવી જાય અને એમને દુઃખ થાય.\"\n\nપલક થોડી ક્ષણ કશું બોલી ના શકી. એની આંખોમાં આંસુ આવી ગયા. રૂધાંતા સ્વરે બોલી, \"ખરેખર તમારી બહેને એવું કહ્યું ?\"\n\n\"હા, પલક એ તને ખૂબ પ્રેમ કરે છે. પણ તું એ વાત સમજી શકતી નથી એને સમજવા તુ પ્રયત્ન કર. બીજી વાત કે આપણે સુખીજ છીએ તને કોઇ વાતે ઓછું આવવા દીધુ નથી. તો શા માટે માત્ર પૈસા માટે સંબંધ બગાડે છે ? ધાર કે તને પૈસા મળી પણ ગયા તો શું એ પૈસા તને માનસિક શાંતિ આપી શકશે ? પલક હજી પણ મોડું થયું નથી, તું કેસ પાછો ખેંચી લે. જયાં ભાઈબહેનના પ્રેમમાં વચ્ચે પૈસા આવે એટલે પ્રેમ ગાયબ થઈ જાય. લેનાર કરતાં આપનાર મહાન હોય છે.\"\n\nપલક પતિ સામે જોઈ રહી પતિની વાતમાં તથ્ય હતું. એ પૈસા નેએ શું કરશે કે જે પૈસો બળેવ અને ભાઈબીજ જેવા તહેવાર આંખમાં આંસુ સાથે પસાર કરવા પડે ?\n\nપલક ઊઠીને ફોન પાસે ગઈ અને ભાઈને ફોન કરતાં બોલી, \"ભાઈ હું કેસ પાછો ખેંચી લઉ છું મારે મિલકતમાં ભાગ નથી જોઈતો. કાલે રક્ષાબંધન છે મારી ન઼ંણદ રાખડી બાંધવી આવવાના છે હું ત્યાં આવી શકું એમ નથી પણ તું જરૂરથી આવજે. \"\n\nસામે થી શું જવાબ આવ્યો એ તો ના ખબર પડી પરંતુ પલકનું ધુ્સકુ સંભળાયું. પલાસે પણ પત્નીને કંઈ પુછ્યું નહીં. પરંતુ થોડી વાર રહી એ એના નણંદ સાથે વાત કરી રહી હતી કે તમે જરૂરથી રાખડી બાંધવા આવજો. મારો ભાઈ પણ આવવાનો છે. આ તો પરસ્પર પ્રેમનો તહેવાર છે એ તો સાથેજ ઊજવવાનો હોય. બહેન ભાઈને માત્ર હાથે જ રેશમ દોરી નથી બાંધતી પણ એ તો સ્નેહની દોરથી બાંધી દે છે.\"",
      "duration": "3 mins",
      "category": "Inspirational"
    },
    {
      "id": 148,
      "title": "હું અને હિમજા V/s આપણે",
      "story_name": "“વાહ રે! નસીબ લખનાર, \n\nઅજબ વ્યવસ્થા તારા રાજમાં !\n\nમારી હથેળીમાં રેખાઓ, અને\n\nરિમોટ કન્ટ્રોલ તારા હાથમાં !”\n\nનેવાર્ક એરપોર્ટ પરથી ઉપડેલું એર ઇન્ડિયાનું પ્લેન મને અને હિમજાને લઇને હદ અને સરહદ જ નહીં એવા અનંત વાદળોના પ્રદેશમાંથી પસાર થતું હતું ત્યારે મારા મનમાં વિચારોનાં વાદળ ખડકાયે જતાં હતાં. \n\n ક્યાં હું અમદાવાદની પોળનો ચુસ્ત પંડિતના ઘરનો દીકરો અને ક્યાં અમેરિકાની સંપૂર્ણ ભૌતિક ધરતી ! હિમજાએ હંમેશાં સાથ આપ્યો નહીંતર અત્યારે કોણ જાણે કેવી પરિસ્થિતિમાં હોત!  બાજુમાં હિમજા ઘસઘસાટ ઉંઘતી હતી. મને પણ તંદ્રા ઘેરી વળતી હતી એમાં અતીતના કેટલાંય  સંસ્મરણો ડોકિયાં કરતાં રહ્યાં.\n\nઅમારા અમદાવાદની વિશિષ્ટતા એવી પોળની ભૂગોળમાં એક સુખપોળમાં કતારબંધ ઘર હતાં. એમાં એક ઘર મારું. હું ત્રિલોક પંડિત.  પપ્પા પ્રકાંડ પંડિત હતા. એમની જિંદગી યજમાનોની કૃપા પર જ ચાલતી રહી હતી. મમ્મી બહુ સંતોષી એટલે સત્યનારાયણની કથામાં આવેલું ફળ પણ એને સંપૂર્ણ રાજીપો આપી જાય. બંનેનું એક માત્ર સંતાન હું. મારા જન્મથી બંનેને ત્રિલોક પામ્યાનું સુખ મળ્યું એટલે મારું નામ ત્રિલોક પાડ્યું હતું. \n\nથોડા અભાવ-થોડાં સમાધાન-થોડી સુખની પળ-થોડા આનંદના બનાવો. બસ, આ ઘટમાળમાં હું બાવીસ વર્ષનો થયો. હું હજી બરાબર સ્થાયી નહોતો થયો ત્યાં બંનેની વિદાય મને બહુ વસમી લાગી રહી હતી પણ પોળની આ પણ ખાસિયત છે કે એનો દરેક રહીશ અલૌકિક સંબંધથી જોડાયેલો હોય..\n\nબસ, હું અહીં જ સ્થિર થઈ ગયો. માસ્ટર્સ કર્યા બાદ વેદમાં પી.એચ.ડી. કર્યું અને યુનિવર્સિટીમાં સાહિત્યના પ્રોફેસર તરીકે કારકિર્દી શરુ કરી. નજીકના સગાઓની મદદથી હિમજા સાથે દાંપત્યજીવનમાં પગલાં પાડ્યાં. \n\nવેદમાં ડોક્ટરેટ હોવાથી મારું સ્ટેટસ પપ્પા કરતાં થોડું ઉંચકાયું હતું. પોળમાં મને “બહુ ભણેલો \n\nપંડિત” એવું ઉપનામ આપવામાં આવ્યું હતું. હિમજા પણ આર્થિક જવાબદારી નિભાવવામાં ટ્યુશન કરીને બને એટલી મદદ કરતી.  પોળમાં દરેકના મહેમાન પોતાનાજ લાગે. શાસ્ત્રીકાકાની દીકરી પૂજા અમેરિકાથી આવી તો આખી પોળ આનંદના હિલોળે ચડી. રોજ રાત્રે શાસ્ત્રીકાકાને ત્યાં બેઠક થાય.\n\nએક રાત્રે બેઠકમાં પૂજાએ બધાને પોળ છોડીને બહારની અત્યાધુનિક દુનિયામાં વસવું જોઇએ એવા પ્રતિભાવ દર્શાવ્યા અને એક ચર્ચાનો વિષય છેડી દીધો.  મોટી પેઢી એમ કહીને અટકી કે,\n\n“હવે આ ઉંમરે બહારની રહેણીકરણી ન ફાવે.” તો નવી પેઢી પેલી ચમકતી દૂનિયાના સપને ચડી. \n\nપૂજા અહીં રહી એટલા દિવસ મને બહુ સમજાવતી રહી કે વિદેશમાં ડોક્ટર એન્જિનિયર જેટલીજ માંગ કર્મકાંડી બ્રાહ્મણની છે.   એ મજાકમાં કહેતી, “બામણ તું તો ડોલરમાં કમાતો થઈ જઈશ તો અમારા કરતાં વધુ માલદાર હોઈશ.” અને સંગ તેવો રંગ એ ન્યાયે મને પણ ચમકતી ધરતી પર પગ મુકવાનું મન થવા લાગ્યું.  અને પછીના બે મહિનામાં અમારા જવાની તૈયારીઓ થઈ. પૂજાએ વાયદો પાળીને એક\n\n મોટા સર્વધર્મ મંદિરના પૂજારી તરીકે નિમણૂક કરાવીને પ્રિસ્ટ માટેની કેટેગરીમાં વિઝા તૈયાર કરાવ્યા. અને શ્રાવણના પ્રથમ સોમવારે મહાદેવના આશિર્વાદ માંગીને મેં અને હિમજાએ પ્રયાણ કર્યું. \n\nપૂજા એરપોર્ટ પર લેવા આવી હતી. પછી મંદિરના મેનેજમેન્ટ તરફથી અપાયેલા ઘરમાં અમે સ્થાયી થયાં. એક અઠવાડિયામાં નવી દૂનિયાના લગભગ બધા રીત-રિવાજો સમજાઈ ગયા. ધીરે ધીરે હું કર્મકાંડી નિષ્ણાત છું એ વાત આસપાસ જાહેર થવા લાગી એટલે મંદિરનો સમય પૂરો થયા બાદ ઘેર પણ યજમાન આવવા લાગ્યા.  હું અને હિમજા રાત્રે બધા સાવ નવા નવા અનુભવ વાગોળીને હળવાં થતાં કે,  “અહીયાંના પેઢી દર પેઢીથી વસી ગયેલા ભારતીયોમાં ધાર્મિકતા હજી જળવાઈ રહી છે એ જ મોટી વાત.”\n\nવચ્ચે વચ્ચે પૂજાના ફોન આવતા રહેતા. ક્યારેક મંદિર પણ આવી ચડતી. પણ જાણે અજાણે મને એના વર્તનમાં મારા માટે એક અલગ ભાવ અનુભવાવા લાગ્યો હતો. મારી સાથે વાત કરવાનાં બહાનાં શોધતી રહેતી તો હિમજાને સતત ટાળ્યા કરતી.  \n\nએક સવારે એ મંદિર આવી પહોંચી. \n\n“હું સેટરડે નાઈટ મારે ત્યાં પાર્ટી છે એનું આમંત્રણ આપવા આવી છું. ચોક્કસ આવજે. ઉફ્ સોરી બંને આવજો.” સંપૂર્ણ વિદેશી માહોલ હતો. ચડકભડક લાઈટ્સ, એવાં જ રંગબેરંગી પણ સાવ મર્યાદાવિહિન પરિધાનમાં પૂજા આવી અને અમને અંદર લઈ ગઈ.  મને રહીરહીને વિદેશના મોહમાં રંગાઈ જવાનો પારાવાર અફસોસ થતો હતો.  ફિલ્મોમાં હોય એવી પાર્ટી ચાલતી રહી. જાતજાતનાં ડ્રિન્ક્સની ટ્રે લઈને પૂજા ઝૂમતી આવી અને મારો હાથ પકડીને બોલી,\n\n“ત્રિલોક મેં ક્યારેય તને કહ્યું નહીં પણ હું તને પસંદ કરતી હતી અને હજી કરું છું. ચાલ કમ સે કમ આજે મારી સાથે ડાન્સ કરીને મને કંપની તો આપ ! હું બહુ એકલી છું.”\n\nઅને હિમજાએ પહેલી વાર મારી સામે ધારદાર નજરે જોયું. હું કંપી ઊઠ્યો. જેમતેમ કરીને મેં પૂજાનો હાથ છોડાવીને કહ્યું, “પૂજા તમારું અને અમારું જગત બહુ અલગ છે. હા, અહીંયા લોકો હજી પણ દેશની સંસ્કૃતિ અને પરંપરાનું પાલન કરીને એ  બહાને દેશને યાદ કરી લે છે પણ તું તો ત્યાં જ જન્મીને મોટી થઈ તોય સાવ બધા જ આચારવિચાર ભૂલી ગઈ છો. ભલે એ તારી જિંદગી છે. પણ મને માફ કર.”\n\nઅને અમે બંને ત્યાંથી રીતસર ભાગી છૂટ્યાં.  એ રાત બહુ અજંપામાં વિતી. સવારે હિમજાએ ચા આપતાં કહ્યું, “મેં ક્યારેય તમારા ફેંસલાનો વિરોધ નથી કર્યો ત્રિલોક. પણ આ ફેંસલો કદાચ વિનાશ તરફ ધકેલી જશે એવો હવે મને ડર લાગી રહ્યો છે.”\n\n“હા હિમજા તું સાચું કહે છે. એક નબળી પળ કદાચ મને આ ખોટા ફેંસલા તરફ ખેંચી ગઈ  અને મેં મંદિરના ટ્રસ્ટીઓને મળીને ફરી દેશ જવાનો ફેંસલો જણાવ્યો. \n\nઅમદાવાદની ધરતી પર પગ મુકતાં મને ડૂસકું આવી ગયું.  મેં મનોમન ઈશ્વરનો આભાર માન્યો. ઘરનું તાળું ખોલીને મેં હિમજાને કહ્યું, “આપણે આપણી જ વિરુધ્ધ એક નૈતિકતાનો જંગ ખેલીને આવ્યાં હોઈએ એવું લાગે છે. પહેલા નિર્ણયમાં હું અને તું હતાં. તું મારી  પાછળ હતી પણ પછી આપણે એક થયાં તો આજે આપણી દૂનિયામાં પરત થઈ શક્યાં. \n\nમેં સ્વગત્ કહ્યું,\n\n“હું અને હિમજા V/s આપણે”\n\n“આપણે” આજે જીતી ગયાં. \n\nબીજે દિવસે આંગણામાં મુકેલા નાના એવા ચબુતરામાં ફરી કોયલ ટહુકી ઉઠી. ચકલાં, પારેવાંની જમાત ઉડાઉડ કરીને વાતાવરણ જિવંત બનાવવા માંડી.  અને વસંતરુતુ પણ પૂરબહારમાં ખીલી ઉઠી. \n\n",
      "duration": "4 mins",
      "category": "Inspirational"
    },
    {
      "id": 149,
      "title": "સ્નેહના સમીકરણ",
      "story_name": "'અરે રમેશભાઈ તમે ! બોલો કેમ છો ? શું ચાલે છે ? તમારો દીકરો શું ભણે છે ? અરે હા યાદ આવ્યું એતો ગુજરાતી માધ્યમમાં ભણે છે સરકારી સ્કૂલમાં...'ખંધુ હસતા નરેશભાઈ બોલ્યા.\n\n'નરેશભાઈ મારો દીકરો તો ઈંગ્લીશ મીડીયમમા ભણે છે દસ લાખ ભર્યા દસ લાખ. ફટાફટ અંગ્રેજી બોલે. ખુબજ હોશિયાર છે ખૂબજ...ગર્વથી બોલે છે.'\n\n'વાહ નરેશ ભાઈ !ભાભીને મારી યાદ આપજો...'\n\nનરેશભાઈને ગરીબી અને મધ્યમવર્ગીય લોકોથી ખૂબજ નફરત હતી એટલે જૂનું ઘર બદલી વૈભવશાલી બંગલામાં રહેવા આવી ગયા. હાઈ ફાઈ વિસ્તાર.\n\n'શિવમ બેટા દિલ્હીની બેસ્ટ સ્કૂલમાં તારું એડમિસન લીધું છે તારે ખૂબ મહેનત કરવાની છે એનો સમાન પેક કરતા મીના એને સમજાવે છે. જો બેગમાં સાઈડ પર લાડૂનો ડબ્બો મૂકું છું, ખાસ તારા માટે બનાવ્યા છે.'\n\n'આહ મોમ !ત્યાં બધું મળે છે. પપ્પા પ્લીઝ મોમને સમજાવોને !'\n\n'બેટા તું રાખ ને તારી મોમ કેટલા પ્રેમથી તને બનાવીને આપે છે.'\n\n'ઓકે ડેડ...'\n\n'મોમ ડેડ બાઈ ! આઈ મિસ યૂ.'\n\n'આરવ બેટા અમદાવાદ ધ્યાનથી ભણજે. તને ખબર છે ને આજે તારી સ્કૂલ ફી શાકભાજી વેચી...'\n\n'હા મમ્મી ! મને યાદ છે હું મન દઈને ભણીશ. તું ચિંતા ના કરે. હું કઈ નથી ભૂલ્યો. ભૂલી તો તું ગઈ મા !તારા હાથના બનાવેલા લાડુ. મને ખૂબ ભાવે, પ્લીઝ બનાવી દેને ! ત્યાં જઈશ પછી તો નહિ મળે !'\n\n'હા હા મને યાદ છે બનાવી જ રાખ્યા !' જતી વખતે કરૂણ વાતાવરણ સર્જાય છે.\n\nસમય વિતતો જાય છે. શિવમે દિલ્હીમાં અને આરવે અમદાવાદમાં કોલેજમાં પ્રવેશ કર્યો. નરેશભાઈ શિવમની હોસ્ટેલ પર મળવા જાય છે. ડેડને જોઈ ખુશ થવાને બદલે ગુસ્સે થાય છે. અરે ડેડ તમે અહીં કેમ આવ્યા ?'\n\n'બેટા તને મળવા અને જોવા.'\n\n'અરે ડેડ મારાં હાઈ ફાઈ મિત્રો સામે તમને મળતા મને શરમ લાગે છે.'\n\nદીકરાના અપમાનજનક શબ્દો સાંભળી દુઃખ થાય પણ કડવા ઘૂટડા ગળી જઈ :'બેટા તારી માએ તારા માટે લડ્ડુ મોકલ્યા છે.'\n\n'ઓહ ! મોમ પણ સુધરતી નથી ખબર નથી પડતી કે મારો સ્વાદ બદલાય ગયો છે ? લાડુ... માય ફૂટ.... રસ્તે બેઠેલા ભિખારી સામે ડબ્બો ફેંકે છે.'\n\nનરેન્દ્રભાઈનું હૃદય દ્રવી ઉઠે છે. બેટા તારી માની લાગણીને પ્રેમને આમ રસ્તે ભિખારીને.. ભારે હૈયે ઘરે જાય છે.'\n\nઆ બાજુ રમેશભાઈ અને સુમન એના દીકરા આરવને મળવા અમદાવાદ આવે છે. આટલી વિશાળ કોલેજમાં આરવ ને શોધવો ક્યાં ?  ગડમથલમાં તેણએ ત્યાં ઉભેલા છોકારોને કહ્યું, એક વિદ્યાર્થી એ કહ્યું 'અંકલ અહિં રહો હું આરવને બોલવું છું.' મા બાપ મળવા આવ્યા એ સાંભળી આરવ હરખમાં આવી ગયો. માતા પિતાને દોડીને ભેટ્યો, 'મમ્મી પાપા તમે ? હું તમને ખૂબ યાદ કરતો હતો. પાપા સારૂ કર્યું તમે આવ્યા. મમા તારા હાથના લાડુ લાવી કે નહિ ? હું ખૂબ યાદ કરતો હતો.'\n\n'કોને મને કે લાડુને ?'\n\n'બંનેને...'\n\n'હા હા હું નથી ભૂલી..'\n\nમારો દીકરો શહેરમાં આવીને પણ સંસ્કાર નથી ભૂલ્યો. આરવને જાણે કિંમતી ખજાનો મળ્યો હોય એમ ખુશ થાય છે. શિવમ અને આરવ ગ્રેજ્યુએશન અને માસ્ટર પુરૂ કરે છે. બંને ને પોતાના ફિલ્ડમાં સારી નોકરી મળે છે હેલો ડેડ મોમ બે દિવસ પછી મારે ઓફિસમા પાર્ટી છે તમારે આવવાનું છે કહી ફોન કાપી નાંખે છે. બંને વ્યથિત થાય છે. દીકરાએ પાર્ટી માટે યાદ કર્યા એ જાણી ખુશ થાય છે. પુત્ર કુપુત્ર થાય માવતર કમાવતર ના થાય. બંને દિલ્હી જાય છે. દીકરાની પ્રગતિ જોઈ ગર્વ થાય છે.\n\nલેડિઝ એન્ડ જેન્ટલમેન થૅન્ક્સ અ લોટ ! આપ સર્વ એ અહીં પધારી મારો પ્રસંગ રૂડો બનાવ્યો. આજે મારાં જીવનમાં મહત્વના કોઈને ઈન્ટ્રોડ્યૂસ કરવા માંગુ છું સાંભળી નરેશભાઈ અને મીનાબેન ઉભા થાય છે ત્યાં શિવમનો અવાજ ગુંજ્યો સો લેડીઝ એન્ડ જેન્ટલમેન મોસ્ટ વેલકમ !માય બેહાલ્ફ માય\n\nમોસ્ટ બ્યુટીફૂલ વાઈફ મિસિસ આરોહી શિવમ..\n\nદીકરાની આ ઘોષણાથી મીનાને હાર્ટ એટેક આવે છે અને હોસ્પિટલ લઇ જાતા રસ્તામાં મૃત્યુ પામે છે. મહિના પછી આરોહી અને શિવમ નરેશભાઈને બંગલે આવે છે. બંગલો પોતાના નામે કરી પાપા ને કહે છે તમે તમારો રસ્તો શોધી લ્યો આ બધી જ મિલકત હવે મારી છે. બધીજ વિગત આરોહીને એ જણાવે છે.\n\nઆરોહી કહે 'જા આરવ જા તું તારા તારા જન્મદાતાં નો ના થયો તો મારો શું થવાનો.' આજથી તારા અને મારાં રસ્તા અલગ છે.\n\nરસ્તામાં રમેશભાઈ નરેશભાઈને મળી ગયા તેણ એ બધી હકીકત કહી. લાખ રૂપિયા ભરી મારા દીકરાને ભણાવ્યો મારા દીકરાએ એ લાખના બદલે મારા સપનાઓ, અરમાનો બાળીને રાખ કર્યા.\n\nઆરવ અને આરોહી ધીમે ધીમે મળે છે આરવને એનો સ્વભાવ ગમે અને એ આરોહી સાથે લગ્ન કરવા માવતરને કહે છે. આરોહી જેવી ગુણિયલ સ્ત્રી મળે એ તો સદ્ભાગ્યની વાત છે. બંનેના લગ્ન થાય છે.\n\nશિવમ પણ બીજા લગ્ન કરી લે છે\n\nતીસ વર્ષ બાદ...\n\nહેલો મિસિસ આરોહી, એક કાર અકસ્માતમાં આરવનું મૃત્યુ થાય છે. આરોહીને ખૂબ આઘાત લાગે છે. આરવ મને અને નિલને એકલા છોડીને ક્યાં ગયા..\n\nદસ વર્ષ બાદ\n\nઆવો મા !! શાલોની આરોહીનો હાથ પકડીને. આજ તમારા જન્મદિવસે તમારી પ્રિય દાળબાટી આ નાના એવા ધાબામાં! નીલ પ્રેમપૂર્વક માને જમાડે છે .\n\nઆ બાજુ શિવમ ના દીકરા વહુ  દગાથી મિલકત પડાવી એને કાઢી મૂકે છે. જે આરોહીને મળે છે. આરોહી તેને જમવા આપે છે.\n\nશિવમ : 'મારાં દીકરાએ મને કાઢી મૂક્યો....'\n\nઆરોહી : 'મારાં દીકરા વહુ મારાં જન્મદિવસે મને જમવા લઇ આવ્યા.'\n\n'હું મારાં પાપની સજા ભોગવી રહ્યો છું.'\n\n'અને હું મારા પૂણ્યનું ફળ ભોગવી રહી છું.'\n\nજિંદગી એ રમત એવી રમી... ખેલાનારા ક્યાં વિખરાય ગયા ખ્યાલ ના આવ્યો. સ્નેહના\n\nસમીકરણ આ ખેલમાં બદલાય ગયા.",
      "duration": "4 mins",
      "category": "Inspirational"
    },
    {
      "id": 150,
      "title": "પરિવારની ખુશી",
      "story_name": "આનંદ એક મિલમાં કામ કરતો હતો. અત્યંત નબળી પરિસ્થિતિ ધરાવતો વ્યક્તિ હતો. પરંતુ તે સ્વચ્છ અને સુઘડ રીતે રહેતો. તે બાકીના બધા મજૂરો કરતા વધુ કામ કરતો અને તે પણ બધા કરતા શ્રેષ્ઠ. મિલનો શરૂ થવાનો સમય હોય તે પહેલાં તે પહોંચી ગયો હોય અને સમય પૂરો થાય ત્યાં સુધી લગાતાર કામ કરે. શેઠ પણ તેના આવા સારા વર્તનથી પરિચિત હતા. તેના શેઠ ખૂબ જ ધનિક માણસ હતાં. આ ઉપરાંત તેને બીજા બે કારખાના બાજુનાં શહેરમાં ચાલતા હતાં અને તેઓ સતત આ બધાની દોડધામમાં વ્યસ્ત રહેતાં અને તેના ઘરમાં અવારનવાર જુદા જુદા પ્રશ્નો ઉત્પન્ન થયા કરતા હતા. એટલે શેઠ બને ત્યાં સુધી ઘરે ઓછું જતા હતા. અને બહારથી જમવાનું મગાવી કેબિનમાં જ જમી લેતાં.\n\nએ અરસામાં શેઠને બહુ મોટો ઓર્ડર મળે છે.પરંતુ આ ઓર્ડર નિયત સમયમાં આપવો તે શક્ય ન હતું. આથી શેઠ પણ ખૂબજ ચિંતામાં આવી ગયા.ત્યારે તેને એક વિચાર આવે છે કે જો મજૂરો રજાના દિવસે પણ કામ કરે તો આ ઓર્ડર પૂર્ણ કરી શકાય તેમ છે. આ માટે શેઠે એક તરકીબ અપનાવી અને બધાજ મજૂરોને બોલાવી ઓર્ડરની બધી વાત કરી.અને ખાસ જણાવ્યું કે જે પૈસા તમને એક દિવસના મળે છે તેનાં દોઢ ગણાં પૈસા રવિવારનાં દિવસે જે કામ કરશે તેને આપવામાં આવશે. શેઠને તો આનંદ ઉપર ભરોસો હતો જ કે આ વ્યક્તિ કામમાં ક્યારેય ના નહીં પાડે અને કામ પર આવશેજ.\n\nબીજા જ દિવસે રવિવાર હતો. સવારમાં શેઠ આવી ગયા અને ઘણાં બધાં મજૂરો પણ કામપર આવ્યા હતા અને તેના લીધે શેઠ પણ ઉત્સાહમાં હતા. પરંતુ આનંદ ક્યાંય દેખાતો નહોતો. તે આવ્યો છે કે નહીં તે જોવા ખુદ શેઠ આખી મિલ ફરી આવ્યા. પરંતુ આનંદ ક્યાંય દેખાણો નહીં. બીજા દિવસે સમયસર આનંદ જ્યારે મિલમાં પ્રવેશ કરે છે ત્યારે શેઠ તેને પોતાની કેબિનમાં બોલાવે છે અને પૂછે છે કે ,- 'આનંદ કાલ કાંઈ બહાર ગામ ગયો હતો ?'\n\nઆનંદ: 'ના , કાલ ઘરે જ હતો.'\n\nશેઠ  : 'તો પછી કાલ કામ પર કેમ ના આવ્યો ? કાલ તો વધુ પૈસા મળવાના હતાં તને ખ્યાલ નહોતો ?'\n\nઆનંદ : 'હા મને ખ્યાલ હતો, પણ આવું કેમ પૂછો છો ?'\n\nશેઠ : 'તારે પૈસાની જરૂર નથી ?'\n\nઆનંદ : 'અરે શેઠ,પૈસાની જરૂર કોને ના હોય ?'\n\nશેઠ : 'તો પછી તું કાલ કેમ ના આવ્યો ? વધુ પૈસા મળતા હોવા છતાં તું કામ પર કેમ ના આવ્યો ?'\n\nઆનંદ : 'શેઠ, માફ કરજો, \"પૈસા જરૂરી છે , પણ સર્વસ્વ નથી.\"\n\nશેઠ : 'એટલે ?'\n\nઆનંદ : 'જુઓ શેઠ, હું રોજે સવારથી સાંજ સુધી આપની મિલમાં કામ કરૂં છું ?'\n\nશેઠ : 'હા'\n\nઆનંદ: સોમવારથી શનિવાર હું આપની મિલમાં સવાર થી સાંજ સુધી હોવ છું. અને રાત્રે ઘરે પહોંચું ત્યાં બાળકો સુઈ ગયાં હોય છે. અને સવારે હું ઉઠું તે પહેલાં તે નિશાળે જતા રહે છે. માટે આખા અઠવાડિયામાં રવિવારજ એક દિવસ એવો આવે છે કે જ્યારે હું, મારા માતા-પિતા અને બાળકો આખો દિવસ સાથે રહીએ છીએ, સાથે જમીએ છીએ. હું મારાં બાળકો અને માતા-પિતાને મારા હાથે પહેલો કોળિયો ખવરાવું છું. અમે વાતો કરીએ. બાળકો આખા અઠવાડીયામાં જે જે શીખ્યા હોય એ મને કહી સંભળાવે, કાવ્યો બોલે. મારા માતા-પિતા પણ ઘણી બધી વાતો કરે, હું એ શાંતિથી સાંભળું. સાંજે અમે બધા બાજુનાં ઉદ્યાનમાં જઈએ ત્યાં બાળકો સાથે રમતો રમીએ. મારા બાળકોનાં ચહેરા પરનું એ સ્મિત અને માતા-પિતાનાં આંખમાંથી ઝરતાં એ પ્રેમની આગળ એ પૈસાનું કોઈ જ મૂલ્ય નથી.\n\n\n\nશેઠ, હા એ વાત સાચી કે વધુ કામ કરીશ તો વધું પૈસા મળશે અને હું ઘરે વધુ વસ્તુઓ આપી શકીશ. પરંતુ એ વસ્તુઓ એમને એટલી ખુશી નહીં આપી શકે, જેટલી મારા ઘરે રહેવાથી એમને મળે છે. માટે હું નહોતો આવ્યો.આટલું બોલીને આનંદતો કેબીન બહાર જતો રહ્યો અને પોતાનાં કામમાં જીવ પરોવી શાંતિથી પોતાનું કામ કરવા લાગ્યો. પરંતુ કેબિનમાં શાંતિ હોવા છતાં શેઠનાં અંતરમનમાં જાણે તોફાન શરૂ થઈ ગયું, વિચારોનું તોફાન. એણે યાદ કરવાનો પ્રયત્ન કર્યો કે છેલ્લે ક્યારે પોતાનાં બાળકોને તેણે પોતાનાં હાથે જમાડયું હતું ? ક્યારે તેણે તેનાં માતા-પિતાને ખબરઅંતર પૂછ્યા હતાં ? ક્યારે આખો પરિવાર એકસાથે ક્યાંય ફરવા ગયો હતો ?\n\nપરંતુ એક પણ જવાબ શેઠને મળ્યો નહીં. અને મળે પણ ક્યાંથી ? પૈસા કમાવવાની લાલસામાં ઘર - પરિવાર તરફ ધ્યાન આપી શક્યા જ નહોતા. માત્ર પૈસા માટે જ સતત દોડાદોડી કરતા હતા. અને તેને વિચાર આવ્યો કે હું સમય નથી આપી શકયો એટલે જ કદાચ ઘરમાં કંકાસ ચાલે છે. મેં વસ્તુઓ તો ઘરે આપી પરંતુ, માતા-પિતાને પુત્ર, પત્નિને એક પતિ અને બાળકો ને એક પ્રેમાળ પિતાની જરૂર હતી, શુ એ મેં આપ્યું છે ખરા ?\n\nબધું જ શાંત થવા લાગ્યું, પોતાનાં બાળકો અત્યારે શુ કરતાં હશે ? એ પણ એમને ખ્યાલ નહોતો. એને શુ ગમે છે અને શું નથી ગમતું એની ખબર સુદ્ધાં તેમને નહોતી. પારાવાર પસ્તાવો કરે છે. અને તરતજ ડ્રાઈવર ને કહી ગાડી બોલાવી ઘરે જવા રવાના થાય છે. અને મનમાં જ પેલા આનંદ ને કહે છે. \"શાબાશ દોસ્ત...આજે તે મારી જિંદગીની સાચી દિશા બતાવી છે. જો આજે તે આ વાત ન કરી હોત તો મને કંઈ અંદાજ જ ન આવત.\"ઘરે જઈને માતા-પિતા, પત્નિ બાળકોને ભેટી પડ્યા અને ઘરનાં તમામ લોકોએ આજે એક નવાજ સ્વરૂપનાં અને નવા જ વર્તનના દર્શન કર્યા અને સાચા અર્થમાં એ લોકોને એક પુત્ર, પતિ અને પિતા મળ્યાનો અનેરો આનંદ બપોરનાં સ્વરૂચી ભોજનમાં દેખાયો કેમ કે આજે પહેલી વાર એ પરિવાર એક સાથે હસી હસીને જમી રહ્યો હતો.\n\n",
      "duration": "4 mins",
      "category": "Inspirational"
    },
    {
      "id": 151,
      "title": "ફેરિયો",
      "story_name": "એ દરરોજ સવારે ઘેર ઘેર અખબાર નાંખવા જાય. પેપર નાંખવાની એની રીત પણ અજબ..ચોથા માળ પર પણ એ પેપર નાંખે તો બેઠું બાલ્કનીમાં જ પડે..\n\nએક દિવસ એ પેપર નાંખીને જતો હતો ત્યાં જ એક ભાઈએ એને રોકયો અને કહ્યું..,\"એય છોકરા તારું નામ.!\"\n\n\"રાહુલ\"..જવાબ.\n\n\"પેપર નાંખવા સિવાય શું કરે છે?\"\n\n\"ભણું છું ધો.દસ\"\n\n\"હેં..ઓહ..તો તો બોર્ડની એક્ઝામ\" ~એ ભાઈએ આશ્ચર્ય સાથે પૂછ્યું..\n\n\"હા.. બોર્ડની એક્ઝામ...તો..\"-રાહુલ..\n\n\"તો..તો..પણ..એમ નહીં ટ્યુશને જાય છે\"\n\n\"ના,\"..\n\n\"ઓકે.ઓકે..કંઈ નહીં પણ કંઈ કામ હોય તો કહેજે..\"\n\n\"જી જરૂર..વડીલ આપનો આભાર\"..\n\nઅને રાહુલે સાયકલ મારી મૂકી એને મન સવારનો સમય એકદમ કટોકટ..\n\nજોતજોતામાં વર્ષ પૂરું થવા આવ્યું..અને એક્ઝામને દિવસે પણ રાહુલ બધે અખબાર નાંખતો હતો એની નોંધ પેલા એકમાત્ર વડીલે જ લીધી..\n\nરાહુલ વેકેશનમાં ફુલટાઇમ જોબે પણ લાગી ગયો..અને સવારની ડ્યુટી તો ખરી જ..\n\nરિઝલ્ટને દિવસે રાહુલે પેપર નાખ્યું.પેલા વડીલે કહ્યું..\n\n\"રાહુલ બેસ્ટ લક\"\n\n\"જી\"\n\nએ વડીલને પગે લાગ્યો..અને સીધો ઘેર જઈ સ્કૂલે ગયો..\n\nએનું રિઝલ્ટ આવી ગયું..એ પાસ થયો ફર્સ્ટક્લાસ..\n\nમાં ને પગે લાગી પેલા વડીલ પાસે ગયો.\n\n\"વાહ રાહુલ..પ્રાઉડ ઓફ યુ..એકવાત કહું તારા ઝમીરને ઠેસ ન લાગે તો..\"\n\n\"જી વડીલ..કહો કહો..\"\n\n\"જો હવે તારે પેપર નાંખવાના નથી તારો ઇલેવન~ટવેલ્થનો ખર્ચો અને દર મહિને 5000 રુ હું આપીશ\"\n\n\"પણ વડીલ...\"\n\n\"દીકરા મારે પણ એક દીકરો છે એ ફોરેન છે અને પૈસાની કમી નથી.. દીકરો તારા જેવો જ મહેનતું છે અને મને પેનશન પણ મળે છે.\"\n\n\"વડીલ ઘરમાં બીજું કોઈ..!\n\n\"હા પત્ની છે એ ઓસ્ટ્રેલિયા...દીકરા પાસે ગઈ છે આવશે એટલે તારી જોડે મુલાકાત કરાવીશ..\"\n\n\"જી જરૂર..મને મળવું ગમશે..\"\n\n\"હા ગમશે જ અરે એણે તો આ બધું કર્યું છે\"\n\n\"..શું..?\"\n\n\"મેં તારી વાત કરી તો કહે,'તમે એ છોકરાને મળતા રહેજો અને રિઝલ્ટ આવે તે વખતે આ વાત કરજો ખર્ચની અને હા એને ખોટું ન લાગે એ રીતે.. અને આપણે ઢંઢેરો નથી પીટવાનો\".\n\nરાહુલ મનોમન બોલી ઉઠ્યો..\"માં તે માં\"\n\nરાહુલ હવે ફુલટાઇમ વિદ્યાર્થી બની ગયો..ફેરિયો મટી ગયો એનું દુઃખ ખરું.",
      "duration": "2 mins",
      "category": "Inspirational"
    },
    {
      "id": 152,
      "title": "બોણી પ્રેમ અને ખૂદ્દારીની",
      "story_name": "બેટા, હમણા બોણી થશે અને બોણીના પૈસા આવે એટલે હું તારા માટે દૂધ લાવી આપુ. ખાલી ગલ્લાને ખંખોડતા ખંખોડતા, રડતા બેટાને શાંત રાખવાની કોશીષ કરતા એ વિધુર બાપ કરશને દીકરાને સાંત્વના આપતા કહ્યું. એ વિધુર બાપનો પુત્ર પ્રેમ અને મજબૂરી એની આંખમાં ઝળકતા હતા.\n\n હું ત્યાંથી પસાર થતો હતો અને મારા કાને આ શબ્દો પડ્યા. હું થંભી ગયો અને મને હાલે જરૂરિયાત ન હોવા છતાં તેની બોણી થાય એટલે શાક લેવા હું ઉભો રહી ગયો. મારો એક વણલખ્યો નિયમ રહ્યો છે કે જ્યાં સુધી બને ત્યાં સુધી ખરીદી હંમેશા ગરીબ હોય એવા કે જેનો ધંધો ઓછો ચાલતો હોય એવા લોકો પાસે થી જ કરવી.\n\nહું શાક લેવા ઉભો એટલે એની આંખોમાં એક ચમક આવી ગઇ. થોડીઘણી દેખાવ ખાતર રકઝક કરીને મેં પુછયું કે કેટલા થયા તો તેણે કહ્યં કે સાહેબ ૪૦ રૂપિયા. મેં એને ૫૦ની નોટ આપી એટલે એણે ગલ્લાને નોટ અડાળીને કહ્યં કે 'સાહેબ આ મારી આજની બોણી છે' અને તેના ખિસ્સામાં રહેલ એક માત્ર ૧૦ની નોટ પાછી આપવા હાથ લાંબો કર્યો.\n\nમેં કહ્યુ 'રહેવા દે, આ તારી આજની બોણી છે એટલે તું રાખી લે.'\n\n'ના સાહેબ, એમ ના થાય. તમે એક કામ કરો સાહેબ, આ ચાર જામફળ લઇ લ્યો તો હું એના ૧૦ રૂપિયા લગાવીશ.' મેં એ ચારેય જામફળ લઇ લીધા.\n\nઆ જ સુધી મને એ જામફળ જેવી મિઠાશ ક્યારેય ચાખવા નથી મળી.\n\n‘માનવ મુલ્યોની દુનિયા હોય અલગ,\n\nનોખી છે એની વાત\n\nપ્રેમ અને ખૂદ્દારી ક્યાં જોતી હોય છે,\n\nઅમીરી-ગરીબી કે જાત’",
      "duration": "2 mins",
      "category": "Inspirational"
    },
    {
      "id": 153,
      "title": "વેલેન્ટાઈન ડે",
      "story_name": "વૈશાખ આજે સવારથી જ થોડો ચિંતાતુર જણાતો હતો. ના, એવું કંઇ નો’તું કે તેના જીવનમાં પ્રેમની કમી હોય. સુપ્રિયા તેને ખુબ પ્રેમ કરતી હતી. તેઓના ફૂલ જેવા બે માસુમ બાળકો આદિત્ય અને આરાધ્યા પણ મમ્મી-પપ્પાને ખુબ પ્રેમ કરતા હતા. અરે વૈશાખ અને સુપ્રિયાના લગ્ન જ પ્રેમથી થયા હતા. આઈ મીન.. લવ મેરેજ...! વૈશાખ એક જાણીતા ન્યુઝ પેપરમાં કોલમ લખતો હતો. અલબત આ તેમનો શોખ હતો મૂળ તો તેનો ટ્રાવેલિંગનો બિઝનેસ હતો.\n\n         આજે વૈશાખ ચિંતાતુર જણાતો હતો તેનું કારણ પણ એ જ હતું, આ ન્યુઝ પેપરની કોલમ. આમ તો વૈશાખ નિર્ધારિત સમયથી એક કે બે દિવસ વહેલા જ મેટર સબમિટ કરી દેતો હતો પણ આ વખતે \"વેલેન્ટાઈન્સ ડે\" પર એક આર્ટિકલ લખવાનો હતો. મગજમાં પ્રેમ માટેના, પ્રેમીઓ માટેના જાત-જાતના વિચારો આવતા હતા. પણ કોઈ વિચારમાં એટલું પોટેન્શિયલ નો’તું દેખાતું કે જેના પર કંઇક નવી વસ્તુ વાચકોને પીરસી શકે.\n\n         વિચારોના વમળમાં અટવાયેલા વૈશાખે રોજીંદી ક્રિયાઓ પતાવી આજે ઓફિસે ચાલતા જવાનું વિચાર્યું. બહાર રાખેલા શુ રેક પરથી શુઝ લઇ વૈશાખે રોબોટિક રીતે જ શુઝ પહેર્યા અને તેના પગની સાથે-સાથે વિચારો એ પણ વેગ પકડ્યો.\n\n“શું પ્રેમ કોઈ છોકરા - છોકરી વચ્ચે જ થઇ શકે ?”\n\n“લગ્ન પછીનો પ્રેમ અને લગ્ન પહેલાના પ્રેમમાં શું ફર્ક હોય ?”\n\n“પ્રેમ અને આસક્તિમાં કંઇ તફાવત ખરો ?”\n\n“માતા-પિતાનો પોતાના સંતાનો માટે હોય છે તેને પણ પ્રેમ જ કહેવાય ને ?”\n\n“શું કોઈ શિક્ષક પોતાના વિદ્યાર્થીઓને નિ:સ્વાર્થ પ્રેમ કરી શકે ?”\n\n“શેઠ અને નોકર વચ્ચે પ્રેમનો સબંધ હોઈ શકે ?”\n\n“આપણા ઋષિમુનીઓએ પ્રેમની કોઈ પરિભાષા સમજાવેલી હશે ?”\n\n“શું આ જગતમાં શોધવાથી પ્રેમ મળે એવું છે ?”\n\n         આવા જાત-જાતના વિચારોમાં મગ્ન વૈશાખ, ઓફિસ તરફ ધીમા ડગલે આગળ વધી રહ્યો હતો. તેવામાં અચાનક એક “ધડામ...!!” અવાજે તેની વિચારશૃંખલા તોડી. કોઈ નવ યુવાન, નવી નકોર બાઈક સાથે કોર્નર પર ઉભા કરાયેલા વાઈ-ફાઈના ટાવર સાથે ઠોકાણો...!! આસ-પાસ લોકો ભેગા થઇ ગયા. એક-બે જણે માનવતા બતાવી અને પેલા યુવકને ઉભો કર્યો. બાકીના બધાએ આ તમાશાને કચકડામાં કેદ કરવા પોતપોતાના મોબાઈલમાં વિડીયો રેકોર્ડીંગ શરુ કર્યું.\n\n         વૈશાખ પણ લોકોની આ ભીડમાનો એક હતો. તે નવ યુવાનની દુર્દશા જોવા આગળ આવ્યો. વૈશાખે જોયું તો, આ તો તેના પાડોસી શર્મા અંકલનો નીતિન હતો. 3-4 લોકોએ ભેગા મળી નીતિન અને તેની નવી બાઈકને ઉભી કરી.\n\nવૈશાખે ખભ્ભો આપતા પૂછ્યું, “નીતિન, બેટા તને વાગ્યું તો નથી ને ?”\n\n“ના, અંકલ મને તો નથી કંઇ થયું પણ આ બાઈક નવે નવી હતી તેને બહુ વાગ્યું છે”\n\n“કંઇ વાંધો નહિ, બાઈક તો રીપેર થઇ જશે, ચાલ હું તને ઘેરે મૂકી જાઉં”\n\nએમ કહી વૈશાખ બાઈક લઈને નીતિનને તેની ઘેરે મુકવા ગયો.\n\n         નીતિનના ઘેરે પહોંચતા જ વૈશાખને યાદ આવ્યું કે “સારું થયું હું તને મુકવા પાછો આવ્યો, નહીતર મારે ઓફીસેથી છેક પાછુ આવવું પડેત. આજે હું ઓફીસની ચાવી તો ઘેરે જ ભૂલી ગયો હતો” વૈશાખ, નીતિનના ઘરની બાજુમાં જ રહેતો હતો. બાઈક પાર્ક કરી વૈશાખ તેના ઘેરે ઓફિસની ચાવી લેવા ગયો અને નીતિન તેમના ઘેરે ગયો. પણ આ શું ? વૈશાખ ઘરમાંથી ચાવી લઈને જેવો બહાર આવે છે કે તરત તેના કાને શર્માજીનો અવાજ પડે છે.\n\n“ગધેડા જેવા, એક બાઈક ચલાવતા નથી આવડતું ? નવે નવું બાઈક લઇ આપ્યું તેના 2 દિવસે ય નથી થયા અને ભાઈ સાહેબ ઠોકીને આવ્યા...!!”\n\nસરિતાબેન કંઇક કહેવા જાય ત્યાં જ શર્માજીએ તેને પણ જુડી નાખ્યા, “આ તારા જ લાડના કારણે થયું છે, દીકરાને બાઈક અપાવો, બાઈક અપાવો...!! લે અપાવ્યું ! કર્યું ને પરાક્રમ ?!”\n\n         વૈશાખ ઉંબરે જ અટકી ગયો. તેને સમજાતું ન હતું કે બે દિવસ પહેલા આ આખું ફેમીલી નીતિનના ટ્વેલ્થ સાયન્સના રીઝલ્ટથી કેટલું ખુશ હતું..! કેટલા વહાલથી, પ્રેમથી પોતાના લાડલાને નવું બાઈક લઇ આપ્યું. અને જયારે આજે એ બિચારાથી એક્સીડંટ થયો તો બધો જ પ્રેમ ઉડી ગયો...!!? “શું માં-બાપનો સંતાનો પ્રત્યેનો પ્રેમ એ સાચો પ્રેમ ના કહેવાય ?”\n\nફરી પાછુ વિચાર વલોણું વૈશાખના મગજમાં શરુ થયું.\n\n“લે, હજુ તમે ઓફિસે નથી ગયા ? જાવ જલ્દી, મોડું નથી થતું ?”\n\nપાછળથી સુપ્રિયાએ આવીને ટકોર કરી.\n\n“હા, હા.... જાઉં જ છું. આ તો ચાવી ભૂલી ગયો હતો એટલે”\n\n“અરે હાં, હું તો તમને પૂછવાનું જ ભૂલી ગઈ. આ બધી ચોપડીઓ કંઇ કામની ના હોય તો રદ્દીમાં આપી દઉં ?”\n\nવૈશાખે બધી જૂની, ફાટેલી ચોપડીઓ પર નજર કરી અને તેમાંથી એક ચોપડી હાથમાં લીધી અને કહ્યું, “આ એક બુક મારે કામની છે બીજી બધી આપી દેજે”\n\n         વૈશાખ કબીરજીની જૂની, જર્જરિત બુકના પાના ફેરવતા ફેરવતા ઓફીસ તરફ આગળ વધ્યો. અચાનક તેના પગ થંભી ગયા. કબીરજીની બુકનું એક વાક્ય વાંચતા જ જાણે તેને \"વેલેન્ટાઈન્સ ડે\" પરનો આખો આર્ટિકલ મળી ગયો. તે વાક્ય હતું. 'घड़ी चढ़े, घड़ी उतरे, वह तो प्रेम न होय,\n\nअघट प्रेम ही हृदय बसे, प्रेम कहिए सोय।' એટલે કે જે ચઢી જાય કે ઉતરી જાય તે સાચો પ્રેમ ન હોય, સાચો પ્રેમ તો અવધ-અઘટ હોય. જે ચઢે નહિ અને ઉતરે પણ નહિ, કોન્સ્ટંટ રહે.\n\nવાહ, આ જ સાચો પ્રેમ છે.\n\n“પણ જગતમાં શું આવો પ્રેમ ક્યાય હોઈ શકે ? આવો તો કોઈ માં-બાપને પણ સંતાનો પ્રેત્યે ના હોય અને કોઈ પ્રેમીને પણ પોતાની પ્રેમિકા પર ના હોય...!! તો શું આ બધો મોહ જ હશે ?”\n\nફરી પાછુ વૈશાખનું મગજ વિચારોના વમળમાં પરોવાયું..!! તેને ટી.વી. પર જોયેલી મહાભારત સીરીયલનો એક એપિસોડ યાદ આવ્યો.\n\nજેમાં ભગવાન કૃષ્ણ, ગુરુદ્રોણને યુદ્ધભૂમિમાં “તેનો પુત્ર અશ્વત્થામા મરાયો” ના ખબર આપે છે, ત્યારે ગુરુદ્રોણ પુત્રના વિયોગમાં ખુબ વિલાપ કરે છે.\n\nતેને સમજાવતા વાસુદેવ કહે છે, “ગુરુદેવ, આપનો અશ્વત્થામા પ્રત્યે પ્રેમ નહિ પણ મોહ છે.”\n\nગુરુદ્રોણ આશ્ચર્ય સાથે પૂછે છે, “વાસુદેવ, આ કેવી રીતે શક્ય છે ? શું દરેક પિતા પોતાના સંતાનને પ્રેમ નથી કરતા ?”\n\n“પ્રેમ અને મોહ વચ્ચે શું તફાવત છે એ ક્યારેય વિચાર્યું છે ?”\n\n“પ્રેમથી જ તો મોહનો જન્મ થાય છે ને વાસુદેવ !!”\n\n“ના, ખરા અર્થમાં જ્યાં પ્રેમ છે ત્યાં મોહનું અસ્તિત્વ જ નથી. પ્રેમનો જન્મ કરુણાથી થાય છે અને મોહનો જન્મ અહંકારથી.\n\nપ્રેમ કહે છે કે, “મારા પુત્રને ઈશ્વર સંસારના બધા સુખો આપશે” અને મોહ કહે છે કે, “હું મારા પુત્રને સંસારના બધા સુખો આપીશ”\n\nપ્રેમ કહે છે કે, “મને મારા પુત્ર પર ગર્વ થાય” અને મોહ કહે છે કે, “મારા પુત્રને મારા પર ગર્વ થાય”\n\nપ્રેમ મુક્તિ આપે છે અને મોહ બાંધે છે.\n\nપ્રેમ ધર્મ છે ગુરુદેવ અને મોહ અધર્મ...!!\n\nભગવાન શ્રી કૃષ્ણના શ્રીમુખે પ્રેમની ખરી વ્યાખ્યા સાંભળી ગુરુદ્રોણના મનનું સમાધાન થયું અને સાથે-સાથે કબીરજીની પ્રેમની આ વ્યાખ્યા સાથે સરખામણી કરીને વૈશાખનું મન પણ સમાધાનને પામ્યું.\n\n         મસ્તિષ્કનાં વમળો થોડા શાંત થયા અને વૈશાખ પોતાની ઓફિસે પહોંચી પોતાની ડાયરીમાં \"વેલેન્ટાઈન્સ ડે\" પર કોઈએ ક્યારેય ના વાંચ્યો હોય કે ના સાંભળ્યો હોય તેવો “સાચા પ્રેમ” પર એક આર્ટિકલ લખ્યો અને મનોમન જ પોતાના સંતાનોને પોતે હવેથી સાચો પ્રેમ કરશે તેવી ગાંઠ વાળી.",
      "duration": "5 mins",
      "category": "Inspirational"
    },
    {
      "id": 154,
      "title": "રોકી મારો યાર",
      "story_name": "એક દિવસની વાત છે. હુ ને મારા મમ્મી, પપ્પા અને મારો નાનો ભાઈ અમે અહીંયા અમારા ગામની નજીક મહાકાળીમાંનાં મંદિરે દર્શન કરવા ગયા હતા. ત્યારે મારા પપ્પાના ફોન ઉપર તેમના મિત્રનો ફોન આવ્યો. તેમણે કહ્યુ કે, 'તમારે કૂતરો લેવો છે ?' મારા પપ્પાએ મને કહ્યુ, 'મે કહ્યુ હા લેવો છે. તે ભાઈનું ઘર તો મહાકાળીમાંના મંદિર પાછળ હતુ. અમે ગાડી લઈને ત્યાં પહોંચ્યા ત્યારે તેમને અમને એક ગલુડિયુ આપ્યુ. મે તેનુ નામ વિચારીને રાખ્યુ હતું. મે તેનુ નામ રોકી રાખ્યુ. અમે રોકીને ઘરે લઈ જતા હતા ત્યારે તે અમારી સાથે લાડ કરે અમને ચાટે.\n\nઅમે ઘરે પહોંચીને તેના માટે સાંકળ લાવ્યા અને તેનાથી બાંધી દિધો. તેના બીજા દિવસે હુ મારા મિત્રો મહિપાલ ને રોહીત ને કૂતરો બતાવવા લાવ્યો. મારો પ્રિય કૂતરો રોકી તેમણે પણ મારા જેવી રીતે લાડ કરે.. તે એમ કરતા કરતા મોટો થયો.\n\nએક દિવસ મારા પપ્પા તેના માટે લાડવા લાવ્યા. તેને એક ખવડાવ્યો તે ખાઈને પુછડી હલાવા લાગ્યો. પછી ધીમે ધીમે અમને થયુ કે રોકી મોટો થયો છે તો તેને બાંધવો નથી. ખુલ્લો ફરવા દહીશું. તે ઘર કે આંગણું કોઈ દિ બગડે નહિ તેનું પણ ખાસ ધ્યાન રાખતો. રોકી મારો ભાઈ જેવો હતો. જ્યારે હું રોકી કહુ ત્યારે તે મારી પાસે પૂંછડી હલાવતો ને હલાવતો આવી જતો.\n\nએક દિવસ મારા પપ્પા તેને ગાડીમાં બેસાડીને ખેતરમા લઈ ગયા. પણ તેને ગાડીમાં ત્રણ વખત ઊલટી કરી હતી. પણ તેને મારા પપ્પા બોલ્યા ન હતા. મારો પ્રિય કૂતરો રોકી જયારે હુ સ્કૂલમા જઉં ત્યારે મારી સ્કૂલ ન આવે ત્યા સુધી મારી પાસે રહે. એક દિવસ બધા કૂતરા મને ભાઉ ભાઉ કરીને કરડવા આવ્યા પણ મારો કૂતરો રોકી તેને મને બચાવી લીધો.\n\nઆમ કરીને રોકી ખૂબ મોટો થઈ ગયો. રાત્રે રોકી જાગે અને રખેવાળી કરે. દિવસે સૂઈ જાય. એક દિવસ રોકી બીમાર પડ્યો. તે ભૂલથી પ્લાસ્ટીકની કોથળી ખાઈને ઊલટી કરતો હતો ત્યારે મારા દાદા તેને બોલ્યા.\"આવુ ખાઈને કેમ ઊલટી કરે છે, દૂધને ખીચડી ખા ને.. ત્યારે રોકી મારા ઘરની પાસે બેઠો. મારા દાદા કોથળો પાથરીને બોલ્યા. રોકી... રોકી.......પણ રોકી આવયો નહી. રોકી રાત્રે કયાક જતો રહ્યો. અત્યારે મહિનો થવા આવ્યો. પણ રોકી આવ્યો નથી.\n\nતે લાગણી વાળો હતો. આપના વડીલો કૈક બોલેને આપણને ખોટું લાગે તેમ આ રોકીને પણ ખોટું બહુ લાગતું. આથી મારા દાદા તેને બોલ્યા તેનું ખોટું લાગ્યું એટલે અથવા તો આખી જિંદગી અમે તેની સેવા કરી માણસની જેમ સાચવ્યો એટલે તે બીમાર થઈ ગયો હશે એટલે અમને તેની સેવાની ને બીમારીની બહુ તકલીફ ન પડે એટલે તે જતો રહ્યો હશે અથવા તો મરવાની ઘડી તેને દેખાઈ હશે અને અમે તેનો આઘાત ના સહન કરી શકીએ અને દુઃખી થઈએ તેવું વિચારીને તે જતો રહ્યો હશે. આવા તેના માટે સારા વિચારોવાળા કારણો અમારા પરિવારના લોકો માનીને તેને બહુ વખાણે છે.\n\nઅમે બધે ફરી વર્યા પણ તે ક્યાંય મળ્યો નહીં. તેને આની પેહલા પણ ઘરનું કોઈ બોલ્યું હોય તો જતો રહેતો પણ તે આજુબાજુમાં પડોશમાં હોય એટલે અમે મનાવીને લઇ આવતા અથવા તે જાતેજ રીસ ઉતરે એટલે આવી જતો. મને અને મારા પરિવારને મારો કૂતરો રોકી ખૂબ જ વહાલો હતો અને યાદ આવે છે અમે ઘણી માનતાઓ રાખી છે કે તે ભલે ગમે તેવા હાલમાં હોય પણ મળે. તે અમને મરેલો મળે તો પણ સ્વીકારવા તૈયાર છીએ. પણ રોકી આવ્યોજ નહી. તમેય પ્રાથના કરજો મળી જાય.",
      "duration": "3 mins",
      "category": "Inspirational"
    },
    {
      "id": 155,
      "title": "ચાહત",
      "story_name": "બાપુ તો કહી ગયા કે કિરતારમાં અખૂટ ચાહત કાયમ રાખજે તો તને એ જીવનમાં ચોક્કસ રાહત આપશે. હવે એ ક્યાં જોવા આવવાના છે કે, મારી હાલત એવી છે કે આજે બે-ચાર પ્રવાસીઓ મળી જાય તો આજનું જમવાનું મળશે. માથે હાથ દઇને મંદિરના એક થાંભલે ટેકો દઇને વિચારમાં બેઠેલા રાજારામને પાછળથી સંત્રીએ ખભો હલાવીને કહ્યું,\n\n“દિવાનસાહેબ બોલાવે છે.”\n\n“શું કામ પડ્યું હશે ?”\n\nમંદિરથી રાજમહેલના રસ્તે રાજારામ નારાજ મનથી ભગવાન સાથે વાત કરતો રહ્યો. બાપુએ માત્ર સંસ્કાર અને વ્યવસાય બન્ને વારસામાં આપ્યા.  મારા હાથમાં હુન્નર તે જાતજાતની કારીગીરી હસ્તગત થઈ. ચોખાના દાણા ઉપર મંત્ર લખવા, નાળિયેરની કાચલી પર ઇશ્વરની રચના, તૈલચિત્રો બનાવવાં વગેરે. પણ આર્થિક તંગી તો તેં કાયમી આપી કિરતાર.  ગામલોકો હંમેશાં મ્હેણાં મારે કે, \n\n“આ જેટલા ચોખાના દાણા ચિતરે છે એટલા ખાવા મળે છે ?”\n\nપણ બાપુએ કીધેલું, \n\n“ક્યારેય શ્રધ્ધા ડગાવતો નહીં. એ બધું સાંભળેજ છે.”\n\nલોકો કહે કે,\n\n“એણે શું આપી દીધું તને ? બહુ મોટી ભુલ કરે છે. કોઈ બીજો ધંધો કે કામ શરુ કર.”\n\nપણ મેં બાપુના શબ્દો પકડી રાખ્યા. એ મારી ભૂલ ? કિરતાર, મેં તને ચાહ્યો એ જ ને ? મેં તારાં પારખાં ન કરતાં તને બંધ આંખે ચાહ્યો એ ભુલ ? મેં અખુટ વિશ્વાસ તારામાં મુક્યો એ ભુલ ? હવે તું આમ મંદિરમાં બેઠો બેઠો શું જુએ છે ? જો આ રાજાએ કહેણ મોકલ્યું છે. ન જાણે શું હુકમ હશે ! તારા ભરોસે રહું છું એ વિશ્વાસ તૂટે નહીં એ તારી જવાબદારી છે હોં !\n\n\n\nરાજમહેલમાં કેટલાય તર્ક-વિતર્કસાથે રાજારામ રાજા સમક્ષ ઊભો હતો. \n\n“પ્રણામ મહારાજ.”\n\n“રાજારામ, આ વિદેશી મહેમાન છે. એણે આ મહેલમાં મુકેલાં છે એ બધાં તૈલચિત્રોમાં તારી કલા જોઈ. એ બહુ પ્રભાવિત થઈ ગયા છે. એ કહે છે કે વિદેશમાં ચોખાના દાણા પર લખનારા, આવાં તૈલચિત્રો બનાવનારા કલાકારોની બહુ માંગ છે. એ તને પોતાની સાથે લઈ જવા માંગે છે. તારા જેવા કલાકારને ત્યાં વધુ મહેનતાણું મળશે. તારું નસીબ ચમકી જશે.\n\nબે વર્ષ પછી મંદિરની ચોખટ પર માથું મુકીને ગળગળો રાજારામ સ્વગત ...\n\n'તને ચાહવાની મેં જરા પણ ભુલ નથી કરી. તેં ખોબોભર ચોખાને બદલે દરિયોભર સુખ આપ્યું.'\n\n",
      "duration": "2 mins",
      "category": "Inspirational"
    },
    {
      "id": 156,
      "title": "અનામિકા",
      "story_name": "'ડુંગરો તો દુરથી જ રળિયામણા પાસે જઈ જુઓ તો ફક્ત પત્થર... નિર્જિવ, નિસ્તેજ અને નિષ્પ્રાણ.' પલાશ બોલ્યો.\n\n'હા, તે નિષ્પ્રાણ છે, નિસ્તેજ પણ છે. પણ એજ નિષ્પ્રાણ ડુંગરોમાં અદ્ભુત ચેતનતા વસેછે, પ્રાણ તો તેના પ્રત્યેક ઢાળે હિલોળા લે છે. જોતો તેના પ્રત્યેક પથ પર વીંટળાઈને ઉગી નીકળેલી એ નાની -નાની ઝાડી, એ ઝાડીમાં ચારો ચારતા, ચરતા મૂંગા અં... ના કદાચ અભાષ્ય ભાષા બોલનારા પ્રાણીઓ, અને એજ ઝાંખરાની વચે ક્યાંક સતત તડકી છાયડીની રમત રમતી પેલી કાળી-ભૂરી, નાની-મોટી વાદળીઓ એ બધાજ તેને જીવંત બનાવે છે. અને એટલેજ કદાચ પ્રકૃતિ અહી મનભરીને મહેકી ઉઠે છે, પવનની સાથે મદમસ્ત બનીને લહેરી ઉઠે છે. હા તેની પાસે પત્થરો છે, પણ માટીયે છેજ. અને એજ પત્થર અને માટીનો ઉપયોગ આ નાના મકાનો બનાવા માટે થાયછે. એજ મકાન જે ઘર છે, કોઈનું સપનાનું, પોતાનું. અને એટલેજ જે જીવંતતા આ ડુંગરોએ કે આ પત્થરોમાં છે ને તે તારા શહેરની કોન્ક્રીટની હરિયાળીમાં નથી પલાશ.'\n\nઅનામિકા એ પલાશની આંખોમાં જોયું અને ફરી બોલી 'આમપણ એ શહેર હવે મારા માટે નથી, એ જગ્યા સાથે હવે મારો સંબંધ ક્યારનોય તુટીને વેરવિખેર થઈ ગયો છે. અને....'\n\n'અને.. અને શું પ્રાશાં ? જે પ્રકૃતિની ,જે જીવંતતાની તું વાત કરેછે તે બધાને નથી દેખાતી. બધાને તો ત્યાં માત્ર પત્થરજ દેખાયછે અને એવા પત્થરો વચ્ચે જીવવા કરતા તો મોત વધુ સારું.' ખિન્નતા સાથે પલાશ બોલ્યો.\n\nપણ એ ના ભૂલીશ પલાશ કે -એ પત્થરજ છે જેની આપણે એક આસ્થા સાથે પૂજા કરીએ છીએ,એ પત્થરજ છે જેની દીવાલ આપણને સુરક્ષા આપેછે, અને એ પત્થરજ છે જેને હવાની લહેરખીથી કાગળને બચાવવા ભારણ તરીકે વાપરીએ છીએ. કારણકે આ પત્થર જે ભારણ, જે સુંદરતા, સુરક્ષા આપેછેને તે કદાચ બીજી કોઈ જીવંત વસ્તુના જ આપી શકે. અનામિકાએ કહ્યું.' અને એક પલ માટે બંને વચ્ચે શાંતિ છવાઈ ગઈ.\n\nઅચાનક જ પલાશનું મન વધારે ખિન્નતા અને અપરાધની લાગણીથી ભરાઈ ગયું. વાતતો સચીજ કહીને પ્રાશાએ ઉર્ફ અનામિકાએ જે તેને શહેરની ધબકતી જીવંતતા ના આપી શકી તે બધુજ તેને આ નિર્જીવ પહાડોએ આપ્યું છે. બધુજ પ્રેમ, વાત્સલ્ય, પ્રેરણા, સન્માન, અને જીવન પર્યંતનાં સંબંધો. \n\n એ સંબંધો કે જેના માટે તે જીવનપર્યંત તલસી હતી, તડપી હતી, ઘવાઈ હતી, વિખરાઈ હતી. તેજ સંબંધોની હુંફ તેને આ પહાડો પાસેથી મળી હતી, અહી વસતા લોકો પાસેથી તેને તે હુંફ અને પ્રેમ મળ્યા હતા જેની તે હકદાર હતી પણ મેળવી શકી નહોતી. જે સંબંધની પેરવી કરવા માટે આજે તે અહી આવ્યો હતો તેને તો તે વર્ષો પહેલા ઠુકરાવી ચુકી હતી. અને કદાચ એ સંબંધોમાં વાગેલી ઠેસજ તેને આ નિર્જનતા પાસે લાવી હતી અને પછી અનેરા સંબંધોમાં વણાઈ ગઈ હતી. અહી કહેવા માટે તો તેનો સંબંધ કોઈની પણ સાથે લોહીનો નહોતો, પણ શું સંબંધ સાચવવા માટે લોહીનો હોવો જરૂરી છે ? જો એવું હોય તો તે કદાચ દુનિયાની સૌથી અનલકી છોકરી સાબિત થાય. કારણકે કોણ તેના પોતાના હતા અને કોણ પારકા તે તો તેને ખબરજ નથી પડી આજદિન સુધી નહિ.\n\nબાળપણથી લઈને કોલેજ સુધી તે એક ભ્રમમાં જીવતી હતી. પણ જીવન એક ભ્રમ નહિ પણ હકીકત છે. તેનો સ્વીકાર કરતા તેને ઘણો સમય લાગ્યો... ઘણો બધો...  બસ.. અચાનક વિચારોને ખંખેરીને પલાશની સામે જોઈ તે બોલી,“હું એ બધાને બહુ પાછળ છોડી ચુકી છું. હવે કઈ જ યાદ નથી કરવું મારે”. તું ....તું.... અહીંથી બને તેટલો વહેલો નીકળીજા. કારણકે પહાડોની હાડમારીવાળી જિંદગીમાં તું જીવી શકીશ નહિ. તું તો આમ પણ આરામ પસંદ છેને. અનામિકાએ પલાશની સામે જોઇને વ્યંગ સાથે કહ્યું.\n\nકારણકે,.....કારણકે પલાશે વચ્ચે રોકતા કહ્યું, કારણકે તું શું એમ કહેવા માંગે છે કે, “હું પલાશ શરદ મહેતા” આ ડુંગરામાં આમજ ઓચિંતો બધા અજાણ્યાલોકો વચ્ચે, અજાણ્યા પ્રદેશમાં આવી ચડ્યો હોઈશ ? તો તું ખોટી છે. હા આ પ્રદેશ અજાણ્યો છે, પણ તું તો નહીને. તું તો મારી મદદ કરીશને, આફ્ટર ઓલ વી આર ફ્રેન્ડસ, એન્ડ આઈ થીંક મોર ધેન ધેટ. એમ આઈ રાઈટ ?\n\nનો. યસ વી આર ફ્રેન્ડસ. બટ ધેર ઇસ નોટ મોર રીલેશનશીપ બીટવીન યુ એન્ડ મી. અત્યારે હું બદલાઈ ચુકી છું, મારું અસ્તિત્વ બદલાઈ ચુક્યું છે, મારી ઓળખ બદલાઈ છે, હું એ પ્રાશા નથી જે ન્યુયોર્કથી આવીને લેટનાઈટ પાર્ટીસ કરતી હતી, કે જે વૈભવી બંગલામાં સતત પોતાનું એક અસ્તિત્વ શોધતી હતી. હવે હું એક અલગ દુનિયામાં છુ, એ દુનિયા જે મારી છે; મારી પોતાની. અહી બધુજ છે જે એ વૈભવોમાં નહોતું શાંતિ, પ્રેમ, દયા, કરુણા અને પોતીકાપણું એ બધુંજ જે એ વૈભવી શહેરી જીવનમાં નહોતું પ્રાશાબોલી. ફરી એ જ શાંતિ અને નીરવતા એ બંને વચ્ચે ફેલાઈ રહી. અહી તે બંને એકબીજાને જાણતા તો હતા છતાં અજાણ હતા.\n\nતો તું નક્કી કરીને આવ્યો છે કે તારે અહી રહેવું છે. વિચારી લે જે અહી તને શહેરનો એક પણ વૈભવ નહિ મળે, રહી શકીશ ? પ્રાશાં બોલી. અને મને લાગે છે કે તું અહી બે દિવસ પણ નહિ રહી શકે. આટલું બોલીને પ્રાશા પલાશ તરફ મર્માળુ હસી. આ હાસ્યમાં પણ ક્યાંક છુપાયેલા દર્દને પલાશ પારખી ગયો. આખરે ક્યારેક એ હાસ્યના અવિરત પડઘા, એ ખીલતું હાસ્યજ તો તેની જીંદગી હતું. પાગલ હતો તે આ હાસ્ય પાછળ. પણ....પણ હવે બધુજ ખતમ થઇ ગયું હતું. બધુંજ શું સાચેજ ? શું સાચેજ પ્રાશા તેને તેના તે ભૂતકાળના...ના આ ના થઇ શકે. પલાશ બસ વિચારતો જ રહ્યો.\n\n",
      "duration": "4 mins",
      "category": "Inspirational"
    },
    {
      "id": 157,
      "title": "Destiny અશક્ય શબ્દમાં જ શક્ય-૧",
      "story_name": "“૨ કટિંગ આપજે ભાઈ” વૈભવએ ઓર્ડર આપતા કહ્યું.\n\n“શું ભાઈ કેમ આજે આટલો ખુશ-ખુશ લાગે છે ? કઈ થયું છે. ?” વૈભવએ અંદર-અંદર ખુશ થઈ રહેલા અને પોતાની બાઇકની સામે જોઈને આનંદ લઈ રહેલા પાર્થને જોઈને પૂછ્યું.\n\n“કઈ નહીં ભાઈ, આજ તો મને આ બાઇક પર અભિમાન થઈ આવ્યું છે” પાર્થએ કહ્યું.\n\n“ઓહો,પાછું શું કર્યું આજે આ બાઇકએ. . ?” વૈભવએ પૂછ્યું.\n\n“સાંભળ મજા આવશે. તો થયું એવું કે. . . હું દરરોજની જેમ બપોરે આપણાં પેલા હાઇવે પર આંખમાં ચશ્મા,નવા નિયમ મુજબ માથા પર હેલ્મેટ,અને કાનમાં એયરફોન સાથે ઘર તરફ લગભગ ૫૦ની સ્પીડ પર આવી રહ્યો હતો. એટલામાં પાછળથી કોઈ ગાડીના હોર્નનો મને અવાજ આવ્યો. પેલા મને એવું લાગ્યું કે હું રસ્તાની વચ્ચે છું એટલે બાઇકને થોડી બાજુ પર કરી અને એટલે એક સુંદર અને જબરદસ્ત પીળારંગની સ્પોર્ટગાડી મારાથી આગળ થઈ ગઈ. થોડીવાર થઈ મને ખબર ના રહી,ક્યારે હું એ પીળારંગની સ્પોર્ટગાડીથી આગળ થઈ ગયો. આ વખતે ફરી એને મને હોર્ન વગાળવાનું શરૂ કર્યું,આ વખતે પણ બાઇક બાજુ પર કરી અને પ્રેમથી સાઇડ આપી દીધી. હવે આ વખતે એ પીળારંગની ગાડીએ મારી પાસેથી જોરદાર કટ માર્યો,તેને મારેલા અચાનક કટ અને તેની સ્પીડ પણ એટલી જોરદાર હતી કે મારી બાઇક પડતાં-પડતાં રહી ગઈ. આ રીતે કટ માર્યા પછી પેલી ગાડીવાળીએ ગાડીનો કાચ નીચો કર્યો અને ઊંધો અંગુઠો બતાવ્યો” પાર્થ બોલી રહ્યો હતો.\n\n“ઓહ એટલે તે પીળારંગની ગાડીવાળી હતી,અને એને તારી મશ્કરી કરી એવું. ?” વૈભવએ હસતાં-હસતાં કહ્યું\n\n“ભાઈ સાંભળ વાત હવે શરૂ થાય છે. જેવુ એને આવું કર્યું એટલે આપણી અંદર રહેલો સિંઘમ ફિલ્મનો જઇકાંત શિકરે જાગી ગયો. પછી શું હતું કોઈ પણ જાતની પૂર્વ-સૂચના વિના રેસ-૪ ની શરૂવાત થઈ. ભાઈ આમ તો આવી રોડ પરની અચાનક શરૂ થવાવાળી ઘણી રેસોમાં આપણે ભાગ લીધો હશે. ક્યારેક કોઈ બાઇકવાળા સાથે,તો ક્યારેક સ્કૂટી વાળી સાથે,ઘણીવખત તો એસટીની બસો સાથે પણ આપણી આવી અચાનક શરૂ થનારી અને ઇગોને સંતોષવા વાળી રોડ રેસ થતી જ હોય છે. પણ આ વખતે સવાલ ઉંધા બતાવેલા અંગૂઠાનો હતો. પછી. . . ” પાર્થ બોલતા-બોલતા અટકી ગયો.\n\n“પછી,પછી શું થયું ” પેલા ચા વાળા ભાઈ ચા આપતા-આપતા ઉત્સુકતાની સાથે પૂછી બેઠા.\n\n“પછી શું હતું ભાઈએ જે બાઇકને લીવર દીધું છે,બોસ તમે માનશો નહીં આટલી ઝડપથી બાઇક તો,મારી જિંદગીમાં નથી ચલાવી. થોડીવાર થાય તો હું આગળ અને થોડીવાર થાય તો એ આગળ. જ્યારે એ આગળ થાય ત્યારે મને ફરી પેલો ઊંધો અંગુઠો યાદ આવે અને ભાઈના પગ ધડા-ધડ ગેર પાડવા માંડે. એક સમય એવો આવ્યો કે બને જણા સાથે-સાથે હતા. તેની પાસે ગાડી હોવાને લીધે તેનું જીતવું લગભગ નિશ્ચિત જેવુ થઈ ગયું હતું. પરંતુ ત્યારે રસ્તાની વચ્ચે ઊતરે છે. . . “બિલાડી”. બસ આ બિલાડી આપણાં માટે જીતની ખુશી લઈને આવી હતી. પેલીએ બિલાડીને જોઈને ગાડીને બ્રેકમારી અને તેને બ્રેક મારતા જોઈને આપણે બાઇકને લીવર આપ્યું. જ્યારે મને એવું લાગ્યું કે હું જીતી જ ચૂક્યો છું ત્યારે ભાઈએ હેલ્મેટ કાઢ્યું અને પાછળ ફરીને એક જોરદાર વિનર જેવો લૂક આપ્યો અને ત્યારે એક અદભૂત સંતોષ મનને થયો. ખરેખર આજે આ બાઇકના હોત તો આપણી હાર નિશ્ચિત હતી” પાર્થએ બાઇક પર હાથ ફેરવતા કહ્યું.\n\n“વાહ મજા પડી ગઈ એટલે તમે પેલી પીળારંગની ગાડીવાળીને હરાવી દીધી એમને” ચા વાળા ભાઈએ કહ્યું.\n\n“હોય કઈ,હરાવી જ પડેને. સવાલ જઇકાંત શિકરેના ઇગોનો હતો” વૈભવએ ફરી મસ્તી કરતાં-કરતાં કહ્યું.\n\n“ચલ ભાઈ ૯ વાગે છે આમ પણ મોડુ થઈ ગયું છે,મમ્મી ઘરે રાહ જોતી હશે. આજે તો મલ્હાર પાસેથી મસ્ત વાર્તા સાંભળવાની છે” પાર્થએ કહ્યું.\n\n“ભાઈ મને એક વાત કેજે તું રોજ તારા દાદા પાસેથી વાર્તાઑ સાંભળે છે,અને જેટલા હું તારા દાદાને ઓળખું છું એ મસ્ત મોજીલા માણસ છે. એમની વધુ પડતી વાર્તાઑ તારું સિંગલ જીવન દૂર કરવાની જ હશે. તું રોજ એમની પાસેથી આટલી લવ સ્ટોરી સાંભળે છે તો તારા જીવનમાં લવની એન્ટ્રી કેમ નથી થઈ હજુ . ?” વૈભવએ પાર્થની મસ્તી કરતાં કહ્યું.\n\n“આવશે ભાઈ આપણો પણ સમય આવશે. ચલ દાદા ઊંઘે પહેલા હું ઘરે જાઉં છું. આજે તો એમની જ લવ સ્ટોરી સાંભળવાની છે”પાર્થએ ઉત્સુક થતાં કહ્યું.\n\n“અરે વાહ,આ વાર્તા તો જોરદાર હશે ભાઈ” વૈભવએ કહ્યું.\n\n“હાં ભાઈ એટલે જ હું પણ બહુ ઉત્સુક છું” પાર્થએ કહ્યું.\n\n***\n\nએક સમયે હીરાના મશહૂર વ્યાપારી અને અદભૂત ઝવેરી એવા મલ્હાર ઝવેરીનો એકનો એક પોત્ર એટલે પાર્થ ઝવેરી. પાર્થ હાલ ૧૨માંની પરીક્ષા આપી અને વેકેશનનો આનંદ લઈ રહ્યો હતો. દાદા પોત્રના સબંધની તો વાત જ નિરાલી હોય છે. એક જીવનની મુખત્વે બધી પરીક્ષામાથી નીકળી ચૂક્યા હોય છે. જ્યારે એક આ અજાણી દુનિયામાં પોતાની સફરની શરૂવાત કરી રહ્યું હોય છે. દાદાએ પોત્રને માત્ર એના પપ્પાના મારથી બચાવે છે એટલું નહીં. ઘણી વખત જીવનની સાચી દિશા બતાવવાનું કામ પણ દાદાનો અનુભવ અને તેમના વિચારો કરે છે. સાથે-સાથે દાદા માટે પણ પોત્રો ઘણું બધુ મહત્વ ધરાવે છે. મારા મતે દાદાને પોત્રો એટલા માટે વધુ ગમે છે,કારણકે જ્યારે તેના પોતાના સંતાન આ દુનિયામાં આવે છે. ત્યારે તેઓ કુટુંબ,ઘર અને સમાજની જવાબદારીઑમાં એટલા વ્યસત હોય છે. એમને ખબર જ નથી રહતી,ક્યારે એમના સંતાનો મોટા થઈ ગયા. કહેવાય છે કે સૌથી અદભૂત અને મજાનો કોઈ સબંધ હોય તો,તે છે દાદા અને પોત્રાનો સબંધ. આવો જ અદભૂત સબંધ હતો મલ્હાર અને પાર્થનો.\n\nહીરાના વ્યાપારમાં ધૂમ મચાવી ચૂકેલા મલ્હાર ઝવેરી હાલ ખાટલીની ખાટ ગણી રહ્યા હતા. મલ્હાર માત્ર સુરતમાં જ નહીં,પરંતુ સમગ્ર ગુજરાત અને ગુજરાતની બારે પણ માત્ર પોતાના કામથી પ્રખ્યાત હતા. મલ્હારએ આખા હીરાના વ્યાપારમાં એવી છાપ ઊભી કરી હતી કે હીરાના બોકસ પર MM નો લોગો જોઈને માણસો માલ લેવા માટે પડા-પડી કરતાં. પણ સમય જતાં મલ્હાર યુવાન છે, માથી યુવાન હતો થઈ ગયો. હવે MM મર્ચંડ પેલા જેટલી પ્રખ્યાત પણ નહતી રહી અને મલ્હાર ઝવેરીની નિવૃતિ પછી તો જાણે લોકોનો વિશ્વાસ MM મર્ચંડ પર અડથો થઈ ગયો હતો. મલ્હાર હાલ નિવૃત જીવન જીવી રહ્યા હતા,તેમનો છોકરો અને પાર્થના પપ્પા એટલે કે અજય ઝવેરી MM મર્ચંડને નવી-નવી ઉચાયો પર લઈ જવાનો પ્રયત્ન કરી રહ્યા હતા.\n\n ***\n\n“મમ્મી દાદા ક્યાં છે. ? ” પાર્થએ ઘરમાં પ્રવેશતાની સાથે જ દાદાના નામની બૂમ પાડી.\n\n“તારા દાદા ઉપર અગાશી પર છે” મલ્હારની મમ્મીએ કહ્યું.\n\n“ઓહો તો ભાઈબંધ અહી છે. કેમ ભાઈબંધ આજે આમ અગાશીમાં ચાંદને જોઈ રહ્યા છો. લાગે છે દાદીની યાદ આવી રહી છે. . ? ” પાર્થએ મલ્હારની મજાક કરતાં કહ્યું.\n\n“આવો આવો મારા સિંગલ રાજા આવો” મલ્હારએ પણ પાર્થની મજાક કરતાં કહ્યું.\n\n“બસને દાદા,હજાર વખત તમને ના પાડી છે. આ સિંગલનું મેણું ના મારશો,આપણો પણ દાયકો આવશે,આપણી પણ કોઈ દિવસ ગર્લ-ફ્રેન્ડ હશે. ત્યારે તમે પણ કહેશો કે તારી દાદી કરતાં પણ જોરદાર ગોતી છે તે. ” પાર્થએ કહ્યું.\n\n“બેટા તારા દાદાએ પ્રેમ લગ્ન કર્યા,તારા પપ્પાએ પણ પ્રેમ લગ્ન કર્યા. પરંતુ મને લાગે છે આ ઝવેરી પરિવારની પરંપરાને તું તોડીશ. અને હાં બકા,તારી દાદી જેવી તો મળવી અશકય છે” મલ્હારએ કહ્યું.\n\n“ભાઈબંધ તમે જ કહો છો ને, ‘અશક્ય’ શબ્દમાં જ ‘ શક્ય ’ રહેલું છે. એટલે જે દિવસે તમે આ સિંગલ રાજાની રાણીને જોશો ત્યારે કઈ જ નહીં બોલી શકો. અને હાં મને એક વાત યાદ આવી,તમે મને કહ્યું હતું કે મારા આ બર્થડે પર તમે મને તમારી અને દાદીની લવ સ્ટોરી કહેશો” પાર્થએ કહ્યું.\n\n“હાં,મને યાદ છે” મલ્હારએ ઉધરસ ખાતા-ખાતા કહ્યું.\n\n“તો ભાઈબંધ,મારો જન્મદિવસ ગયો એને એક અઠવાડિયું થયું. તમે હજુ સુધી વાર્તા નથી કરી” પાર્થએ ઉદાસ થતાં-થતાં કહ્યું.\n\n“એટલે નક્કી તારે એ વાર્તા સાંભળવી જ છે. ? હાં અમારી લવ સ્ટોરી છે થોડી ફિલ્મી,પણ આ તો અમારા જૂના સમયની લવ સ્ટોરી છે. જેમાં ના તો ફેસબુક હતું કે ના તો વોટસ-એપ હતું,અને સૌથી મહત્વનું ત્યારે તો ફોન જ નહતા. તને ખબર છે ટીવી પણ આખા ગામમાં એક જ હોતું અને એ પણ બ્લેક એન્ડ વ્હાઇટ. કોઈ છોકરી સાથે વાત કરતાં ગામનું કોઈ જોઈ જાય તો પણ આવી બન્યું સમજવાનું. ” મલ્હારએ પોતાના સમયમાં ખોવાતા-ખોવાતા કહ્યું.\n\n“ભલે કઈ પણ હોય મારે આ વાર્તા સાંભળવી જ છે. તમે બહુ દાદીના વખાણ કરો છે,તારી દાદી આવી હતી,તારી દાદી આવી હતી. મને પણ ખબર પડે કે તમે અને દાદી કઈ રીતે મળ્યા,કઈ રીતે આ લવ સ્ટોરીની શરૂવાત થાય. અત્યારે તો વ્યકતી ને વ્યકતીથી વાત કરવાના ઘણા બધા માધ્યમો છે. સંદેશા વ્યવહાર બહુ જ સરળ છે. પરંતુ તમારા સમયે તો પત્ર વ્યવહાર હતો,કમ્યુનિકેશન માટે બહુ જ મર્યાદિત વસ્તુઓ હતી,છતાં તમે અને દાદી એકબીજાના પ્રેમમાં પડ્યા,અને આગળ જતાં લગ્નગ્રંથિમાં જોડાયા. આવી અલગ અને જૂના સમયની લવસ્ટોરી સાંભળવાની મજા જ કઇંક અલગ હોય. હવે આજે તો કોઈ પણ ભોગે વાર્તા સાંભળવી જ છે”પાર્થએ જીદની સાથે કહ્યું.\n\n“એટલે સિંગલ રાજા આજે જીદે ચડ્યા છે” મલ્હારએ ફરી પાર્થની મજાક કરતાં કહ્યું.\n\n“દાદા મજાક ના કરો મને સાચે વાર્તા સાંભળવાની ઉત્સુકતા છે. તમે આની પહેલા પણ પપ્પા અને મમ્મીની લવ સ્ટોરી કહી હતી એમાં પણ મજા આવી હતી ” પાર્થએ કહ્યું.\n\n“સારું ચલ તને વાર્તા કહું. પણ મારી એક શરત છે” મલ્હારએ કહ્યું.\n\n“વાર્તામાં શેની શરત. . ? ” પાર્થએ આશ્ચર્યની સાથે પૂછ્યું.\n\n“શરત એવી છે કે વાર્તા કહેતા-કહેતા મને ઊંઘ આવવા લાગી,તો આગળની વાર્તા હું કાલે કહીશ. પછી તું જીદ નહીં કરે કે આગળની વાર્તા હમણાં ને હમણાં કહો. બોલ મંજૂર છે તો જ વાર્તા કહું. . ? ” મલ્હારએ શરત મુક્તા કહ્યું.\n\n“મંજૂર છે,તમે વાર્તા ચાલુ તો કરો” પાર્થએ ઉત્સુકતાની સાથે કહ્યું.\n\n“સારું સાંભળ,તો વાર્તા એમ છે કે,ફલાણા ગામમાં એક હતો ગરીબ બ્રહ્માણ. . . ” આટલું કહી અને મલ્હાર પાર્થની સામે જોવા લાગ્યો.\n\n“દાદા મહેરબાની,મજાક ના કરો. સાચે હું આ વાર્તા સાંભળવા માટે બહુ ઉત્સુક છું” પાર્થ આજીજી ના ભાવે બોલ્યો.\n\n“સારું સારું,રડીશ નહીં કહું છું. સાંભળ” આટલું બોલી મલ્હારએ હસતાં-હસતાં વાર્તાની શરૂવાત કરી.\n\n***\n\nતો વાત એમ છે કે અમે પહેલા મુંબઈમાં રહેતા હતા. ત્યારે આટલા સાધનો,આટલી સુવિધા,આ મોબાઇલ આવું બધુ નહતું. સંદેશો હોય કે વ્યકતી એક જ્ગ્યા પરથી બીજી જગ્યા પર પોહચવા માટે લોકોને દિવસો ના દિવસો લાગી જતાં. અમારી પરિસ્થિતી પહેલાથી થોડી નબળી હતી,પરંતુ સપના નબળા નહતા. પહેલી કહેવત છે ને કે “જમીન પર સૂવું અને સાકડ શું કામ ભોગવવી”. જો સપના જ જોવા છે તો ઊચા જોવાના,નીચા સપના જોઈને પણ શું મતલબ છે. જે સમયે મારા મિત્રો સાઇકલના સપના જોતાં ત્યારે હું એમ્બેસેડર કઈ રીતે ચલાવીશ એની પ્રેક્ટિસ કરતો. સપના મારા ઘણા હતા પણ ખીચામાં પૈસા બહુ જ થોડા.\n\nદિવસ-રાત એક જ ધૂણી લાગેલી હતી કે પૈસા કઈ રીતે કમાઉ. મારા બાપા,એતો જીવ્યા ત્યાં સુધી મજૂરી કરી. તેમણે મને પણ ઘણી વખત કહ્યું કે બેટા આવી જા મારી સાથે. તું તો ભણેલો છે,તને તો આમરા બધા પર ખાલી ધ્યાન રાખવાની નોકરી મળી જશે. મારા બાપાએ આખી જિંદગી એક જ જગ્યા પર કામ કર્યું. હું ભણતો ત્યારથી વિચાર કરતો કે મારા બાપા સવારના ૮ વાગ્યાના જતાં રહે,આખો દિવસ કાળી મજૂરી કરી અને સાંજ પડે અને એમને ૪ આના કે ૫ આના મળે. જ્યારે પેલો શેઠ ગાડીમાં ફરે ખાલી ઓર્ડર કરે અને એની આવક આમના કરતાં હજારો ગણી વધારે. ત્યારે જ મનોમન નક્કી કરી લીધું કે મજા તો શેઠ બનવામાં છે,કોઈ પણ ભોગે બનવું તો શેઠ જ છે.\n\nભણતર પૂરું કરી અને હું નોકરી શોધવા નીકળી પડ્યો. બનવું મારે શેઠ હતું,પરંતુ ઓર્ડર આપતા પહેલા ઓર્ડર કેમ આપવા એ શીખવું જરૂરી હતું. તો સવાર સાંજ હું અને મારી સાથે મારો ખાસ ભાઈબંધ જનકો. જનકો એટલે જનક પટેલ,જેને હું પ્રેમથી જનકો કહેતો. અમે બંને રોજ સવાર પડે અને ટિફિન લઈ અલગ-અલગ જગ્યા પર નોકરીની શોધમાં નીકળી પડતાં. મારા કરતાં પણ જનકો ભણવામાં બહુ હોશિયાર હતો. પણ કહેવાય છે કે ભણતરની સાથે ગણતર પણ તેટલું જ જરૂરી હોય છે. જનકો ભણ્યો પણ ગણ્યો નહીં,જનકો વ્યવહારમાં સાવ કાચો. જ્યારે મારા કેસમાં ઊંધું હતું,હું જેટલું ભણવામાં નબળો એટલો જ વ્યવહારમાં પાકો. આમ પણ આ સૃષ્ઠિકર્તા નો નિયમ છે કે એકબીજાની જરૂરિયાત વાળા લોકોની ભાઈબંધી બહુ સરળ રીતે થઈ જાય છે. મારા અને જનકાના કેસમાં પણ આવું જ હતું,અમે બને જીગરજાન ભાઈબંધ હતા. જેમકે શોલેના જય અને વીરૂ,હાં એજ સમયની આજુબાજુ શોલે ફિલ્મ પણ નીકળ્યું હતું.\n\nઆ બધા વચ્ચે એક વસ્તુ જે રૂટિંગ હતી,એટલે કે જુ-ચોપાટી. આખો દિવસ નોકરી શોધ્યા પછી કઈ ના મળ્યું હોય ત્યારે હું અને જનકો સાંજે જુ-ચોપાટી આવી અને આખા દિવસનો થાક ઓછો કરતાં. હવે તો જુ-ચોપાટી ઘણી બદલાય ગઈ છે,અને સારું એવું ડેવલોપમેન્ટ પણ થયું છે. પરંતુ પેલાની જુ-ચોપાટી ના ફોટો ગૂગલમાં જોજે તો ખબર પડશે,સાવ અલગ હતી ત્યારેની જુ-ચોપાટી. દરરોજના રૂટિંગ મુજબ હું અને જનકો જુ-ચોપાટી પર જતાં,અને ત્યાં જઈને ચકર લગાવતા નારિયળ પાણીપીતા અને ઉછડતા મોજાઑનો આનંદ લેતા. જુ-ચોપાટી પર આવતી મોંઘી-મોંઘી ગાડીઓને પોતાના સપનામાં જોતાં અને તેને અમારી માનતા. ક્યારે હું અને જનકો દરરોજ સાંજે જુ-ચોપાટી પર બેસીને માત્ર અને માત્ર શેઠ બનવાના સપના જોતાં થઈ ગયા,ક્યારે નોકરી શોધતા અમે માત્ર રખડતા થઈ ગયા તેની ખબર જ નારહી.\n\nસમય જઈ રહ્યો હતો,પરંતુ નોકરી નહતી મળી રહી. ઘરમાથી પણ હવે થોડો દબાવ વધી રહ્યો હતો. ધીરે-ધીરે બાપાની સલાહ અને સૂચન,હવે આજ્ઞામાં બદલાય ગઈ હતી. જવાન છોકરો કામ ધંધો કર્યા વગર બસ રખડ્યા કરે,એ કોઈ પણ કાળમાં મંજૂર નહોય શકે. જેમજેમ દિવસો જઈ રહ્યા હતા બાપાનું અલગ જ રૂપ દેખાય રહ્યું હતું,અને જેની બીક હતી એજ થયું. એક રાત્રે જમતા-જમતા બાપાએ છેલ્લું સૂચન આપ્યું કે \"હવે બહુ થયું તારું,૧ અઠવાડીયામાં નોકરી શોધી લે નહી તો મારી સાથે આવી જજે. હું અમારા સુપરવાયઝરને કહી અને તને નોકરી આપવી દઇશ\". અત્યારના સમયમાં બાપા જેટલા કડક હોય છે તેના કરતાં હજારો ગુણા અમારા સમયમાં હતા. છેલ્લું સૂચન મળ્યા પછી કોઈ પણ જાતના સવાલ જવાબ કરવાની અનુમતિ બચતી નહીં. એ રાત્રે અને આવતી સાત રાત મારા માટે ઊંઘ હરામ થઈ ગઈ,મારે કોઈ પણ ભોગે એ મજૂરીવાળા કામમાં નહતું જવું. મારે તો શેઠ બનવું હતું,પરંતુ શરૂવાત તો ક્યાંક થી કરવાની હતી. જેવી છેલ્લી સૂચના મને મળી તેવું જ કઇંક જનકાના ઘરે પણ થયું. જનકાના બાપા તેનું ભણવાનું પૂરું થયું ત્યારથી કોઈ કરિયાણાની દુકાનમાં નોકરી રહી જવા કહી રહ્યા હતા. પરંતુ તેને પણ મારી જેમ શેઠ જ બનવું હતું,તેથી તે આ નોકરીમાં નહતો જઈ રહ્યો. હવે તો એને પણ છેલ્લી સૂચના મળી ગઈ હતી કે જો સાત દિવસમાં કઈ ના થયું તો પેલી કરિયાણાની દુકાનમાં લાગી જવાનું.\n\nબને જણાએ એકબીજા ને પોતપોતાના બાપાની છેલ્લી સૂચના કહી સંભળાવી. છેલ્લે બને જણાએ નક્કી કર્યું કે,છેલ્લા સાત દિવસ જલ્સા કરી લઈએ. કદાચ પછી અમારા જીવનમાં પણ કાળી મજૂરી વચ્ચે જીવવાનું લખ્યું છે. શેઠ બનવાનું સપનું હવે અશક્ય લાગવા લાગ્યું હતું.\n\nઅઠવાડિયું પૂરું થવાને માત્ર એક જ દિવસ બાકી હતો. રોજ કરતાં આજે વાતાવરણ પણ સાવ અલગ હતું,આકાશમાં વાદળાં અને રોજ કરતાં દરિયાના મોજા પણ કઇંક વધુ જ ઊછળી રહ્યા હતા. વાતાવરણ પરથી એવું લાગી રહ્યું હતું કે જોરદાર વરસાદ પડવાનો છે. હું અને જનકો રૂટિંગની જેમ જુ-ચોપાટી પર ચકર લગાવી રહ્યા હતા. એવામાં મારી નજર આલીશાન ગાડીમાથી ઉતરી રહેલી એક છોકરી પર પડી. થોડીદૂર હોવાને લીધે હું એને સ્પષ્ટ ના જોઈ શક્યો. પરંતુ જેમજેમ એ નજીક આવી રહી હતી,તેનો ચહેરો સ્પષ્ટ થઈ રહ્યો હતો. તે એકદમ અમારી સામે આવી અને સામે ઉભેલા નારિયેળ પાણીવાળા પાસે નારિયેળ પીવા ઊભી રહી. થોડીવાર તો હું માત્ર ને માત્ર એને જ જોઈ રહ્યો. એવું સાંભળ્યુ હતું કે સ્વર્ગની અપ્સરા મેનકા એટલી કોમળ,સુંદર અને અદભૂત હતી કે વિશ્વામિત્ર જેવા તપસવી સાધુ પણ તેને જોઈને પોતાની તપસ્યા ભંગ કરી બેઠા. આ છોકરીને જોયા પછી મને પણ લાગ્યું કે મેનકા અપ્સરા જો હશે તો બિલકુલ આવી જ હશે. જ્યારે તેને જોઈ રહ્યો હતો ત્યારે હું ભૂલી ગયો કે મારી આજુબાજુ શું થઈ રહ્યું છે,મારી સામે માત્ર એક જ ચહેરો દેખાય રહ્યો હતો. રાત્રિના અંધકાર જેવા તેના કાળા કેશ,પુનમના ચંદ્ર જેટલો ગોળ તેનો ચહેરો,શરીર એટલું જ જેટલું એક છોકરીને સુંદર દેખાવા માટે જરૂરી હોય,પૈસાનો રૂવાબ તેના ચહેરા પર સ્પષ્ટ દેખાય રહ્યો હતો. નારિયેળ પાણીના પૈસા આપી અને તે પોતાની ગાડીમાં બેસી અને જતી રહી,અને હું એ જતી ગાડીને ત્યાં સુધી જોતો રહ્યો જ્યાં સુધી આંખોની નજર જઈ રહી હતી. જતી ગાડીની પાછળ મોટા અક્ષરે 'M' એવું લખ્યું હતું. મને આમ એકી ધારે પેલી ગાડીને જોતા જોઈ જનકો બોલ્યો “ મલ્હાર શું જોવે છે. ?”\n\n“કઈ નહીં ભાઈ,ખરેખર અદભૂત અને કમાલની છોકરી હતી. પતંગિયાની જેમ ફૂલ પરનો રસ ચૂસી અને ચાલી ગઈ\" મલ્હાર પેલી છોકરીના ખયાલોમાં ખોવાતા બોલ્યો.\n\n“ઑ મારા બગીચાના માળી પાછો આવીજા. તને ખબર છે એ કોણ છે. ?” જનકએ કહ્યું.\n\n“આટલી સુંદર આટલી કોમળ અને આવી અદાકાર તો નક્કી હિરોઈન જ હોય શકે છે” મલ્હારએ કહ્યું.\n\n“ના ભાઈ. આ સુરતના મશહૂર હીરાના વ્યાપારી જે હાલ મુંબઈના પણ પ્રખ્યાત વ્યાપારી બની ગયા છે,એવા મોહન ઝવેરીની એક ની એક દીકરી મેઘા ઝવેરી છે” જનકએ કહ્યું.\n\n“તને કઈ રીતે ખબર” મલ્હારએ આશ્ચર્યની સાથે પૂછ્યું.\n\n“ભાઈ તેમની ગાડી પાછળનું ચિત્ર જોયુને,જેમાં 'M' બનાવેલું છે. આ 'M' મેઘાના નામ પરથી જ પડ્યું છે. માત્ર આ ચિત્રની એટલી તાકાત છે કે મોટા-મોટા હીરાના વ્યાપારી 'M' જોઈને હીરાનો સોદો કરી નાખે છે” જનકે કહ્યું.\n\n“વાહ મેઘા. નામ પણ તેના જેવુ જ કોમળ છે” મલ્હારએ કહ્યું.\n\n“ઑ કોમળ કુમાર,નામ જ ખાલી કોમળ છે. બાકી બોલવામાં એવી છે કે તીર કરતાં પણ વધુ ઝડપથી આપણને ચીરી નાખે ” જનકે મલ્હારને ચેતવતા કહ્યું.\n\n“કોઈ વાંધો નહીં. આવી સુંદર ગુલાબ જેવી છોકરી હોય તો કાંટા પણ થોડા ખાવા પડે. મારો મતલબ છે કે તીર પણ ખાવા પડે” મલ્હારએ કહ્યું.\n\n“તું સમજી નથી રહ્યો મલ્હાર,એ મેઘા ઝવેરી છે. મુંબઈના સૌથી મોટા અને પ્રખ્યાત વ્યાપારીની છોકરી. જ્યારે તું ” જનક બોલતા બોલતા અટકી ગયો.\n\n“અને હું મલ્હાર ઝવેરી. જે ખૂબ જ ટૂક સમયમાં આ મુંબઈની અંદર પ્રખ્યાત થવાનો છે ” મલ્હારએ કહ્યું.\n\n“કઈ રીતે પ્રખ્યાત થઈશ,એ જરા મને જણાવીશ. . ?” જનકએ કહ્યું.\n\n“એમાં એવું છે,આ થોડું ગુપ્ત છે. બધાને કઈ દઇશ તો પ્રખ્યાત નહિ બની શકું” મલ્હારએ મોઢું ફેરવતા કહ્યું.\n\n“મલ્હાર સમજ આપણે એમની સામે કઈ જ નથી. જ્યાં સુધી ચોપાટી પર બેસીને સપના જોવાની વાત છે,ત્યાં સુધી ઠીક છે. બાકી સપના અને હકીકતમાં ઘણો ફર્ક હોય છે,અને અંતે હકીકતને સ્વીકારવામાં જ બધાની ભલાઈ હોય છે” જનકે મલ્હારને સમજાવતા કહ્યું.\n\n“જનકા કેમ આટલી નબળી વાતો કરે છે. સપના જોઈશું તો જ હકીકતમાં ફેરવવા માટે આત્મબળ મળશે ” મલ્હારએ જનકને સમજાવતા કહ્યું.\n\n“સારું ચલ,હું તારી વાતોમાં આવી પણ જાઉં. પણ આવી સપનાની દુનિયામાં ક્યાં સુધી જીવન જીવશું. અને એટલે જ હવે નક્કી કર્યું છે કે ” જનક બોલતા-બોલતા અટકી ગયો.\n\n“શું નક્કી કયું છે” મલ્હારએ જનકને જોઈને ગંભીર સ્વરમાં પૂછ્યું.\n\n“એજ કે હવેથી હું મારા બાપાની આજ્ઞા મુજબ કરિયાણાની દુકાન પર લાગી જઈશ” જનકએ નિર્ણાયક સ્વરમાં કહ્યું.\n\n“શેઠ આટલી જલ્દી હાર ના માને જનકા” મલ્હારએ કહ્યું.\n\n“કોણ શેઠ. ? આપણે નોકર છીએ મલ્હાર. આપણે ખાલી સપનાઓમાં જ શેઠ બની શકીએ છીએ” જનકાએ કહ્યું.\n\n“જનકા આટલી નબળી વાતો કેમ કરે છે. ચલ માન્યું કે આપણાં સપના આપણી ગજા ઉપરના છે. પરંતુ સપના હકીકત બનશે,એ તું લખીને લઈલે ” મલ્હારએ જનકને આશ્વાસન આપતા કહ્યું.\n\n“નહીં બને. એ તું લખીને લઈલે” જનકએ કહ્યું.\n\n“જનક હવે બહુ થયું. ક્યારનો પ્રેમથી સમજાવું છું,તું સમજી જ નથી રહ્યો” મલ્હારએ થોડા ઊચા સ્વરમાં કહ્યું.\n\n“સારું ચલ હું તારી વાત માની પણ લઉં. પણ કઈ રીતે સપના હકીકત બનશે કહીશ જરા મને” જનકએ કહ્યું.\n\n“અત્યાર સુધી મારી પાસે કોઈ પણ યોજના નહતી. પરંતુ મેઘા ઝવેરીને જોયા પછી અફલાતૂન વિચાર મારા દિમાગમાં આવ્યો છે” મલ્હારએ કહ્યું.\n\n***\n\n“દાદા,કેમ અટકી ગયા બોલો આગળ શું થયું. શું યોજના હતી એ ” પાર્થ ઉત્સુકતાની સાથે પૂછી બેઠો.\n\n“બેટા,હવે આગળની વાર્તા કાલે. આજની કથા અહિયાં પૂરી થાય છે” મલ્હારએ હસતાં-હસતાં કહ્યું.\n\n“આવું ના કરશો દાદા,ખાલી પેલી યોજના કહી દો. બાકીનું કાલે કહેશો તો ચાલશે” પાર્થ આજીજીના ભાવ સાથે બોલ્યો.\n\n“ના દોસ્ત. તું હવે શર્તને તોડી રહ્યો છે,કહ્યું હતું ઊંઘ આવશે પછી આગળની વાર્તા કાલે” મલ્હારએ કહ્યું.\n\n“સારું દાદા,તમે તો મારા કરતાં પણ વધારે જીદી છો” પાર્થએ કહ્યું.\n\n\n\n(ક્રમશ:)\n\n",
      "duration": "14 mins",
      "category": "Inspirational"
    },
    {
      "id": 158,
      "title": "Destiny અશક્ય શબ્દમાં જ શક્ય-૨",
      "story_name": " ડેસ્ટિનીમાં આપણે અત્યાર સુધી જોયું કે પાર્થ ઝવેરી પોતાના મિત્ર વૈભવને ચાની ટપરી પર બેઠા-બેઠા સવારે તેના સાથે બનેલી ઘટના કહે છે. કઈ રીતે તેને પીળારંગની સ્પોર્ટગાડી વાળી છોકરીને રેસમાં હરાવી અને કઈ રીતે પોતાના મન શાંતિ આપી. સાથે-સાથે પાર્થ તેના મિત્ર વૈભવને કહે છે કે આજે તેના દાદા એટલે કે મલ્હાર ઝવેરી તેની લવ-સ્ટોરી તેને કહેવાના છે જેથી આજે પાર્થ બહુ જ ઉત્સુક છે. \n\nમલ્હાર ઝવેરી એક શર્ત રાખીને પાર્થને વાર્તા કહેવાની શરૂવાત કરે છે. તેમની શર્ત હોય છે કે “જ્યારે તેમણે ઊંઘ આવવા લાગશે,ત્યાથી આગળની વાર્તા તેઓ બીજા દિવસે કરશે”. મલ્હાર પોતાના જીવનની વાર્તા કહે છે, જેમાં શરૂવાતી સમયમાં કઈ રીતે મલ્હારને શેઠ બનવાની તલપ હોય છે. મલ્હાર જણાવે છે કે પોતે ખૂબ જ સમાન્ય ઘરમાથી આવી રહ્યો હતો,પરંતુ તેના સપના બહુ જ ઊચા હતા. તેનું માનવું હતું કે “જમીન પર સૂવું અને સાકડ શું કામ ભોગવવી”. મલ્હારને બનવું શેઠ હતું,પરંતુ ઓર્ડર આપતા પહેલા ઓર્ડર કેમ આપવા એ શીખવું જરૂરી હતું. વાર્તા કહેતા દરમ્યાન મલ્હાર જણાવે છે કે કઈ રીતે પોતે અને તેનો ખાસ મિત્ર જનક પટેલ શરૂવાતના સમયમાં નોકરી માટે રખડતા અને જુહુ-ચોપાટી પર જઈને બેસતા. ઘણી જ્ગ્યા પર નોકરીની વાત કર્યા છતાં ક્યાયથી પણ નોકરીનો મેળ નહતો પડી રહ્યો.\n\n       એક વખત મલ્હાર અને જનક જુહુ-ચોપાટી પર રખડતા હોય છે,એવમાં મલ્હારની નજર મેઘા પર પડે છે. મેઘાએ સુરતના મશહૂર હીરાના વ્યાપારી જે હાલ મુંબઈના પણ પ્રખ્યાત વ્યાપારી બની ગયા હતા,એવા મોહન ઝવેરીની એક ની એક દીકરી હતી. મેઘાને જોયા પછી મલ્હારને શેઠ બનવાની અફલાતૂન યોજના સુજે છે.\n\nહવે અહીથી આગળ. . . .\n\n“શું ભાઈ કયાં વિચારોમાં ખોવાયેલો છે. . ? ” ખૂબ જ ગહન વિચારમાં પડેલા પાર્થને જોઈને વૈભવએ પૂછ્યું.\n\n“કઈ ખાસ નહીં ભાઈ. આજે મોટો દાવ થઈ ગયો. ભાઈ તમે ૨ કટિંગ ચા આપો. ” પાર્થએ ચા નો ઓર્ડર આપતા કહ્યું.\n\n“વળી શું થયું. . ? ” વૈભવએ કહ્યું.\n\n“થયું એવું કે. . . હું દર રવિવારે મારી ઘરની પાછળ આવેલા મેદાનમાં ક્રિકેટ રમવા જાઉં છું. ” પાર્થએ કહ્યું.\n\n“હાં,એ તો મને ખબર છે. પણ એમાં દાવ શું થયો. ” વૈભવએ પૂછ્યું.\n\n“એમાં બન્યું એવું,આજે પણ હું ક્રિકેટ રમવા ગયો હતો. તને ખબર છે ને ક્રિકેટ ગ્રાઉંડની એકદમ બાજુમાં લોકો ચાલી શકે તેના માટે નાનું પણ સરસ એવું વોકિંગ-લેક બનાવેલું છે. જ્યાં સવાર-સાંજ ઘણા લોકો ચાલવા માટે આવે છે. હું જેમના સાથે દરવખતે ક્રિકેટ રમું છું તે લોકો હજુ આવ્યા નહતા. એટલે મને થયું ચલ એક ચક્કર મારી લઉં,જેથી ઊંઘ પણ ઊડી જશે. હું ત્યાં ચક્કર મારવા પહોચ્યો અને જોયું કે ત્યાં ઘણા લોકો ચક્કર મારી રહ્યા છે. એવામાં મારી નજર એક જગ્યા પર અટકી. . ” પાર્થ બોલતા-બોલતા અટક્યો.\n\n“નજર અટકી એટલે નક્કી છોકરી હશે. બરાબર. . ? ” વૈભવએ કહ્યું.\n\n“હાં,મારા જીગરજાન મિત્ર બરાબર. ભાઈ અફલાતૂન છોકરી હતી. તું ખાલી વિચાર કેવું રમણીય દ્રશ્ય હશે. “ગુલાબી ઠંડી,ચારે તરફ ધૂમસ્સ,આકાશમાં ઊડી રહેલા પક્ષીઑનો આવાજ,આજુબાજુ જોરદાર લીલું ઘાસ,અને આ બધા વચ્ચે ઊગતો સૂર્ય. ભાઈ સૂર્યના કિરણો જાણે આ આખા વાતાવરણમાં અલગ જ રોશની નાખી રહ્યા હોય એવું મને લાગ્યું”. આવા અદભૂત વાતાવરણમાં જાણે શાક્ષાત અપ્સરા મોર્નિંગ વોક કરી રહી હતી,જાણે બધુ થોડા સમય માટે સાવ ધીમું થઈ ગયું. બધુ બરાબર હતું બસ ખાલી એક વસ્તુ મૂકીને. . ” પાર્થ ફરી બોલતા-બોલતા અટક્યો.\n\n“બધુ બરાબર હતું. પરંતુ એક વસ્તુ બરાબર નહતી,પણ શું હતી એ વસ્તુ. . ?” પેલા ચા-વાળા ભાઈ ચા આપતા-આપતા ઉત્સુકતાની સાથે પૂછી બેઠા.\n\n“આટલી અદભૂત, સુંદર અને અપ્સરા જેવી છોકરી હતી મિત્ર. પરંતુ તેના હાથમાં હતો ઊચો, ખતરનાખ ડરાવનો, કાળા રંગનો અને મોટી પૂછડી પટપટાવતો કૂતરાનો પટ્ટો. બોસ તમે કૂતરાને જોઈને જ ૩-૪ ફૂટ દૂર જતાં રહો, એવો ખતરનાખ કૂતરો હતો કે વાત જ જવા દો”. પાર્થ જાણે વાત કહેતા પણ ડરી રહ્યો હોય તેવું વૈભવ અને પેલા ચા-વાળા ભાઈને લાગ્યું.\n\n“હાહા. . . હાહા. . . એ કૂતરાને જોયા પછી તને પેલી અપ્સરા,રાક્ષક્ષી જેવી લાગવા લાગી હશે. અને પેલો કૂતરો તે રાક્ષક્ષી નું વાહન. ” વૈભવએ હસતાં-હસતાં કહ્યું.\n\n“ભાઈ મજાક ના કરીશ. આમ તો મને કુતરાથી કોઈ ડર નથી લાગતો. પરંતુ એ કૂતરો એટલો ભયંકર હતો, કોઈપણ વ્યક્તિ તે કૂતરાને જોઈને ડરી જાય. અધુરામાં પૂરું પેલી છોકરીએ કુતરાના પટાને એટલો ઢીલો પકડ્યો હતો. થોડો પણ કૂતરો તેનાથી દૂર ખેચાય એટલે,પટો તેના હાથમાથી છૂટી જાય અને કૂતરો ગમે તેને બટકું ભરી લે. વિચાર જો ખરેખર આવું થાય તો આનું જવાબદાર કોણ, એમને તો ખાલી ‘સોરી’ કહીને છૂટી જવું છે. આપણાં જેવા નિર્દોષ નાગરિક લેવા નકર દેવાના ઈંજેક્સન ખાતા થઈ જાય. ” પાર્થનો કુતરા પ્રત્યેનો અણગમો સ્પષ્ટ દેખાય રહ્યો હતો.\n\n“શાંત-શાંત મારા નિર્દોષ નાગરિક શાંત. આમ કોઈ પાડેલા કુતરા કોઈને બટકા ના ભરે. બીજી વાત કે તને લાગે છે પેલો પટો ઢીલો પકડ્યો હતો. પરંતુ પટો ખરેખર મજબૂત રીતે પકડ્યો હોય,જેથી કૂતરો સહેલાઇથી છટકી ના શકે. ” વૈભવએ પાર્થને સમજાવતા કહ્યું.\n\n“જે પણ હોય,કોણ ખોટું જોખમ લે. આપણે તો પાછા ક્રિકેટ ગ્રાઉંડ પર જતાં રહ્યા. પણ ભાઈ પેલી છોકરી એટલી છોકરી હતી. મારા દાદાએ જેમ કાલે વાર્તામાં કહ્યું ને બિલકુલ તેવી જ મેનકા અપ્સરા જેવી છોકરી હતી. ” પાર્થએ કહ્યું.\n\n“કેમ મેનકા અપ્સરા એટલે. ?” પેલા ચા-વાળા ભાઈએ પૂછ્યું.\n\n“સ્વર્ગમાં કોઈ મેનકા અપ્સરા છે. એવું કહેવાય છે કે મેનકા અપ્સરા એટલી કોમળ,સુંદર અને અદભૂત હતી કે વિશ્વામિત્ર જેવા તપસવી સાધુ પણ તેને જોઈને પોતાની તપસ્યા ભંગ કરી બેઠા. સવારે પેલી કુતરા વાળી ને જોયા પછી મને પણ લાગે છે કે મેનકા અપ્સરા જો હશે તો બિલકુલ આના જેવી જ હશે. ” પાર્થએ કહ્યું.\n\n“વાહ. તમારા દાદા પણ ગજબના ઉદાહરણ આપે છે” ચા-વાળા ભાઈએ કહ્યું.\n\n“અરે એના દાદાની તો વાત જ અલગ છે. ક્યારેક તેમને અહી લઈ આવીશું તમને મળાવવા. ” વૈભવએ કહ્યું.\n\n“ભાઈ કાલે એમણે વાર્તા કહેવાની શરૂવાત કરી. જબરદસ્ત સસ્પેન્સવાળી લવ-સ્ટોરી છે. ” પાર્થએ વૈભવને કહ્યું.\n\n“અરે વાહ,ભાઈ અમને પણ સંભળાવ શું છે વાર્તામાં. ” વૈભવએ પાર્થને કહ્યું.\n\n“ભાઈ હજુ તો એમને ચાલુ જ કર્યું છે,આખી વાર્તા થઈ જાય પછી કહીશ તમને. ચાલો હવે કાલે મળીશું,આજે આગળની વાર્તા પણ સાંભળવાની છે ” પાર્થએ જતાં-જતાં કહ્યું.\n\n-----------------------------------------------------------------------------------------------------------\n\n“મલ્હારભાઈ કોઈ પણ જાતની મજાક-મસ્તી વગર આગળની વાર્તા કહેવાનું ચાલુ કરો. હવે ખરેખર મારાથી રહેવાતું નથી ” પાર્થએ મલ્હારની પાસે બેસતા જ પોતાનો ઓર્ડર સંભળાવી દીધો.\n\n“વાહ સિંગલ રાજા બહુ જોશમાં છે. ” મલ્હારએ મજાક કરતાં કહ્યું.\n\n“દાદા પ્લીઝ. મને સાચે પેલી યોજના સાંભળવી છે. કઇરીતે તમે મેઘા ઝવેરીને મળ્યા. આગળ શું થયું વગેરે-વગેરે ” પાર્થએ કહ્યું.\n\n“અરે વાહ,તને યાદ છે એમ વાર્તા. ” મલ્હારએ કહ્યું.\n\n“હાં,તો યાદ જ હોયને” પાર્થએ કહ્યું.\n\n“સારું ચલ વાર્તા કહું પણ શર્ત યાદ છે ને. . ? ” મલ્હારએ શર્ત યાદ કરાવતા કહ્યું.\n\n“હાં,યાદ છે. વાર્તા કહેતા-કહેતા તમને ઊંઘ આવવા લાગી,તો આગળની વાર્તા તમે કાલે કહેશો. બરાબર. . ? ” પાર્થએ કહ્યું.\n\n“બરાબર,છોકરો હોશિયાર થઈ ગયો. સરસ” મલ્હારએ કહ્યું.\n\n“હોશિયારને એ બધુ પછી પહેલા વાર્તા ચાલુ કરો ” પાર્થએ કહ્યું.\n\n       તો સાંભળ વાત એમ છે કે જનકાને નિરાશ જોઈને,તેને જોશમાં લાવવા માટે યોજના નામની ખોટી વાત કહી હતી. બાકી મારી પાસે કોઈ યોજના હતી જ નહીં. જનકાનું મનોબળ પાછું લાવવા માટે યોજના નું બહાનું કાઢવું જરૂરી હતું.\n\n       છેલ્લા સૂચન મુજબ અમારી પાસે ૭ દિવસ હતા અને અઠવાડિયું પૂરું થવાને માત્ર એક જ દિવસ બાકી હતો. જ્યારે અમે છૂટા પડી રહ્યા હતા ત્યારે મે જનકાને કહ્યું કે “ કાલ સુધી એટલું શોધીને લાવે કે મુંબઈમાં ઝવેરીના ધંધામાં મોહન ઝવેરીને ટક્કર આપી શકે તેવો કોઈ વ્યકતી છે કે નહીં. ”\n\n---------------------------------------------------------------------------------------------------------\n\n       અઠવાડિયું પૂરું થવાનું હતું,છેલ્લા દિવસની અમુક કલાકો બાકી હતી. રાબેદા મુજબ હું અને જનકો જુ-ચોપાટી પર મળ્યા.\n\n“જનકા ખબર પડી, મોહન ઝવેરીને ટક્કર આપી શકે તેવો કોઈ વ્યકતી છે મૂંબઈમાં. . ?” મલ્હારએ પૂછ્યું.\n\n“ના,ભાઈ. હમણાં તો કોઈ એવું નથી જે મોહન ઝવેરીને ટક્કર આપી શકે. પરંતુ જ્યારે માર્કેટમાં હું હીરાના વ્યાપારીઓ સાથે વાત કરી રહ્યો હતો,ત્યારે એક નામ મને ઘણા વ્યપારીઓ પાસે સાંભળવા મળ્યું. ” જનકએ કહ્યું.\n\n“અચ્છા,કોણ છે એ વ્યાપારી. શું નામ છે એમનું. . ? ” મલ્હારએ પૂછ્યું.\n\n“મોહન ઝવેરીના સગા કાકાનો છોકરો મૂળજી ઝવેરી. એવી વાત માર્કેટમાંથી મળી છે કે, મોહન ઝવેરી અને મૂળજી ઝવેરીના બોલવાના પણ સંબધ નથી. મોહન ઝવેરીના મુંબઈ આવ્યા પહેલા ઝવેરીની માર્કેટમાં માત્ર અને માત્ર મૂળજી ઝવેરીનું જ નામ હતું. લોકો મૂળજી ઝવેરી સાથે ધંધો કરવા માટે કોઈ પણ કિંમત ચૂકવવા તૈયાર હતા. પરંતુ મોહન ઝવેરીએ મુંબઈ આવી અને આ એક ચક્રી શાસનને સમાપ્ત કરી નાખ્યું. મૂળજી ઝવેરીના મોટા ભાગના કામદારોને મોહન ઝવેરીએ વધુ પૈસા આપી અને પોતાની પાસે બોલાવી લીધા છે. હવે મૂળજી ઝવેરીનું હીરાની માર્કેટમાં નામ હતું નહતું થઈ ગયું છે. બહુ જ ઓછા લોકો મૂળજી ઝવેરી સાથે ધંધો કરે છે. ” જનકએ કહ્યું.\n\n“ વાહ,બરાબર ” મલ્હારએ રાજી થતાં-થતાં કહ્યું.\n\n“તું કેમ આટલો રાજી થાય છે. આમાં આપણાં માટે કોઈ સારી વસ્તુ નથી. આ બધુ છોડ તું મને પેલી અફલાતૂન યોજના બોલ,જે તને મેઘા ઝવેરીને જોઈને સૂજી હતી. ” જનકએ કહ્યું.\n\n“તું હજુ ના સમજ્યો. જો સાંભળ પેલી કહેવત છે ને “દુશ્મન નો દુશ્મન એ આપણો મિત્ર કહેવાય” ”. મલ્હારએ કહ્યું.\n\n“શું મેઘા અને મોહન ઝવેરી આપણાં દુશ્મન છે,અને મૂળજી ઝવેરી આપણો મિત્ર કઈ રીતે. ? તું સ્પષ્ટ અને ચોખું બોલ. આખરે તું કહેવા શું માંગે છે. . . ?” જનકએ પૂછ્યું.\n\n“અરે મારા ભોળા ભગત. સાંભળ દુનિયાનું સૌથી મોટું તથ્ય છે કે “તમારાથી ઉપર રહેલા લોકો તમને ત્યાં સુધી નહીં ગણકારે,જ્યાં સુધી તમે તેમની “ સાથે ” , અથવા તો તેમની “ સામે ” નહીં ઊભા રહો”. એટલે જો આપણે શેઠ બનવું હોય અને સાથે-સાથે મારે મેઘા ઝવેરીને મેળવવી હોય,તો આપણી પાસે ૨ રસ્તા છે. એક આપણે મેઘાની કંપનીમાં નોકરી પર રહી જઈએ,અને ક્યારેક કોઈ સારું કામ કરી અને તેમની નજરમાં આવવાનો પ્રયત્ન કર્યે. જેમાં બહુ જ સમયની જરૂરિયાત છે. જ્યારે બીજું આપણે તેની સામેની ટીમ એટલે કે મૂળજી ઝવેરી સાથે મળી અને માર્કેટમાં મોહન ઝવેરીને સીધી ટક્કર આપીએ. પછી સમય જોતાં આપણે પક્ષ પલટો કરી મૂળજીના મૂળા વેચી અને મોહનની વાસણની વગાડવા લાગીશું. ” મલ્હારએ જનકને કહ્યું.\n\n“વાતમાં દમ તો છે. પણ એક સવાલ હજુ એમનો એમ છે. ” જનકએ કહ્યું.\n\n“દરવખતે તારી પાસે સવાલ તૈયાર જ હોય છે. બોલ શું સવાલ છે. ? ” મલ્હારએ નિશાસો નાખતા કહ્યું.\n\n“નહતો તને હીરાની લાઇનનો કોઈ અનુભવ છે નહતો મને. મલ્હાર સૌથી અગત્યનો સવાલ એજ કે આમ બિનઅનુભવી કારીગરોને મૂળજી ઝવેરી એમની સાથે કામ પર રાખશે શું કામ. . ?” જનકએ પૂછ્યું.\n\n“સવાલ બરાબર છે. પરંતુ જવાબ સાવ સરળ છે. ” મલ્હારએ કહ્યું.\n\n“તારી પાસે બધા જવાબ તૈયાર જ હોય છે નહીં. ” જનકએ કહ્યું. \n\n“ભાઈ પોતાના અહંકારને ટકાવી રાખવા માટે કોઈ પણ વ્યકતી કઈ પણ કરી શકે છે. મોહન ઝવેરી અને મૂળજી ઝવેરીની દુશ્મનીનો ફાયદો મલ્હાર ઝવેરી ઉઠાવશે. આપણે તેની પાસે જઈએ તો ખરા,આગળ જે થશે એ જોયું જશે. ” મલ્હારએ જનકને હીમત આપતા કહ્યું,\n\n“મને લાગે છે,તારું સપના જોવાનું ભૂત હજુ ઉતર્યું નથી. મલ્હાર જીવનમાં થોડો ગંભીર થા,પૂરી તૈયારી વગર ત્યાં ગયા અને કઇંક લોચો થયો તો કઈ હાથ નહીં લાગે. ” જનકએ મલ્હારને ચેતવતા કહ્યું.\n\n“તું કેમ આટલી ચિંતા કરે છે,તને મારા પર ભરોસો છે ને. તું જો હવે આપણે કેમ શેઠ બનીએ છીયે ” મલ્હારએ જનકને આશ્વાસન આપતા કહ્યું.\n\n-----------------------------------------------------------------------------------------------------------\n\n       શેઠ બનવાનો રસ્તો સામે હતો,પણ આ રસ્તો સરળ નહતો. મારી જેટલી ગણતરી હતી મૂળજી ઝવેરી તેના કરતો ઘણો પાકો અને ચાલક વ્યાપારી હતો. અમારી નાની એવી ભૂલ પણ અમારા શેઠ બનવાના સપના પર પાણી ફેરવવા માટે પૂરતી હતી. મૂળજી ઝવેરીને સહેલાઈથી મનાવી શકાય તેમ નહતું. પરંતુ મારા સપનાનું મનોબળ એટલું મજબૂત હતું કે મૂળજી ઝવેરીની કોઈ પણ ચાલાકી મને અઘરી નહતી લાગી રહી. નાના હતા ત્યારે ક્યાંક વાચ્યું હતું કે બધા તાળાની ચાવી હોય છે તેવી જ રીતે મૂળજી ઝવેરીની પણ નક્કી કોઈને કોઈ ચાવી હશે જ એવું મારૂ માનવું હતું. અમારે માત્ર પેલી ચાવી શોધવાની હતી,જેની મદદથી અમે સીધા મૂળજી ઝવેરીના નજીકના માણસો બની શકયે. હું બસ એ ચાવી વિશે વિચારી રહ્યો હતો અને મને જનકાએ આવીને એક જોરદાર વાત કહી.\n\n“મલ્હાર એક જોરદાર વાત માર્કેટ માથી મળી છે ” જનકએ મલ્હારને કહ્યું.\n\n“શું થયું જનકા. શું વાત મળી છે. ? ” મલ્હારએ પૂછ્યું.\n\n“ભાઈ દર વર્ષે વિદેશની એક કંપની હીરાનો બહુ મોટો ઓર્ડર મૂળજી ઝવેરીને આપે છે. આપણે એમ કહી શકયે,મૂળજી ઝવેરીની કંપની જો ટકી છે તો આ મોટા ઓર્ડરની આશા પર જ ટકી છે. આમ તો આ ઓર્ડર મૂળજી ઝવેરીને બહુ જ સહેલાઈથી મળી જાય છે. પરંતુ એવી વાત માર્કેટમાં ફરી રહી છે કે આ વખતે આ ઓર્ડરને મેળવવાની તાલાવેલી મોહન ઝવેરીને થઈ છે. મોહન ઝવેરી કોઈ પણ ભોગે આ ઓર્ડર લઈ અને હીરાના ધંધામાં મૂળજી ઝવેરીની રહેલી થોડીઘણી આશા પર પાણી ફેરવવા માંગે છે. અને હાં પાછું આ ઓર્ડર લેવાની જવાબદારી મેઘા ઝવેરીએ પોતાના માથે લીધી છે. કહેવાય છે એક વખત મોહન ઝવેરી કોઈ ઓર્ડરને મેળવવામાં નિષ્ફળ રહી શકે. પણ મેઘા ઝવેરી એટલી પારંગત વ્યાપારી છે,તે કોઈપણ ભોગે આ ઓર્ડરને મેળવી ને જ રહશે. ” જનકએ મલ્હારને કહ્યું.\n\n“વાહ,એટલે મેઘા વ્યાપારમાં પણ પારંગત છે. ” મલ્હારએ મેઘાને યાદ કરતાં કહ્યું.\n\n“મલ્હારયા,આટલી મોટી કથા કરી એમાં તને ખાલી મેઘા જ દેખાણી. ” જનકએ ગુસ્સે થતાં કહ્યું.\n\n“જ્યારથી એને જોઈ છે બસ એ જ દેખાય છે. પણ તું આ બધુ છોડ. હવે તો કોઈપણ ભોગે આપણે આ ઓર્ડર મૂળજીભાઈને અપાવવો જ પડશે,નહિતર હીરાના વ્યાપાર માથી મૂળજીભાઈ હતા નહતા થઈ જશે. ભગવાને નક્કી આપણને મૂળજીભાઈ ની મદદ કરવા જ મૂક્યા છે. ” મલ્હારએ કહ્યું.\n\n“મને એમ હતું કે મોહન ઝવેરીને ઓર્ડરની તાલાવેલી છે,એ વાત સાંભળ્યા પછી તું મોહન ઝવેરીને ત્યાં નોકરી પર રહેવા કહીશ. મોહન ઝવેરીને આપણે કઈ રીતે ઓર્ડર અપાવી તેમની નજરમાં હીરો બનીશું તેની કઇંક યોજના કહીશ. પરંતુ તું તો કઇંક નવું જ લાવ્યો. ” જનકએ કહ્યું.\n\n“થોડું દૂરનું વિચાર ભાઈ. “જ્યારે વ્યક્તિ કોઈપણ ભોગે જીતવા માટે તત્પર હોય,ત્યારે તેને હરાવવાની મજા જ કઇંક અલગ હોય છે”. જો આપણે મોહન ઝવેરીની પાસે ગયા તો મોહન માત્ર આપણો ઉપયોગ કરશે અને આપણને છોડી મૂકશે. પરંતુ જો આપણે મૂળજી ઝવેરી પાસે ગયા અને તેને ઓર્ડર અપાવી દીધો તો મોહન ઝવેરીની આંખોમાં આવી જશું. તું ખાલી વિચાર જ્યારે મોહન ઝવેરીને ખબર પડશે કે મૂળજી પાસે એવા ૨ લોકો છે,જે કોઈપણ મોટામાં મોટો ઓર્ડર અપાવી શકે છે. તો મોહન ઝવેરી કોઈપણ રીતે આપણાં બનેને તેની ટીમમાં લાવવા નો પ્રયત્ન કરશે. ત્યારે બાજી આપણાં હાથમાં હશે,ત્યારે આપણે મોહન ઝવેરી પાસેથી કઈ પણ મેળવી શકયે છીયે. ” મલ્હારએ કહ્યું.\n\n“મલ્હાર સાવ બેકાર અને બકવાસ વાત છે. તું બહુ શેખચીલી વિચારો કરી રહ્યો છે. આટલા લાંબા-લાંબા સપના જોવાનું છોડ અને ચલ બને ક્યાંક નોકરી પર લાગી જઈએ. આ મોહન અને મૂળજી બહુ મોટા માથા છે. આમાં કઇંક ઉપર-નીચે થયું તો બને જણા ભેગા થઈ અને આપણાં મૂળા કાઢી અને આપણી વાંસણી વગાડી નાખશે. ” જનકએ ફરી મલ્હારને ચેતવતા કહ્યું.\n\n“જનકા તને મારા પર ભરોસો છે ને. આપણે કોઈ પણ ભોગે શેઠ બનીશું એ વાત નક્કી છે,અને જો લખવું હોય તો લખી લે. ” મલ્હારએ કહ્યું.\n\n       જેવુ મલ્હારએ આવું કહ્યું તરત જ જનકે ખીચામાથી બૉલપેન કાઢી અને કાગળ પર લખ્યું. “હું મલ્હાર ઝવેરી,જનક પટેલને બાહેંદ્રી આપું છું કે અમે કોઈપણ ભોગે શેઠ બનીશું”. આટલું લખ્યા પછી જનકએ મલ્હારની સહી તે કાગળ પર કરાવી.\n\n“શાંતિ થઈ હવે તને. હવે આપણે જઈએ મૂળજી ઝવેરીને ત્યાં. . ? ” મલ્હારએ જનકને પૂછ્યું.\n\n“તું નહીં જ માને. ચલ જઈએ તારા મનને પણ શાંતિ થઈ જાય. ” જનકએ કહ્યું.\n\n----------------------------------------------------------------------------------------------------------\n\n“દાદા,કેમ અટકી ગયા બોલો આગળ શું થયું. તમે મૂળજી ઝવેરીને ત્યાં ગયા. ? શું થયું ત્યાં. . ? ” પાર્થ ઉત્સુકતાની સાથે પૂછી બેઠો.\n\n“બેટા,હવે આગળની વાર્તા કાલે. આજની કથા અહિયાં પૂરી થાય છે. ” મલ્હારએ હસતાં-હસતાં કહ્યું.\n\n“તમે દરવખતે એવી જગ્યા પર વાર્તા અટકાવો છો કે આગળની વાર્તા સાંભળવાની ઈચ્છામાં રાત્રે ઊંઘ નથી આવતી. ” પાર્થએ કહ્યું.\n\n“ગમે તે હોય બેટા. પણ શર્ત, શર્ત હોય છે. ” મલ્હારએ હસતાં-હસતાં કહ્યું.\n\n“હાં,હો. તમારી શર્ત” પાર્થએ નિરાશ થતાં-થતાં કહ્યું.\n\n\n\n( ક્રમશ. . . )\n\n",
      "duration": "12 mins",
      "category": "Inspirational"
    },
    {
      "id": 159,
      "title": "Destiny અશક્ય શબ્દમાં જ શક્ય-૩",
      "story_name": "ડેસ્ટીનીમાં અત્યાર સુધી જોયું કે પાર્થને ક્રિકેટ ગ્રાઉંડ પર એક અપ્સરા જેવી છોકરી દેખાય છે. પરંતુ તેના સાથે રહેલા કુતરાને જોઈને પાર્થ ડરી જાય છે. પાર્થ પોતાના મિત્ર વૈભવ અને જ્યાં તેઓ બંને બેસે છે,તે ચાની ટપરી પરના ચા-વાળા ભાઈને આખી વાત કહે છે. સાથે પાર્થ જણાવે છે કે તેના દાદા મલ્હાર ઝવેરી તેને તેમની લવ-સ્ટોરી કહી રહ્યા છે. જે ખૂબ જ સુંદર અને સસ્પેન્સ વાળી છે.\n\nમલ્હાર જણાવે છે,કઇરીતે મોહન ઝવેરીના ભાઈ મૂળજી ઝવેરી મુંબઈમાં હીરાના ધંધામાં ખૂબ જ જૂના અને અનુભવી હતા. કોઈવાતને લીધે મોહન અને મૂળજી વચે સબંધો બગડયા અને હવે તેમના બોલવાના પણ સબંધ બચ્યા નહતા. મોહન ઝવેરી સુરતમાં પોતાનું નામ બનાવી અને મુંબઈ તરફ આગળ વધે છે. મોહન ઝવેરી મુંબઈ આવ્યા બાદ મૂળજી ઝવેરીના એક ચક્રી શાસનને નાબૂદ કરવાનો પ્રયત્ન કરે છે,અને જેમાં તે સફળ પણ રહે છે. મલ્હારનો ખાસ મિત્ર જનક મલ્હારને જણાવે છે,વિદેશ ની કોઈ કંપની હીરાનો બહુ મોટો ઓર્ડર મૂળજી ઝવેરીને દરવર્ષે આપે છે,અને આ ઓર્ડર પર જ મૂળજી ઝવેરીની કંપની ટકેલી છે. જનક આગળ જણાવે છે કે આ વખતે આ ઓર્ડર પર મોહન ઝવેરીની નજર છે અને તે કોઈપણ ભોગે આ ઓર્ડર મેળવા માંગે છે. માટે આ વખતે આ ઓર્ડર મેળવાની જવાબદારી મેઘા ઝવેરીને આપવામાં આવી છે. મલ્હાર જનકની વાત સાંભળ્યા પછી કહે છે કે હવે તો કોઈ પણ ભોગે મૂળજી ઝવેરીને આ ઓર્ડર અપાવીને રહેશું.\n\nહવે અહીથી આગળ. . . .\n\n“ભાઈ,શું લાગે છે. આપણું આ સિંગલ જીવન ક્યાં સુધી રહેવાનુ છે. ? ” પાર્થએ ચા ની ચૂસકી લેતા-લેતા કહ્યું.\n\n“આપણું. . ? ” વૈભવએ આશ્ચર્યની સાથે પૂછ્યું.\n\n“હાં,આપણું. તારી પાસે પણ કઈ ગર્લ-ફ્રેન્ડની લાઇન નથી. હું સિંગલ રાજા છું,તો તું મારા રાજ્યનો પ્રધાન છો. ” પાર્થએ મજાક કરતાં કહ્યું.\n\n“ભલે હો. પણ લખી રાખ કોલેજમાં તારા કરતાં પહેલા મારી ગર્લ-ફ્રેન્ડ બનશે. ” વૈભવએ આત્મવિશ્વાસની સાથે કહ્યું.\n\n“હાં,જોઈએ. ” પાર્થએ હસતાં-હસતાં કહ્યું.\n\n“કેમ હસે છે. . ? ” વૈભવએ પાર્થને હસતાં જોઈને પૂછ્યું.\n\n“કઈ નહીં. હમણાં તું બોલ્યો ને ‘ લખી રાખ ’ ,એટલે મને મારા દાદા યાદ આવી ગયા. એમની વાર્તામાં પણ તે બહુ વાર ‘ લખી રાખ ’ તેમના જીગરજાન મિત્ર જનકને કહે છે. તને ખબર છે એમની અને જનકકાકાની મિત્રતા અદભૂત છે. જેમ આપણે કેવા જીગરજાન મિત્રો છીએ,તેઓ પણ તેવા જ મિત્રો છે. એકબીજા માટે કઈપણ કરવા તૈયાર. ” પાર્થએ કહ્યું.\n\n“વાહ,સરસ. તારા દાદાને તો હું ઘણી વખત મળ્યો છું,પણ પેલા જનકકાકા ને ક્યારે નથી જોયા. તેઓ ક્યાં રહે રહે છે. ? ” વૈભવએ કહ્યું.\n\n“ભાઈ,જનકકાકાને તો હું પણ હજુ સુધી નથી મળ્યો. આ નામ પહેલીવાર દાદાની વાર્તામાં સાંભળ્યુ છે. ” પાર્થએ કહ્યું.\n\n“સારું. ભાઈ પછી પેલી કુતરાવાળી છોકરી ક્યાય મળી. . ? ” વૈભવએ કહ્યું.\n\n“ના,ભાઈ. આજે સોમવાર હતો,તો પણ હું ક્રિકેટ રમવા ગયો. મને થયું પેલી છોકરી ત્યાં ચકર મારવા રોજ આવતી હશે. પણ નહતો તે ચકર મારવા આવી નહતો મારી ક્રિકેટ ટીમ ક્રિકેટ રમવા. સવાર-સવારમાં વેલો ઉઠ્યો,આખો દિવસ બેકાર ગયો. એવી જોરદાર ઊંઘ આવે છે વાત ના પૂછીશ. ” પાર્થએ બગાસું ખાતા-ખાતા કહ્યું.\n\n“સારું-સારું,એ બહાને તું વહેલો તો ઉઠવા લાગ્યો. ” વૈભવએ કહ્યું.\n\n“શું વહેલું ભાઈ. એક મિનિટ,એક મિનિટ પહેલું કોણ છે. . ? ” પાર્થએ ચાની લારીની સામે ઉભેલા પાણીપૂરી વાળા સામે આંગળી બતાવતા કહ્યું.\n\n“કોણ ત્યાં. . ? પેલો પાણીપૂરી વાળો. ભાઈ તે રોજ ત્યાંજ તો ઊભો હોય છે. તને ખબર છે, એ ભાઈ જોરદાર પાણીપૂરી બનાવે છે. લોકો દૂર-દૂરથી આમની પાણીપુરી ખાવા માટે આવે છે. ચલ આજે આપણે પણ ત્યાં જઈએ પાણીપૂરી ખાવા. . ? અને હાં,એની પહેલા તું મને એમકે પાણીપુરીની લારીમાં જોવા જેવુ છે શું. . ? ” વૈભવએ કહ્યું.\n\n“અરે એ નહીં ખાઉધરા. ત્યાં જે પાણીપૂરી ખાય છે,તે છોકરી કહું છું. ” પાર્થએ કહ્યું.\n\n“ અચ્છા એમ કહે છે. એવું તે કોણ છે ત્યાં,જોવુંતો. . !! ઓહો. . . ભાઈ જોરદાર,ખતરનાખ એકદમ પાણીપુરી જેવી તીખી,તમતમતી,જોતાં જ મોઢામાં પાણી આવી જાય તેવી ચટાકેદાર છોકરી છે. સાચે ભાઈ તે કાલે પેલું મેનકા અપ્સરા જેવુ કહ્યું હતું ને,એકદમ તેવી જ છોકરી છે. હવે તો મને પણ લાગે છે કે મેનકા અપ્સરા જો હશે તો બિલકુલ આવી જ હશે. ” વૈભવએ કહ્યું.\n\n“એ તો ઠીક છે,પણ મને લાગે છે આને ક્યાંક જોઈ છે. . !!! ” પાર્થએ યાદ કરતાં-કરતાં કહ્યું.\n\n“ભાઈ,આ લાઇન તારે મને નહીં,પેલી છોકરીને જઈને કહેવાની હોય. “મને લાગે છે,મે તમને ક્યાંક જોયા છે. ?” પણ હવે આ લાઇન પણ કામ નથી કરતી,તો કઇંક નવું વિચારીને જજે એની પાસે. ” વૈભવએ પાર્થની વાત ઉડાવતા કહ્યું.\n\n“ના ભાઈ સાચે, આને ક્યાંક તો જોઈ છે. . . હાં યાદ આવ્યું ભાઈ,આ પેલી,કાલે જોઈ હતી ને કૂતરો સાથે હતો અને ચકર મારવા આવી હતી. ભાઈ નક્કી આ એજ છે,આજ કાલે ત્યાં ગ્રાઉન્ડમાં ચકર મારવા આવી હતી. ” પાર્થએ ખુશ થતાં-થતાં કહ્યું.\n\n“શું વાત કરે છે ભાઈ ખરેખર. . ? આ છોકરી છે. . ? જોતો ખરી ભાઈ કેવી સુંદર,એકદમ મેનકા અપ્સરા જેવી છોકરી છે,તારા દાદાની ભાષામાં કહું તો ‘ એકદમ અદભૂત ’ છોકરી છે. ” વૈભવએ કહ્યું.\n\n“સાચી વાત છે. ખરેખર અદભૂત છે આ છોકરી. . ” પેલા ચા-વાળા ભાઈ પણ ઉત્સુકતાની સાથે બોલી બેઠા.\n\nજેવુ ચા-વાળા ભાઈ બોલ્યા એટલે પાર્થએ વૈભવની સામે જોયું અને તેને ઇશારામાં ચા-વાળા ભાઈને સમજાવવા કહ્યું. એટલે વૈભવ બોલ્યો. . “ભાઈ,તમે શાંત રહો. આ ઉમરમાં તમને આ બધુ ના શોભે”. જેવુ વૈભવ આવું બોલ્યો એટલે પાર્થ અને વૈભવ બંને મોટે-મોટેથી હસવા લાગ્યા. બનેને હસતાં જોઈ અને ચા-વાળા ભાઈ કઈ બોલ્યા નહીં અને પોતાનું કામ કરવા લાગ્યા. આ બધા વચ્ચે પાર્થએ જોયું પેલી છોકરી ત્યાંથી જઈ રહી હતી.\n\n“ભાઈ,તું આને મૂક જો પેલી પૈસા આપીને નીકળી રહી છે. ” પાર્થએ વૈભવને કહ્યું.\n\n“હાં,જતી રહી. ચલ પેલા પાણીપૂરી વાળાને જઈને પૂછવું છે,ક્યાની છે,અહિયાં રોજ આવે છે કે પછી ક્યારેક ક્યારેક. ? ” વૈભવએ કહ્યું.\n\n“ના ભાઈ,આવું પૂછયે તો સારું ના લાગે. ” પાર્થએ કહ્યું.\n\n“હાં,એ પણ છે” વૈભવએ કહ્યું.\n\n“મને લાગે છે,તે ક્યાંક આસપાસ જ રહેતી હશે. જોયું ને તે ચાલીને જતી હતી. ” પાર્થએ કહ્યું.\n\n“એ તો છે. ” વૈભવએ કહ્યું.\n\n“મુકને ભાઈ. અહિયાં રહેતી હશે તો પણ આપણે સિંગલ રાજા છીએ આપણું કહી નથી થવાનું,સિંગલ જ રહેવાના છીએ. આ બધી મગજમારી કરતાં ઘરે જઈ અને દાદાની વાર્તા સાંભળું. ” પાર્થએ નિરાશ થતાં-થતાં કહ્યું.\n\n“સારું ચલ ભાઈ મને પણ આજે થોડું કામ છે ઘરે ” વૈભવએ કહ્યું.\n\n“સારું ચલ કાલે મળ્યે. ” પાર્થએ કહ્યું.\n\n***\n\n“શું થયું સિંગલ રાજા આજે કેમ શાંત શાંત છે. . ?” મલ્હારએ ચૂપ-ચાપ બેસેલા પાર્થને જોઈને પૂછ્યું.\n\n“કઈ નહીં મલ્હાર. આજે ઊંઘ બહુ આવે છે. ” પાર્થએ કહ્યું.\n\n“અચ્છા એવું છે. તો આજે વાર્તામાં રજા રાખીએ,તું આરામથી સૂઈજા. ” મલ્હારએ કહ્યું.\n\n“કોઈ જરૂરત નથી. તમે છાના-માના વાર્તા કહેવાનું ચાલુ કરો. આગળ શું થયું વાર્તામાં એ જાણવાની મને ખૂબ જ ઉત્સુકતા છે. તમને મૂળજીભાઈએ પોતાની પાસે કામ પર રાખ્યા. . ? પછી પેલો વિદેશનો મોટો ઓર્ડર કોને મળ્યો. ? અને હાં મેઘા ઝવેરી સાથે કહી મેલ-મિલાપ થયો કે નહીં. . . ?? ” પાર્થએ કહ્યું.\n\n“તને તો ઊંઘ નહતી આવતી. ” મલ્હારએ મજાક કરતાં કહ્યું.\n\n“દાદા,મજાક ના કરો અને વાર્તા કરો” પાર્થએ કહ્યું.\n\nસારું,સાંભળ. જેવુ મારૂ સૌથી મોટું અને અગત્યનું સપનું હતું કે મારે શેઠ બનવું હતું. મારી નીચે હજારો લોકો હોય,ગાડી હોય બંગલો હોય,હું કહું તેમ બધુ થાય,લોકો પર ઓર્ડર ચલાવા હતા. પરંતુ જેવુ પહેલા કહ્યું તેમ ઓર્ડર આપતા પહેલા ઓર્ડર કેમ આપવા એ શીખવું જરૂરી હતું. હું માત્ર એક તકની રાહ જોઈ રહ્યો હતો,ક્યારે સમયની સૂઈ ફરે નાનો કાટો આપણી બાજુ આવે અને મોટો કાટો આપણી આસપાસ ફર્યા કરે. મારા બાપા બહુ વખત કહેતા કે “બધાના જીવનમાં ભગવાન એક એવી તક આપે જ છે,જેમાં તે પોતાનું ભાગ્ય બનાવી કે પછી બદલી શકે”. મને આ વાત સાચી ત્યારે લાગી જ્યારે મેઘા ઝવેરીને પહેલી વખત જોઈ. મેઘાને મળ્યા પછી મને થોડો વિશ્વાસ બેસવા લાગ્યો કે નક્કી આ છોકરી આપણું ભાગ્ય બદલવા આવી છે,અને મેઘાને મળ્યા પછી ત્યારબાદનો આખો ઘટનાક્રમ. મને નક્કી થઈ ગયું કે જો શેઠ બનવું હશે તો મારી પાસે આ તક બહુ જ સારી છે,જેમાં હું મારૂ ભાગ્ય બનાવી કે બદલી શકીશ.\n\n***\n\nમૂળજીભાઈ પાસે નોકરી મળવી સાવ-સહેલી હતી,કારણકે મોહન ઝવેરીએ મૂળજીઝવેરી ના વધુ પડતાં કારીગરને પોતાની પાસે લઈ લીધા હતા,એટલે એમને કામદારોની જરૂરત તો હતી જ. ઉપરથી વિદેશનો પેલો મોટો ઓર્ડર પણ આવવાનો હતો. અમે તેમના મેનેજર પાસે ગયા,અને કહ્યું કે અમને નોકરીની જરૂરત છે. તેવો બહુ જ સહેલાઇથી માની ગયા. તેમણે કહ્યું કે પેલા થોડો સમય તમને હીરાનું કામ શીખવવામાં આવશે,ત્યારબાદ તમે વર્કશોપ પર આવી અને કામ કરી શકો છો. હું અને જનકો મૂળજીભાઈને ત્યાં કામ પર લાગી તો ગયા,પણ અમારે એક વાત હમેશા પોતાની જાતને કહેવી પડતી હતી કે “અમે ત્યાં મજૂર બનવા નહીં પણ માલિક બનવા ગયા છીએ. ”\n\nશરૂવાતના સમયમાં મને અને જનકાને હીરાનું કામ શીખવામાં બહુ જ તકલીફ પડી રહી હતી. આવા સમયે મારા બાપા કાનજીઝવેરી અમારા માટે કોચની ભૂમિકામાં આગળ આવ્યા. મારા બાપાને નાનપણથી હીરાનું કામ કરવાનો બહુ શોખ હતો. જ્યારે એમને અમે જણાવ્યુ કે અમે મૂળજીઝવેરી ને ત્યાં હીરાના કામમાં લાગી રહ્યા છીએ,ત્યારે તેવો બહુ જ ખુશ થયા. કારણકે વર્ષો પછી ઝવેરી પરિવારનો છોકરો પાછો ઝવેરીના ધંધામાં જઈ રહ્યો હતો. મારા માટે હીરાનું કામ શીખવું કઈ મોટી વાત નહતી,કારણકે મારા તો ખૂનમાં અને વારસામાં આ કામ આવી ગયું હતું. જો સાચી પરીક્ષા હતી તો જનક પટેલ એટલે કે મારા જનકાની. કાનજી ઝવેરીએ મને અને જનકાને હીરાના કામનું ખૂબ ટ્યુશન આપ્યું. અમે દિવસે મૂળજીઝવેરીના કારખાનામાં અને રાત્રે અમારા ઘરે, આમ દિવસ-રાત બસ હીરાનું કામ જ શીખી રહ્યા હતા.\n\nકહેવાય છે કે “ધ્યેય નક્કી હોય,મનોબળ મજબૂત હોય અને ઈચ્છાશક્તિ પ્રબળ હોય તો તમે ધારો તે કામ કરી શકો. ” જોત-જોતામાં હું હીરાના કામની અંદર માસ્ટર થઈ ગયો. મને હીરાનું કોઈ પણ હવે સાવ સરળ લાગી રહ્યું હતું. આ બધા વચ્ચે એક વસ્તુ થઈ,જેનો મને ડર હતો. જનકો છેલ્લે સુધી હીરાનું કામ શીખવામાં નિષ્ફળ રહ્યો. છેલ્લે તેને હારી અને નિર્ણય કર્યો કે આ હીરાનું કામ તેના ગજા બહારનું છે. જનકો મેનેજર પાસે આ વાત લઈને ગયો કે તેને હીરાનું કામ નથી ફાવી રહ્યું, જો એમની પાસે બીજું કોઈ કામ હોય તો એને આપે.\n\nજનકાની વાત સાંભળી મેનેજરે જનકાને એમની પાસે નામું લખવા અને હિશાબ કરવા રાખી દીધો. જનકો ભણવામાં તો હોશિયાર હતો જ. એટલે નામું લખવા અને હિશાબ કરતા શીખવું તેના માટે કોઈ મોટી વસ્તુ નહતી. બહુ જ ઓછા સમયમાં અમે બંને અમને આપેલા કામ ખૂબ સારી રીતે શીખી અને કરતાં થઈ ગયા. બધા કામદારો વચ્ચે હવે અમારું કામ અલગ તરી આવતું હતું. ક્યારેક તો મૂળજીભાઈનો મેનેજર પણ અમને જોઈને અચંબિત થઈ જતો,કારણકે નવા આવેલા કામદારોમાં કામ પ્રત્યેનો આટલો લગાવ અને આટલું ગુણવતા વાળું કામ એમને ક્યારે નહતું જોયું. સાથે-સાથે અમારું અમારા સાથી કામદારો સાથે પણ ખૂબ બનવા લાગ્યું હતું. લગભગ બધા કામદારો અમારી વાત માનવા લાગ્યા હતા. મને તો ક્યારેક એવું પણ લાગવા લાગ્યું હતું કે હું આ બધા નો ગ્રુપ-લીડર બની ગયો છું. કારણકે ક્યારે પણ કોઈ પણ મિટિંગ હોય બધા વતી બધાની વાત હું જ રાખવા લાગ્યો હતો.\n\nમેનેજર પણ ઘણી વખત મારા અને જનકાના વખાણ મૂળજીભાઈ પાસે કરતો. અમારો મુખ્ય ધ્યેય જ હતો મૂળજીઝવેરીની આંખોમાં તરી આવવાનો. જેથી આવનારા મોટા વિદેશી ઓર્ડરમાં અમે સહેલાયથી મૂળજીઝવેરીની કંપની “કિંગ ઓફ ડાયમંડ” તરફથી આ ડીલ કરવાનો મોકો મળે,અને મેઘા ઝવેરી અને મોહન ઝવેરીની કંપની “માસ્ટર ઓફ ડાયમંડ” ને હરાવી. આ મોટો વિદેશી ઓર્ડર મૂળજીઝવેરીને અપાવી શકયે.\n\n***\n\n“મલ્હાર,વિદેશી કંપની લગભગ આવતા અઠવાડિયે મુંબઈ આવવાની છે. આજ કારણથી કાલે સવારે વહેલા મૂળજીભાઈએ કારખાને મિટિંગ બોલાવી છે. જેમાં બધા કામદારોને હાજર રહેવા કહ્યું છે. તે કઈ વિચાર્યું કેવી રીતે આ આટલો મોટો ઓર્ડર આપણે મૂળજીભાઈને અપાવશું. . ? અને એનાથી પણ પહેલા અને મહત્વની એક વાત તને લાગે છે,આ મૂળજી ઝવેરી આપણને આટલા મોટા ઓર્ડરની જવાબદારી આપશે. . ? ” જનકએ મલ્હારને પૂછ્યું.\n\n“ આ ઓર્ડરની જવાબદારી મળશે તો આપણને જ. વિચારવાનું માત્ર એટલું છે કઈ રીતે આ ઓર્ડર મૂળજીઝવેરીને મળે. ” મલ્હારએ કહ્યું.\n\n“તને કેમ આટલો વિશ્વાસ છે કે મૂળજી ઝવેરી આપણને જ આ કામ આપશે. . ?” જનકએ પૂછ્યું.\n\n“એ તું કાલે મિટિંગમાં જોઈ લેજે. ” મલ્હારએ કહ્યું.\n\n***\n\nસવારના લગભગ ૯ વાગ્યે બધા કારખાનાના મુખ્ય રૂમમાં ઉપસ્થિત હતા. એક બાજુ બધા હીરાનું કામ કરતાં કામદારો,એક બાજુ મેનેજર અને બીજા ડોકયુમેંટ કામ કરવા વાળા કામદારો અને વચ્ચે એક ટેબલ અને ખુરશી પર બેઠેલા મૂળજીભાઈ ઝવેરી. મિટિંગની શરૂવાત મેનેજરએ કરી.\n\n“આજે આપણે બધા અહીયાં એક ખાસ કારણથી મળ્યા છીએ. છેલ્લા ૨ વર્ષમાં આપણી કંપની “કિંગ ઓફ ડાયમંડ” નુકસાનમાં જઈ રહી છે. આપણાં સારા અને વર્ષો જૂના લગભગ બધા કામદારો મોહનઝવેરીએ વધુ પૈસાની લાલચે પોતાની પાસે બોલાવી દીધા છે. મોહનઝવેરી હજુ અહીયાં નથી અટક્યાં,હવે તેમની નજર આપણાં વર્ષો જૂના ગ્રાહક(Client) અને હાલ આપણી કંપની જે ઓર્ડરના આશરે ટકેલી છે,એવા “રોયલ ગ્રુપ ઓફ ડાયમંડ” ના સૌથી મોટા ઓર્ડર પર છે. મૂળજીભાઈએ અહીયાં આપણે એ ઓર્ડરની અમુક જાહેરાત કરવા માટે બોલાવ્યા છે. ” મેનેજરે કહ્યું.\n\n“મારે વધુ કઈ નથી કહેવું. બસ એક જ વાત આપણાં સૌને કહેવી છે કે આપણી કંપનીનું નામ “કિંગ ઓફ ડાયમંડ” આપણે એટલા માટે રાખેલું છે. કારણકે આપણે ખરેખર હીરાના વ્યાપારની અંદર રાજા છીએ. આપણને આ ધંધામાં કોઈ પણ માત આપી શકે તેમ નથી. હું માનું છું છેલ્લા દોઢ-બે વર્ષથી કંપનીની હાલત થોડી ડામાડોલ થઈ છે. પરંતુ આમાં કોઈપણ જાતની ચિંતા કરવા જેવી નથી. આપણે માર્કેટમાં પહેલા નંબર એક પર હતા અને આ “રોયલ ગ્રુપ ઓફ ડાયમંડ” ના મોટા ઓર્ડરને મેળવીને પાછા નંબર એક પર પોહચી જઈશું. આ ઓર્ડર આપણે કોઈ પણ ભોગે મેળવાનો છે,અને આ ઓર્ડર મેળવા માટે હું કોઈ પણ હદ સુધી જવા તૈયાર છું. કારણકે જો આ ઓર્ડર આપણને નહીં મળે,તો હીરાની માર્કેટમાં આપણી વાપસી થવી કદાચ અશકય બની જશે. આ ઓર્ડરની ગંભીરતાને ધ્યાનમાં રાખીને,હું અમુક નિર્ણયો સાથે આજે તમારા બધાની વચ્ચે આવેલો છું. ” મૂળજીઝવેરી બોલતા-બોલતા અટક્યાં અને મેનેજરને પોતાની પાસે બોલાવ્યો અને એના કાનમાં કઇંક કહેવા લાગ્યા.\n\n“મલ્હાર,શું લાગે છે. . ? મૂળજીભાઈ કઈ જાહેરાત કરવાના છે. તું તો કહેતો હતો કે તું મિટિંગ માં કઇંક કમાલ કરવાનો છે,જેથી આ ઓર્ડરને અપાવાની જવાબદારી આપણને મળી જાય. પણ મૂળજીભાઈ તો પોતે જ બોલ-બોલ કરે છે અને આપણને તો કઈ કહેવા દે એવું મને નથી લાગી રહ્યું. મલ્હાર તું કર કઇંક. . . ” જનક મૂળજીભાઈ ના આ વ્યવહારથી ગભરાયને મલ્હારની પાસે જઈ અને બોલવા લાગ્યો.\n\n“જનકા તું ચિંતા ના કરીશ,બધુ ગોઠવાય ગયું છે. મૂળજીભાઈને જાહેરાત તો કરવા દે. ” મલ્હારએ કહ્યું.\n\nમૂળજીભાઈ અને મેનેજરની થોડી ચર્ચા પછી મેનેજરે બોલવાની શરૂવાત કરી. “જેવુ સાહેબએ કહ્યું કે આ ઓર્ડર આપણાં માટે ખૂબ જ કિમતી છે અને આ ઓર્ડર આપણે કોઈ પણ ભોગે મેળવાનો છે. જેના ભાગ રૂપે મૂળજીભાઈએ ખૂબ જ અગત્યનો નિર્ણય લીધો છે. એ નિર્ણય મુજબ હવે આ આખા ઓર્ડરને આપણી કંપની “કિંગ ઓફ ડાયમંડ” ને અપાવની જવાબદારી મલ્હાર ઝવેરી અને જનકપટેલને શોપવામાં આવે છે. આ ઓર્ડર આપણી કંપની માટે બહુ જ મૂલ્યવાન છે,કદાચ આ ઓર્ડરથી જ આપણી કંપનીનું ભાગ્ય નક્કી થવાનું છે. માટે હું આપણાં બધા વતી મલ્હાર અને જનકને શુભેકછા પાઠવું છું,અને ભગવાને એવી પ્રાથના કરું છું કે તેઓ બંને અથાક પરિશ્રમ અને ચપળ નીતિથી આ ઓર્ડર આપણી કંપની “કિંગ ઓફ ડાયમંડ” ને અપાવામાં સફળ રહે. ” મેનેજરે પોતાની વાત પૂરી કરી અને આખો રૂમ તાળીના ગળગળાટની સાથે ગુંજી ઉઠ્યો અને બીજી બાજુ જનક આશ્ચર્યની સાથે મલ્હારની સામે જોઈ રહ્યો.\n\n***\n\n“મલ્હાર,જોરદાર ભાઈ મજા પડી ગઈ. પણ આ કઈ રીતે બન્યું,મૂળજીભાઈએ આટલા મોટા ઓર્ડરની જવાબદારી આપણને કઈ રીતે આપી. . . ? એવું તે શું કર્યું. . ??” જનક આશ્ચર્ય અને ખુશીની સાથે મલ્હારને રસ્તા પર ચાલતા-ચાલતા પૂછી રહ્યો હતો.\n\n“ભાઈ,મને પણ નથી ખબર. આખરે થયું શું. . !!! ” મલ્હારએ હસતાં-હસતાં કહ્યું.\n\n“હવે મને બનાવીશ નહીં , નક્કી આમાં તારો જ કઇંક હાથ છે. બોલને શું કર્યું તે. . . ??” જનકએ પૂછ્યું.\n\nહજુ તો હું એને કઈ જવાબ આપું એ પહેલા એક આલીશાન ગાડી આમરા બંને પાસે આવી અને ઊભી રહી. આ એજ ગાડી હતી,જે અમે જુ-ચોપાટી પર જોઈ હતી. જેમાંથી મેઘા ઝવેરી ઉતરી હતી,અને જેની પાછળ મોટા અક્ષરમાં “M” એવું લખ્યું હતું. ગાડી ઊભી રહી અને તેનો દરવાજો ખૂલ્યો,અને એમાથી કોઈ છોકરીનો બોલવાનો અવાજ આવ્યો. “અંદર બેસી જાઓ,તમારા બંને માટે બહુ જ મોટું કામ છે”. હું અને જનકો પહેલા તો એકબીજાની સામે જોવા લાગ્યા,પછી અમે આંખોથી એકબીજાને ઈશારો કર્યો અને અંદર બેસવાનું નક્કી કર્યું. જેવા અમે ગાડીની અંદર બેઠા અમે જોયું કે અંદર બીજું કોઈ નહીં પરંતુ મેઘાઝવેરી બેઠેલી હતી. અમારા બંનેના અંદર બેસવાની સાથે જ ગાડી ચાલવા લાગી. અને સાથે જ મેઘા ઝવેરીએ બોલવાનું શરૂ કર્યું.\n\n“મૂળજીઝવેરીએ “રોયલ ગ્રુપ ઓફ ડાયમંડ” ના મોટા ઓર્ડરને લેવાનું કામ તમને બંનેને આપ્યું છે. મને લાગે છે ત્યાં સુધી જો તમે આ ઓર્ડર મૂળજીઝવેરીને અપાવી પણ દેશો,તો કદાચ તમને વાહવાહી,પગાર વધારો,અને વધુમાં કહ્યે તો મેનેજર બનાવી આપશે. પણ તમારા બંને માટે મારી પાસે આના કરતાં પણ વધુ એક સારી ઓફર છે. જેનાથી તમારા બંનેની જિંદગી બદલી જશે એ નક્કી છે. અને હાં,હું કોણ છું,આ બધુ કઈ રીતે જાણું છું,એ બધા પ્રશ્નો પૂછી સમયનો બગાડ ના કરશો. ” મેઘાએ બોલવાની શરૂવાત કરી.\n\n“શું ઓફર છે. . ? ” કોઈ પણ જાતનો સમય વેડફયા વગર તરત જનકાએ મેઘાને પૂછી બેઠો.\n\n“સરસ. તો ઓફર એમ છે કે તમે બંને આ ઓર્ડરમાં છેલ્લે સુધી મૂળજીઝવેરી તરફથી રહેજો. મૂળજીઝવેરી શું ભાવ પર “રોયલ ગ્રુપ ઓફ ડાયમંડ” ને હીરા આપશે,કેટલા સમયમાં તેવો આ ઓર્ડરની ડિલિવરી કરી આપશે. આવી લગભગ બધી અગત્યની જાણકારી તમે અમને આપશો. જેની મદદથી અમે આ સૌથી મોટો ઓર્ડર મેળવી શકયે. આ બધી જાણકારીના બદલામાં અમે તમને અમારી કંપની “માસ્ટર ઓફ ડાયમંડ” માં ૩૦%ની ભાગીદારી(Partnership) કરી આપીશું. હાં,આ ભાગીદારીના કાગળ આજ સાંજ સુધીમાં તમને મળી જશે. તો બોલો આ ઓફર મંજૂર છે. . ?” મેઘાએ કહ્યું.\n\n“મંજૂર છે. ” જનકએ કહ્યું.\n\n“પરંતુ મને મંજૂર નથી. ” મલ્હારએ કહ્યું.\n\nજેવુ મલ્હાર આવું બોલ્યો એટલે સૌથી પહેલો જટકો જનકને લાગ્યો. તેને તરત મલ્હારની સામે જોયું અને બોલ્યો. . “મલ્હાર તું આ શું બોલે છે. . ? તને ભાન છે. . ?”\n\n***\n\n“દાદા,કેમ અટકી ગયા બોલો પછી આગળ શું થયું. આજે હવે વાર્તાના આ પોઈન્ટ પર મહેરબાની કરીને એમ ના કહેશો કે આગળની વાર્તા કાલે. કારણકે જે સપના માટે તમે આટલી મહેનત કરી,તે શેઠ બનવાનું સપનું તમારી પાસે સામે ચાલીને આવ્યું અને એ સમયે જ તમે મેઘાઝવેરીને ના પાડી દીધી. આખરે તેનું કારણ શું હતું. . ?? અને હાં મૂળજીઝવેરીએ શા માટે તમને અને જનકકાકાને ઓર્ડર લેવાની જવાબદારી શોપી. સૌથી મહત્વની વાત પછી પેલો ઓર્ડર મળ્યો કોને. . ??” પાર્થ ઉત્સુકતાની સાથે પૂછી બેઠો.\n\n“મારા સિંગલ રાજા બધા સવાલો ના જવાબ કાલે આપવામાં આવશે. આજની કથા અહીયાં પૂરી થાય છે. ” મલ્હારે હસતાં-હસતાં કહ્યું.\n\n“દાદા,આમ ના ચાલે. તમે દરરોજ આવું જ કરો છો. બોલોને આગળની વાર્તા,પ્લીઝ. . . ” પાર્થએ કહ્યું.\n\n“પાર્થ તું હવે શર્તના નિયમ તોડી રહ્યો છે” મલ્હારએ કડક સ્વરમાં કહ્યું.\n\n“સારું, પણ કાલે આવું નહીં ચાલે. આખી વાર્તા કહેવી પડશે. ” પાર્થએ કહ્યું.\n\n“જોઈશું” મલ્હારે કહ્યું.\n\n\n\n( ક્રમશ..)\n\n",
      "duration": "14 mins",
      "category": "Inspirational"
    },
    {
      "id": 160,
      "title": "Destiny અશક્ય શબ્દમાં જ શક્ય-૪",
      "story_name": "આ ભાગીદારીના કાગળ આજ સાંજ સુધીમાં તેમણે મળી પણ જશે. આ વાત સાંભળ્યા પછી જનક કોઈ પણ જાતના વિચાર કર્યા વગર તરત હાં પાડી દે છે. પરંતુ મલ્હાર કહે છે કે તેને આ ઓફર મંજૂર નથી.\n\nહવે અહીથી આગળ. .\n\n“આજે કેમ એકલા છો. ? તમારો ભાઈબંધ ક્યાં ગયો. ?” ચા-વાળા ભાઈએ પાર્થને વૈભવ વિશે પૂછ્યું.\n\n“આજે એના ઘરે મહેમાન આવ્યા હતા. હમણાં થોડીવાર પહેલા જ ફોન કર્યો,તો એને કહ્યું કે હમણાં જ મહેમાન ગયા,તો બસ આવું જ છું. ”પાર્થએ કહ્યું.\n\n“તો ચા આપું કે પછી. ? ” ચા-વાળા ભાઈએ પૂછ્યું.\n\n“ના રાહ જોઈએ હમણાં આવતો જ હશે. આમપણ ચા પીવાની મજા,તો ભાઈબંધ સાથે જ આવે. ” પાર્થએ કહ્યું.\n\n થોડીવાર થઈ પણ વૈભવ આવ્યો નહીં એટલે પાર્થએ ફરી ફોન કાઢ્યો અને આમતેમ જોતાં બોલ્યો. . “આ લબાળ હજુ ના આવ્યો. ફરી ફોન કરવો પડશે. ”\n\nહજુ તો પાર્થ ફોન કરે તે પહેલા ચા-વાળા ભાઈ બોલ્યા. . “ફોન કરવાની જરૂરત નથી જોવો ત્યાં સામે,પાણીપુરી વાળા સાથે વાતો કરે છે. તમારો ભાઈબંધ”\n\n“તે ગાંડો,ત્યાં શું કરે છે” પાર્થએ કહ્યું.\n\nથોડીવાર થઈ એટલે વૈભવ આવ્યો. વૈભવ રોજ કરતાં કઇંક વધુ જ રાજી દેખાય રહ્યો હતો. આવતાની સાથે જ તેને પાર્થને કહ્યું “આજે ચા અને નાસ્તાના પૈસા હું આપીશ. અને હાં આ રવિવારે રાત્રે તારું જમવાનું મારા ઘરે છે. ”\n\n“જમવાનું તો ઠીક છે. પહેલા મને એમકે,પેલા પાણીપુરી વાળા પાસે તું શું પૂછપરછ કરતો હતો. ?ક્યાંક પેલી કૂતરાવાળી છોકરીનું તો નહતો પૂછતોને. . ?” પાર્થએ ગંભીર સ્વરમાં પૂછ્યું.\n\n“હાં,કૂતરાવાળી છોકરીનું જ પૂછી રહ્યો હતો. બોલ,શું કરીશ તું. . ?” વૈભવએ હસતાં-હસતાં કહ્યું.\n\n“વૈભવ મજાકના કરીશ. બોલ શું પૂછતો હતો તું એમને. . ?” પાર્થએ ગંભીરતા પૂર્વક પૂછ્યું.\n\n“કઇ નહી ભાઈ. આ બધી વાતને બાજુ પર રાખ,તારા માટે જોરદાર ખુશખબર છે. ” વૈભવએ કહ્યું.\n\n“શું ખુશખબર. ?” પાર્થએ પૂછ્યું.\n\n“પેલી કૂતરાવાળી છોકરી આજે અમારા ઘરે આવી હતી. ” વૈભવએ કહ્યું.\n\n“તે છોકરી તારા ઘરે. માનવમાં નથી આવી રહ્યું,તે તારા ઘરે શું કામ આવી હતી. . ?”પાર્થએ આશ્ચર્યની સાથે પૂછ્યું.\n\n“એ જણાવું તને. એની પેલા ભાઈ તમે ૨ કટિંગ ચા આપો. ” વૈભવએ ચાનો ઓર્ડર આપતા કહ્યું.\n\n“ઑ,ચાના પૂજારી. તું પેલા બોલને એ તમારા ઘરે શા માટે આવી હતી. . ?” પાર્થએ ઉત્સુકતાની સાથે પૂછ્યું.\n\n“એમાં થયું એવું કે મારા પપ્પા,મારા મોટાભાઈ માટે થઈને કોઈ છોકરી જોઈ આવ્યા હતા. મારા પપ્પાને તો છોકરી બહુ જ પસંદ હતી. ઉપરથી તે છોકરીના પપ્પા અને મારા પપ્પા સારા મિત્રો પણ હતા. બસ છોકરા અને છોકરીની મિટિંગ થવાની બાકી હતી. તો આજે છોકરા અને છોકરીનું મળવાનું અમારા ઘરે ગોઠવ્યું હતું. તેના ઘરના બધા સભ્યો અને અમારા ઘરના બધા સભ્યો પણ મળ્યા. છોકરો-છોકરી મળ્યા પછી એકબીજાને પસંદ કરે,તો વાત આગળ વધારવાની હતી. બંને મળ્યા અને એમને એકબીજાને પસંદ પણ કર્યા,તો આગળની બધી વાતો ચાલી રહી હતી. છેલ્લે વાતોનો અંત એ વાત પર થયો કે આ રવિવારે બંનેની સગાઈ કરી દઈએ. ”વૈભવએ પાર્થને ચોકાવતાં કહ્યું.\n\n“શું વાત કરે છે ભાઈ. . ? એટલે બંને જણાએ એકબીજાને પસંદ કરી લીધા,અને સગાઈ પણ નક્કી કરી નાખી. ?” પાર્થએ ઉદાસ થતાં-થતાં કહ્યું.\n\n“વાહ,આ તો બહુ જ સારા સમાચાર છે. આજ ખુશી પર બંને જણા લો ચા પીવો. ”ચા-વાળા ભાઈએ કહ્યું\n\n“અરે ભાઈ,૨ મિનિટ ઊભા રહો ચા પછી. વૈભવ તું બોલ આગળ શું થયું. ?” પાર્થએ ચાને બાજુ પર મુક્તા કહ્યું.\n\n“હાં ભાઈ. એમનો એવો આગ્રહ હતો કે સગાઈ આ રવિવારે જ રાખીએ. પહેલા પપ્પાએ કહ્યું આટલી બધી તૈયારી કઈ રીતે કરીશું. તો એમને કહ્યું આપણે નજીક-નજીકના જ સબંધીઑને આમંત્રણ આપીએ. રવિવાર સાંજે ૭ વાગ્યાનું મહુર્ત પણ સારું છે. મહામહેનત પછી પપ્પા પણ માની ગયા. પપ્પાએ કહ્યું સગાઈનો કાર્યક્રમ ઘરના ગાર્ડનમાં જ રાખીયે,આટલી જલ્દી કોઈ હૉલ પણ નહીં મળે. પેલા પાણીપુરી વાળાને પણ હું એજ પૂછવા ગયો હતો,તે આ રવિવારે આવી શકશે. કારણકે લગભગ દરેક લોકો આની પાણીપુરીના વખાણ કરે છે. તો મને થયું સગાઈમાં પણ આજ પાણીપુરી વાળો રાખીએ. પણ ભાઈતો પહેલાથી જ બુક છે. ” વૈભવએ કહ્યું.\n\n       પાર્થ મનમાં અને મનમાં વિચારી રહ્યો હતો. જે છોકરીને આટલી પસંદ કરી રહ્યો હતો,તેની પણ સગાઈ તેના જ જીગરજાન ભાઈબંધના મોટાભાઈ સાથે થઈ. આમતો લગભગ બધી છોકરીને જોયા પછી પાર્થને પહેલી નજરનો પ્રેમ થઈ જતો. પરંતુ આ કૂતરાવાળી છોકરીની વાત જ કઇંક અલગ હતી. કોઈપણ વ્યક્તી એક વાર ખાલી એને જોવે એટલે બસ એને જ જોયા કરે. એના ગાલ,એની ચાલ,ખાસ તો એની આંખો. આંખો તો એવી જોરદાર કે આપણને એમ થાય બસ આજ આંખો માં ખોવાય જઈએ. આ બધુ પાર્થ વિચારી રહ્યો હતો,એટલામાં વૈભવ બોલ્યો. .\n\n“ઑ હીરો,ક્યાં ગુમ થઈ જાય છે. તે સાંભળી લીધુંને આ રવિવારે તારી હાજરી બપોરથી અમારા ઘરે જોઈશે. ” વૈભવએ ફરી કહ્યું.\n\n“ભાઈ,મારે તો રવિવારે બહુ બધુ કામ છે. સાથે-સાથે દાદાને દવાખાને પણ લઈ જવાનું છે. હું નહીં આવી શકું. ” પાર્થએ કહ્યું.\n\n“કેમ ભાઈ,આવું થોડી ચાલે. મારો જીગરજાન ભાઈબંધ મારા ભાઈની સગાઈમાં ના આવે એવું થોડી ચાલે. તારે તો કોઈ પણ ભોગે આવું જ પડશે. ” વૈભવએ કહ્યું.\n\n“હાં,જોઈએ. હું પ્રયત્ન કરીશ. તું આ બધુ બાજુ પર મૂક,નામ શું છે પેલી કૂતરાવાળી છોકરીનું. . ?” પાર્થએ પૂછ્યું.\n\n“કૂતરાવાળી છોકરીનું નામ તો નથી ખબર ભાઈ. ” વૈભવએ કહ્યું.\n\n“નથી ખબર. . ?તારા ભાઈની સગાઈ નક્કી કરી નાખી અને તને તારી ભાભીનું નામ પણ નથી ખબર. શું કઈપણ બોલે છે. ” પાર્થ કહ્યું.\n\n“હું નહીં ગાંડા,તું કઈપણ બોલે છે. . ? તને કોને કહ્યું કે પેલી કૂતરાવાળી છોકરી સાથે મારા ભાઈની સગાઈ નક્કી થઈ છે. ?” વૈભવએ કહ્યું.\n\n“હમણાં જ તો બોલ્યો તું,તારા પપ્પા તારા ભાઈ માટે છોકરી પસંદ કરી આવ્યા અને પેલી કૂતરાવાળી છોકરી તારા ઘરે આવી હતી. ” પાર્થએ કહ્યું.\n\n“હાં,કૂતરાવાળી છોકરી મારા ઘરે આવી હતી અને મારા પપ્પા પણ મારા ભાઈ માટે છોકરી સોથી લાવ્યા હતા. પણ અકલના દુશ્મન,આ કૂતરાવાળી છોકરી અને મારા પપ્પાને ગમી હતી તે છોકરી,બંને અલગ-અલગ છે. ” વૈભવએ કહ્યું.\n\n“શું,વાત કરે છે. તો પછી આ કૂતરાવાળી છોકરી તમારા ઘરે શા માટે આવી હતી. ?” પાર્થના જાણે જીવમાં જીવ આવ્યો.\n\n“તે કૂતરાવાળી છોકરી,મારા ભાભીની નાની બહેન છે. આજે એમનો આખો પરિવાર અમારા ઘરે આવ્યો હતો,એટલે પેલી કૂતરાવાળી છોકરી પણ એમની સાથે આવી હતી. ”વૈભવએ કહ્યું.\n\n“અચ્છા એવું છે. હાશ,ભાઈ મને તો એમ તારા ભાઈ અને આ કૂતરાવાળી છોકરીની સગાઈ થવાની છે. ” પાર્થએ ચોખ પાડતા કહ્યું.\n\n“ઓહ,હવે મને સમજાય છે. તારે રવિવારના ઘણા કામ કેમ આવી પડ્યા હતા. ”વૈભવએ કહ્યું.\n\n“ના ભાઈ,એવું નહતું. ”પાર્થએ હસતાં-હસતાં કહ્યું.\n\n“હવે બધુ પૂરું થયું હોય તો,ચા પીલો ભાઈઓ. ”પેલા ચા-વાળા ભાઈએ કહ્યું.\n\n“સારું લાવો. પાર્થ હવે રવિવારે આવીશ ને. . ?” વૈભવએ પૂછ્યું.\n\n“હાં,હાં ભાઈ. તારા ભાઈની સગાઈ હોય અને હું ના આવું,એવું બને ખરી. પણ ભાઈ પહેલા એમકે પેલી કૂતરાવાળી છોકરીનું નામ શું છે. ?” પાર્થએ પૂછ્યું.\n\n“એનું સાચું નામ તો મને નથી ખબર. પણ તેના ઘરના લોકો તેને વારેઘડીએ ‘મીની’ કહીને બોલાવતા હતા. ” વૈભવએ કહ્યું.\n\n“વાહ, ‘મીની’. કેટલું કોમળ નામ છે નહીં. ”પાર્થએ કહ્યું.\n\n“હાહો,મારા કોમળ કુમાર. હવે રવિવારે તૈયાર થઈ જજો. ”વૈભવએ કહ્યું.\n\n“રવિવારે તૈયાર તો થઈ જઈશ. પણ ભાઈ. . ” પાર્થ બોલતા-બોલતા અટક્યો.\n\n“વળી શું થયું. . ? કેમ બોલતા-બોલતા અટક્યો. ? ” વૈભવએ પૂછ્યું.\n\n“પણ ભાઈ તને લાગે છે,આ વખતે મારો મેળ પડશે. તને તો ખબર જ છે,આપણે તો સિંગલ રાજા છીએ. ”પાર્થએ ઉદાસ થતાં-થતાં કહ્યું.\n\n“બધુ સેટ થઈ જશે. ભગવાન પર ભરોસો રાખ,અને હાં કૂતરા રમાડવાનું શીખી લેજે. ” વૈભવએ પાર્થની મજાક કરતાં કહ્યું.\n\n“ભાઈ તને મસ્તી સુજે છે. મને અહીયાં ટેન્શન થાય છે. ઉપરથી દાદાએ એમના સૌથી મોટા સપનાને એમના પાસે આવી ગયા પછી પણ ના પાડી દીધી છે. ”પાર્થએ કહ્યું.\n\n“તારા દાદાનું વળી કયું સપનું. . ? અને એ પણ પાછું આ ઉમરમાં. ?” વૈભવએ આશ્ચર્યની સાથે પૂછ્યું.\n\n“કઈ નહીં ભાઈ. એમની વાર્તામાં છે એ બધુ તું નહીં સમજે. ” પાર્થએ કહ્યું.\n\n“ઓકે,સારું ચલ તો હવે સીધા રવિવારે મારા ઘરે મળીએ. તારી કૂતરાવાળી પણ આવાની છે,તો તૈયાર થઈને જ આવજે. ”વૈભવએ ફરી પાર્થની મસ્તી કરતાં-કરતાં કહ્યું.\n\n“ભાઈ,કૂતરાવાળી નહીં એનું નામ મીની છે. ” પાર્થએ કહ્યું.\n\n“હાં,હવે એજ. કેવું નહીં ભાઈ,કૂતરાવાળીનું નામ ‘મીની’. ” વૈભવએ હસતાં-હસતાં કહ્યું.\n\n“હાં,સારું ચલ મળીએ. ” પાર્થએ પણ હસતાં-હસતાં વૈભવને આવજો કહ્યું.\n\n-----------------------------------------------------------------------------------------------------------\n\n       પાર્થ વાર્તા સાંભળવા માટે દરરોજ કરતાં આજે કઇંક વધુ જ ઉતાવળો થઈ રહ્યો હતો. તેને જાણવાની ઉત્સુકતા હતી,આખરે શા માટે મૂળજીઝવેરી એ આટલા મોટા ઓર્ડરની જવાબદારી મલ્હાર અને જનકને શોપી. શા માટે મલ્હારએ મેઘા ઝવેરીની ઓફરને ઠુકરાવી. અને સૌથી અગત્યનું પેલો વિદેશી ઓર્ડર આખરે મળ્યો કોને.\n\n“દાદા,કોઈ પણ જાતની પૂર્વ-ભૂમિકા વગર વાર્તાની શરૂવાત કરો. આજે મને આગળનો ભાગ સાંભળવાની બહુ જ ઉત્સુકતા છે. ” પાર્થએ મલ્હાર પાસે જતાની સાથે જ પોતાનો ઓર્ડર સંભળાવી દીધો.\n\n“વાહ,સિંગલ રાજા આજે કઇંક અલગ જ મૂડમાં છે. શું થયું કોઈ છોકરી મળી છે શું. . ?” મલ્હારએ વાત ફેરવતા કહ્યું.\n\n“દાદા કોઈ છોકરી નથી મળી. તમે આગળ વાર્તા ચાલુ કરોને. ”પાર્થએ ફરી વાર્તાની વાત કહી.\n\n“સારું,સાંભળ. ”મલ્હારએ આટલું બોલી અને વાર્તા કહેવાની શરૂવાત કરી. \n\n       ધંધામાં ૩૦%ની ભાગીદારી વાળી મેઘાએ આપેલી ઓફર સાંભળી અને જનકો એક જાટકે ઓફર સ્વીકારવા તૈયાર થઈ ગયો. પણ હું આ ઓફરનો વિરોધ કરી રહ્યો હતો. મેઘાની સામે જ એને મને પૂછવાનું શરૂ કરી દીધું. શા માટે મને આ ઓફર મંજૂર નથી. ? સાથે-સાથે એને પૂછ્યું“મલ્હાર આપણે આ દિવસની વર્ષોથી રાહ જોઈ રહ્યા હતા. જ્યારે આપણું શેઠ બનવાનું સપનું હકીકત બની રહ્યું છે,ત્યારે છેલ્લી ઘડીએ આમ ના પાડવાનું કારણ શું છે. ?”\n\n“૨ મિનિટ ગાડી ઊભી રાખોને. અમારે બારે જઈને થોડી ચર્ચા કરવી છે. ” મલ્હારએ મેઘાની સામે જોઈને કહ્યું.\n\n“ગાડી બાજુ પર રાખો. ”મેઘાએ ડ્રાઇવરને કહ્યું.\n\nજેવી ગાડી ઊભી રહી એટલે હું અને જનકો બારે નીકળ્યા અને જનકો મારા પર જોરજોરથી બોલવા લાગ્યો “મલ્હાર તારામાં અકલ છે. તને ખબર છે આ મોહનઝવેરી અને મેઘાઝવેરી શું વસ્તુ છે. જો મોહનઝવેરીને ખબર પડી કે તેના ધંધામાં ભાગીદારીની ઓફર આપવા છતાં,આપણે તેની સામે જ આ ઓર્ડરમાં ઉતરી રહ્યા છીએ. તો મોહનઝવેરી આપણી એવી હાલત કરશે,જેની તો કલ્પના કરવી પણ શકય નથી. ”\n\n“જનકા,તું કેમ આટલો ડરે છે. મોહનઝવેરી આપણું કહી નહીં બગાડી શકે.” મલ્હારએ જનકને હીમત આપતાં કહ્યું.\n\n“એવું તને લાગે છે. શરૂવાતથી તું તારા મનનું કરતો આવ્યો છો. એક પણ વાર તે મારી વાત માની નથી. આ વખતે મારા પર મહેરબાની કર અને માનીજા મારી વાત. મલ્હાર મેઘા ઝવેરીની ઓફર સ્વીકારવામાં જ આપણાં બંનેની ભલાઇ છે. આ ઓફરમાં સૌથી વધુ નફામાં તું જ છો. શેઠ બનવાની સાથે-સાથે તને મેઘા પણ મળી જશે. ”જનકએ ફરી મલ્હારને સમજાવતા કહ્યું.\n\n“જનકા,તું સમજી નથી રહ્યો. હું માનું છું આપણે મૂળજીઝવેરી પાસે એટલે જ ગયા હતા કે સમય જતાં પક્ષ પલટો કરી અને મોહન ઝવેરી પાસે જતાં રહ્યે. જેથી શેઠનું સપનું અને મેઘા બંને મળી જાય. પણ હવે હું મોહન ઝવેરી સાથે દગો નહીં કરી શકું. ”મલ્હારએ કહ્યું.\n\n“પણ કેમ ભાઈ. . ?” જનકએ કહ્યું.\n\n“તને ખબર છે મૂળજીઝવેરીએ આપણને આ ઓર્ડરની જવાબદારી શા માટે શોપી છે. . ?” મલ્હારએ કહ્યું.\n\n“ના. પરંતુ આમ અચાનક આટલા મોટા ઓર્ડરની જવાબદારી આપણને મળી. હું ત્યારથી વિચારી રહ્યો છું કે નક્કી દાળમાં કઇંક કાળું છું. ” જનકએ કહ્યું.\n\n“હાં,ભાઈ. થયું એવું ૩ દિવસ પહેલા હું કારીગરો સાથે કારખાનામાં કામ કરી રહ્યો હતો. અચાનક મને મૂળજીભાઈની ઓફિસ માથી જોરદાર અવાજ સંભળાયો. એટલે હું ભાગીને ત્યાં ગયો,ત્યાં જતાની સાથે જ મારી આંખો ફાટી ગઈ. મૂળજીઝવેરી પંખા પર લટકી અને આત્મહત્યા કરવાનો પર્યાસ કરી રહ્યા હતા,અને ટેબલ ખસી ગયું અને તેવો નીચે પડ્યા. ”મલ્હારએ કહ્યું.\n\n“શું. . ? મૂળજીઝવેરી આત્મહત્યા કરવાનો પ્રયત્ન કર્યો. ? પણ શું કામ. . ?”જનકએ આશ્ચર્યની સાથે પૂછ્યું.\n\n“મને પણ તારી જેમજ નવાઈ લાગી. મારો પણ પહેલો પ્રશ્ન મૂળજીભાઈને આજ હતો. તેમણે જણાવ્યું. કે“મોહનઝવેરીએ મુંબઈમાં આવી અને હીરાના વ્યાપારમાં જે રીતે આગળ વધી રહ્યો છે અને તેનું એક જ લક્ષ્ય છે,મૂળજી ઝવેરીને આ ધંધા માથી કાઢી અને નામો-નિશાન મટાવી દેવું. તેને લગભગ આપણાં બધા સારા-સારા કર્મચારી અને વ્યાપારીઑને કોઈને કોઈ રીતે પોતાની પાસે લઈ લીધા છે. હવે આપણી એવી હાલત થઈ ગઈ છે કે આપણું માર્કેટમાં રહેવું અશકય બની ગયું છે. હાલ આપણાં પર એટલો કર્જ છે કે કંપની,ઘર,ઘરેણાં,ગાડી આ બધુ વહેચવા નીકળે તો પણ ઉધારી ચૂકતે થઈ શકે તેમ નથી. હું માત્ર અને માત્ર રોયલ ગ્રુપ ઓફ ડાયમંડના સૌથી મોટા ઓર્ડર પર આશા રાખી અને બેઠો હતો. પરંતુ મળતી માહિતી મુજબ મોહન આ ઓર્ડરને પણ લઈને માનશે. મારી પાસે નહતો કર્મચારી છે અને નહતો પૈસા છે,હું કોઈ પણ રીતે આ ઓર્ડર લઈ શકું તેમ નથી. મૂળજીઝવેરી હીરાના વ્યાપારનું મોટું નામ હતું નહતું થઈ જશે,માર્કેટમાં લોકો મારી મશ્કરી કરશે,મારા પર થૂથૂ કરશે,મારા પરિવારને સમાજમાં રહેવું ભારે થઈ પડશે. આનથી સારું છું,હું આત્મહત્યા કરી લઉં. ”” મલ્હારએ આખી વાત જનકને કહી સંભળાવી.\n\n“અચ્છા,પણ ભાઈ મૂળજીભાઈના આત્મહત્યા કરવાના પ્રયત્ન અને આપણે આ ઓર્ડરની જવાબદારી આપવા વચ્ચે શું સંબંધ. ?” જનકએ પૂછ્યું.\n\n“જનકા,મૂળજીભાઈની આવી પરિસ્થિતી જોઈ મારાથી રહેવાયું નહીં. ખબર નહીં કેમ પણ મારાથી બોલાય ગયું “મૂળજીભાઈ કેમ આટલી નબળી વાતો કરો છો. હીરાના વ્યાપારમાં હજુ પણ તમારી ગણતરી રાજા તરીકે થાય છે. આત્મહત્યા જેવા નબળા અને પરિસ્થિતીથી ભાગી જવાવાળા નિર્ણયો તો માયકાંગલા કરે. તમે તો રાજા છો,અને રાજા છેલ્લા શ્વાસ સુધી રણમેદાનમાં લડે. માન્યું અત્યારે સમય મોહનઝવેરી નો ચાલે છે. પણ કપટ અને અદેખાયથી કરેલું કામ હમેશા અસફળ નીવડે છે. મોહનઝવેરી પૈસા અને તાકાતનો ઉપયોગ કરી અને તમારું નામ હીરાના વ્યાપાર માથી ફૂસવા નીકળ્યો છે. મોહનઝવેરીને પૈસા નો જે અહંકાર છે,તે અહંકાર તોડશે મલ્હારઝવેરી. હું મલ્હારઝવેરી તમને વચન આપું છું,આ “રોયલ ગ્રુપ ઓફ ડાયમંડ” નો સૌથી મોટો ઓર્ડર આપણી કંપની કિંગ ઓફ ડાયમંડ કોઈપણ ભોગે મેળવીને જ રહેશે. ”આટલું કહી અને આ ઓર્ડરને મેળવાની મારી આખી યોજના મૂળજીઝવેરીને કહી સંભળાવી. મારી યોજના સાંભળ્યા બાદ મૂળજીઝવેરીને લાગ્યું,ભગવાનને જ મને મૂળજીઝવેરીની મદદ કરવા મૂક્યો છે. ” મલ્હાર આખી વાત જનકને કહી રહ્યો હતો,પરંતુ જનકને જાણે આ વાતમાં કોઈ રસ જ નહતો.\n\n“મલ્હાર,તું હવે ભાવુક થઈને વિચારી રહ્યો છે. યાદ કર તું જ પહેલા બોલ્યો હતો“સમય જતાં મૂળજીના મૂળા વેચી અને મોહનની વાસણી વગાડવા લાગીશું. ” તો હવે સમય આવી ગયો છે,મોહનની વાસણી વગાડવાનો. આ ઓફરને સ્વીકારી મેઘાઝવેરીને મદદ કરી આ ઓર્ડર મોહન ઝવેરીને અપાવી દઈએ. જેથી આપણું વર્ષો જૂનું શેઠ બનવાનું સપનું હકીકત બને. ” જનકએ કહ્યું.\n\n“જનક,મૂળજીઝવેરીની આવી હાલત જ્યારે એમની પાસેથી બધુ છૂટી રહ્યું છે. ત્યારે આપણે પણ એમને દગો આપી,એમનો ભરોસો તોડી અને એમની પીઠમાં ખંજર ભોકવાનું કામ કરીશું. તો કદાચ ભગવાન આપણને ક્યારે માફ નહીં કરે. જ્યારે હું મારા બાપા કાનજી ઝવેરી પાસે હીરાનું કામ શીખી રહ્યો હતો,ત્યારે તેમણે મને એક જ વાત વારેઘડીએ કહી હતી. . “બેટા,આ હીરાનો ધંધો વિશ્વાસનો ધંધો છે. હીરાના વ્યાપારમાં શેઠને જેટલો તેની પત્ની પર ભરોસો ના હોય,તેનાથી વધુ ભરોસો તેને તેના કામદારો પર હોય છે. કારણકે આટલા મોંઘા-મોંઘા હીરાનું કામ ચાલતું હોય,આમાં કોઈ તમારી ચોકીદારી નથી કરી રહ્યું. છતાં બધા પોતાની જાતને પોતાનો ચોકીદાર માની અને આ કામ કરી રહ્યા હોય છે. માટે યાદ રાખજે જીવનમાં ક્યારે પણ તારે આ હીરાના વ્યાપારમાં આગળ વધવું હોય તો કોઈનો પણ ભરોસો ના તોડજે. સાથે-સાથે તારી સાથે અથવા તો તારી નીચે કામ કરી રહેલા તારા કામદારો પર સૌથી વધુ ભરોસો રાખજે. ” મારા બાપાની આ વાત મારા હ્રદયમાં ઘર કરી ગઈ. ઉપરથી મૂળજીઝવેરીનું આત્મહત્યા કરવાનો પ્રયત્ન જોઈને,મને થયું જો આ સમયે સાચા કામદાર તરીકે હું મૂળજીભાઈને કામ ના આવ્યો, તો કદાચ હું જીવનમાં શેઠતો બનીશ,પરંતુ ક્યારે મારા કર્મચારી પર ભરોસો રાખતા નહીં શીખી શકું. આપણે લોકોનો ભરોસો તોડી અને અનીતિથી સફળ બનીશું. પણ મળેલી આ સફળતા ક્યારે આપણાં હાથમાથી જતી તો નહીં રહેને. આ વાતનો ભય આપણને હમેશા સતાવતો રહેશે. જેથી આપણે સફળ તો હશું,પણ કદાચ સુખી ક્યારે નહીં હોઈએ. માટે જનકા ભલે શેઠ બનવામાં આપણને પાંચના બદલે દસ વર્ષ લાગે,પણ હવે આપણે શેઠતો મહેનત અને નીતિથી જ બનવું છે. અને તું મારી આ વાતને લખી રાખ આજે નહીં તો કાલે આ મલ્હાર ઝવેરી શેઠ બનીને રહેશે. ” મલ્હાર કઇંક અલગ જ તેજ અને આત્મવિશ્વાસથી બોલી રહ્યો હતો.\n\n“મલ્હાર,આ બધુ કહેવામા સારું લાગે. બાકી નીતિથી આગળ વધવામાં કઈ મળવાનું નથી. તારા બાપા અને મારા બાપા હમેશા નીતિથી જ જીવ્યા. એમને શું મેળવી લીધું. . ? એમના છોકરા આજે પણ રાત્રે ખાવાનું કેવી રીતે મેળવવું તેની તલાશમાં દિવસ-રાત મજૂરી કરે છે. આપણી માં એ નવી સાડી ક્યારે લીધી હતી,એ પણ ખબર છે તને. મારી બહેનના લગ્ન કરવા માટે મારા બાપા વ્યાજે રૂપિયા લાવ્યા હતા. એક દિવસ પણ વ્યાજ આપવામાં મોળું થાય તો પેલો વ્યાજદાર ઘરે આવી અને ગાળોની રમજાટ બોલાવે છે. ચલ માન્યું કે આપણે મૂળજીઝવેરીની સાથે રહ્યા અને તેને ઓર્ડર અપવામાં લાગી પડ્યા. પણ તને લાગે છે આપણે આ ઓર્ડર મેળવી શકીશું. . ?? ભાઈ તું મોહનઝવેરીને જાણતો નથી,એ બહુ જ ખતરનાખ વ્યક્તી છે. તે ધારે એ કરી શકે છે. અને જો તેને ધાર્યું છે કે આ રોયલ ગ્રુપ ઓફ ડાયમંડનો ઓર્ડર તેને જોઈએ છે. તો હવે મોહનઝવેરી આ ઓર્ડર મેળવીને જ માનશે. માટે આપણી ભલાઈ એમાં જ છે કે આપણે આપણું વિચારીએ અને મેઘાની ઓફરનો સ્વીકાર કરીએ. મૂળજીઝવેરી આમપણ ઘણું જીવી ચૂક્યા છે. એમને એમના જીવનના બધા મોજશોખ કરી લીધા છે,આપણે હજુ જવાન છીએ. અને આપણું જીવન હજુ શરૂ જ થયું છે. હું નથી ઈચ્છતો કે મારા છોકરા પણ મને એજ મેણું મારે જે હું મારા બાપાને મારતો આવ્યો છું કે “તમે જિંદગી આખી બસ નીતિના રસ્તે ચાલ્યા અને મજૂરી કરી,અમારા માટે કઈ કર્યું જ નહીં. ” જનકએ પોતાની વ્યથા મલ્હારને કહી સંભળાવી.\n\n“જનકા,હું તારી વ્યથા સમજુ છું. પરંતુ હું મૂળજીઝવેરીને વચન આપી ચૂક્યો છું કે આ રોયલ ગ્રુપ ઓફ ડાયમંડનો સૌથી મોટો ઓર્ડર આપણી કંપની કિંગ ઓફ ડાયમંડને જ મળશે. ભાઈ તું વિચાર આપણી ૫૦% જીતતો થઈ ચૂકી છે. આટલા મોટા મોહનઝવેરી અને મેઘાઝવેરી મુંબઈની હીરા બજારમાં જેમનો સિક્કો ચાલે છે. તેમણે પણ ભય છે કે આ નવા નિશાળયા એમને ક્યાંક ઓર્ડર મેળવામાં માત ના આપીદે. માટેજ મોહનઝવેરીએ મેઘા દ્વારા આટલી મોટી ઓફર મોકલાવી. જનકા તું મારી પર ભરોસો રાખ આ ઓર્ડર આપણે બંને સાથે મળી અને મૂળજી ઝવેરીને અપાવી દઇશું. ” મલ્હારએ ભરપૂર આત્મવિશ્વાસની સાથે જનકને કહ્યું.\n\n“મલ્હાર,તારું આ દરવખતનું છે આવી આત્મવિશ્વાસ વાળી વાતો કહી અને મને ફસાવી દે છે. તને પણ ખબર છે તારા વગર હું કોઈ પણ પગલું ભરવાનો નથી. પણ હજુ કહું છું વિચારી લે આટલી સારી તક આપણને નહીં મળે. આ ઓફરમાં દમ છે. ” જનકએ છેલ્લો પ્રયત્ન કરતાં કહ્યું.\n\n“હાં,દમ વાળી. મારી મેઘા ગાડીમાં રાહ જુવે છે. ચલ છેલ્લી વાર એને જોઈ લઉં,પછી તો સીધી ઓર્ડર વખતે જોવા મળશે. ” મલ્હારએ મજાક કરતાં કહ્યું. હજુ તો મલ્હાર અને જનક મેઘાની ગાડી તરફ ફરી અને કહી કહેવા જાય એટલામાં ગાડી ચાલુ થઈ અને જતી રહી.\n\n-----------------------------------------------------------------------------------------------------------\n\n“દાદા,મારા હિશાબે તમે બંને વસ્તુને ખોઈ. મેઘા ઝવેરી પણ જતી રહી અને સાથે એ તમારું શેઠ બનવાનું સપનું પણ લેતી ગઈ. ” પાર્થથી રહેવાયું નહીં એટલે બોલ્યો.\n\n“એવું છે એમ. વાહ તું તો જ્યોતિષ બની ગયો. આગળની વાર્તા જાણી ગયો તો હવે મારે વાર્તા કહેવાની જરૂરત નથીને. ” મલ્હારએ હસતાં-હસતાં કહ્યું.\n\n“ના ના એવું નહીં. હું તો મજાક કરી રહ્યો હતો. પણ દાદા ખરેખર તમે જે રીતે જનક કાકાને સમજાવ્યા છે. કેવું પડે હો,બાકી જોરદાર તમે એમની વિચારશ્રેણી જ બદલી નાખી. બોસ,માની ગયા તમને. ” પાર્થએ કહ્યું.\n\n“બેટા,મને પણ પેલા એવું જ લાગી રહ્યું હતું કે જનકો માની ગયો છે. પરંતુ એને જેવો દાવ રમ્યો એવું તો મારી સાથે આખી જિંદગીમાં કોઈ નહીં રમ્યું. ” મલ્હારએ કહ્યું.\n\n“દાવ,એટલે સમજ્યો નહીં. જનકકાકા એ તમને દગો આપ્યો એવું. . ?” પાર્થએ આશ્ચર્યની સાથે પૂછ્યું.\n\n“જનકાએ જોરદાર રમત રમી મારી સાથે. પણ મારા સિંગલ રાજા હવે જનકાએ શું રમત રમી,એ તને કાલે જાણવા મળશે. કારણકે આજની કથા અહીયાં પૂરી થાય છે. ” મલ્હારે હસતાં-હસતાં કહ્યું.\n\n“મને હતું જ કે તમે આવી જ કોઈક રમત મારી સાથે પણ રમશો. ” પાર્થએ પણ હસતાં-હસતાં કહ્યું.\n\n\n\n ( ક્રમશ: )",
      "duration": "14 mins",
      "category": "Inspirational"
    },
    {
      "id": 161,
      "title": "Destiny અશક્ય શબ્દમાં જ શક્ય-૫",
      "story_name": "મહા-માથાકૂટ પછી જનક મલ્હારની વાત માને છે અને મેઘાની ઓફર અસ્વીકાર કરવા રાજી થાય છે. હજુ તો મલ્હાર અને જનક પોતાનો નિર્ણય મેઘાને કહેવા જાય એ પહેલા જ ગાડી ત્યાંથી જતી રહે છે.\n\nહવે અહીથી આગળ. . . .\n\n       રવિવારને હજુ ૨ દિવસની વાર છે, આમ મોબાઇલમાં કેલેન્ડર ખોલી અને પાર્થ ઘરની અગાશી ઉપર બેઠા-બેઠા વિચારી રહ્યો હતો. ઘરની અગાશીની વાત જ કઇંક અલગ હોય છે, અને એમાં પણ રાત્રે જ્યારે ઉપર ખૂલું આકાશ, આજુબાજુ એકદમ શાંતિ અને ખુલા આકાશમાં ટમટમતા તારા. સૌથી વધારે મજાતો પુનમની રાત્રીમાં આવે, ચંદ્ર પણ પોતાના સૌથી સુંદર રૂપમાં જોવા મળે. અને આ આખા ચંદ્રમાં આપણે ધારીએ તે વ્યકતીનું ચિત્ર જોઈ શકયે. ભગવાને પણ ગજબ સૃષ્ટિનું સર્જન કર્યું છે. જેમાં દિવસે સૂર્યનો પ્રકાશ તો રાત્રે ચંદ્રની શીતળતા છે. ખરેખર આખા દિવસના થાક પછી જ્યારે અગાશીમાં પોતાના ઘર તરફ જઈ રહેલા પક્ષીઓને જોઈએ, ત્યારે એમ થાય કે ઘર સુધી પહોચવાની તાલાવેલી કોને નથી. જ્યારે નાના હતા ત્યારે બધાએ કોઈને કોઈ વાર તારાઓને ગણવાનો નિર્થક પ્રયાસતો કર્યો જ હશે, અને જેમાં દરવખતે નિષ્ફળ રહ્યા હશું. પરંતુ હાં જ્યારે ઊંઘ ના આવતી હોય ત્યારે આકાશ તરફ મોઢું રાખીને, અદભૂત વાતાવરણનો આનંદ લેવાની તો વાત જ કઇંક અલગ હોય છે. આમ કરવાથી જે સંતોષની અનુભૂતિ થાય છે તેનું તો શું કહેવું. આવી જ પુનમની એક રાતમાં અગાશીમાં આનંદ લઈ રહેલા પાર્થના કાનમાં કોઈનો આવાજ સંભળાયો. \n\n“સિંગલ રાજા સૂઈ ગયા કે જાગે છે. ?” મલ્હારએ પાર્થની પાસે જતાં કહ્યું.\n\n“આવો મલ્હાર ઝવેરી. અત્યારમાં કોણ ઊંઘે, હજુ તો તમારી વાર્તા સાંભળવાની બાકી છે. ”પાર્થએ પણ મલ્હારની મજાક કરતાં કહ્યું.\n\n“આજે તો વાર્તામાં આરામ રાખવાની ઈચ્છા છે. ” મલ્હારએ કહ્યું.\n\n“કઈ જરૂરત નથી, છાનામાના વાર્તા કેવા માંડો. ”પાર્થએ ઓર્ડર આપતા કહ્યું.\n\n“રોજરોજ હું જ વાર્તા કહું છું, ક્યારેક તું પણ સંભળાવ તારી વાર્તા. ?” મલ્હારએ પાર્થને કહ્યું.\n\n“દાદા હજુ વાર્તા બનવાતો દો, પછી હું પણ મારી વાર્તા સંભળાવીશ. ”પાર્થએ કહ્યું.\n\n“હાહાહા, મને ખબર જ હતી. તું આપણાં ઘરની પરંપરા તોડીશ. ”મલ્હારએ કહ્યું.\n\n“હાં એતો સમય આવશે ત્યારે ખબર પડી જશે. હવે તમે વાર્તા ચાલુ કરોને. કાલે તમે કહ્યું હતું કે જનકકાકા તમારી સાથે જેવો દાવ રમ્યા એવું તો કોઈ નથી રમયું. એટલે જનકકાકા ડબલગેમ રમી ગયા એવું. ?”પાર્થએ પૂછ્યું.\n\n“હાં, મને હતું જનકો વ્યવહારમાં કાચો છે. પણ એને જેવા દાવ રમ્યા એવા દાવ મારી આખી જિંદગીમાં કોઈ મારી સાથે નહતું રમી શક્યું. ”મલ્હારએ કહ્યું.\n\n“દાદા હવે જલ્દીથી તમે આગળની વાર્તા કહો, મને આગળની વાર્તા સાંભળવાની તાલાવેલી થઈ છે. ”પાર્થએ કહ્યું.\n\n“હાં સાંભળ” આટલું બોલી અને મલ્હારએ વાર્તા કહેવાની શરૂવાત કરી.\n\n       મેઘાની ઓફરને ના કહેવી ખરેખર અઘરી હતી. કારણકે જે સપનાની રાહ અમે કેટલા સમયથી જોઈ રહ્યા હતા, તે સપનું બસ પૂરું થવા જઈ રહ્યું હતું. પણ મૂળજીભાઈની આંખોમાં લાચારી જોયા પછી મારાથી રહેવાયું નહીં. મને પણ થયું આમાં નક્કી ભગવાનનો કોઈ ઈશારો છે. મોહનઝવેરી અને મેઘાઝવેરી આ ઓર્ડર મેળવવા માટે કોઈ પણ હદ સુધી જઈ શકે છે, અને તેની મને અને જનકાને ખાત્રી હતી. પરંતુ જનકો શેઠ બનવા માટે કોઈ પણ હદ સુધી જશે એની મને આશા પણ નહતી.\n\n-----------------------------------------------------------------------------------------------------------\n\n“આપણે બધા જાણીએ છીએ આ “રોયલ ગ્રુપ ઓફ ડાયમંડ” નો ઓર્ડર આપણી કંપની માટે કેટલો જરૂરી છે. થોડા સમયથી આપણી કંપનીની હાલત નબળી ચાલી રહી છે. એવામાં જો આ ઓર્ડર પણ આપણી કંપનીને ના મળ્યો તો કદાચ આપણે આપણી કંપની “કિંગ ઓફ ડાયમંડ” ને તાળું મારી દેવું પડશે. હું જાણું છું લગભગ આપણાં બધા સારા કર્મચારીઓને મોહનઝવેરીએ પોતાની પાસે વધુ પગારની લાલચ આપી અને રાખી લીધા છે. આ “રોયલ ગ્રુપ ઓફ ડાયમંડ” ના સૌથી મોટા ઓર્ડરને મેળવામાં મુંબઈની લગભગ બધી હીરા કંપની અને બને શકે મુંબઈની બહારની પણ હીરાની કંપનીઑ પડાપડી કરશે. પરંતુ આપણાં માટે કોઈ કંપની નડતર રૂપ બની શકે છે, તો તે છે મોહનઝવેરીની કંપની એટલે કે “માસ્ટર ઓફ ડાયમંડ”. મોહનઝવેરી અને તેની દીકરી મેઘાઝવેરી આ ઓર્ડર મેળવા માટે કોઈપણ હદ સુધી જઈ શકે છે. માટે આપણે બધાએ નીડર અને સજાગ રહેવું પડશે. ” મલ્હાર પોતાના સાથી કર્મચારીઓને કહી રહ્યો હતો.\n\n“મલ્હારની વાત સાચી છે, મોહનઝવેરી માત્ર પૈસાની લાલચ જ નહિ. પરંતુ આપણને ધમકાવી, ડરાવીને પણ આ ઓર્ડર માથી પાછું હટ્ટી જવા કહશે. માટે આપણે બધાએ નીડર અને આપણી કંપનીને વફાદાર રહેવાનુ છે. ”જનકએ મલ્હારની વાત આગળ વધારતાં કહ્યું.\n\n“આપણને બધાને ખ્યાલ છે, આટલા વર્ષોથી “રોયલ ગ્રુપ ઓફ ડાયમંડ” નો ઓર્ડર એજ કંપનીને મળે છે. જેમનું માર્કેટમાં નામ હોય, જેવો હીરાની શુદ્ધતા સારામાં સારી જાળવી રાખે, જેવો ઓર્ડરની ડિલિવરી કેટલા સમયમાં આપશે તેનું પૂર્વ-આયોજન આપે, અને સૌથી વધુ અગત્યનું કે તેવો આ ઓર્ડર માટે શું ભાવ(Rate) પર “રોયલ ગ્રુપ ઓફ ડાયમંડ” ને માલ આપશે. ” મલ્હારએ પોતાની વાત આગળ વધારતા કહ્યું.\n\n“એકદમ સાચી વાત છે. લગભગ છેલ્લા ૫ વર્ષથી “રોયલ ગ્રુપ ઓફ ડાયમંડ” ની ઓર્ડર આપવાની આજ પદ્ધતિ રહી છે. આપણને આ ઓર્ડર મેળવવો હોય તો, આ બધા ખાના ભરવા પડશે. ” જનકએ કહ્યું.\n\n“બધા કર્મચારી સાથે મળી અને ઓર્ડરની ડિલિવરી તો ઓછામાં ઓછા સમયમાં કરી આપીશું એની ચિંતા ના કરશો. રોયલ ગ્રુપ ઓફ ડાયમંડને ડિલિવરી માટેનો ટૂંકામાં ટૂંકો સમય આપણે કઈ શકીએ. ” એક કર્મચારી ભાઈએ હીમતભેર અવાજમાં કહ્યું.\n\n“આપણી તૈયારી બહુ જ સારી છે અને ઓર્ડરને મેળવાની તાલાવેલી પણ. પરંતુ અહિયાં રોયલ ગ્રુપ ઓફ ડાયમંડને એક પ્રશ્ન થશે. ૨વર્ષ પહેલા એક કંપનીએ માત્ર ૪ જ દિવસમાં ઓર્ડર તૈયાર કરી આપવાની વાત કરી હતી. જેથી લગભગ બધી કંપની હલી ગઈ હતી, અને બધાને થયું હતું કે આ વખતે રોયલ ગ્રુપ ઓફ ડાયમંડનો ઓર્ડર આમનો. પરંતુ આટલા ઓછા સમયની વાત કર્યા પછી પણ ઓર્ડર મળ્યો કિંગ ઓફ ડાયમંડ એટલે કે આપણી કંપનીને. આનું એક માત્ર કારણ હતું રોયલ ગ્રુપ ઓફ ડાયમંડનું માનવું હતું કે ઓછા સમયમાં ઓર્ડર ડિલિવર કરવાની ઉતાવળમાં હીરાની શુદ્ધતા જાળવવી શકય નથી. માટે આપણે ડિલિવરીનો સમય નક્કી કરવામાં ખૂબ જ ધ્યાન રાખવું પડશે. ” જનકએ કહ્યું.\n\n“જનકની વાત સાચી છે. કોઈપણ જાતની ઉતાવળમાં અને ભાવુક થઈને નિર્ણય લેવાનો આ સમય નથી. ” મલ્હારએ કહ્યું.\n\n“ઓર્ડર ડિલિવરીના સમયની ચિંતા આપણે કરવાની જરૂરત નથી. અત્યારે આપણે જે હીરાના નમૂના(સેમ્પલ) રોયલ ગ્રુપ ઓફ ડાયમંડને બતાવના છે તેની તૈયારી કરો. કારણકે આપણાં નમૂના એક વખત રોયલ ગ્રુપ ઓફ ડાયમંડને પસંદ આવી ગયા પછી ડિલિવરીનો સમય કદાચ થોડો વધુ હશે તો પણ ચાલશે. ” જનકએ કહ્યું.\n\n“આપણાં હીરાનો ભાવ શું રાખીશું ?” કર્મચારીએ પૂછ્યું.\n\n“આપણે બધાને આ ઓર્ડરનું મહત્વ ખબર છે. સાથે આપણે એ પણ જાણીએ છીએ કે આ ઓર્ડરમાં આપણી સામે મોહન ઝવેરીની કંપની છે. મોહન ઝવેરી ઓર્ડર લેવા માટે કોઈ પણ હદ સુધી જઈ શકે છે. આથી મૂળજીભાઈએ નક્કી કર્યું છે કે આ ઓર્ડરમાં આપણાં ભાવ શું રહેશે, એ બહુ ઓછા લોકોને ખબર પડશે. ”મલ્હારએ કહ્યું.\n\n“ભાવ અને ઓર્ડરની ડિલિવરીના સમયની તમે લોકો ચિંતા ના કરશો. આપણી કંપની લગભગ છેલ્લા ૫ વર્ષથી આ ઓર્ડર મેળવી રહી છે. ભાવ અને ડિલિવરીનો સમય કદાચ આગળ પાછળ હશે તો ચાલશે, પરંતુ હીરાની શુદ્ધતા સારી હોવી બહુ જ જરૂરી છે. આથી આપણે જે હીરાના નમૂના (સેમ્પલ) રોયલ ગ્રુપ ઓફ ડાયમંડને બતાવના છે તેની તૈયારી માટે અમે ૫ જણા નક્કી કર્યા છે. આ પાંચ જણા આવતા ૫ દિવસમાં હીરાના નમૂના(સેમ્પલ) તૈયાર કરશે. આ દરમ્યાન તમે માત્ર પેલા રૂમમાં રહેશો. તમારું ખાવાનું પીવાનું બધુ જ ત્યાં જ થશે. જો તમને કોઈપણ જાતની જરૂરિયાત કે પછી પૂછતાછ કરવી હોય તો તમે મને અને મલ્હારને પૂછી શકો છો. ”જનકએ કહ્યું.\n\n“સારું” પાંચ કર્મચારીઓએ માથું હલાવતા કહ્યું.\n\n-----------------------------------------------------------------------------------------------------------\n\n“મલ્હાર, શું લાગે છે. આપણને ઓર્ડર મળશે. . ?” જનકએ જુ-ચોપાટી પર શાંત અને ગહન વિચારમાં ડૂબેલા મલ્હારને જોઈને કહ્યું.\n\n“તારી જેમ હું પણ એજ વિચારું છું કે ઓર્ડર આપણી કંપનીને મળશે કે નહીં. પહેલા મને આપણાં બંનેના ભવિષ્યની ચિંતા હતી. પરંતુ હવે જ્યારથી આ ઓર્ડરની જવાબદારી મળી છે, ત્યારથી આપણી સાથે મૂળજીભાઈ અને એમની કંપની કિંગ ઓફ ડાયમંડના હજારો કર્મચારી ના ભવિષ્યની પણ ચિંતા થાય છે. ”મલ્હારએ કહ્યું.\n\n“મલ્હાર મને તો હજુ પણ લાગે છે, આપણે બંનેએ ભૂલ કરી. મેઘા આપણાં માટે આટલી સારી ઓફર લઈ અને આવી હતી. પેલી કહેવત જેવુ બન્યું કે “લક્ષ્મી ચાંદલો કરવા આવી, અને આપણે મોઢું ધોવામાં રઈ ગયા. ” હવે પેલો મોહનઝવેરી આ ઓર્ડર તો લઈ લેશે, સાથે આપણાં બંનેની એવી હાલત કરશે કે જેની તો કલ્પના પણ કરવી શકય નથી. ” જનકએ મલ્હારને ફરી મેઘાની ઓફર યાદ કરાવતા કહ્યું.\n\n“તું કેમ આટલી નબળી વાતો કરે છે. મારા પર ભરોસો રાખ આ ઓર્ડર આપણો જ છે. ” મલ્હારએ કહ્યું.\n\n“અને મેઘા. . ? તને હવે મેઘા નથી જોઈતી. . ?” જનકએ કહ્યું.\n\n“ભાઈ ચિંતા ના કરીશ, મેઘા પણ આજ નહીં તો કાલ મલ્હાર ઝવેરીની જ થશે. ”મલ્હારએ અદભૂત આત્મવિશ્વાસ સાથે કહ્યું.\n\n“ઑ સપનાઓની દુકાન. બોલવામાં આમ પણ કઈ પૈસા નથી જતાં એટલે કઈ પણ બોલે છે. મેઘા હવે ક્યારે તારી નહીં થાય લખવું હોય તો લખી રાખ. ”જનકએ કહ્યું.\n\n       જેવુ જનકએ આવું કહ્યું એટલે મલ્હારએ મોટા અને છૂટા-છૂટા અક્ષરમાં રેતીમાં લખ્યું “મેઘા અને મલ્હારની જોડી થવી અશક્ય છે”. હજુ તો મલ્હાર આ લખ્યું એની સાથે જ એક મોટું મોજું આવ્યું અને આ આખું વાકય ભુસાઈ ગયું. એટલે મલ્હારએ કહ્યું. . “છે તને કહું છું મલ્હાર અને મેઘાનું મળવું શકય છે. ” અને મલ્હારએ ફરી રેતીમાં લખ્યું “મેઘા અને મલ્હારની જોડી થવી શક્ય છે. ” જો હવે આ વાકય આમનું આમ જ રહેશે. અને આ વાતને તું લખી રાખ. આટલું બોલી અને મલ્હાર ઘર તરફ નીકળી પડ્યો અને જનક આ વાકયમાં દરિયાનું મોજું આવે છે કે નહીં તેની રાહ જોતો રહ્યો.\n\n-----------------------------------------------------------------------------------------------------------\n\n“હીરાના નમૂના(સેમ્પલ) તૈયાર છે, જે આપણે રોયલ ગ્રુપ ઓફ ડાયમંડને બતાવાના છે. ” એક કર્મચારીએ મોટા રૂમમાં બેઠેલા મલ્હાર, જનક, કંપનીના મેનેજર અને મૂળજભાઈઝવેરીને બતાવતા કહ્યું.\n\n       બધાએ વારાફરતી નમૂના જોયા અને નમૂના જોયા પછી લગભગ બધાની આંખોમાં એક અલગ જ સંતોષ દેખાય રહ્યો હતો. નમૂના જોયા પછી મૂળજીભાઈ બોલ્યા. “વાહ કહેવું પડે. આટલા વર્ષથી હું આ હીરાના ધંધામાં છું, હીરાની આવી કટિંગ અને આટલી શુદ્ધતા ક્યારે નથી જોય. ખરેખર દરેક કર્મચારી પોતાનું ૧૦૦% આપી અને આ ઓર્ડર મેળવા લાગી ગયો છે. પહેલા તો મને હતું મારા આટલા જૂના કર્મચારી મારી પાસેથી જતાં રહ્યા, હવે મારૂ આ હીરાનું કામ બહુ સમય નહીં ચાલે. પરંતુ તમે લોકો તો આ ધંધાને હવે અલગ જ સ્તર(Level) પર લઈ જઈ રહ્યા છો. આ અશક્ય દેખાતા કામને તમે લોકોએ શક્ય કરી બતાવ્યુ છે. ” મૂળજીભાઈ બોલી રહ્યા હતા અને તેમની આંખોમાં રહેલા આસું ત્યાં બેઠેલો દરેક વ્યકતી મહેસુસ કરી રહ્યો હતો.\n\n“મૂળજીભાઈ હજુ કામ પૂરું નથી થયું. જ્યાં સુધી આ રોયલ ગ્રુપ ઓફ ડાયમંડનો ઓર્ડર નહીં મળે, ત્યાં સુધી એક પણ કર્મચારી શાંતિનો શ્વાસ નહીં લે. આ ઓર્ડર તો કોઈપણ ભોગે આપણને જ મળશે. ”મલ્હારએ કહ્યું.\n\n“સારું, તો હવે તમે લોકો જઈ શકો છો. પરંતુ ધ્યાન રાખજો જ્યાં સુધી આ ઓર્ડર આપણી કંપનીને ના મળે, ત્યાં સુધી તમે ૫ જણા વધુ સજાગ બનીને રહેજો. કારણકે મોહનઝવેરી આ ઓર્ડર મેળવવા માટે કોઈપણ હદ સુધી જઈ શકે છે, માટે તમે આવનારા થોડા દિવસ અહી કારખાનામાં જ રહેજો. ” મેનેજરએ હીરાના નમૂના બનાવનારા ૫ કર્મચારીઑને સૂચન આપતા જવા કહ્યું. જેવા આ પાંચ કર્મચારી ગયા એટલે મેનેજરએ હીરાના નમૂના મૂળજીભાઈને આપી દીધા.\n\n“તો આપણાં હીરાના ભાવ અને આપણે કેટલા સમયમાં ડિલિવરી આપીશું તે નક્કી કરી લઈએ. કારણકે હવે કોઈ પણ સમય પર રોયલ ગ્રુપ ઓફ ડાયમંડ મુંબઈ આવી શકે છે. ” જનકએ કહ્યું.\n\n“મલ્હાર અને જનક મારે આજ વસ્તુ પર તમારા બંનેથી થોડી ચર્ચા કરવી હતી. ”મેનેજરએ થોડા ગંભીર સ્વરમાં કહ્યું.\n\n“હાં, બોલોને. ”મલ્હારએ કહ્યું.\n\n“તમે બંને બહુ જ સારી રીતે આ ઓર્ડરની કામગીરી સંભાળી રહ્યા છો. અને મૂળજીભાઈ તો તમારા કામથી એટલા ખુશ છે કે આવનારા બધા ઓર્ડરમાં ડીલ થી લઈને ડિલિવરી સુધીનું બધુ કામ તમને શોપવાના છે. પરંતુ. . ” મેનેજર બોલતા-બોલતા અટક્યાં અને મૂળજીભાઈની સામે જોવા લાગ્યા.\n\n“પરંતુ શું. . ? ” જનકથી રહેવાયું નહીં એટલે બોલી પડ્યો.\n\n“પરંતુ મૂળજીભાઈ નું એવું માનવું છે કે આ ઓર્ડરમાં હીરાના ભાવ અને ડિલિવરીનો સમય મૂળજીભાઈ અને મારા સુધી જ રાખીએ. આમાં અમને તમારા પર ભરોસો નથી એવું નહીં. પરંતુ આ ઓર્ડરની કિમત આપણી કંપની માટે એટલી છે કે જેની કલ્પના પણ કરવી શક્ય નથી. કારણકે જો આ ઓર્ડર હાથમાંથી ગયો તો પછી આપણી કંપનીને બહુ ભારે મુશ્કેલીઓનો સામનો કરવો પડશે. બની શકે આપણે આપણી કંપની બંધ પણ કરવી પડે. ” મેનેજરએ મલ્હાર અને જનકને સમજાવતા કહ્યું.\n\n“શું. . ?? એટલે આખો ઓર્ડર અમે તૈયાર કર્યો બધી મહેનત અમારી. જ્યારે આ ઓર્ડરમાં મહત્વની વાત એટલે હીરાના ભાવ અને ડિલિવરીનો સમય નક્કી કરવાની વાત આવી, ત્યારે તમને અમારા પર ભરોસો નથી. મૂળજીભાઈ આ અમારી સાથે અન્યાય છે. તમે અમારી સાથે હીરાના ભાવ અને બીજી વાતો પર ચર્ચા કરશો, તો બની શકે અમે પણ અમારા વિચારો રાખીએ. ”જનકએ ભાવુક અને ગુસ્સામાં મૂળજીભાઈની સામે જોઈને બોલવા લાગ્યો.\n\n“જનક હીરાના વ્યાપારમાં મૂળજીભાઈને કોઇની સલાહ અને સૂચનની જરૂરત નથી. તમારા બંનેના સહકારથી આજે આપણે આ ઓર્ડર મેળવાના બહુ જ નજીક ઊભા છીએ, પરંતુ ઓર્ડર હજુ મળ્યો નથી. જેવુ આપણે બધા જાણીએ છીયે મોહનઝવેરી આ ઓર્ડર મેળવા માટે કોઈપણ હદ સુધી જઈ શકે છે. એવામાં જેનાથી રોયલ ગ્રુપ ઓફ ડાયમંડ નક્કી કરવાની છે કે આ ઓર્ડર કોને આપવો એ વાત એટલે કે હીરાના ભાવ અને ડિલિવરીનો સમય. તેથી આ અત્યંત અગત્યની વાત જેટલી બની શકે તેટલી ગુપ્ત રાખવામા જ આપણી કંપનીનો ફાયદો છે. ” મેનેજરએ કડક સ્વરમાં કહ્યું.\n\n“પણ. તમે લોકો સમજી નથી રહ્યા. મારૂ કહેવાનું એટલું છે. . . ” જનક બોલી રહ્યો હતો એવામાં મલ્હારએ જોયું કે મામલો વધુ ગંભીર અને વિવાદિત થઈ રહ્યો છે. એટલે મલ્હાર વચ્ચે બોલ્યો અને જનકને અટકાવ્યો.\n\n“સારું, મૂળજીભાઈએ કઇંક વિચારીને જ આ હીરાના ભાવ અને ડિલિવરીનો સમય ગુપ્ત રાખવાનો નિર્ણય કર્યો હશે. મૂળજીભાઈએ કંપની અને કંપનીના કર્મચારીઑના હિત માં જ રહી અને આ નિર્ણય લીધો હશે. આથી જનક હવે અહિયાં આ વાત પર ચર્ચા કરવાનો કોઈ મતલબ નથી. ” મલ્હારએ જાણે એકી સાથે આ વિવાદને પૂર્ણાહુતિ આપવાનું કહી દીધું અને ત્યાંથી નીકળી પડ્યો. મલ્હારને જતો જોઈ અને જનક પણ તેની સાથે નીકળી પડ્યો.\n\n-----------------------------------------------------------------------------------------------------------\n\n“જોયું વફાદાર થવાનું કેટલું જબરદસ્ત ઈનામ મળ્યું છે. ” જનકએ મલ્હારની સામે જોઈને કહ્યું.\n\n“જનકા સારું થયું આ ઓર્ડરમાં હીરાના ભાવ અને ડિલિવરીનો સમય મૂળજીભાઈએ પોતા સુધી જ રાખ્યા છે. ” મલ્હાર જાણે આમાં પણ પોતાનું સારું શું છે, એ જોઇ રહ્યો હતો.\n\n“મલ્હાર, તું ગાંડો થઈ ગયો છે. આના પરથી સાબિત થાય છે, મૂળજીભાઈને આપણાં પર જરા પણ ભરોસો નથી. જેમના માટે આપણે આટલી મોટી ઓફર ઠુકરાવી જેમને માટે આપણે આપણું આટલું મોટું સપનું દાવ પર લગાડ્યું. એમને આપણાં પર જરા પણ ભરોસો નથી. મલ્હાર આ બધામાં તારો જ વાંક છે. હજુ જ્યારે મૂળજીભાઈ આપણને હીરાના ભાવ નથી કહેતા, એમાં પણ તને સારું દેખાય છે. મૂળજીભાઈએ તને કઈ પીવડાવી તો નથી દીધુંને. દરવખતે એમની તરફથી જ બોલે છે. ” જનક ખૂબ જ ગુસ્સામાં બોલી રહ્યો હતો.\n\n“ના ભાઈ એવું કઈ નથી. ” મલ્હાર હસતાં-હસતાં જનકને સમજાવી રહ્યો હતો.\n\n“તને મજાક લાગે છે. ભાઈ આપણું ભવિષ્ય દાવ પર લાગેલું છે અને તું આમ હસે છે. તને શરમ આવે છે. ” જનક હવે વધુ ઉગ્ર બની રહ્યો હતો.\n\n“ભાઈ મૂળજીભાઈના આ નિર્ણયથી જો કદાચ આ ઓર્ડર આપણને ના મડ્યો, તો આપણે મૂળજીભાઈને કઈ શકીશું, કે જો તમે અમારી સાથે આ ઓર્ડરમાં રોયલ ગ્રુપને શું ભાવ પર હીરા આપવા એના પર થોડી ચર્ચા કરી હોત, તો કદાચ ઓર્ડર આપણી કંપનીને મળ્યો હોત. ” મલ્હાર જનકને સમજાવી રહ્યો હતો.\n\n“મલ્હાર શું ગાંડા જેવી વાત કરે છે. જો આપણને આ ઓર્ડર ના મળ્યો, તો આપણું શેઠ બનવાનું સપનું, સપનું જ રહી જશે. મૂળજીભાઈની કંપની આમ પણ આ ઓર્ડરના આશરે જીવી રહી છે. જો આ ઓર્ડર એમને ના મળ્યો તો એમની કંપનીના શ્વાસ તો બંધ થશે જ થશે, સાથે સાથે તારા અને મારા પણ બંધ થઈ જશે. ” જનક નિરાશ થઈને બોલી રહ્યો હતો.\n\n“જનકા કઈ એવું નહીં થાય. ભગવાન પર ભરોસો રાખ, આપણે આ ઓર્ડર મેળવીને જ રહીશું. ” મલ્હારએ કહ્યું.\n\n“હજુ તું એવું માને છે આપણે આ ઓર્ડર મેળવીશું. . ? ભાઈ હવે તો આંખો ખોલ. હવે તો સમજ, તું એમના પર ભરોસો રાખીને બેઠો છે, જેમને તારા પર ટકાભરનો ભરોસો નથી. મારૂ માન હજુ સમય છે, મેઘા ઝવેરીની ઓફરને સ્વીકારી લઈએ. ” જનકએ ફરી મલ્હારને મેઘાની ઓફર યાદ અપાવતા કહ્યું.\n\n“ભાઈ હવે આપણે બહુ આગળ આવી ગયા છીએ. હવે આ બધી વાતો વિચારવાથી કહી નહીં થાય. વિચાર જો મૂળજીભાઈના આ નિર્ણયથી આપણી કંપનીને ઓર્ડર મળવામાં શક્યતા વધી શકે છે, તો સારું જ છે. બાકી હું મેઘાની ઓફર સ્વીકારી અને દગાબાજ, વિશ્વાસઘાતી નહીં બનું, અને તને પણ નહીં બનવા દઉં. ” મલ્હારના શબ્દોમાં દ્રઢનિશ્ચય અને આત્મવિશ્વાસ સંભળાય રહ્યો હતો.\n\n“મલ્હાર, ભાઈ ક્યારેક તો મારી વાત માન. મેઘાની ઓફરથી માત્ર આપણાં બંને નું જ નહીં પરંતુ આપણાં પરિવારનું પણ ભવિષ્ય બની જશે. અને મૂળજીભાઈ સાથે રહ્યા અને આ ઓર્ડરના મળ્યો તો ફરી બધુ નવેસરથી શરૂ કરવું પડશે. ” જનકએ છેલ્લા પ્રયત્નના સ્વરૂપે મલ્હારને સમજાવતા કહ્યું.\n\n“જનકા તું ખોટા પ્રયાસો કરી રહ્યો છે. રોયલ ગ્રુપ ઓફ ડાયમંડ ગમે ત્યારે મુંબઈ આવશે. આપણે ત્યાં જવાની તૈયારઑ શરૂ કરવાની છે. ” મલ્હાર પોતાનો અડગ નિર્ણય જનકને સંભળાવીને જતો રહ્યો.\n\n-----------------------------------------------------------------------------------------------------------\n\n“મોહનભાઈ જેવી આપણી વાત થઈ હતી. હીરાના નમૂના બનાવનાર કારીગરો તમારી સાથે મળવા માની ગયા છે, અને તેવો મૂળજીભાઈની કંપનીના હીરાના નમૂના જેવા જ નમૂના બનાવવા તૈયાર છે. બસ તેવો ત્રણગણા પૈસાની માંગ કરી રહ્યા છે. ”જનકએ મોહનઝવેરીની ગાડીમાં બેસતાની સાથે જ પોતાની વાત શરૂ કરી.\n\n“ખૂબ જ સરસ બેટા જનક ખૂબ જ સરસ. મને હતું જ તારા માટે આ કામ બહુ નાની વસ્તુ છે. એમને ત્રણગણા પૈસા મળી જશે. ” મોહનઝવેરીએ કહ્યું.\n\n“આભાર મોહનભાઈ. આશા છે હું તમારી બધી જ આશા પર ખરો ઊતરું. ” જનકએ મોહનભાઈના પગે લગતા કહ્યું.\n\n“જીવતો રે દીકરા. લે આ તારા માટે નાની ભેટ, આ સામે જે ઘર દેખાય છે એની ચાવી. ” મોહનભાઈએ આલીશાન ઘરની ચાવી આપતા કહ્યું.\n\n“મોહનભાઈ આની શું જરૂર હતી. ” જનકએ જૂઠો વ્યવહાર કરતાં કહ્યું.\n\n“બેટા આતો કહી નથી. હજુ આગળ તો આનાથી પણ વધુ મોટી ભેટો તારી રાહ જૂએ છે. ” મોહનભાઈએ કહ્યું.\n\n“સારું, પરંતુ મોહનભાઇ એક પ્રશ્ન તમને પુછવો છે. . ?” જનકએ કહ્યું.\n\n“બોલને દીકરા. ” મોહનભાઈએ કહ્યું.\n\n“તમે આ મૂળજીભાઈના હીરાના કર્મચારી લાવી અને એમની પાસે મૂળજીભાઈની કંપની જેવા જ નમૂના ફરી બનાવાનું કેમ કહો છે. . ? આપણે મૂળજીભાઈની કંપનીથી પણ સારા નમૂના એમની પાસે બનાવડાવીયે તો. ” જનકએ કહ્યું.\n\n“બેટા થોડું વિચાર, આપની પાસે પણ મૂળજીભાઈ જેવા જ હીરાના નમૂના હશે, તો રોયલ ગ્રુપ મુંજવણમાં મુકાય જશે કે ઓર્ડર આપવો કોને. ત્યારે તેવો જોશે કે બંને કંપનીના ભાવ શું છે. . ?? બંને કંપની કેટલા સમયમાં હીરાના માલની ડિલિવરી કરી આપશે. ત્યારે મોહનનો જાદુ લાગશે. ” મોહનભાઈએ કહ્યું.\n\n“મોહનભાઈ તમારો જાદુ શું છે. ? એટલે તમે એવું શું કરવાના છો કે બંને કંપનીના હીરાના નમૂના સરખા હશે. છતાં ઓર્ડર તમારી કંપનીને મળશે. ” જનકએ કહ્યું.\n\n“જેવુ પેલા કહ્યું એમ બંને કંપનીના હીરાના નમૂના સરખા હશે તો રોયલ ગ્રુપ મુંજવણમાં મુકાય જશે કે ઓર્ડર આપવો કઈ કંપનીને. આવા સમયે તેવો જોશે કે બંને કંપનીના ભાવ શું છે. . ?? બંને કંપની કેટલા સમયમાં હીરાના માલની ડિલિવરી કરી આપશે. ત્યારે મૂળજીભાઈની કંપની કરતાં આપણાં ભાવ ઘણા-ઘણા સારા હશે, અને ડિલિવરીનો સમય પણ એમના કરતાં ઘણો ઓછો. ” મોહનભાઈએ કહ્યું.\n\n“મોહનભાઈ તમને મૂળજીભાઈની કંપનીના હીરાના ભાવ અને ડિલિવરીનો સમય કેટલો રાખશે એ ખબર છે. . ?” જનકએ આશ્ચર્યની સાથે પૂછ્યું.\n\n“ના દીકરા. પણ આજ નહીં તો કાલ ખબર પડી જશે. આજ તો મોહન ઝવેરીનો જાદુ છે. જનક દીકરા તે મારી બહુ જ મોટી મદદ કરી છે. એક વખત આ “રોયલ ગ્રુપ ઓફ ડાયમંડ”નો ઓર્ડર મારી કંપની “માસ્ટર ઓફ ડાયમંડ”ને મળી જાય પછી તું મારો ૩૦%નો ભાગીદાર. ” મોહનભાઈએ કહ્યું.\n\n       જનક મનોમન વિચારી રહ્યો હતો સારું થયું મલ્હારએ મેઘાની ઓફર લેવાની પહેલા જ ના પડી દીધી, નહિતર આ ૩૦%ની ભાગીદારમાં મલ્હારને ૧૫% આપવા પડત. સાથે જનક વિચારી રહ્યો હતો કે મોહનઝવેરી નું જાદુ આખરે છે શું. ?\n\n-----------------------------------------------------------------------------------------------------------\n\n“શું વાત કરો છો દાદા. જનકકાકા આટલી મોટી ગેમ રમી ગયા, મને તો વિશ્વાસ નથી આવી રહ્યો. ”પાર્થથી રહેવાયું નહીં એટલે મલ્હારને વાર્તા કહેતા વચે અટકાવી અને બોલી પડ્યો.\n\n“તારી જેમ મને પણ વિશ્વાસ નહતો આવ્યો. મારો જનકો મારી સાથે જ ગેમ રમી ગયો. ભાઈથી પણ વધારે વહાલો હતો મને જનકો. ” મલ્હાર આટલા વર્ષો પછી પણ જનકની દગાબાજી વાળી વાત પર ભાવુક થઈ ગયા.\n\n“તમને ક્યારે ખબર પડી કે જનકકાકા તમારી સાથે આટલી મોટી ગેમ રમી ગયા. અને સૌથી મહત્વનું રોયલ ગ્રુપ ઓફ ડાયમંડ”નો ઓર્ડર આખરે મળ્યો કોને. . ??” પાર્થએ કહ્યું.\n\n“હાહાહા, બધુ આજે જ જાણી લેવું છે તારે. . ?” મલ્હારએ મજાક કરતાં કરતાં કહ્યું.\n\n“હાં, દાદા. વાર્તા ગજબની રોમાંચક બની રહી છે, ખરેખર આ વાર્તામાં આગળ શું થયું એ જાણવાની મને બહુ જ ઉત્સુકતા છે. ” પાર્થએ કહ્યું.\n\n“સારું, તો સાંભળ. દિવસ હતો રોયલ ગ્રુપ ડાયમંડના ઓર્ડર લેવાનો. . . ” મલ્હાર આટલું કહી અને વાર્તા આગળ વધારી.\n\n-----------------------------------------------------------------------------------------------------------\n\n“રોયલ ગ્રુપ ઓફ ડાયમંડની કંપની મુંબઈ આવી ગઈ છે, અને આ ઓર્ડર માટેની પ્રક્રિયા આ રવિવારે એમને હોટલ રેંકર’સ(Ranker’s) માં સવારે ૯ વાગ્યે રાખેલી છે. ”મેનેજરએ મોટા રૂમમાં બેઠેલા મલ્હાર, જનક અને મૂળજીભાઈને કહ્યું.\n\n“ખૂબ સરસ. મારા મતે બધી તૈયારી થઈ ગઈ છે. અમારા બંને માટે કઈ સૂચન હોય તો કહો. ” જનકએ મૂળજીભાઈ અને મેનેજરની સામે જોઈને કહ્યું.\n\n“હાં, તમે બંને પહેલી વખત આ ઓર્ડરમાં ચાલી રહ્યા છો, માટે તમારે રોયલ ગ્રુપ ઓફ ડાયમંડની ઓર્ડર આપવાની પદ્ધતિને સમજવી જરૂરી છે. ” મેનેજર કહ્યું.\n\n“હાં હું પણ તમને આના વિશે પૂછવાનો હતો. કારણકે સાંભળ્યુ હતું કે આટલા મોટા ઓર્ડરની પ્રક્રિયા તેવો ૧ કલાકમાં જ પૂરી કરી નાખે છે. ” મલ્હારએ કહ્યું.\n\n“હાં રોયલ ગ્રુપ ઓફ ડાયમંડ બહુ જ પદ્ધતિસર ઓર્ડર આપવાની વિધિ કરે છે. જેથી કોઈ પણ કંપની સાથે અન્યાય ના થાય. ”મેનેજર કહ્યું.\n\n“શું છે તેમની ઓર્ડર આપવાની રીત. . ?” જનકએ પૂછ્યું.\n\n“આ ઓર્ડર મેળવવા માટે લગભગ અઢળક કંપનીઓએ પોતાની દાવેદારી લાવતી હોય છે. પરંતુ રોયલ ગ્રુપ ઓફ ડાયમંડની ગુણવત્તાવાળી ટીમ જે કંપનીઓએ આપેલા હીરાના નમૂના તપાસી અને નક્કી કરે છે કે, આ ઓર્ડર માટે ખરેખર કેટલા જણા પોતાની દાવેદારી આપી શકે છે. જે કંપનીઓને આ ગુણવતાવાળી ટીમ પસંદ કરે છે, તેમણે ઓર્ડરની મિટિંગના દિવસે પોતાના હીરાના ભાવ અને ડિલિવરીનો સમય આપવાનો હોય છે. આ ભાવ અને સમયના આધારે રોયલ ગ્રુપ ઓફ ડાયમંડની કમિટી નક્કી કરે છે કે આ ઓર્ડર કઈ કંપનીને આપવો. હીરાના ભાવ અને ડિલિવરીનો સમય દરેક કંપની ઓર્ડરની મિટિંગમાં જ આપે છે. જેથી લોકો અને કંપની વચ્ચે પારદર્શિતા રહે. આ વર્ષે રોયલ ગ્રુપ ઓફ ડાયમંડની ગુણવતાવાળી ટીમએ ૪૯ કંપનીઓના હીરાના નમૂના ચકાસી અને તેમાંથી ૬ કંપનીઓને આ ઓર્ડરમાં પોતાની દાવેદારી આપવા માટે મંજૂરી આપી છે. હવે આ ૬ કંપનીઑ એક સાથે પોતાના હીરાના ભાવ અને ડિલિવરીનો સમય વાળી ફાઇલ રોયલ ગ્રુપ ઓફ ડાયમંડની કમિટી પાસે મૂકશે. બધી કંપનીઓના હીરાના નમૂના(સેમ્પલ)ની ગુણવતા, તેમના ભાવ(Rate) અને તેવો કેટલા સમયમાં આ ઓર્ડરની ડિલિવરી કરશે, તેના આધારે સૌથી શ્રેષ્ટ કંપનીને રોયલ ગ્રુપ ઓફ ડાયમંડની કમિટી આ સૌથી મહત્વનો ઓર્ડર આપશે. ” મેનેજર ઓર્ડરની આપવાની રીત સમજાવતા કહ્યું.\n\n“વાહ ખરેખર બહુ જ સરસ રીત છે. ” મલ્હારએ કહ્યું.\n\n“આપણાં માટે ખુશીની વાતએ છેકે ગુણવત્તાવાળી ટીમએ પસંદ કરેલી ૬ કંપનીમાં આપણી કંપની પણ છે. સાથે-સાથે દુખની વાતએ છેકે મોહનઝવેરીની કંપની પણ આ ૬ કંપનીમાં છે. ” મેનેજરએ કહ્યું.\n\n“કોઈ વાંધો નહીં ભલેને મોહનઝવેરીની કંપની આ ૬ કંપનીમાં હોય, પરંતુ ઓર્ડર તો આપણી કંપનીને જ મળશે. ”મલ્હારએ કહ્યું.\n\n“આપણી કંપની માટે આ ઓર્ડર બહુ જ અગત્યનો છે. મને આ ઓર્ડર કોઈપણ કિમત પર મેળવો છે. માટે કોઈ પણ જાતની લાપરવાહી કોઈના પણ તરફથી થવી ના જોઈએ. દરેક વ્યકતી કાલે સમયસર હોટલ રેંકર’સ(Ranker’s) માં પોહચી જજો. હીરાના ભાવ અને ડિલિવરીના સમયવાળી ફાઇલ મારી પાસે જ રહેશે. ” મૂળજીભાઈની આ વાત સાથે બધા છૂટા પડ્યા.\n\n-----------------------------------------------------------------------------------------------------------\n\n       નક્કી કરેલા સમયે બધા હોટલ રેંકર’સ(Ranker’s) માં આવી ગયા હતા. દરવખતની જેમ આ વખતે પણ આ સૌથી મોટો રોયલ ગ્રુપ ઓફ ડાયમંડનો ઓર્ડર કઈ કંપનીને મળે છે, તેની તાલાવેલી લોકોમાં સ્પષ્ટ દેખાય રહી હતી. ગુણવતાવાળી ટીમએ પસંદ તો ૬ કંપનીઓને કરી હતી, પરંતુ બધા જાણતા હતા કે સ્પર્ધા મોહનઝવેરી અને મૂળજીઝવેરી વચ્ચે જ છે. છેલ્લા પાંચ વર્ષથી આ ઓર્ડર મૂળજીભાઈની કંપની કિંગ ઓફ ડાયમંડને મળતો આવ્યો છે. પરંતુ છેલ્લા એક વર્ષમાં મોહનઝવેરીની કંપની માસ્ટર ઓફ ડાયમંડએ જે રીતે મુંબઈના હીરા બજારમાં પોતાનું નામ બનાવ્યું હતું. તેને જોતાં આ વખતે આ ઓર્ડર કોને મળે છે, તે જોવું લોકો માટે બહુ જ રસપ્રદ બની ગયું હતું. મૂળજીઝવેરી માટે આ ઓર્ડર મેળવી અને હીરાના ધંધામાં પોતાનું નામ રાખવાની આ છેલ્લી તક હતી. તો બીજી તરફ મોહનઝવેરી માટે હીરાના વ્યાપારમાં મૂળજીભાઈને પછાડી અને મુંબઈમાં હીરાના માસ્ટર તરીકે ઓળખાવાની આ સુવર્ણ તક હતી. રોયલ ગ્રુપ ઓફ ડાયમંડની ઓર્ડર આપવાની રીત બહુ જ સરળ હતી. આથી ૯ વાગ્યે શરૂ થવાવાળી આ પ્રક્રિયા લગભગ ૧ કલાકમાં તો પૂરી પણ થઈ જવાની હતી.\n\n       હોટલના રૂમમાં લગભગ બધા આવી ગયા હતા. બધી કંપનીના માલિકો અને તેમની નીચે કામ કરતાં તેમના કામદારોથી હોટલનો રૂમ ભરાય ગયો હતો. પસંદ કરાયેલી ૬ કંપનીઓએ પોતાની હીરાના ભાવ અને ડિલિવરીનો સમય વાળી ફાઇલ રોયલ ગ્રુપ ઓફ ડાયમંડની કમિટી પાસે મૂકી દીધી હતી. હવે બધા આતુરતાથી એ રાહ જોઈ રહ્યા હતા કે આખરે આ ઓર્ડર કઈ કંપનીને મળે છે. આ બધાથી અલગ મલ્હાર બસ મેઘાને નિહારી રહ્યો હતો. ઓર્ડર માટે કરવી પડતી બધી મહેનત મલ્હારએ કરી હતી અને હવે તેને બધુ ભગવાન પર છોડી દીધું હતું. મલ્હારતો બસ મેઘાને જોવાનો આ લાવો મૂકવા નહતો ઈચ્છતો. મેઘાએ પણ ૨-૩ વખત મલ્હારને તેની સામે જોતાં પકડી લીધો હતો, પરંતુ તેની માટે આ કઈ નવું નહતું.\n\n“મોહનભાઈ તમને શું લાગે છે ઓર્ડર તમારી કંપનીને મળશે. ?” જનકએ મોહનઝવેરીને એક બાજુ પર લઈ અને પૂછ્યું.\n\n“દીકરા ચિંતા ના કરીશ. ઓર્ડર આપણી કંપનીને જ મળશે. મોહનનો જાદુ કામ કરી ગયો છે. મને મૂળજીઝવેરીના હીરાના ભાવ અને ડિલિવરીનો સમય શું છે તેની ખબર પડી ગઈ હતી. આથી તેના આધારે આપણી કંપનીના ભાવ અને સમય રાખી દીધા હતા. આમ પણ બંને કંપનીના હીરાના નમૂના તો લગભગ સરખા-સરખા હતા. આથી આપણાં ભાવ અને સમય જોઈને રોયલ ગ્રુપ ઓફ ડાયમંડની કમિટી આ ઓર્ડર આપણને આપશે એ વાત નક્કી છે. ” મોહનઝવેરીએ જનકને ચોકાવતાં કહ્યું.\n\n“મોહનભાઈ શું વાત કરો છો. ? તમને મૂળજીઝવેરીના હીરાના ભાવ અને ડિલિવરીનો સમય કઈ રીતે ખબર પડી. ?” જનકએ આશ્ચર્યની સાથે પૂછ્યું.\n\n“એ બધુ હું તને ઓર્ડર મળી ગયા પછી કહીશ. ”મોહન ઝવેરીએ વાતને ટાળતા ત્યાંથી જતાં રહ્યા.\n\n       જનક મોહનઝવેરીની વાત સાંભળી એક બાજુ ખુશીથી નાચી રહ્યો હતો. તો બીજી તરફ તેને સમજાય નહતું રહ્યું કે આખરે મોહનઝવેરીને મૂળજીઝવેરીના ભાવ અને સમયની ખબર કઈ રીતે પડી. પરંતુ જનક માટે હવે ખુશીની વાત એ હતી કે આ ઓર્ડર મોહનઝવેરીને મળવાનો હતો અને ઓર્ડર મળતાની સાથે જ મોહનઝવેરીના વચન મુજબ જનક મોહન ઝવેરીની કંપનીમાં ૩૦%નો ભાગીદાર બનવાનો હતો, એટલે કે શેઠ બનવાનો હતો. તેને છેલ્લી વખત મલ્હાર પાસે જઈ અને તેનું આત્મવિશ્વાસ તપાસવાનું નક્કી કર્યું.\n\n“મલ્હાર શું લાગે છે, ઓર્ડર આપણી કંપનીને મળશે. . ?” જનકએ મલ્હારને પૂછ્યું.\n\n“ભાઈ ૧૦૦% આ વખતે આ ઓર્ડર આપણો જ છે. તું લખીને રાખ. ” મલ્હારએ અદભૂત અને અલગ જ આત્મવિશ્વાસ સાથે કહ્યું.\n\n       મલ્હારનો આત્મવિશ્વાસી જવાબ સાંભળીને જનક પણ ૧ મિનિટ માટે થોડો ગભરાય ગયો. પણ પછી તેને થયું કે મલ્હારને ક્યાં જાણ છે કે મોહન ઝવેરી કેટલી મોટી રમત રમી ગયા છે. હમણાં રોયલ ગ્રુપ ઓફ ડાયમંડની કમિટી આ ઓર્ડર કોને મળ્યો તેની જાહેરાત કરશે. ત્યારે મલ્હારના પગ નીચે થી જમીન ખસી જશે.\n\n       રોયલ ગ્રુપ ઓફ ડાયમંડની કમિટી પોતાના નિર્ણય સાથે તૈયાર છે. દરવર્ષે ઘણી બધી કંપની આ ઓર્ડર માટે પોતાની દાવેદારી આપે છે. રોયલ ગ્રુપ ઓફ ડાયમંડની ગુણવત્તાવાળી ટીમ આ બધી કંપનીના નમૂના પરથી નક્કી કરી કરે છે કે કઈ કંપની રોયલ ગ્રુપ ઓફ ડાયમંડનો ઓર્ડર મેળવવા માટે સક્ષમ છે. ગુણવત્તાવાળી ટીમએ આ વર્ષે ૪૯ હીરાની કંપની માથી ૬ કંપનીની પસંદગી કરી હતી. આ ૬ કંપનીએ રોયલ ગ્રુપ ઓફ ડાયમંડની કમિટી પાસે પોતાના હીરાના ભાવ અને ડિલિવરીના સમયવાળી ફાઇલ રાખી હતી. હીરાના નમૂના(સેમ્પલ)ની ગુણવતા, તેમના ભાવ(Rate) અને કેટલા સમયમાં ઓર્ડરની ડિલિવરી થશે, તેના આધારે પર રોયલ ગ્રુપ ઓફ ડાયમંડની કમિટી આ વર્ષે આ ઓર્ડર જેમને આપ્યો છે, તે કંપનીનું નામ છે. . . “કિંગ ઓફ ડાયમંડ” જેમના માલિક છે “મૂળજીભાઈ”. હું મૂળજીભાઈને વિનંતી કરીશ તેવો સ્ટેજ પર આવે અને આ ઓર્ડરના કાગળ પર હસ્તાક્ષર કરે.\n\n       જેવી આ જાહેરાત થઈ એટલે મલ્હાર જનક પાસે ગયો અને તેના કાનમાં બોલ્યો. . “તારા અને મોહનઝવેરીના ચહેરાના હાવભાવ પરથી લાગે છે, તમારા પગ નીચેથી જમીન ખસકી ગઈ. ”\n\n-----------------------------------------------------------------------------------------------------------\n\n“દાદા ગજબ કહેવાય, આ કઈ રીતે શક્ય બન્યું. ખરેખર મારા પણ પગ નીચેથી જમીન ખસકી ગઈ. એટલે તમને ખબર હતી કે જનકકાકા મોહન ઝવેરીની સાથે છે. . ? મોહનઝવેરીએ પોતાનો જાદુ ચલાવી અને હીરાના ભાવ અને સમય જાણ્યા, તો પણ તે આ ઓર્ડર મેળવી ના શક્યો. આનું શું કારણ. . ? મોહનઝવેરીનુ જાદુ શું હતું. . ? અને સૌથી મહત્વની વાત આ ઓર્ડર તમારી કંપની કિંગ ઓફ ડાયમંડ” એટલે કે મૂળજીભાઈની કંપનીને કઈ રીતે મળ્યો. . . ?” પાર્થ એક સાથે સવાલોની જડી લગાડી દીધી.\n\n“એજ મલ્હાર ઝવેરીનો જાદુ છે. સિંગલ રાજા મારૂ નામ મલ્હારઝવેરી નામ છે. ક્યાં કઈ રમત રમાય છે, બધી ખબર હોય છે મને. ” મલ્હારએ કહ્યું.\n\n“સારું, હવે જલ્દી જલ્દી આગળ બોલો વાર્તામાં શું થયું. . ?” પાર્થએ કહ્યું.\n\n“હવે તું બસ કરીશ. આજે આટલા દિવસની સૌથી મોટી વાર્તા હતી. હવે ઊંઘ પણ બહુ આવી રહી છે. આગળની વાર્તા હવે કાલે. ” મલ્હારએ કહ્યું.\n\n( ક્રમશ. . . )",
      "duration": "21 mins",
      "category": "Inspirational"
    },
    {
      "id": 162,
      "title": "Destiny અશક્ય શબ્દમાં જ શક્ય-૬",
      "story_name": "“ભાઈ એક ચા આપો. ” પાર્થએ ચાનો ઓર્ડર આપતા કહ્યું.\n\n“હાં, બેસો બને જ છે. ” ચા-વાળા ભાઈએ કહ્યું.\n\n“આજે તો તમારા મિત્રના ભાઈની સગાઈ છેને. ?” ચા-વાળા ભાઈએ ચા આપતા કહ્યું.\n\n“હાં, આજે બપોર પછી ત્યાં જ જવાનું છે. ” પાર્થએ કહ્યું.\n\n***\n\nઓનલાઇન ઓર્ડર કરેલી કોઈ વસ્તુ જ્યાં સુધી આપણને મળી નથી જતી, ત્યાં સુધી આપણી ઉત્સુકતા ચરમ પર હોય છે. લગભગ દિવસમાં અઢળક વાર આપણે તે પાર્સલ કેટલે પોહચ્યું છે તેની જાણ લેતા હોઈએ છીયે. ખરેખર ભગવાનએ માણસમાં જે ભાવનાઓ રાખેલી છે તેની તો વાત જ કઇંક અલગ છે, અને તેમાં પણ સૌથી ગજબની કોઈ ભાવના હોય તોતે છે ધીરજ. આજે વ્યક્તી પોતાની ધીરજ ગુમાવી બેઠો છે. ધંધો શરૂ કરતાની સાથે જ હજારોના વ્યાપાર થવા લાગે તેવી આશામાં જ દિવસ ટુકાવે અને પછી જ્યારે પોતાની અપેક્ષા મુજબ ધંધો ના થાય ત્યારે દુકાન બંધ કરવા નીકળી પડે. આપણાં શાસ્ત્રમાં લખ્યું છે કોઈ પણ ધંધામાં ૧૨ મહિના સુધી નફો-નુકશાન, લાભ-ગેરલાભ આ બધુ ભૂલી માત્ર અને માત્ર મહેનત કરો. ૧૨ મહિના મહેનત અને જો ધંધો મોકાનો નીકળ્યો તો જિંદગી આખી લીલાલહેર.\n\nજુવાનીયા પાસે ધીરજ શબ્દની અપેક્ષા એટલે રણમાં પાણીની દુકાન શોધવી બરાબર છે.\n\nછોકરી કદાચ ભૂલથી પણ ‘hi’ મૂકી દે, તો ન જોવાના સપના જોવા લાગે. પરીક્ષા આપ્યા બાદ રિજલ્ટની રાહ જોવી તો જાણે શકય જ નથી. ભલે ને પેપર ગમે તેવું ગયું હોય, પરંતુ પરિણામ તો મારી ઈચ્છા મુજબ આવું જોઈએ નહિતર ન કરવાનું કરી બેસે. પાર્થ પણ આવી ધીરજવિહીન પળમાથી પસાર થઈ રહ્યો હતો. પહેલા રવિવારની રાહ અને હવે ક્યારે બપોર થશે તેની રાહ. આ બધાથી કંટાળી અને પાર્થ પોતાના ઘરે પહોચ્યો, તેને જોયું, હજુ ૧૧ જ વાગ્યા છે અને વૈભવના ઘરે ૩ વાગ્યે જવાનું છે. હજુ આ ૪ કલાક જે પાર્થ માટે ૪ મહિના જેવા બની ગયા હતા તે કઈ રીતે પસાર કરવા તે પાર્થ વિચારી રહ્યો હતો, એટલામાં પાર્થની નજર તેમના ઘરમાં આવેલા હીચકા પર પડી. ઘરના આંગળામાં આવેલા હીચકા પર પાર્થ બેઠો અને ગહન વિચારમાં ડૂબી ગયો. પાર્થ વિચારવા લાગ્યો કે જ્યારે તે મીનીને મળશે ત્યારે કઈ રીતે તે બંનેની વાત થશે, પછી તેને વિચાર્યું મીની તેની સાથે વાત કરશે, તેને પાર્થ ગમશે, મીનીનો પહેલાથી જ કોઈ બોય-ફ્રેન્ડ હશે તો. આવા તો અવનવા હજારો વિચાર પાર્થ કરી રહ્યો હતો એવામાં કોઈએ પાર્થના વિચારોમાં વિક્ષેપ ઊભો કર્યો. .\n\n“સિંગલ રાજા માત્ર અને માત્ર વિચાર કરવાથી કઈ નથી થતું, જીવનમાં કઈ કરવું પડે તો જ કઇંક મળે છે. ”મલ્હારએ પાર્થના દિમાગમાં ઊભી થયેલી અસમંજસ અને વિચારોના વેગને જાણે એક ઝાટકે થાંભી લીધા.\n\n“દાદા તમને કઈરીતે ખબર હું કઈ વિચારી રહ્યો છું. ”આમતો પાર્થ આટલી વારથી તેની આસપાસ શું થઈ રહ્યું છે તેને ગૌણ કરી રહ્યો હતો. પરંતુ અચાનક મલ્હારના આ વાક્યે પાર્થને જાગૃત કરી મૂક્યો.\n\n“આ ઉમરમાં આવી રીતે બેઠેલો છોકરો ૨ જ વસ્તુ વિચારી શકે. એક નોકરી અને બીજું છોકરી. નોકરીની તારે હજુ વાર છે, એટલે નક્કી વાત છોકરીની છે. ” મલ્હારએ જાણે જ્યોતિષની જેમ તારણ કાઢી અને પાર્થને હલાવી દીધો.\n\n“દાદા ગજબ હાં. તમે ખરેખર જ્યોતિષનું ચાલુ કરો ચાલશે જ ચાલશે. ” પાર્થ મલ્હારની વાતોથી અત્યંત પ્રભાવિત થઈ ગયો.\n\n“બેટા તારા બાપાનો પણ હું બાપ છું. હવે આ બધુ બાજુ પર મૂક અને બોલ વાત શું છે. ” મલ્હારએ કહ્યું.\n\n***પહેલા તો પાર્થ વાતની શરૂવાત ક્યાથી કરું, અને શું કરું એમાં જ અટવાયો હતો. એટલે મલ્હારએ કહ્યું. “બેટા છોકરીનું નામ શું છે. ?”\n\n“મીની” પાર્થએ તરત કહ્યું.\n\n“મીની આવા તે કઈ નામ હોય. ” મલ્હારએ કહ્યું.\n\n“હાં. એટલે આ એનું ઘરનું નામ છે. સાચું નામ તો મને પણ નથી ખબર. ”પાર્થએ કહ્યું.\n\n“નામ નથી ખબર. તો તમે બંને જણા એકબીજાને ઓળખતા નથી. ” મલ્હારએ પૂછ્યું.\n\n“ના એવું નથી. હું એને ઓળખું છું, એ મને નથી ઓળખતી. ” પાર્થએ કહ્યું.\n\n“તું ઓળખે છે, એ નથી ઓળખતી. શું છે કઈ નથી સમજાતું. એક કામ કર આખી વાત કર. ”મલ્હારએ કહ્યું.\n\nમલ્હારની વાત સાંભળી અને પાર્થએ આખી વાત કહેવાની શરૂવાત કરી. કઇ રીતે મીની તેને સૌથી પહેલા ક્રિકેટના ગ્રાઉંડમાં મળી, ત્યારે મીની સાથે રહેલા કુતરાને લીધે પાર્થ મીની પાસે જઈ અને વાત ના કરી શક્યો. ત્યારબાદ મીની તેને પાણીપૂરી ખાતી જોવા મળી, ત્યારે પાર્થ અને વૈભવની મગજમારીમાં મીની ત્યાંથી પાણીપૂરી ખાઈ અને જતી રહી. બીજા દિવસે વૈભવએ આવી અને જણાવ્યુ કે મીની ની મોટી બહેન સાથે વૈભવના ભાઈની સગાઈ નક્કી થઈ છે અને આ રવિવારે વૈભવના ઘરે સગાઈનો કાર્યક્ર્મ રાખેલો છે. આ સગાઈમાં મને પણ આમંત્રણ મળેલું છે, અને હવે મને ચિંતા છે કે કઈરીતે મીની સાથે વાત કરીશ. મલ્હાર પાર્થની આખી વાત સાંભળ્યા પછી જોરજોરથી હસવા લાગ્યો. મલ્હારને હસતો જોઈ અને પાર્થ બોલ્યો. .\n\n“દાદા હું ટેન્શનમાં છું અને તમે હસો છો. ”પાર્થએ નિરાશ થતાં-થતાં કહ્યું.\n\n“હાં તો તારી વાત જ ગાંડા જેવી છે. આમાં ટેન્શન જેવુ છે શું. ? અને સૌથી પહેલી વાત મીનીને તો એ પણ ખબર નથી કે પાર્થ ઝવેરી તેના પ્રેમમાં પડી અને હીચકા પર બેઠા-બેઠા બીજાની સગાઈમાં જઈ અને પોતાના લગ્નના સપના જોવે છે. મને લાગે છે તે તો તારા લગ્નનું મેનૂ પણ નક્કી કરી લીધું હશે. ”મલ્હારએ પાર્થની મજાક કરતાં કહ્યું.\n\n“દાદા તમને શરમ આવે છે. એક તો પહેલીવાર મને લાગે છે મારા માથે રહેલું આ સિંગલનું ટેગ હટશે અને તમે. . ” પાર્થ ઉદાસ થતાં કહ્યું.\n\n“બેટા આમાં ચિંતા કરવા જેવુ કઈ જ નથી. જો હું તને એમ ખોટા આશ્વાસન નથી કહેતો કે મીની અને તારી મૈત્રી થઈ જશે. પણ હાં જો તને મીની ખરેખર આટલી જ ગમે છે અને તેના માટે તારા ર્હદયમાં સાચે જ કઈ હશે, તો લખી રાખ તારી અને મીનીની વાત અને મુલાકાત થશે જ થશે. ”મલ્હારએ પાર્થને હીમત આપતા કહ્યું.\n\n“દાદા તમે આટલા વિશ્વાસથી કઈ રીતે કહો છો કે મારી અને મીનીની વાત અને મુલાકાત થશે જ થશે. . ?” પાર્થ પૂછ્યું.\n\n“અનુભવ બેટા અનુભવ. ”મલ્હારએ કહ્યું.\n\n“અનુભવ એટલે તમારી અને મેઘા ઝવેરીની પણ મુલાકાત થઈ હતી. ?” પાર્થએ ઉત્સુકતાની સાથે પૂછ્યું.\n\n“હાં તો. પેલો ઓર્ડર અમને મળ્યો તે માત્ર અને માત્ર મેઘા એટલે કે તારી દાદીના લીધે જ મળ્યો. ” મલ્હારએ પાર્થને ચોકાવતાં કહ્યું.\n\n“શું. . ?પણ દાદા મારી દાદીનું નામ તો માલતીબેન છે. ” પાર્થએ કહ્યું.\n\n“આપણાં ઘરમાં કઇંક અલગ જ પ્રથા વર્ષોથી ચાલે છે. લગ્ન પછી નવી વહુ જે ઘરમાં આવે એટલે વહુની સાસુમાં તેનું નવું સાસરા પક્ષનું નામ રાખે. મારી માં એ પણ આજ પ્રથા મુજબ મેઘા નું નામ માલતી કરી નાખ્યું. પરંતુ હું તો તેને મેઘા જ કહીને બોલાવતો. તારા જન્મના ૧ વર્ષ પહેલા મેઘા મલ્હાર અને આ દુનિયા બંનેને છોડીને જતી રહી. ” મલ્હારએ કહ્યું.\n\n“શું વાત કરો છો દાદા. તો તમે વાર્તાની શરૂવાતમાં જ કેમ ના કહ્યું કે મેઘા ઝવેરી જ મારી દાદીમાં હતા. ”પાર્થએ કહ્યું.\n\n“ગાંડા ત્યારે કહ્યું હોત તો, તને વાર્તા સાંભળવાની આટલી મજા ના આવી હોત. ” મલ્હારએ કહ્યું.\n\n“ભલે હો. હવે વાર્તા કહેવાનું ચાલુ કરો. આમપણ મારે ૩ વાગ્યે સગાઈમાં જવાનું છે. ત્યાં સુધી મારાથી નહીં રહેવાય. એના કરતાં સારું છે તમે મને વાર્તા કહો. ” પાર્થએ કહ્યું.\n\n“વાર્તા કહેવાની પ્રથા તો રાતની નથી. ?”મલ્હારએ મસ્તી કરતાં કહ્યું.\n\n“કાલ રાતની તમારી વાર્તા પૂરી થયા પછી મારા મનમાં અનેકો સવાલ ઊભા થયા. અને હવે આ મેઘા ઝવેરી જ મારી દાદીમા છે એ વાત સાંભળ્યા પછી મનમાં ઊભા થયેલા અનેકો સવાલો માં એક સવાલ વધુ જોડાય ગયો. હવે જલ્દી-જલ્દી કહો તમને કઈ રીતે ખબર પડી જનકકાકા મોહનઝવેરીના સંપર્કમાં છે અને તેવો તમને અને મૂળજીભાઈ બંનેને દગો આપી રહ્યા છે. બીજું મોહન ઝવેરીને તમારી કંપનીના ભાવ કઈ રીતે ખબર પડ્યા. ત્રીજું આ બધુ તમારી વિરુદ્ધ હોવા છતાં તમને આટલો મોટો ઓર્ડર મળ્યો કઈ રીતે. અને ચોથું અને સૌથી અગત્યનું મેઘા ઝવેરીએ આમાં તમારી શું મદદ કરી, જેથી તમને આ ઓર્ડર જ નહીં પરંતુ મેઘા ઝવેરી પણ મળી ગઈ. ” પાર્થ જાણે હવે મીની વિશે બધુ ભૂલી જ ગયો હતો. તેને હવે માત્ર મલ્હારની વાર્તા કોઈપણ ભોગે સાંભળવી હતી.\n\n“વાહ તે વાર્તા બહુ ધ્યાનથી સાંભળી લાગે છે. ” મલ્હારએ ફરી પાર્થની મસ્તી કરતાં કહ્યું.\n\n“દાદા કહોને આગળની વાર્તા. ” પાર્થ આજીજીના ભાવે બોલ્યો.\n\n“રોયલ ગ્રુપ ઓફ ડાયમંડની કમિટી પોતાના નિર્ણય સાથે તૈયાર છે. દરવર્ષે ઘણી બધી કંપની આ ઓર્ડર માટે પોતાની દાવેદારી આપે છે. રોયલ ગ્રુપ ઓફ ડાયમંડની ગુણવતા વાળી ટીમ આ બધી કંપનીના નમૂના પરથી નક્કી કરી કરે છે કે કઈ કંપની રોયલ ગ્રુપ ઓફ ડાયમંડનો ઓર્ડર મેળવવા માટે સક્ષમ છે. ગુણવતા વાળી ટીમએ આ વર્ષે ૪૯ હીરાની કંપની માથી ૬ કંપનીની પસંદગી કરી હતી. આ ૬ કંપનીએ રોયલ ગ્રુપ ઓફ ડાયમંડની કમિટી પાસે પોતાના હીરાના ભાવ અને ડિલિવરીના સમયવાળી ફાઇલ રાખી હતી. હીરાના નમૂના(Sample)ની ગુણવતા, તેમના ભાવ(Rate) અને કેટલા સમયમાં ઓર્ડરની ડિલિવરી થશે, તેના આધારે પર રોયલ ગ્રુપ ઓફ ડાયમંડની કમિટી આ વર્ષે આ ઓર્ડર જેમને આપ્યો છે, તે કંપનીનું નામ છે. . . “કિંગ ઓફ ડાયમંડ” જેમના માલિક છે “મૂળજીભાઈ”. હું મૂળજીભાઈને વિનંતી કરીશ તેવો સ્ટેજ પર આવે અને આ ઓર્ડરના કાગળ પર હસ્તાક્ષર કરે. જેવી આ જાહેરાત થઈ એટલે હું જનક પાસે ગયો અને તેના કાનમાં બોલ્યો. . “તારા અને મોહનઝવેરીના ચહેરાના હાવભાવ પરથી લાગે છે, તમારા પગ નીચેથી જમીન ખસકી ગઈ. ” મલ્હાર બોલી રહ્યો હતો અને વચે પાણી પીવા અટક્યો.\n\n“દાદા આ બહુ કાલે કહી ચૂક્યા છો. હવે આના પછી નું કહો. ”પાર્થએ કહ્યું.\n\n“હાં ભાઈ કહું છું. ” મલ્હારએ આટલું કહી અને વાર્તા આગળ કહેવાની શરૂ કરી.\n\n***\n\nરોયલ ગ્રુપ ઓફ ડાયમંડનો ઓર્ડર મૂળજીભાઈની કંપની કિંગ ઓફ ડાયમંડને મળી ગયો હતો. દરરોજની જેમ હું મારી સૌથી ગમતી જગ્યા એટલે જુ-ચોપાટી પર જઈ અને દરિયામાં ઊછળી રહેલા મોજાનો આનંદ લઈ રહ્યો હતો. બહુ દિવસ પછી મારા મનના વાતાવરણમાં શાંતિ મળી હતી. આ ઓર્ડરની કિમત અમૂલ્ય હતી અને આ ઓર્ડરથી મારૂ અને મૂળજીભાઈનું નહીં, પરંતુ કિંગ ઓફ ડાયમંડના હજારો કર્મચારીનું ભવિષ્ય જોડાયેલુ હતું. હું જ્યારે ભરપૂર આત્મવિશ્વાસની સાથે મૂળજીભાઈને કહેતો હતો કે આ ઓર્ડર આપણી કંપનીને જ મળશે. ત્યારે મારા મનમાં પણ એક ખૂણે ડર રહેલો હતો કે આ ઓર્ડર લેવામાં કઈ ગળબળ થઈ ગઈ અને ઓર્ડર અમારી કંપનીને ના મળ્યો તો. ? પરંતુ છેલ્લે ભગવાને બધુ પાર પાડ્યું. ઓર્ડર પણ મળી ગયો અને મારૂ શેઠ બનવાનું સપનું પણ પૂરું થવા જઈ રહ્યું હતું. આ બધી ખુશી વચે દુખ બસ એ વાતનું હતું, મેઘા હજુ નહતી મળી. મેઘા અદભૂત હતી, જો તે મળી જાય તો બધુ સુખ મળી ગયું એવું હતું. હું આ બધા વિચારોમાં ડૂબેલો અને ઊછળી રહેલા મોજાનો આનંદ લઈ રહ્યો હતો, એટલામાં મને પાછળથી મારા નામનો અવાજ સંભળાયો. અવાજ જાણીતો હતો પરંતુ કોઈ સ્ત્રીનો હતો એટલે હું પાછળ ફર્યો. . .\n\n“મેઘા. ” મલ્હારએ કહ્યું.\n\n“હાં, હું. મારે તને એક વાત કહેવી છે. ” મેઘાએ કહ્યું.\n\n“હાં મેઘા બોલ. ” મલ્હારએ કહ્યું.\n\n“શું તું મારી સાથે લગ્ન કરીશ. ?” મેઘાએ કહ્યું.\n\nમેઘાની આ વાત સાંભળી અને મલ્હાર ચોંકી ઉઠ્યો. મલ્હારને સમજાયું નહીં કે આ તેની સાથે શું થઈ રહ્યું છે. ભગવાન જાણે એકીસાથે તેના પર મહેરબાન થઈ ગયા હતા, તેવું મલ્હારને લાગી રહ્યું હતું. હજુ મલ્હાર મેઘાને કહી કહેવા જાય એટલામાં પાછળથી મોહન ઝવેરી અને જનક મલ્હારની પાસે આવી રહ્યા હતા.\n\n“મલ્હાર શું રમત રમી છે તે. ?” મોહનઝવેરીએ મલ્હાર પર રૂવાબથી અને અત્યંત ગુસ્સામાં સવાલ તાક્યો, અને જનક મોહનભાઈની પાછળ પોતાની આંખો નીચે કરી અને ઊભો રહ્યો.\n\n“આવો આવો મોહનભાઈ, કેમ છો તમે. ? અને મારો ભાઈ મારો જીગરજાન મિત્ર જનક પણ આવ્યો છે. આવો તમે પણ આવો જનક શેઠ. ” મલ્હારએ જાણે કટાક્ષના સ્વરમાં મોહનઝવેરી અને જનકને આવકારો આપ્યો.\n\n“મલ્હાર આ બધી ચાગલાઈ મારી પાસે ના કરીશ. પૂછ્યો એનો સીધો જવાબ આપ, આ ઓર્ડર તમારી કંપનીને કઈ રીતો મળ્યો. તે અને મૂળજીએ શું રમત રમી છે. ?”મોહનઝવેરીએ ફરી મલ્હારને એ જ સવાલ કર્યો, પરંતુ આ વખતે અવાજમાં ગરમી થોડી વધી ગઈ હતી.\n\nહજુ તો મલ્હાર અને મોહનભાઈની વાત આગળ વધે તે પહેલા મલ્હારએ જોયું કે પાછળથી મૂળજીભાઈ અને તેમની કંપનીનો મેનેજર આવી રહ્યા હતા. હવે જુ-ચોપાટી પર મેઘા, મોહનઝવેરી, જનક પટેલ, મૂળજીઝવેરી અને મૂળજીઝવેરી નો મેનેજર. આમ બધા મલ્હારની વાત સાંભળવા માટે ઉપસ્થિત હતા. હજુ મલ્હાર કઈ બોલે તે પહેલા મૂળજીભાઈ બોલ્યા.\n\n“મોહન મારા ભાઈ, શું થયું કેમ મારા કર્મચારી પર ગુસ્સો કરે છે. ” મૂળજીભાઈએ પણ મોહનભાઈની થોડી મજાક કરી.\n\n“આવ મૂળજી આવ. તને શું લાગે છે આ ઓર્ડર મળી ગયો એટલે તું રાજા બની ગયો. ભૂલીશ નહીં મારૂ નામ મોહનઝવેરી છે, આવા હજારો ઓર્ડર મારી અને મારી કંપની પાસે છે. ” મોહનઝવેરીએ કહ્યું.\n\n“હા. . હા. . હા. મોહન મારા ભાઈ અમે ક્યારે તારી કંપનીને નાની માની જ નથી. રોયલ ગ્રુપ ઓફ ડાયમંડના ઓર્ડરને મૂકીને બીજા બધા ઓર્ડર મેળવાની તારામાં અને તારી કંપનીમાં ભરપૂર શક્તિ રહેલી છે. હવે અમને આ રોયલ ગ્રુપ ઓફ ડાયમંડનો સૌથી મોટો ઓર્ડર મળ્યો, એના પેડા ખા. ” મૂળજીભાઈ ફરી મોહનને યાદ અપાવ્યું કે ઓર્ડર તેમની કંપની કિંગ ઓફ ડાયમંડને મળ્યો છે. અને સાથે પોતાના મેનેજરને કહ્યું કે તે મોહનભાઈને પેડા આપે.\n\n“નથી ખાવા મારે પેડા, મૂળજી પહેલીવાર મોહનને કોઈએ માત આપી છે. એટલે જ હું હોટલથી સીધો અહિયાં આવ્યો છું. મલ્હાર આખરે એવી તે કઈ રમત રમી ગયો કે ઓર્ડર જે તમારી કંપનીને મળવો અશક્ય હતો એ શક્ય બન્યો. ” મોહનઝવેરીના આ વાક્ય પરથી તેને પોતાની હાર સ્વીકારી હોય તેવું મલ્હારને લાગ્યું.\n\nહજુ મલ્હાર કઈ બોલે તે પહેલા જનક બોલ્યો. “મોહનભાઈ બીજું કઈ નહીં આ જાદુ છે. મલ્હારનો જાદુ. ” જનકએ મોહનભાઈની પાછળથી હટી અને મલ્હારની બાજુ પર ઊભા રહેતા કહ્યું, સાથે આ વખતે તેની આંખો નીચે નહીં પરંતુ મોહનઝવેરીની આંખોમાં આંખો નાખીને જોઈ રહી હતી.\n\nજનકએ જેવુ આવું કર્યું એટલે મોહનઝવેરીને જોરદાર ઝટકો લાગ્યો. થોડીવાર મોહનઝવેરી કઈ બોલ્યા નહીં માત્ર મલ્હાર અને જનકને જોઈ રહ્યા.\n\n “મોહનભાઈ જાદુ ખાલી તમે જ કરી શકો છો એવું નથી. મારૂ નામ પણ મલ્હાર ઝવેરી છે. જ્યારે પહેલી વખત મેઘા મારા અને જનક પાસે તમારી ધંધામાં ભાગીદારી વાળી ઓફર લઈ અને આવી હતી. ત્યારે જ મારા મનમાં આ યોજના આવી હતી કે સિંહના શિકાર માટે બકરીને આગળ લાવ્યે તો. એટલે આ રોયલ ગ્રૂપ ઓફ ડાયમંડના મોટા ઓર્ડરને મૂળજીભાઈની કંપનીને અપાવા માટે હું અને જનકો તમારી સાથે રહી અને મૂળજીભાઈની કંપનીની બધી ખોટી માહિતી તમને આપતા રહીએ અને તમારી કંપનીની બધી સાચી માહિતી મૂળજીભાઈની કંપનીને આપીએ તો. પરંતુ પછી અમને વિચાર આવ્યો કે જો અમે આવું કઈ કર્યું અને મૂળજીભાઈને ખબર પડી તો મૂળજીભાઈને એ વાતનો વિશ્વાસ કરાવો બહુ અઘરો થઈ પડશે કે અમે મોહનઝવેરીને બધી માહિતી ખોટી આપી રહ્યા છીયે. ” મલ્હારએ મોહનઝવેરીને કહ્યું.\n\n“જેને હીરાની બજારનો કિંગ માનવામાં આવે છે, એવા મૂળજીભાઈનું નામ એકાએક મુંબઈના હીરા બજાર માથી લુપ્ત થવું, આ વાત ગળે નહતી ઉતરી રહી. જ્યારે હું હીરાના બજારમાં અચાનક મૂળજીભાઈની આવી હાલત કઈ રીતે થઈ, તેનું તારણ કાઢી રહ્યો હતો. ત્યારે એક વાત મને ખટકી. લગભગ બધી મોટી કંપની જેમની સાથે મૂળજીભાઈ વર્ષોથી ધંધો કરે છે, તેમણે છેલ્લા એક જ વર્ષમાં મોહનભાઈની કંપની સાથે ધંધો કરવાનું શરૂ કર્યું હતું. મોટા-મોટા બધા ઓર્ડર મોહનભાઈને મળવાનું એક માત્ર કારણ હતું, મૂળજીભાઈની કંપનીના હીરાના ભાવ મોહનભાઈની કંપની કરતાં મોંઘા હતા. બાકી દરવખતે હીરાના નમૂના(Sample) લગભગ-લગભગ બંને કંપનીના એક જેવા જ હતા. ” જનકએ કહ્યું.\n\n“જ્યારે જનકાએ મને આ વાત આવીને કહી ત્યારે મારૂ દિમાગ પણ એ બાજુ ચાલ્યું. જનકાની વાત પર અમે વિચાર કરી રહ્યા હતા, એટલામાં મને બીજી એક વાત જે ખૂબ જ અજીબ લાગી હતી. એ એટલે મૂળજીભાઈએ હજુ તો સવારે જ મને અને જનકને રોયલ ગ્રુપ ઓફ ડાયમંડના સૌથી મોટા ઓર્ડરની જવાબદારી શોપી અને બપોરે મેઘાએ અમને તમારી કંપનીમાં ભાગીદાર થવાની ઓફર પણ આપી દીધી. આટલી જલ્દી મોહનભાઈને ખબર કઈ રીતે પડી કે આ ઓર્ડરમાં મૂળજીભાઈ પોતે નહિઁ પરંતુ નવા આવેલા બે છોકરા પર ભરોસો રાખી અને ઓર્ડર મેળવાની જવાબદારી શોપી રહ્યા છે. હું અને જનકો આ બંને વાત લઈ અને મૂળજીભાઈ પાસે ગયા. થોડીવાર મૂળજીભાઈએ કઈ ના બોલ્યા અને પછી તેમણે કહ્યું. .\n\n“નક્કી આમાં આપણી કંપનીનો કોઈ વ્યકતી મોહનઝવેરી સાથે મળેલો છે. નહિતર બધા ઓર્ડરમાં આપણે માત્ર ભાવના લીધે જ પાછળ રહી જઈએ એવું શક્ય નથી. આપણી કંપનીનો કોઈ માણસ આપણાં બધા નિર્ણયો અને આપણી કંપનીની જાણકારી મોહનઝવેરી સુધી પોહચાડે છે. હવે આપણે એવી કોઈ યોજના બનાવી પડશે જેનાથી આપણે એ દગાબાજ વ્યકતીને પણ શોધી કાઢયે અને આ ઓર્ડરને પણ મેળવી લઈએ. ”મૂળજીભાઈએ કહ્યું.\n\n“મૂળજીભાઈની વાત સાંભળ્યા પછી અમે યોજના બનાવી. જે યોજના મુજબ જનકને તમારા પક્ષમાં મોકલવાનું નક્કી થયું. જનક તમારી સાથે રહી અને તમને એવી અનુભતી આપતો રહે કે ઓર્ડર તમારો છે. જ્યારે બીજું બાજુ તમે એ ભ્રમમાં રહો કે જનકો તમારી બાજુ છે એટલે તમે આ ઓર્ડરની રમતમાં બહુ જ આગળ છો અને અમે પાછળ. પરંતુ આ યોજના રચવાનું મુખ્ય કારણ હતું કે સાચા વિભિક્ષણને શોધી શકાય. ” મલ્હારએ કહ્યું.\n\n“સાચો વિભિક્ષણ એટલે. ?” મેનેજરએ પૂછ્યું.\n\n“સમજાવું. ” આટલું કહી અને મૂળજીભાઈએ જોરદાર તમાચો મેનેજરના ગાલ પર માર્યો અને ફરી આગળ બોલ્યા. “જે થારીમાં ખાધું એમાં જ છેદ કરતાં તને શરમ ના આવી. મેનેજર તો કર્મચારીઑ માટે હતો તો, બાકી તને આ કંપનીના માલિકનો દરજ્જો આપ્યો હતો. નાના ભાઈની જેમ તને સાચવ્યો હતો, છતાં મારી સાથે જ ગદારી અને છેતરપિંડી કરી. ” મૂળજીભાઈએ કહ્યું.\n\n“મોહનભાઈ ઝટકા નંબર ૨. ” જનકએ કહ્યું.\n\nમોહનઝવેરી હજુ પહેલો ઝટકો “જનક મલ્હારની સાથે જ હતો”. એ વાત પરથી બહાર આવ્યા નહતા, ત્યાં બીજો ઝટકો “મેનેજર પણ મોહનભાઈની સાથે છે એ વાત મલ્હાર અને મૂળજીભાઈને ખબર હતી” તે લાગ્યો.\n\n“શું કામ તે મારી સાથે આવું કર્યું. ” મૂળજીભાઈએ ફરી મેનેજરને પૂછ્યું.\n\n“આટલા વર્ષોથી તમારી કંપનીમાં કામ કરું છું. મને થયું જે કંપની માટે આખી જિંદગી વેડફી નાખી, એ કંપની પાસે મારો હક માંગવો જોઈએ. જ્યારે તમને કહ્યું કે મને આ કંપનીમાં ભાગીદાર બનાવો. ત્યારે તમે કહ્યું કે “નોકર છો, નોકર રહો. શેઠ બનવાની જરૂર નથી. ” ત્યારે મારૂ ખૂન ખોલી ગયું. આટલા વર્ષોની વફાદારી નું આ વળતર મને મંજૂર નહતું. તે દિવસે જ મનોમન નક્કી કર્યું કે હવે કઈ પણ થાય આ કંપનીને બંધ કરાવે છૂટકો. હું જ્યારે આ કંપની બંધ કેમ કરાવી તેની યોજના બનાવી રહ્યો હતો, ત્યારે મને મોહનભાઈ મળ્યા. તેમણે મને કહ્યું કે હું તેમની મદદ કરું તો તેવો મને તેમની કંપનીમાં ભાગીદારી આપવા તૈયાર છે. મને જે જોઈતું હતું તે મળી ગયું. પછી શું હતું એક પછી એક લગભગ બધા ઓર્ડર મોહનભાઈની કંપનીને મળતા ગયા. તમારી કંપનીને બંધ કરવાનું મારૂ અને મોહનભાઈનું સપનું બસ હકીકત થવાની ચરમસીમા પર હતું. આટલા ઓર્ડર અને સારા સારા બધા કર્મચારી મૂળજીભાઈ પાસેથી જતાં રહ્યા પછી ધીરે-ધીરે મૂળજીભાઈ કર્જામાં ડૂબવા લાગ્યા હતા. મને ખબર હતી મૂળજીભાઈની છેલ્લી આશા એક જ હતી, રોયલ ગ્રુપ ઓફ ડાયમંડનો સૌથી મોટો ઓર્ડર. આ વખતનો રોયલ ગ્રુપ ઓફ ડાયમંડનો ઓર્ડર મૂળજીભાઈને ના મળે, એટલે તેમની કંપની નક્કી બંધ થશે જ થશે, એ વાતની મને ખાત્રી હતી. બધુ બરાબર ચાલી રહ્યું હતું, એવામાં મૂળજીભાઈએ આખા ઓર્ડરની જવાબદારી જનક અને મલ્હારને શોપી દીધી. મને ખબર હતી મલ્હાર અને જનક આ ઓર્ડરમાં મારી ચાલવા નહીં દે, અને બધુ પોતાની મરજી મુજબ કરશે. ન કરે નારાયણ અને મલ્હાર અને જનક આ રોયલ ગ્રુપ ઓફ ડાયમંડના ઓર્ડરને મેળવામાં સફળ થઈ જાય, તો આટલી કરેલી મહેનત પર પાણી ફરી વડે. આટલા નજીક પોહચ્યાં પછી કોઈ પણ જાતનું જોખમ લેવું યોગ્ય નહતું. એટલે અમે નક્કી કર્યું કે મલ્હાર અને જનકને પણ અમારી સાથે લાવી દેવા જોઈએ. હવે મલ્હાર અને જનકને અમારી તરફ કઈ રીતે લાવા તેની યોજના હું બનાવી રહ્યો હતો એવામાં એક દિવસ મે, મલ્હાર અને જનકને વાતો કરતાં સાંભળ્યા. મલ્હાર જનકને કહી રહ્યો હતો કે “જેવો સમય આવે એટલે તરત મૂળજી ના મૂળા વહેચી અને મોહનની વાંસણી વગાડવા લાગીશું”. મલ્હારને મેઘા પસંદ છે, અને બંનેનું શેઠ બનવાનું સપનું પણ છે. બસ પછી શું હતું અમને જે જોઈતું હતું એ મળી ગયું. મોહનભાઈની યોજના મુજબ મેઘા મલ્હાર અને જનક પાસે આ ભાગીદારી વાળી ઓફર લઈને જશે. અમને ખાત્રી હતી કે મલ્હાર અને જનક આ ઓફરને સ્વીકારી લેશે. પરંતુ થયું ઊંધું, જનક આ ઓફર લેવા માટે માન્યો. પણ મલ્હારએ આ ઓફર માટે ના પાડી. આખી બાજી જાણે બગડી ગઈ હોય એવું અમને લાગી રહ્યું હતું. પરંતુ એક દિવસ અચાનક જનક મોહનભાઈની ઓફિસ પર પહોચ્યો અને મોહનભાઈનો સાથ આપવા અને મોહનભાઈની ઓફર સ્વીકારવા તૈયાર થયો. આમ અચાનક જનક આવ્યો, એટલે મને અને મોહનભાઈને થોડું અજીબ લાગ્યું. એટલે અમે નક્કી કર્યું કે જનકને એ વાતની ખબર નહીં પડવા દઈએ કે હું મૂળજીભાઈનો મેનેજર મોહનભાઈની સાથે છું, અને મૂળજીભાઈની કંપની બંધ થવા આવી છે એનું મુખ્ય કારણ હું જ છું. બધુ અમારી યોજના મુજબ જ ચાલી રહ્યું હતું. હીરાના નમૂના બનાવનાર કારીગર અને ત્યારબાદ હીરાના નમૂના અમને મળી ગયા. મૂળજીભાઈની તિજોરી માથી હીરાના ભાવ અને ડીલેવરીનો સમય વાળી ફાઇલ કાઢવી કોઈ મોટી વસ્તુ નહતી. સમય મળતા ફાઇલ માથી હીરાના ભાવ અને ડીલેવરીનો સમય જોઈ લીધા અને મોહનભાઈને બતાવી દીધા. આમ પણ હીરાના નમૂના બંને કંપનીના એક જ સરખા હતા. મોહનભાઈએ મૂળજીભાઈના હીરાના ભાવ અને ડીલેવરીનો સમય મુજબ પોતાની કંપનીના ભાવ અને સમય રાખી દીધા. બધુ સેટ થઈ ગયું હતું અને હવે આ ઓર્ડર કોઈ પણ ભોગે મૂળજીભાઈને મળવાનો નથી તેની ખાત્રી અમને થઈ ગયી હતી. આ ઓર્ડર તેમની કંપનીને ના મળે એટલે તેમની કંપની બંધ થવાની હતી એ વાત પણ નક્કી હતી. બધુ બરાબર ગોઠવાય ગયું હતું, મારૂ અને મોહનઝવેરી નું સપનું બસ પૂરું જ થવા જઈ રહ્યું હતું. પરંતુ છેલ્લી ઘડીએ આ મલ્હાર અને જનકએ આખી રમત આખી બાજી પલટી નાખી. ” મેનેજરએ આખી રામકથા કહી સંભળાવી.\n\n“મેનેજર સાહેબ તમને શું લાગે છે, આ હીરાના નમૂના, હીરાના ભાવ અને ડીલેવરીનો સમય બધુ એમજ તમને નહતું મળ્યું. અમારી યોજના મુજબ હું જાતે જ નમૂના બનાવનાર કારીગરોને મોહનભાઈ પાસે લઈ ગયો. ત્યાં જઈ અને મોહનભાઈને કહ્યું કે આ કામદારો ત્રણ ગણા ભાવની માંગણી કરે છે જેથી આ રોયલ ગ્રુપ ઓફ ડાયમંડના ઓર્ડરમાં રોકવા માટે મોહનભાઈના પૈસા અમને કામ લાગે. કામદારોએ મૂળજીભાઈ અને મોહનભાઈની કંપનીના હીરાના નમૂનામાં હાથી અને ઘોડા જેટલો ફર્ક રાખ્યો હતો. અને રહી વાત હીરાના ભાવ અને ડીલેવરીના સમયની, તો અમે સામે ચાલીને તને ખોટા ભાવ અને ડીલેવરીનો સમય લેવા દીધા. જેથી તું મોહનઝવેરી પાસે જઈ અને તેમના ભાવ નક્કી કરાવે. ” જનકએ કહ્યું.\n\n“ જનક તે આ સારું નથી કર્યું, મોહનઝવેરી સાથેની આ દગાબાજી તને બહુ મોંઘી સાબિત થશે. મોહનઝવેરી પોતાના દુશ્મનને એક વખત માફ કરી શકે છે. પરંતુ દગાબાજને જીવતો નથી રહેવા દેતો. ” મેનેજરએ કહ્યું.\n\n“મોહનભાઈ તમને લાગી રહ્યું હતું આખી રમત તમે હેન્ડલ કરી રહ્યા છો. શતરંજના બધા પ્યાદા તમે તમારી મરજીથી વાપરી અને ગોઠવી રહ્યા છો. પરંતુ તમે ભૂલી ગયા કે શતરંજમાં રાજા જેટલું જ મહત્વ, વજીરનું પણ હોય છે. તમારી તરફનો વજીર જનકો પણ મૂળજીભાઈનો હતો અને મૂળજીભાઈ તરફથી તેમનો વજીર એટલે હું મલ્હાર ઝવેરી. હું પણ મૂળજીભાઈ તરફ જ હતો. ” મલ્હારએ કહ્યું.\n\n“એક વાત હજુ નથી સમજાય રહી. હું મોહનઝવેરી સાથે છું, આ વાત તમને લોકોને કઈરીતે ખબર પડી. કારણકે જનક મોહન ઝવેરી પાસે આવ્યો ત્યારથી લઈને અત્યાર સુધી હું અને મોહન ઝવેરી મળ્યા જ નથી. ” મેનેજરએ આશ્ચર્યની સાથે પૂછ્યું.\n\n“મોહનભાઈ તૈયાર છો, ઝટકા નંબર ત્રણ માટે. ? કારણકે આ ઝટકો તમારા જીવનનો સૌથી મોટો ઝટકો હશે. ” જનકએ મોહનઝવેરીની સામે જોઈને પૂછ્યું.\n\n“જનક તારી તો હું બરાબરની વારી લઇશ. મલ્હાર મને પહેલા એમ કે તમને લોકોને ખબર કઈ રીતે પડી કે મેનેજર જ વિભિક્ષણ છે. એટલે કે એના લીધે જ મૂળજીભાઈની કંપની બંધ થવા આવી ગઈ છે. ” મોહનઝવેરીએ કહ્યું.\n\n“મોહનભાઈ વિભિક્ષણ માત્ર અમારા જ પક્ષમાં નહિ, પરંતુ તમારા પક્ષમાં પણ છે. ” મલ્હારએ કહ્યું.\n\n“શું એટલે અમારી બધી વાતો પણ તમને ખબર પડી રહી હતી. મારી કંપનીમાં કોણ છે વિભિક્ષણ. . ?” મોહનઝવેરી કહ્યું.\n\n“પપ્પા તમારી કંપનીમાં હું છું વિભિક્ષણ. ” કેટલી વારથી ચૂપ ઊભેલી મેઘાએ કહ્યું.\n\n“મેઘા તું . . ” મોહનભાઈને જાણે સાચે ૪૪૦ વૉલ્ટનો ઝટકો લાગ્યો.\n\n“હા હું. પપ્પા હું હમેશા તમારા આ છેતરપિંડીથી ઓર્ડર મેળવાની રીતથી વિરુદ્ધ રહી હતી. હજારો વખત તમને સમજાવ્યા, પરંતુ તમારા માથે હીરાના વ્યાપારમાં કિંગ બનવાનો અલગ જ જુનુન ચડ્યો હતો. જ્યારે તમે મને કહ્યું કે મલ્હારને હું પસંદ છું અને જો હું મલ્હાર પાસે જઈશ તો, તે તમારી ઓફર લેવા માટે માની જશે. ત્યારે મને થયું કે મલ્હાર પણ તમારા જેવો જ છેતરપિંડી કરનારો વ્યકતી છે. પરંતુ જ્યારે મલ્હારએ ઓફરનો અસ્વીકાર કર્યો અને ગાડી માથી ઉતરી અને જનકને સમજાવી રહ્યો હતો કે શા માટે તેમણે આ ઓફર ના લેવી જોઈએ. અને આગળ મલ્હારએ જનકને કહ્યું કે મૂળજીભાઈ આત્મહત્યા કરવા જઈ રહ્યા હતા અને તેને મૂળજીભાઈને વચન આપ્યું છે કે હવે કોઈપણ ભોગે આ ઓર્ડર મૂળજીભાઈને અપાવશે. ત્યારે મને થયું કે મલ્હાર એવો વ્યકતી નથી જેવો હું ધારી રહી છું. એટલે હું ત્યારે ત્યાંથી મલ્હાર અને જનકનો નિર્ણય સાંભળ્યા વગર જતી રહી. પાછળથી જ્યારે જનક પપ્પાને મળવા આવ્યો ત્યારે મને થયું કે જનક મલ્હારને દગો આપે છે. મલ્હાર તો મૂળજીભાઈ અને હજારો કર્મચારીના ભવિષ્યની ચિંતા લઈને બેઠો છે. મને થયું મલ્હાર ઈમાનદાર અને સાચો માણસ છે, માટે મારે મલ્હારની મદદ કરવી જોઈએ. એટલે હું ભાગી અને આ આખી વાત મલ્હારને કહેવા આવી. ત્યારે મલ્હારએ આંખ મૂકીને મારા પર ભરોસો રાખી અને મને તેની, મૂળજીભાઈ અને જનકની યોજના કઈ સંભળાવી. મલ્હારનો મારા પર આટલો ભરોસો જોઈ અને મને થયું કે નક્કી હું મલ્હારને પસંદ છું, મલ્હાર માત્ર પૈસા માટે મને નહતો પસંદ કરી રહ્યો. મૂળજીભાઈની કંપની બંધ થવાની છે અને તેનાથી હજારો કર્મચારીનું ભવિષ્ય બરબાદ થઈ જશે, એ વાત સાંભળ્યા બાદ મે નક્કી કર્યું કે હું મલ્હાર, જનક અને મૂળજીભાઈની મદદ કરીશ. મેનેજર જ દગાબાજ છે એ વાત મે જ મલ્હાર અને મૂળજીભાઈને કહી હતી. ” મેઘાએ આખી વાત બધા વચે કહી સંભળાવી અને મેઘાની આંખોમાં રહેલા આસું બધાને દેખાય રહ્યા હતા.\n\n“મોહન તું મને હરવા અને આ હીરાના વ્યાપારમાથી મને કાઢી ફેકવામાં આંધળો થઈ અને લાગી ગયો હતો. તને સાચું-ખોટું, નીતિ-નિયમ જેવુ કઈ દેખાય નહતું રહ્યું. માન્યું કે દરેક ધંધામાં સ્પર્ધા-પ્રતિસ્પર્ધા થવી જોઈએ. સાચું કહું તો આ સ્પર્ધાને લીધે જ ધંધો કરવાની પણ મજા આવે. પરંતુ સ્પર્ધામાં સામે વાળાને ઉખાડી ફેકવાનો વિચાર આવે, ત્યારે સમજી જવું કે હવે આપણી પડતી શરૂ થશે. મલ્હાર અને જનક ખરેખર ભગવાનના મૂકેલા બે અજુબા બની અને આવ્યા. મોહન તારી આ ખતરનાખ માયાજાળ માથી આ બંને એજ , મને અને મારી આ કંપની કિંગ ઓફ ડાયમંડને બચાવી છે. આજે આ ઓર્ડર પણ તારા હાથમાથી ગયો અને તારી દીકરી પણ તારી વિરુદ્ધ આવી ગઈ. ” મૂળજીઝવેરી બોલી રહ્યા હતા.\n\n“મૂળજી મને આ ધંધા નું કિંગ બનવું હતું. જ્યારે હું પહેલીવાર મુંબઈ આવ્યો ત્યારે હું ઘણી બધી કંપનીઑમાં ગયો. લગભગ બધી કંપની તારા અને તારી કંપનીના વખાણ કરતી હતી. એ લોકોને ઘણી બધી ઓફર આપી, ઓછા પૈસામાં માલ આપવાની લાલચ આપી. પરંતુ તેમનું કહેવું હતું કે “મૂળજીભાઈ ડાયમંડના કિંગ છે. તેમના સાથે ધંધો કરવો એ, એક અવસર સમાન છે. માટે અમે તમારી સાથે હમણાં ધંધો નહીં કરી શકીએ. ” તે લોકો પાસે તારા આટલા વખાણ સાંભળી અને હું હલી ગયો, મને થયું મુંબઈમાં મારૂ કામ ચાલવું અશકય છે. મારે પાછું સુરત ભેગા થવું પડશે. પરંતુ લાલચ મારા માથે એટલી હાવી થઈ ગઈ હતી કે હું હવે કોઈપણ ભોગે આ ધંધામાં મુંબઈની અંદર કિંગ બનવા માંગતો હતો. માટે નક્કી કર્યું કે ડબ્બા માથી ઘી સીધી આંગળીથી નથી નીકળી રહ્યું તો આંગળીવાળી અને કાઢવાની શરૂવાત કરવી જોઈએ. પહેલા તારા બધા સારા કર્મચારીઓને વધુ પગાર આપી અને લઈ લીધા અને પછી તારા મેનેજરની મદદથી તારા બધા સારા ઓર્ડર મારી પાસે આવી ગયા. બધુ બરાબર જઈ રહ્યું હતું, પરંતુ આ રોયલ ગ્રુપ ઓફ ડાયમંડનો ઓર્ડર જે રીતે મલ્હાર અને જનકએ મેળવ્યો એમાં મારી આંખો ખૂલી ગઈ. મૂળજી આજે જ્યારે મારી દીકરી જ મારી વિરુદ્ધ ઊભી છે ત્યારે મને સમજાય છે કે હું કેટલો ખોટો હતો. ઈમાનદારીનો રોટલો પચવામાં વાર નથી લાગતી. અને બીજું બાજુ બેમાનીથી કમાવેલી મુળીમાં રાતની ઊંઘ પણ હરામ થઈ જાય છે. મેઘા તું સાચી હતી આ છેતરપિંડીથી અને અનીતિથી કિંગ બનવું અશક્ય છે, સાચો કિંગ તો મહેનત અને નીતિથી બને છે. બેટા હવે હું તારા સમ ખાઈને કહું છું, આ મોહનઝવેરી જિંદગી આખી નીતિના રસ્તે ચાલશે. ” મોહનએ બધાની માફી માંગતા કહ્યું.\n\n***\n\n“દાદા ગજબના ખિલાડી નીકળ્યા તમે, તમને ઓર્ડર પણ મળ્યો અને મારા દાદીમાં એટલે મેઘાઝવેરી પણ. મને તો એમ હતું જનકકાકા તમારી સાથે દગો કર્યો, પણ સાચો દગાબાજ મેનેજર હતો. સાચે તમારી વાર્તાતો અદભૂત હતી, મજા પડી ગઈ. પણ દાદા એક સવાલ હજુ મને થાય છે. ?” પાર્થએ પૂછ્યું.\n\n“હજુ શું સવાલ છે, બધુ કઈ તો દીધું. ” મલ્હારએ આશ્ચર્યની સાથે પૂછ્યું.\n\n“મેનેજરનું નામ શું હતું. . ?” પાર્થએ પૂછ્યું.\n\n“અચ્છા, મેનેજરનું નામ કહ્યું નથી. . ?” મલ્હારએ યાદ કરતાં કહ્યું.\n\n“ના દાદા. આખી વાર્તામાં તમે મેનેજર મેનેજર એવું જ કહ્યું નામ તો બોલ્યા જ નથી. ” પાર્થએ કહ્યું.\n\n“એવું છે. તો સાંભળ મેનેજરનું નામ હતું. . “શ્રીકાંત ઝવેરી”” મલ્હારએ કહ્યું.\n\n“એટલે મેનેજર પણ ઝવેરી જ હતો. દાદા પણ સાચે તમારી વાર્તામાં મજાતો આવી, પછી આગળ શું થયું. ?” પાર્થએ પૂછ્યું.\n\n“પછી આગળ શું થાય, ખાધું, પીધું ને રાજ કર્યું. મેઘા મળી, હું અને જનક શેઠ બન્યા. મજાની વાત કહું તો મોહનઝવેરી અને મૂળજીઝવેરી મિત્રો બની ગયા. બધુ બરાબર ગોઠવાય ગયું. સમય જતો ગયો અને મલ્હારઝવેરી યુવાન છે માથી, યુવાન હતો થઈ ગયો. પહેલા જનકો અને પછી તારી દાદી મેઘા મને અને આ દુનિયાને છોડીને જતી રહી. હવે હું પણ એજ રાહમાં છું કે ક્યારે ભગવાન બોલાવે. ” મલ્હારએ કહ્યું.\n\n“દાદા હજુ તો તમારે ઘણી વાર છે. મારા છોકરાઓને મારી તમારે વાર્તા કહેવાની છે. ”પાર્થએ કહ્યું.\n\n“હા. . હા. . હા. . કેમ નહીં. પણ સિંગલ રાજા છોકરા તો ત્યારે થશેને જ્યારે લગ્ન થશે. મીનીબેન માનશે, મને તો અશકય લાગે છે. ?” મલ્હારએ પાર્થની મજાક કરતાં અને ફરી મીનીની યાદ અપાવતા કહ્યું.\n\n“દાદા, આ વખતે તો હું આત્મવિશ્વાસથી ભરપૂર છું. જેમ ભાગ્ય(Destiny)એ તમને અને દાદીમાં ને સાથે કર્યા, અને અશક્ય લાગતા કામ તમે શક્ય કર્યા. એજ રીતે હું પાર્થઝવેરી પણ આ અશક્ય લાગતું કામ શક્ય કરીશ. અને આ વાત તમે લખીને રાખી લો. ” પાર્થએ દ્રઢતાપૂર્વક કહ્યું.\n\nહજુ તો મલ્હાર અને પાર્થ આગળ વાત કરે તે પહેલા પાર્થને વૈભવનો ફોન આવ્યો. વૈભવ કહ્યું. “પાર્થ ક્યાં છે ભાઈ, ત્રણ ક્યારના વાગી ગયા. મીની અને તેનો પરિવાર પણ આવી ગયો છે. મીનીના દાદા સમયના બહુ પાકા છે. તેમનું સુરતમાં ઝવેરીનું બહુ મોટું કામકાજ છે, તેવો ખાસ આ સગાઈ માટે આવ્યા છે. તું જલ્દી આવીજા, પ્રોગ્રામ બસ શરૂ થવાનો છે. અને હાં સાંભળ તારા માટે એક બહુ સારા સમાચાર છે, મને મીનીનું સાચું નામ ખબર પડી ગઈ છે. ”\n\n“અરે વાહ. જલ્દી બોલ ભાઈ, શું છે મીની નું સાચું નામ. ”પાર્થ ઉત્સુકતાની સાથે પૂછી રહ્યો હતો.\n\n“મીનીનું સાચું નામ છે. . “મેઘા”. . “મેઘા ઝવેરી”. ફેસબૂકમાં સર્ચ કરજે મળી જશે. અને જો ના મળે તો સુરત સિટિ સિલેક્ટ કરજે. તેમાં શ્રીકાંત ઝવેલર્સ કરીને એક પેજ છે. મેઘા તેમાં ઘણી વખત પોસ્ટ મૂકે છે. આ શ્રીકાંત ઝવેલર્સ મેઘાના દાદાની જ દુકાન છે. મેઘાના દાદાનું નામ “શ્રીકાંત ઝવેરી” છે. તેમના નામે જ દુકાનનું નામ રાખ્યું છે. તેના દાદા બહુ નામી ઝવેરી છે. ”વૈભવ પાર્થને કહી રહ્યો હતો અને પાર્થ મનમાં અને મનમાં, મીની જેનું સાચું નામ મેઘા ઝવેરી છે તેને કઈ રીતે મેળવી તેની યોજના બનાવી રહ્યો હતો. પાર્થ હવે કોઈ પણ ભોગે આ અશક્ય લાગતા કામને શક્ય કરવા જઈ રહ્યો હતો.\n\n\n\nTHE-END",
      "duration": "22 mins",
      "category": "Inspirational"
    },
    {
      "id": 163,
      "title": "આટલી અમથી વાત",
      "story_name": "આ વાત છે આશરે પચાસ વર્ષ પહેલાંની.\n\nનાની અમથી વાતનું વતેસર થઈ ગયું. અને રજનું ગજ થઈ ગયું અને બે જીવોનો ભોગ લેવાઈ ગયો. આટલીક અમથી વાતને હું (ટણી)\u200C પદથી લાગણીઓના સંબંધ ટૂટી ગયો. આણંદ પાસેના એક નાનાં ગામડાંમાં રહેતાં ઓચ્છવલાલનો પરિવાર. ઓચ્છવલાલ અને મહાલક્ષ્મીની જોડી આખા ગામમાં વખણાતી. બન્નેનો પ્રેમ એકમેક માટે અપાર હતો.\n\nજો મહાલક્ષ્મી અગિયારસ કે સામા પાંચમાનો ઉપવાસ કરે તો ઓચ્છવલાલ પણ ઉપવાસ કરે એટલે એ જમાનામાં બધાં મશ્કરી પણ કરે. પણ એ બન્નેનાં પ્રેમમાં કોઈજ ફર્ક ના પડે. ઓચ્છવલાલ અને મહાલક્ષ્મીને કુલ છ સંતાનો હતાં. ઘરનું ઘર, ખેતર અને પશુધન પણ હતું. ચાર દિકરા અને બે દિકરીઓ હતી. પશુધનમાં બે ગાયો અને એક ભૂરી ભેંસ હતી. ખેતર તો ભાગિયાને ખેડવા આપી દિધું હતું પણ ગાયો અને ભેંસને મહાલક્ષ્મી જાતેજ દોહતા અને સાર સંભાળ રાખતા. એમાય એમને ભૂરી ભેંસ જોડે પ્રિત બંધાઈ ગઈ હતી. છોકરાઓ મોટા થયા અને નાતમાં પરણાવી દીધાં અને શહેરમાં નોકરી કરી સ્થાઈ થયા. દિકરીઓ પરણાવી અને એ એમનાં સાસરે ગઈ.\n\nહવે સૌથી નાનો દીકરો નાનપણથીજ બહેરો મૂંગો તો એને નાતમાંથી કન્યા ના મળતાં અમદાવાદનાં અનાથાશ્રમમાંની છોકરી સાથે લગ્ન કરાવી દીધા. અનાથાશ્રમની ઉર્મિલાને રસોઈ કે કોઈ કામગીરી આવડે નહીં એટલે મહાલક્ષ્મી ધીમે ધીમે શિખવાડે. એક દિવસ મહાલક્ષ્મીને ખુબ તાવ હતો એમણે ઉર્મિલા ને કહ્યું કે 'તું ગાય અને ભૂરીને દોહીને બોઘણુ ભરી લે મારાથી આજે નહીં થાય.'\n\nઉર્મિલાને દોહતા આવડે નહીં અને અજાણ્યા હાથ અડતાં ભૂરીએ લાત મારી એટલે ઉર્મિલા એ લાકડી લઈને ભૂરીને મારી એટલે ભૂરીએ ઉદગાર કર્યો ભાભરીને આ સાંભળીને મહાલક્ષ્મી અને ઓચ્છવલાલ દોડતાં આવ્યાં અને ઉર્મિલા ને પૂછ્યું 'શું થયું ?' આ ભૂરી કેમ આટલું ભાભરે છે ? એની આંખોમાં થી આંસુ નિકળ્યા છે એવું તો શું થયું ?\n\nઉર્મિલા કહે ગાયોએ તો દોહવા દિધું પણ આ ભૂરીએ મને લાત મારી એટલે મેં એને લાકડીએ મારી.\n\nમહાલક્ષ્મી દોડીને ભૂરીને ભેટી પડ્યા અને એનાં આખા શરીર પર હાથ ફેરવ્યો અને ઉર્મિલા ને બોલ્યા કે' તને મેં કેટલી વખત સમજાવ્યું છે કે દોહતા પહેલાં એના શરીર પર હાથ ફેરવીને વ્હાલ કરીને પછી જ દોહવાનુ. તને આટલી વાત સમજાતી નથી.\n\nઆટલીક અમથી વાતમાં ભડીકીન ઓચ્છવલાલ કહે તું ઉર્મિલા જોડે આ રીતે વાત ના કર. તારી ભૂરીને આપી દે હું ક્યારનો કહું છું. અને એક પશુ માટે આવી રીતે વહુંનું તું અપમાન કરીને છોકરાં નું ઘર થવા દેતી નથી.\n\nઆટલાં વખતનાં સંબંધ અને પ્રેમ પછી પહેલીવાર ઓચ્છવલાલ આવી રીતે ઉંચા અવાજે મહાલક્ષ્મીને બોલ્યા અને મહાલક્ષ્મીને પણ દિલમાં લાગી આવ્યું. રાત્રેજ સાબરમતી રહેતાં મોટા દિકરા દિનકરરાયને ટેલિફોન કરીને ઓચ્છવલાલે કહ્યું કે 'તારી બાને લઈ જા તારી સાથે અહીં એ નાનાં વિનુનું ઘર થવા દેતી નથી. બીજા દિવસે દિનકરરાય આવીને મહાલક્ષ્મીને લઈ જતા હોય છે. ત્યારે છેલ્લીવાર ભૂરીને મળીને મહાલક્ષ્મી ખુબ જ રડે છે. મૂંગું પ્રાણી પણ આ પ્રેમને ઓળખે છે એટલે એ પણ રડે છે. મહાલક્ષ્મી સાબરમતી આવીને ખૂબજ બિમાર થાય છે. આ બાજુ ભૂરી પણ ખાવાં પીવાનું છોડી દે છે અને ભાંભરડા નાખ્યા કરે છે.. મહાલક્ષ્મીની તબિયત ખુબ બગડતાં દિનકરરાય ઓચ્છવલાલને ટેલિફોન કરીને કહે છે કે તમે મારી બાને મળી જાવ બાપુ. બીજા દિવસે સવારે વહેલી ટ્રેનમાં સાબરમતી જાય છે ઓચ્છવલાલ અને જઈને મહાલક્ષ્મીના ખાટલા પાસે જઈને બે હાથ જોડીને કહે છે..\n\n \"જીવ્યા મર્યા ના જુહાર... લો છેલ્લા રામ રામ.. \" \n\nઆમ કહીને એ તરતજ ગામડે જવા નીકળી જાય છે બધાં એ રોકવા કોશિશ કરી પણ કોઈની વાત સાંભળી નહીં. ઓચ્છવલાલ ગામડે પહોંચે એ પહેલાંજ સાબરમતી મહાલક્ષ્મી એ દેહ ત્યાગી દિધો અને આ બાજુ ગામમાં ભૂરીએ દેહ ત્યાગી દિધો. આમ એક નાની અમથી વાતનું વતેસર થઈ ગયું અને બે જીવોનો ભોગ લેવાઈ ગયો.\n\n",
      "duration": "3 mins",
      "category": "Inspirational"
    },
    {
      "id": 164,
      "title": "જાતિ પરિવર્તન",
      "story_name": "ઉસ્તાદ સાથે બહુ મોટા પ્રોગ્રામ માટે વિદેશ જઈ રહેલા સૂરને એરપોર્ટ મુકવા જઈ રહેલો રાગ વાત છેડી રહ્યો હતા. \n\n“સૂર, તને યાદ છે ? મા કહેતી પહેલાંના જમાનામાં કલાકારની સફળતા માટે એની યોગ્યતા અને આવડત જોવાતી. હવે ક્યાં પહેલાના જેવા કલાકાર જોવા મળે છે ! તમે બે ભાઈઓ પણ આવું નામ કમાઓ એવી મારી ઈચ્છા છે.\n\nસૂરના કપાળ પર અણગમાો દર્શાવતી કરચલી પડી. “એવું કાંઈ નથી. પહેલાંના કલાકાર માત્ર કલાકાર હતા. ગાઈ-વગાડી જાણતા. પોતાના ભવિષ્ય વિશે જરાય જાગ્રત નહોતા. કેટલાય દાખલા છે જે જીવનના સંધ્યાકાળે દારુણ ગરીબીમાં જીવી રહ્યા હતા.”\n\nરાગ હંમેશ મુજબ સૂરને સમજાવવાની વ્યર્થ કોશિશ કરી રહ્યો હતો પણ, સુરની દલીલો પણ તાર્કિક હતી એટલે એ થોડા સમય બાદ મૌન થઈ ગયો. \n\nએરપોર્ટ પર મુકવા આવેલા રાગને સૂરે કહ્યું. \"ભાઈ, તું સાથે હોત તો આપણે ઉસ્તાદ સાથે તબલાંની જૂગલબંદીમાં રોકીંગ પરફોર્મન્સ આપત. \"\n\n“ના ભાઈ ના. તારી મોટપ તને મુબારક. હું મારા નાના નાના પ્રોગ્રામ આપીને સંતોષથી જીવું છું.”\n\n“ભાઈ, વિચારી જોજે. આદર્શ અને સિધ્ધાંતથી પરિવારના ચહેરા પર માત્ર સંતોષ આણી શકાય. ખુશી નહીં. આજના યુગમાં જીવવા માટે મુઠ્ઠી સંતોષ નહીં, મુઠ્ઠા ભરીને પૈસા જોઈએ છે એટલું યાદ રાખજે.”\n\nથોડા સમય પછી એક નાના ચેરીટેબલ પ્રોગ્રામમાં ઉસ્તાદ સાથે રાગે જુગલબંદી કરી.\n\nપ્રોગ્રામ પત્યા પછી ડ્રેસિંગરુમમાં ઉસ્તાદે રાગને કહ્યું, \"અરે વાહ વાહ રાગ, તું જેટલા ઘરાના અને આરોહ-અવરોહ જાણે છે એનાથી પા ભાગનું જ્ઞાન પણ તારા ભાઈ સૂરને નથી. પણ આજે એ ક્યાં છે એ જો. એ કેટલી ઊંચાઈ પર છે એ જો. તારે પણ કેરિયર બનાવવાનું વિચારવું જોઈએ. ઝળહળતી સફળતા મેળવવા માટે આદર્શ સાથે થોડી બાંધછોડ કરવી જોઈએ. જો તારો જ ભાઈ સૂર પોતાની સૂઝથી આજે વૈભવી જિંદગી જીવે છે.”\n\nઅને રાગ વિચારે ચડ્યો, \"ઉસ્તાદ સાથે મારો આ નાનોસુનો ચોથો પ્રોગ્રામ છે અને સૂરનો આ દસમો આંતરરાષ્ટ્રીય પ્રોગ્રામ થયો. પણ એનો અર્થ ખરો ? આમ નીતિ નેવે મુકીને કાંઈ ખ્યાતિ અને પૈસા થોડી મેળવાય?\"\n\nમનમાં એક ખૂણે વિદ્રોહ શરુ થયો. \n\n\"હા, કેમ ન મેળવાય?\"\n\n“પણ.. પેલા આદર્શ! પેલું કલાનું સન્માન!”\n\n“હા પણ સૂર કહે છે એમ સિધ્ધાંતની ચપટીથી સંતાનની ખુશી ન પૂરી થાય.”\n\nરાગની નજર સામે બાળકોની આંખમાં પોતે કોઈ વસ્તુ માટે ના પાડતાં લહેરાતો અણગમો તાદ્રશ્ય થયો. એ રાત્રે ઊંઘ ન આવી.  બે દિવસ પછી સેક્રેટરી સાથે કોન્ટ્રેક્ટ સાઇન થયો.\n\nહવે પછી રાષ્ટ્રીય-આંતરરાષ્ટ્રીય પ્રોગ્રામમાં રાગને લઈ જવામાં આવશે. મોટા ગજાના કલાકાર તરીકે પ્રમોટ કરવામાં આવશે.ઉસ્તાદના એકાઉન્ટમાં પ્રોગ્રામ દીઠ ત્રીસ ટકા જમા કરાવવાના રહેશે.\n\nબસ...\n\nસ્ટેજ પર સરગમ ગાતાં ગાતાં રાગને સૂરની જ્ઞાતિમાં વટલાઈ ગયાનો અહેસાસ થયો. ",
      "duration": "2 mins",
      "category": "Inspirational"
    },
    {
      "id": 165,
      "title": "લવ યુ જિંદગી",
      "story_name": "અચાનક કોઈની દુઃખ ભરી જિંદગીમાં એક નાનું પણ સુખનું કિરણ આવે અને એ જિંદગી જીવવા માટેનું પરિબળ બની જાય છે ત્યારે આ જિંદગીથી પ્રેમ થઈ જાય છે. લવ યુ જિંદગી બનીને જિંદગીથી ખુશ રહેતાં શિખવાડે છે.\n\nઆ વાત છે અમદાવાદ માં રહેતી ધારાની. ધારા અનાથાશ્રમમાંજ મોટી થયેલી. કોલેજમાં ભણતાં પ્રતિક સાથે પ્રેમ થઈ ગયો. એટલે પ્રતિકે ધારાને કહ્યું કે 'હું તને ખુબ પ્રેમ કરું છું અને તારી સાથે લગ્ન કરવા માંગુ છું.'\n\nધારાએ કહ્યું કે 'પ્રતિક હું પણ તને ખુબ જ પ્રેમ કરું છું પણ સચ્ચાઈ એ છે કે હું અનાથાશ્રમમાં રહું છું.\n\nતો તારાં માતા પિતા માનશે ?'\n\nપ્રતિક કહે 'નહિ માને તો હું મનાવીશ. અને છતાંય નહીં માને તો હું ઘર છોડીને આર્યસમાજમાં તારીસાથે લગ્ન કરીને અલગ ઘર બનાવીશું.'\n\nધારા એ કહ્યું 'પણ તું મારાં માટે આટલું બધું કરીશ ? એક અનાથ માટે ?'\n\nપ્રતિક કહે 'ફરી હવે ના બોલીશ તું અનાથ છે હું તારી દુનિયા છું.' ઘારા પ્રતિકને ભેટી પડી...\n\nપ્રતિકે ઘરમાં વાત કરી તો ઘરનાં એ ના કહી કે એવી અનાથાશ્રમની છોકરી આપણાં ખાનદાનમાં ના શોભે ?\n\nપ્રતિકે કહ્યું કે 'હું ઘર છોડીને પણ એની સાથે જ લગ્ન કરીશ.'\n\nએટલે પ્રતિક ના પિતા એ કહ્યું કે 'નિકળી જા આ ઘરમાંથી તને આ મિલ્કતમાંથી બેદખલ કરું છું. પ્રતિક ઘરમાંથી પહેરેલે કપડાં એ નિકળી ગયો અને એક દોસ્તને મળીને ભાડાં ની રૂમ રાખી અને નોકરી ચાલુ કરી એક વર્ષ નોકરી કરીને ધારા જોડે લગ્ન કર્યા અને બન્ને એ સંસાર માંડ્યો.\n\nધારાએ પણ એક કંપનીમાં નોકરી ચાલુ કરી. બન્ને જણાં કમાતાં અને ઘરમાં ધીમે ધીમે જરૂરિયાત મુજબની વસ્તુઓ વસાવતા હતાં. આમ એ બન્ને પોતપોતાની મસ્તીમાં જિંદગી જીવતાં હતાં. ધારાને સારા દિવસો રહ્યા અને પ્રતિક એટલો ખુશ થઈ ગયો કે એણે ધારાને કહ્યું કે 'જો દિકરો આવે તો આપણે એનું નામ અનમોલ પાડીશું અને દિકરી આવે તો એનું નામ કંગના પાડીશું. અને તું હવે નોકરી છોડી દે હું વધુ કમાણી કરીશ.'\n\nધારા એ કહ્યું કે 'પછી રજાઓ પર ઉતરી જઈશ. એક દિવસ પ્રતિક નોકરી પરથી ઘરે આવતો હોય છે અને શહેરમાં તોફાનો ફાટી નીકળ્યા હોય છે એમાં એ એક તોફાની ટોળાંનો શિકાર બની જાય છે.\n\nઆ બાજુ ધારા આખી રાત રાહ જોતી રડતી અને ડરતી રહે છે. સવારે ધારા પ્રતિકના મિત્રને તપાસ કરવા મોકલે છે ત્યારે ખબર પડે છે કે પ્રતિકનું તોફાની તત્વોનાં હાથે મોત થયું છે. ધારા ઉપર તો આભ ટૂટી પડ્યું. એકલાં હાથે હવે એને ઝઝુમવાનુ હતુું. અને આવનાર બાળકને પણ હવે મોટો કરવાનો હતો.\n\nપુરા દિવસો એ ધારાએ એક દિકરાને જન્મ આપ્યો. ધારાને પ્રતિકના શબ્દો યાદ આવ્યાં અને દિકરાનું નામ અનમોલ પાડ્યું. ધારા જે કંપનીમાં કામ કરતી હતી એ શેઠને એણે વિનંતી કરી કે 'હું ઓફિસમાં મારાં બાળકને લઈને આવી શકું ?' શેઠને દયા આવી એમણે 'હા' કહી. ધારા નોકરીએ અનમોલ ને લઈને જતી અને ઘર પણ સંભાળતી.\n\nઆમ કરતાં અનમોલ અઢી વર્ષનો થયો એટલે એને આંગણવાડીમાં મૂક્યો. હવે એને ઓફિસમાં થોડી રાહત થતાં એ મન લગાવીને કામ કરતી અને ઓફિસમાં રિશેષ પડે એટલે અનમોલ ને લઈ આવતી. આમ દુઃખ વેઠીને અનમોલને ગ્રેજ્યુએટ બનાવ્યો. અનમોલ પણ નાનપણથીજ બહુ ડાહ્યો અને સમજદાર હતો એ કોઈ વસ્તુ કે કપડાં માટે જીદ ના કરતો. કોલેજ પણએ ટ્યુશન કરાવતા ભણ્યો.\n\nકોલેજમાંજ એને ખુશી સાથે પ્રેમ થઈ ગયો. અનમોલે ખુશી ને કહ્યું કે\n\n'હું તને પ્રેમ કરું છું અને લગ્ન પણ કરવા માગું છું જો તું હા કહે તો... આજે મારી પાસે તને આપવા કશું નથી પણ વચન આપું છું કે દુનિયા ભરની ખુશીઓ હું તને આપીશ એ પણ મારી જાતમહેનત ની કમાણીથી ખરીદી ને. પણ મારી એક જ શર્ત છે મારી માને કોઈ તકલીફ ના પડે એટલું તારે ધ્યાન રાખવાનું.'\n\nખુશી પણ અનમોલ ને ખુબ જ પ્રેમ કરતી હોય છે એટલે એ વચન આપે છે. ખુશીના ઘરનાને ખુશી જાણ કરે છે. અને અનમોલ ધારા ને. આમ બન્ને પરિવારની રજામંદીથી બન્ને ના લગ્ન સાદાઈથી થઈ જાય છે. આ બાજુ ધારાને નોકરી છોડાવી દે છે અનમોલ. ખુશી ધારાની દુઃખી જિંદગીમાં સુખનો મલમ લગાવે છે અને ધારાનું નાનામાં નાની વાતનું ધ્યાન રાખે છે. ધારા શું વિચારે છે એ પણ ખુશી કહી દે. ધારા ખુશીની આવી લાગણીમાં ડુબી જાય છે. એને હવે આ જિંદગી જીવવી ગમવા માંડે છે.\n\nઅનમોલ ઓફિસ જાય એટલે ખુશી અને ધારા ખુબ વાતો કરે. અને મોબાઈલમાં ગીતો વગાડી ખુશી ધારાને પણ ડાન્સ કરાવે. ધારા તો આવાં જીવનની કલ્પનાજ નહોતી કરી. જન્મથી લઈને આજ દિન સુધી એની સાથે આવો સમય ગુજારવવાવાળું કોઈજ નહોતું. એક સવારે ખુશી ધારાને ચા અને નાસ્તો આપી જોડે બેસે છે. ધારા ખુશીનો હાથ પકડી ને કહે છે લવ યુ જિંદગી. બેટા તું આવી મારા જીવનમાં અને તે મને જિંદગી જીવતાં શિખવાડી.",
      "duration": "4 mins",
      "category": "Inspirational"
    },
    {
      "id": 166,
      "title": "પતિ-પત્નીનો સાચો પ્રેમ",
      "story_name": "મસ્ત મઝાનો મોસમ હતો. પૂરો પાર્ટીપ્લોટ મસ્ત રીતે સજાવેલ હતો અને બાજુમાં લાગેલા ફુવારાઓમાંથી આવતી પાણીની વાંછટ વાતાવરણને વધુ ખુશનુમા બનાવી રહ્યો હતો. લગ્નના રીસેપ્શનમાં લોકો વર-વધૂની રાહ જોતા હતા અને તેમને વાર લાગે એવું હોતા લોકોએ જમવાનું શરુ પણ કરુ દીધું હતું.\n\nરાહુલ અને રીનાએ પણ પાર્ટી પ્લોટમાં પ્રવેશ કર્યો અને આગળ વધ્યા. આગળ જતા જોયું તો એના બચપનનો દોસ્ત મનન અને તેની પત્ની મીરા એક ગોળ ટેબલ પર જમતા હતા અને સાથે હતા મનનના પિતા. મનનના કુટુંબના ડ્રેસીંગ પરથી તેમની પાતળી આર્થિક હાલતનો ખ્યાલ આવી જતો હતો. ખરેખરમાં તો પિતાની સારવાર પાછળના ખર્ચામાં મનન સરખો ઊતરી ગયો હતો. રાહુલ ઉભો રહી ગયો અને મનન સાથે વાતચીત શરૂ કરી. મનનનું ધ્યાન એના પિતામાં હતું જે એક્દમ ક્રુષકાય હતા. જમતા જમતા પિતાના કપડા પર ઢોળાયેલ જમવાનું પ્રેમથી સાફ કરતો હતો મનન અને મિરા પિતાના મુખમાં થી બહાર આવેલ જમવાનું હુંફ પૂર્વક લૂછી રહી હતી.\n\nઅરે, જરા બેસને રાહુલ. આ જોને બાપુજીને પાર્ટીમાં આવવું ન હતું અને અમે એમને થોડોક આગ્રહ કરીને લઇ આવ્યા જેથી એમને થોડોક ચેન્જ મળે, થોડુંક ઘરની દુનિયાથી બહાર નિકળે. રાહુલના પિતા થોડા ક્ષોભીત હતા પણ મુખ પર સંતોષનું એક સ્મિત ઝળકતું હતું.\n\nએક પળ માટે રાહુલ અને રીનાની નજર મળી અને ઝુકી ગઇ અને બનેંને ઘરથી નિકળતી વખતે થયેલ વાર્તાલાપની તાજી થઇ. રાહુલના પિતાને પાર્ટીમાં આવવું હતું પણ રીનાની જરાયે ઇચ્છા ન હતી. તે બબડી કે હવે આ ઉંમરે શું પાર્ટીમાં આવવાનું હોય ? હવે ચટકા મુકે તો સારું. બિમાર પડશે તો કોણ સેવા કરશે ? રીનાનો મૂડ જોઇને રાહુલે પણ અનિચ્છા વ્યકત કરીને પિતાજીને ઘર મુકીનેજ પાર્ટીમાં આવી ગયા.\n\nમનન અને મિરાના પોતાના પિતા પ્રત્યેનો પ્રેમ અને આદર જોઇને રાહુલને મનોમન એવું લાગ્યું કે પોતે આર્થિક રીતે મનનથી ગમે તેટલો આગળ રહ્યો હોય, તે જિંદગીમાં ઘણો પાછળ રહી ગયો છે.\n\n\"ગરીબી અને લાચારીમાં પણ આપે દિલથી સાથ,\n\nપતિ-પત્નીનો પ્રેમ છે ત્યારે જ યથાર્થ.\"\n\n",
      "duration": "2 mins",
      "category": "Inspirational"
    },
    {
      "id": 167,
      "title": "સંવેદનાના સુકામો",
      "story_name": "સિતારો થઈ મારે આભે ઉડવું નથી,\n\nબેબાકડું થઈ સ્વાર્થમાં હવે સનતાવવું નથી;\n\nજીવી તો કૈંક અલગ એવી જિંદગી જીવવું છે,\n\nકે લોકચાહના કાજે હિસાબમાં ફરી જોવું જ નથી.\n\nમારા જીવનમાં કેટકેટલાય આબેહૂ પ્રેરણાના ઝરણાં રૂપી વિશેષ વ્યક્તિત્વો આજ સુધી આવ્યા ને જિંદગીની કૌશલ્યો રૂપી કુશળતાઓ તથા શ્રેષ્ઠતાના અવકાશમાં વધુ ઉંચે ઉડવાની પ્રેરણા અર્પી માનવતાના અગણ્ય મૂલ્યો શીખવ્યા છે.આવા તમામ પ્રત્યક્ષ તેમજ પરોક્ષ વડીલોના ચરણોમાં શત શત વંદન.\n\nનામાવલીનું સરવૈયું તો ઘણું લાંબુ છે પરંતુ દિલના અલ્પ અલ્પ અંતરે તેઓ પોતાની એક અલૌકિક છબી કોતરી મને તેમજ મારી સાથે કેટલાય યુવા યુવતીઓને જીવન જીવવાની અને અન્યનો આદર સાચવવાની શ્રેષ્ઠ પ્રેરણા આપી માનવ જીવનના સારા નરસા પાસાઓથી વાકેફ કરી જ્ઞાનના અમૂલ્ય પુષ્પો પાથરી ગયા. જિંદગી કાઢવાને બદલે જિંદગી ગાળવાનું શીખવી ગયા છે. ઘણા બધા આવા માનવ હ્ર્દયો થઈ ગયા કે જેના વિશે એક એક વ્યક્તિત્વને વર્ણવવા વિશાળ પુસ્તકો પણ મારી દ્રષ્ટિએ ઓછા પડે.\n\nઆજે ઓક્સિજન પાણી ને અન્ન પણ વેચાતું લેવા જવું પડે છે. ત્યારે આપણને સૌને ખ્યાલ છે કે આજે માનવી ટેકનોલોજી માં તો ગળાડુબ એટલો ગરકાવ થઈ ગયો છે. કે જેને ખુદનું પણ ભાન આજે રહેતું નથી ત્યારે માનસિક રીતે મરી ગયેલ આધુનિક માનવીએ તો સંવેદનાને તો પડીકું વાળી માળિયામાં પેક કરીને મૂકી દીધી હોય એમ લાગે છે. આવા ઘાતક સમયમાં કોઈ કોઈનું નથી એવામાં કેટલાક એવા વિરલ વ્યક્તિઓ થઈ ગયા કે જેના કાર્યોને જોઈને કેકેટલાક વિશે સાંભળીને ખુદને ખીલવતો હ્ર્દયમાંથી બદલાતું સમયનું સૂચક યંત્ર પોતાને ફેરવતું યાદોને વિચારોમાં રૂપાંતર કરી આ લૌકિક જગત તરફ પાંખો ફફડાવતું વારંવાર વિચારોના મહાસાગરમાં સંવેદનાના મોજા મારફતે ઉપર આવે છે.\n\nત્યારે એક વિકલાંગ. (દિવ્યાંગ) વ્યક્તિને સામાન્ય સમાજમાં પ્રસ્થાપિત થવા અને વર્તનને સારું બનાવવા મુખ્યત્વે હોય છે માતા/પિતા, કુટુંબ.\n\nજો કે એમાં પણ કેટલાક અપવાદ રૂપ હોય છે. કારણ કે એમાં પાયા વિહોણી અને નકારાત્મક માનસિકતા પણ મારી દ્રષ્ટિએ મુખ્ય જવાબદાર હોય છે. પરંતુ વધુ તો બાળકને સમાજ સુધી આંગળીએ દોરીને લાવનાર માતા/પિતા જ મુખ્ય હોય છે. સામાન્ય બાળક જેમ વિકલાંગતા ધરાવતા પુરી મજબૂતાયથી એક સામાન્ય વ્યક્તિ સમાન બનાવે છે. એવી જ રીતે કેટલાક ગુરુજનો પણ માતાની મમતા અને પિતાના પ્રેમને વધુ સજ્જડ બનાવી આવા વિશિષ્ટ બાળકોને વિવિધ તાલીમ સહિત સામાજિક સાંસ્કૃતિક પ્રવૃત્તિઓ શાળામાં કરીને એક સામાન્ય વ્યક્તિ જેમ હર ક્ષેત્રમાં જુદી જુદી ભૂમિકા ભજવી પોતાની કેટલીક મર્યાદાઓને પણ વશ કરી આજે નોર્મલ વિદ્યાર્થીઓ જેમ તૈયાર કરે છે.\n\nડેપ એન્ડ ડફ, અપંગતાની હાથ પગ જેવી ક્ષતિ ધરાવતા, અંકુર મન્ડ બુદ્ધિ પ્રજ્ઞાચક્ષુ વગેરે ઉપરાંત આવી એક કરતાં વધુ વિકલાંગતા ધરાવતા લોકો ભૂતકાળથી લઈને આજ દિન સુધી સફળતાનાં શિખરો ચડતા દિવસેને દિવસે હરણફાળ પંથ કાપતો આજનો દિવ્યાંગ વ્યક્તિ પ્રગતિ કરી રહ્યો છે. જેમાં એક સામાન્ય મળતા વિવિધ એવોડ્સ, ટ્રોફીઓ તેમજ શ્રેષ્ઠતાને ઓર મજબૂત બનાવતો આજે આ વિશિષ્ટ દિવ્યાંગ સમાજ કેટલાક નોર્મલ તથા નિર્મલ સામાન્ય વ્યક્તિના સહારે બદલાતું જતું જગત સાથે વિકસતી ટેકનોલોજીમાં આવી હર વિશિષ્ટ વ્યક્તિઓ સૌ પોતપોતાની રિતભાતથી અપડેટ થઈ રહ્યા. છે.\n\nજેમાં ગત વર્ષે સુરેન્દ્રનગરના મુક્તાબેન ડગલી કે જેઓ સંપૂર્ણ અંધ હોવા છતાંય તેવી દ્રષ્ટિહીન દીકરીઓને તેઓ વિવિધ સામાન્ય બાળકીઓ માફક તાલીમો આપી તેના યોગ્ય પાત્ર સાથે લગ્ન કરાવી જીવન સામાન્ય વ્યક્તિઓ જેમ જીવી શકે તેવું સુંદર અનેક દિવ્યાંગોને પોતાના પગભર પણ કર્યા છે. અને તે માટે આદરણીય શ્રીમતી મુક્તાબેન ડગલીને ભારત સરકાર દ્વારા સામાજિક આવા નેક કામો માટે સમાજ સેવા માટે પદ્મ શ્રી એવોર્ડ એનાયત થયો હતો. આવા બાળકો માટે ચાલતી કેટલીક સંસ્માંથાઓ બાળકોનું સામાન્ય સમાજમાં પ્રસ્થાપન અને પુનરઉત્થાન માટે દિવ્યાંગ બાળકો તેમજ પ્રગતિના માર્ગે દોડતી કેટલીક વ્યક્તિઓ માટે ચિંતિત રહી આવી સનસ્થાઓ કેટલાક જુદા જુદા વ્યક્તિઓની મદદ દ્વારા પણ સમયાંતરે વિદ્યાર્થીઓ દ્વારા પ્રગતિના શિખરો સર કરતા હોય છે.\n\nજેમાં કોઈ સમયનું બલિદાન આપી દ્રષ્ટિહીન વિદ્યાર્થીઓને વાંચી આપવા આવે તો કોઈ વળી રજામાં મળતો ફ્રી સમયમાં દિવ્યાંગ બાળકો પાસે આવી જ્ઞાનનું આદાન પ્રદાન કરી મદદ રૂપ બનતા હોય છે તો વળી કોઈ જમાડવા તેમજ ક્યારેક નાસ્તો આવી સનસ્થાઓમાં આવા દિવ્યાંગ બાળકોનું પેટ પણ ભરતા હોય છે.\n\nહું કોઈ પ્રત્યે અહીં ભેદભાવ નથી કરતો પણ આજે જ્યારે આવો એક તરફ સંવેદનશીલ સમાજનો વર્ગ ઉભો છે ત્યારે દિવ્યાંગોના નામે છેતરપિંડી અને ખાસ તો જાહેર પરીક્ષાઓમાં આજે રૂપિયા ખવાય ને પાસ થવાય જેવા નિમ્ન વિચારોને લીધે કેટકેટલીય ચિટિંગો કરી પાસ થઈ જતા હોય છે.\n\nપણ કોઈ દિવ્યાંગ હોય કે નોર્મલ પણ ખોટાને ખુરસી મોય ઉઠાવીને બાકાત કરી નાખવા જોઈએ.\n\n ¶હું પોતે ભાવનગરની મહારાજા શ્રી કૃષ્ણ કુમાર સિંહજી અંધ ઉદ્યોગ શાળામાં 7/8 વર્ષો સુધી ભણ્યો એ સમયથી આજ સુધી કેટલાક રીડરો, ગૃપો તેમજ કેટલાક દાતાઓ પણ શાળા સાથે જોડાય રહીને શાળાના કાર્યક્રમોમાં સૌ પોતાનો અમૂલ્ય સમય ફાળવીને બાળકો વચ્ચે વધુ સમય ગાળવાનું વધુ પસંદ મિત્રો આજે પણ કરે છે. દરરોજ સવારે ઠન્ડી હોય કે વીજળીના ગડગડાટ સાથે વરસાદ હોય પણ ધો.10 અને ધો.12નું રીડિંગ લોપા બહેન રેગ્યુલર ભણાવવા આવે જ.\n\nકદાચ કૈક બેનને કામ હોય તો એ પણ બન્ને કલાસોનું રીડિંગ પૂરું કરીને 11 વાગ્યા પછી જ પતાવે.\n\nઆ ઉપરાંત ધો.10માં સ્ટડી કરતા કેટલાક મોટા ભાઈઓ વહેલી સવારે સમય કાઢી અમને વાંચી સંભળાવી સાથે સમજાવતા પણ હતાં. જેમાં તેજસ ભાઈ, દેવુ ભાઈ, રાજેશ ભાઈ તેમજ મીલન ભાઈ ઉપરાંત અન્ય અભ્યાસ માટે હિના બહેન, ભાવના બહેન વગેરે રિડરો પોતાનો અમુલ્ય સમય તેઓ મોજશોખ માંથી કાઢી આપીઆવા દીવ્યાન્ગ વીદ્યાર્થીઓને વાંચી આપવા માટે તેઓ વિના મૂલ્યે પોતાનું વાહન લૈ સ્વજન માફક આવા બાળકોની સાર સંભાળ પણ રાખતા હતા.\n\nઆ ઉપરાંત semseng જેવા ગૃપો શાળામાં વિદ્યાર્થીઓ સાથે રજાઓમાં રમત/ગમત રમી હર દિવ્યાંગ વિદ્યાર્થીછોકરા/છોકરીઓના મો પર તેઓ સ્વજનીય સ્માઈલો લાવી દેય. હું અહીંયા કોઈ સંસ્થા કે તેના કાર્યકર્તાઓ કે વિદ્યાર્થીઓ સાથે જોડાયેલા માત્ર સારા પાસાઓ જ વર્ણવતો નથી પરંતુ આવી વિશિષ્ટ સનસ્થાઓ સાથે જોડાયેલા સંવેદનશીલ ઘણા વ્યક્તિઓ પાસે પણ સાંભળ્યું છે. અને બાળપણમાં જ્યારથી ભાવેડા જેવી સન્સકારી આવી પ્રજ્ઞાચક્ષુ માટેની વિશિષ્ટ શાળામાં અભ્યાસ મેં કર્યો ત્યાંની પ્રવૃત્તિઓમાં એકાગ્ર બન્યો અને સમયાંતરે મોટો થતા જ્યારે મેં એ શાળાને છોડી આગળના અભ્યાસ માટે રાજકોટ આવ્યો ત્યારે ક્યાંક એકાંતમાં એ સનસ્થાનો હું ઘણો રૂની છું એવું મને આજના સમયમાં પણ અંદરથી એક અલગ અવાજ આવે છે.\n\nમેં તો માધ્યમિક ઉચ્ચતર માધ્યમિક આઈટીઆઈ કોપા તેમજ ટેક્નિકલનો અભ્યાસ ત્યાં કર્યો. પણ વિચારો મિત્રો જે વિદ્યાર્થીઓએ બાળ મનદીરથી સમગ્ર અભ્યાસ ત્યાં કર્યો હશે એઓની હાલત દીક્ષા મેળવીને ત્યાંથી જતી વખતે કેવું ફિલ થતું હશે ?  બિલકુલ વિચારવા જ જેવું છેને મિત્રો'\n\nઆવું જ વાતાવરણ આવી અન્ય કેટલીક સનસ્થાઓમાં પણ ક્યાંકને ક્યાંક જોવા મળતું જ હોય છે.\n\nઆવી વિશિષ્ટ સનસ્થાઓ અમદાવાદ, ભાવનગર અંબરેલી રાજકોટ સુરેન્દ્રનગર, કચ્છ, જૂનાગઢ, સુરત, વલસાડ ઉપરાંત અન્ય પણ નાની મોટી સનસ્થાઓ કાર્યરત રહીને સમાજને કેટલાય આવા વિશિષ્ટ માનવ સિતારાઓ આપ્યા છે. તદુપરાંત આજ સુધીમાં નોર્મલ વિદ્યાર્થીઓ સાથે સામાન્ય કોલેજમાં અભ્યાસ કરતા ઘણા માનવોત્તમ મળ્યા છે. જેમાં કેટલીક સામાન્ય શાળાના અધ્યાપકો જેમાં ખાસ તો અહીં રાજકોટમાં આવેલી શેઠ હાઈસ્કૂલના આચાર્ય શ્રી પંડ્યા સાહેબ આવા નેક કામ માટે પોતાની શાળા માંથી કોલેજમાં અભ્યાસ કરતા દિવ્યાંગ વિદ્યાર્થીઓને પરીક્ષા વખતે લહયા તરીકે ત્યાંના બાળકોને મોકલી નાનપણથી જ સંવેદનાના પાઠ શીખવે છે.\n\nઆ ઉપરાંત અમદાવાદમાં આવેલી અંધજન મંડળ સંસ્થા સાથે ખૂબ લાંબા સમયથી રીડર તરીકે સેવા આપતા ભરતભાઈ લિયા સાહેબના માધ્યમથી માનવોમાં સિતારા રૂપે જોડાયેલા ફાલ્ગુનીબેન અમને રીડીંગ સહિત રાઈટરો અને દૂર હોવા છતાં રાજકોટમાં અભ્યાસ કરતા તમામ દિવ્યાંગ વિદ્યાર્થીઓ માટે કોઈ પણ સમયે બેન કાંઈ પણ કામ હોય ત્યારે પોતે આવીને થઈ શકે એટલા મદદરૂપ થઇ વિદ્યાર્થીઓને શ્રેષ્ઠતાને શિખરે આંગળી જાલીને ટોચે પહોંચાડે છે.\n\nઆવા તો સમાજમાં અઢળક માનવોત્તમ સિતારા આજ પણ નેકને નહાલે પોતે અવિરત ધારે શુભ કાર્યો કરી રહ્યા છે. કે તેઓની સેવા જ મુખ્ય ઓળખ બની જાય છે. આવા ઐશ્વરીય ગુણો ધરાવતા માનવ હૃદયને મારા શત શત વંદન. અને પ્રણામ.\n\n\"જીવનની દિશા આર્ટિકલ માંથી\".\n\n",
      "duration": "6 mins",
      "category": "Inspirational"
    },
    {
      "id": 168,
      "title": "સમજણની સુવાસ",
      "story_name": "સાંજે સાડા સાતે મનોજ ઘેર આવ્યો અને મનમાં અજંપો અને થોડો ઉદાસ હતો. બેઠક રૂમમાં આવી ધબ દઈને બેસી પડ્યો અને રીલેકસ થવાની કોશિશ કરવા લાગ્યાે પણ રસોડામાં આવતી સુગંધે તેને ચમકાવી દીધો પોતાની મા અને પત્ની બંને ધીમા અવાજે ગુસપુસ કરતા હસતા હતા.\n\nમનોજ વિચારવા લાગ્યો કે દરરોજ સાંજે આવે ત્યારે કાં તો પત્નીનો બબડાટ ચાલુ હોય કાં તો માની ફરિયાદ ચાલુ હોય તેને બદલે આજે કંઈક જુદું જ વાતાવરણ હતું. આ ગયા ?ભારતીના અવાજે તેને ચમકાવ્યો જોયુ તો સામે ભારતી ગરમાગરમ ચા અને નાસ્તો લઈને સામે ઊભી હતી. ત્યાં વિજયાબેન બહાર આવી ને બહાર બોલ્યાેે નિરાંતે નાસ્તો કરી લે સાંજે જમવાનુ મોડું થશે.\n\nમનોજ ઝટપટ નાસ્તો કરીને ફ્રેશ થવા ગયો અને પાછો આવ્યો ત્યારે કાંતિલાલ બોલ્યા. 'થાક્યો ન હોય તો થોડું ફરી આવીએ ?' વાતે વાતે ગુસ્સો કરતા અને નાની નાની બાબતમાં રાઈનો પહાડ બનાવતા કાંતિલાલનું નવું સ્વરૂપ જોઈને મનોજ વિચારમાં પડી ગયો અને તેની સાથે ચાલવા લાગ્યો. બન્ને બગીચામાં આવીને બેઠા કાંતિલાલ બોલ્યા 'આજે શાંતાં ફાેઈ આવ્યા હતા અને ઘણી બધી વાતો કરી, તું નાનપણમાં કેવા તોફાન કરતો અને અને તને બચાવવા જતાં તારી માને પગમાં કેવી ખોટ રહી ગઈ અને મારી આંખમાં બોલ વાગતા એક આંખ થોડીક નબળી પડી ગઈ. તે બધી વાતાે કરતા હતા.\n\nસાંતા ફાેઈને રોકાવાનો ઘણો આગ્રહ કર્યો હતો પણ તે બોલ્યા 'મારે મારી વહુ લતા ને ઘણી પરંપરાગત વાનગી શીખવવાની છે અને તેની પાસેથી ચાઇનીઝ, પંજાબી જેવી વાનગી શીખવી છે. વળી અજય અને તેના પપ્પા રોજ સાંજે ફરવા જાય છે અને જોઈતી વસ્તુ ઘરમાં લાવે છે. પછી બધા સાથે બેસીને જમીએ છીએ.\n\nબીજી ઘણી બધી વાતો કરી. શાતાં ફાેઈ પરિવર્તનનો પવન થઇને ઘણું બધું શીખવી ગયા. તારી મમ્મીની માન્યતા હતી કે સાસુ થયા પછી વહુ પર સતત નજર રખાય અને કામ ન કરાય અને હું પણ ખાવા પીવામાં કચકચ કરુ છુ. અને મારી મરજી મુજબ જ ટીવી જોવુ છુ. બાળકોનો કે બીજાનો ખ્યાલ રાખતો નથી એ બધું આજથી બંધ. વાતો કરતા કરતા બંને ઘરે આવ્યા. રાત્રે બધા સાથે બેસીને જમ્યા આજે બાળકો પણ બહુ ખુશ હતા. ભારતિ પસ્તાવાના સુર સાથે બોલી 'તમારી નાનપણની વાતો સાંભળીને મને થયું કે દરેક મા-બાપને બાળકોને ઉછેરવામાં ઘણી તકલીફ પડતી હોય છે. આપણા મા-બાપને પણ પડી છે. એમના સ્વભાવમાં ભલે જે નબળાઈ હોય પણ એમને ઘણું વેઠ્યું છે એમ બોલીને નીચું જોઈ ગઈ.\n\nપછી વિજયાબેન બોલ્યા 'અમારા બધાને અમારી પોતાની ફરિયાદો હતી અને અમે સાચા છીએ એવું અમારું માનવું હતું. મેં,ભારતી એ કે તારા પપ્પા એ તારો વિચાર કર્યોજ નહીં કે આ બધા ચક્કરમાં તું કેવાે પીસાતો હોઈશ !' અને કાંતિલાલ બોલ્યા મેં વડીલ તરીકે મારો અધિકાર તો જમાવ્યો પણ સાચું અનુશાસન ન કરી શક્યો.'\n\n\n\nભારતી બોલી 'મને માફ કરશો. બા-બાપુજીને યાત્રા એ કે બીજે ક્યાંય જવાણુ નથી હવે જશુ તો બધા સાથે જઈશું. શાતાં ફાેઇ અમને વાતવાતમાં સાચી સમજણ આપી ગયા. બીજે દિવસે સાંજે મનોજ ઘેર આપ્યો ઉત્સાહથી ભરપૂર ભરેલો હતો. છોકરાઓ અને કાંતિલાલ સાથે બેસીને કાર્ટૂન જોતા હતા. વિજયાબેન અને ભારતીય રસોડામાં હસતા-હસતા કામ કરતા હતા. અને મનોજ ખુરશી ઉપર બેસીને વિચારો લાગ્યો કે ભલું થજો શાતાં ફાેઇનુ દરેક ઘરમાં શાતાં ફાેઇ જેવાં માસી, કાકી,બેન કે કોઈક હોવું જોઈએ.\n\nઆજે ઘર ઘર હતું સમજણની સુવાસથી મહેકતું...",
      "duration": "3 mins",
      "category": "Inspirational"
    },
    {
      "id": 169,
      "title": "સંસ્કાર",
      "story_name": "'હેય ! શું થયું રાહુલ ? આજે કેમ આટલો ઉદાસ છે ? ઓફિસથી આવીને પણ કઈ બોલ્યો નહિ; ક્રિશ પણ પૂછતો'તો કે ડૅડી આજે કઈ બોલ્યા નહિ ? બધું ઓલ રાઈટ છે રાહુલ?' અમ્રિતા કિચન સાફ કરતા બોલી.\n\n'હા, ઠીક છે બધું ઓફિસમાં. ક્રિશને હું કાલે મળીશ શાંતિથી. કામ વધારે હોય છે ઓફિસમાં એટલે થાકી જવાય છે બસ.' રાહુલ વિચારોમાંજ છે હજી.\n\nઅમ્રિતા નજીક આવી, ફોન હાથમાંથી લઈને એના હાથમાં-હાથ નાખી બસ આંખો સામે જોવે છે ત્યાંજ રાહુલ જે એક કંપનીમાં જનરલ મેનેજર હતો એ ધ્રુક્સે રડી પડ્યો અને થોડીવાર એમ જ ગળે લાગી રહ્યો.\n\n'રાહુલ, મને ખબર છે તું ઠીક નથી. શું વાત છે ? મન આજે હળવું કરી દે.'\n\n'અમ્રિતા, આપણી જિંદગી કેટલી સુંદર રીતે પ્રભુએ બનાવી છે. હું તું અને ક્રિશ, ઇન્ડિયામાં મમ્મી-પપ્પા અને કૃતિકા જેવી બહેન. આપણે સહુ ખુશ છીએ. ઘરબાર, પૈસેટકે અને શરીરથી આપણે સહુ ખુબ સફળ છીએ છતાં આપણા જીવનની અભિલાષાજ ખતમ નથી થતી અને આજે ટ્રેનમાં આવતા એક અંગ્રેજને મેં અંગ્રેજીમાં ભીખ માંગતા જોયો; ખરેખર રડતો અને એના અવાજમાં દર્દ દેખાયું. ઘણા લોકોએ પૈસા આપ્યા અને પછી એ સ્ટેશન પર ઉતરી ગયો પરંતુ મારુ મન હજી ત્યાંજ અટવાયું છે. કેટ-કેટલા જપ-તપ, ઉપવાસ અને માનતાઓ સાથે અપને જીવીએ છીએ. મળ્યું છે એટલું વાપરી નથી શકતા અને નથી એની ભીખ આપણે રોજ ભગવાન પાસે માંગીએ છીએ. તને તો ખબર છે દોસ્ત, તું તો એક પ્રસિદ્ધ લેખિકા અને સજ્જનો સાથે તારો રોજનો સંગાથ છે, ઘણું કરીને બાદ કરતા મેં એ પણ જાણ્યું કે 'કર્મથી મોટો કોઈ ઈશ્વર નથી'. શું વિચારવા લાગી અમ્રિતા ?'\n\n'રાહુલ, તારી વાતમાં એટલું મોટું તથ્ય મને મળ્યું છે. તું વિચાર કર, તને જે વિચાર આયો એ ટ્રેનમાં બેઠેલા ૧૦% લોકોના મનમાં તો આવ્યોજ હશે અને આ પ્રભુની કરામત છે. દેશના સંસ્કાર અને લાગણીશીલ હ્દય હજી પણ ધબકે છે. કોઈનું દુઃખ જોઈને આંખની કિકી અને પાંપણ ભીના થઇ જાય છે. તારી વાત સાથે સહેમત છું કે આ જિંદગી 'કર્મ'નુંજ ઋણાનુબંધન છે. કાલેજ એક કવિ-સંમેલનમાં આ ચર્ચા પર વાત થઇ હતી કે 'ગરીબ' કોને કહેવાય ? પૈસાથી ગરીબ હોય એ ? જિંદગીથી અને જિંદાદિલીથી ગરીબ હોય એ ? મંઝિલ સુધીના સેતુ પર ચાલતા પાડવાની બીકે બેસી રહે એ ? પડ્યા પછી બાહોશ બનીને ફરી ના ચાલે એ ? તુચ્છ વિચારોથી ઘેરાય એ ? અભદ્ર વર્તન કરી દેશ અને સંસ્કારો લજવે એ ? માનસીક રીતે ગરીબ હોય એ કે શારીરિક રીતે ગરીબ હોય એ ? બહુ મોટો અને વિચારશીલ કરે એવો વિષય છે દોસ્ત આ.\n\nતને એનું દર્દ દેખાયું, એની ઉંમર દેખાઈ, એના સફેદ વાળ અને રડતી આંખો દેખાઈ અને એના અવાજ દર્દ દેખાયું. સાચી વાત છે, સવાલ હઝાર થાય આ વાત પર કે શું છે આ 'ગરીબી' અને કેમ પ્રભુ એટલો કઠોર છે ? પરંતુ પ્રભુ પણ જો 'કર્મ'ના ભોગે ભોગ ભોગવીને રહ્યાં હોય તો આપણે તો તુચ્છ મનુષ્ય છીએ, એના દર્દને આપણે ઓછું કરી શકીએ એને પૈસાથી મદદ કરીને પરંતુ સહન એને કરવાનું છે એમાં કોઈ કઈ નથી કરી શકતું એ તું પણ જાણે છે. મને ખબર છે આપણે બંને આપણા પરિવારને બહુજ યાદ કરીએ છીએ. ચાલ, હવે મમ્મી-પપ્પને બોલાવી લઈએ અને રાજેશકુમારને કહીને કૃતિકાના લગ્ન જલ્દી વહેલા લઇ લઈએ એટલે કૃતિકા પણ અહીંયા જ. ક્રિશ હવે મોટો થવા લાગ્યો છે. એને મનમાં હજાર વિચારો ચાલે છે એની સાથે દોસ્ત બનીને ખભે હાથ રાખીને ચાલવાનો સમય આવી ગયો છે. એની સાથે તું વાત કર કાલે અને હું એને વિકેન્ડમાં મારી ઓફિસ લઇ જઈને શાંતિથી એની સાથે સમય પસાર કરીશ.', અમ્રિતા બોલી રહી.\n\n'થેંક્યુ દોસ્ત. મન બહુ હળવું થયું. માણસ ગમે તેટલો મોટો કેમ ના થઇ જાય, એને એક સમજદાર પત્ની દોસ્ત રૂપે ના મળે તો એનું જીવન ધૂળ જ ને ? હવે, જિંદગીને પ્રેમ કરું કે તને ? સમજાતું નથી...', રાહુલ જરા હસીને બોલ્યો.\n\n'હવે, બંને એક કામ કરો. આજે મને જ પ્રેમ કરી લો એટલે વસુલ થઇ જાય.', ક્રિશ પાછળ આવીને સોફામાં બેસતાં બોલ્યો.\n\n'અરે ! તું અહીંયા ? હજી સૂતો નથી ? મેં તો હમણાં રાહુલને તારી વાત. અચ્છા ! તો તું અમારી વાત છુપાઈને સાંભળતો હતો ?', અમ્રિતા બોલી.\n\n'હા, આજે તમારા બન્નેની સમજદારી પૂર્વકની વાતો મેં સાંભળી ના હોત તો મને એટલો પ્રેમનો ઉમળકો તમારા બંને પર કેવી રીતે અવત ? તમે બંને ટુ ક્યૂટ અને ટુ ગુડ ટુ બી ટ્રુ એવા છો.', ક્રિશ બંનેને ગળે લાગી ગયો.\n\n'થેન્ક્સ મોમ-ડૅડ. આઈ લવ યુ. હું પરદેશમાં રહીને સંસ્કારોની સેજમાં જ રહીશ એ વાત જાણીને મને આનંદ થયો. હવે વધારે ચર્ચા વિકેન્ડમાં કરીશું. હું સુવા જવું છું, તમે બન્ને પણ હવે એકબીજાને પ્રેમ કરી શકો છો. હાહાહાહા.... ગુડ નાઈટ સ્વીટ.', ક્રિશ સુવા ગયો.\n\n'વાત તો ક્રીશની સાચી છે... ', રાહુલ અને અમ્રિતા એકબીજા સામે જોઈ હસી રહ્યાં.",
      "duration": "4 mins",
      "category": "Inspirational"
    },
    {
      "id": 170,
      "title": "લગ્નઃગાળો",
      "story_name": "ફરીથી લગ્નઃગાળો શરૂ થયો, ઘણી બધી તૈયારીઓ સાથે પોતાના સંતાનોના ઉજ્જવળ ભવિષ્યની આશા સાથે માતા-પિતાઓ લગન કરાવવાની શરૂઆત કરી. પણ લગ્નઃની એક એવી પ્રથાની વાત કરવા માંગુ છું કે જે કોઈ શાસ્ત્ર કે ધાર્મિક ગ્રંથોમાં નથી લખી પણ તો પણ વર્ષો-વર્ષથી ચાલી આવે છે.\n\nઆ પ્રથા છે માન માંગવાની પ્રથા ઘરના વડીલો એટલે કે મોટા કાકા કાકી કે પછી ઘરના અન્ય કોઈ પણ વડીલોને આ લગ્નઃમાં ખુબજ માન મળે એવી જીદ્દ અને જો ના મળ્યું તો લગનમાં ન આવવાની ધમકી આ લગભગ હવે દરેક કુટુંબનો સળગતો પ્રશ્નઃ થઇ ગયો છે. એમાં પણ જો જેના લગ્નઃ થવાના છે એ છોકરો કે છોકરી ના માતા-પિતા જો ઘરમાં સહુથી નાના હોય તો તો એમને એટલું બધું દબાણ હોય આ બધાને સાચવવાનું કે એ બિચારા તો લગ્નઃનો કોઈ પણ રિવાજ કે વિધી દરમિયાન પણ દબાણ અનુભવતા હોઈ છે.\n\nહંમેશા આ એક પ્રશ્ર્ન રહ્યો છે કે કહેવાતા મોટા કે બની બેઠેલા મોટા લોકો આગ્રહ રાખે છે કે બધાજ લોકો મને બધું પૂછી ને કરે અથવા તો હું કહું એમ જ કરે પણ આ માટેની લાયકાત કદાચ એ લોકો ભૂલી ગયા છે, વડીલો પ્રત્યે આદર રાખવો તેમનું માન રાખવું એ ભારતીય સંસ્કૃતિનો પાયો છે એમાં કોઈ વિરોધ ના હોઈ પણ વડીલો એ પણ સમજવું પડશે કે સમાજમાં માત્ર વડીલો ના મતજ સ્વીકારવામાં આવશે તેમના મુજબ જ લગ્નો કે અન્ય પ્રસંગોનું આયોજન થશે તો કદાચ સમાજમાં પણ વૃદ્ધત્વ આવશે સમાજમાં નવા વિચારો કે નવા પ્રતિનિધિઓ ક્યાંથી પેદા થશે આ માટે એમને તક તો આપવી જ પડશે ને ?\n\nલગ્નઃ વ્યવસ્થા એ સમાજને ટકાવવા માટેનું અભૂતપૂર્વ અંગ છે અને આને ટકાવી રાખવા માટેની ફરજ સૌ પ્રથમ વડીલોની છે. ભારતની આ વ્યવસ્થા સાચવવા માટે સો પ્રથમ જો બે પેઠી એક બીજા વચ્ચે ઉભી થયેલી માન રૂપી દીવાલ કે જે હવે એક જીદ્દ બની ગઈ છે એ દૂર કરશે તો કદાચ છોકરા કે છોકરીના માતા-પિતા દબાણ મુક્ત થઇ ને પોતાના સંતાનોના લગ્ન માણી શકશે. વડીલ તરીકેની ફરજ એ છે કે તમારા ભત્રીજા ભત્રીજી કે ભાણેજ ભાણેજીના લગ્નઃમાં એમની પડખે ઉભા રહો એમની હિમ્મ્ત બનો એમને પગે લાગવા પર મજબુર ના કરો એમને એમ કહો કે હું તારો મિત્ર છું પગે લાગે કે ના લાગે મારા આશીર્વાદ તારા સાથે છે અને મિત્રોમાં ક્યારેય માન માંગવાનું હોયજ નહિ તારા બધા પ્રસંગોમાં હું આવીજ જઈશ અને વડીલ તરીકે સહુથી પેલી હરોળમાં બેસી ને તને આશીર્વાદ આપીશ.\n\nઆ એકવીસમી સદી છે આજની પેઢી બહુજ સરળ છે સાહેબ તેમનામાં કોઈ પણ જાતનો દંભ નથી એ લોકો જેને પસંદ કરે છે તેમના માટે બધું કરી છૂટે છે તેમના સાથે લોહીનો સબંધ હોઈ કે ના હોય પણ જેને પસંદ નથી કરતા તેમની સાથે લોહીનો સબંધ હોવા છતાં પણ કદાચ તેમને પગે લાગવા નું કે પરાણે માન આપવાનું નથી પોસાતું. હવે લોકોએ સ્વીકારવું પડશે કે હવેની પેઢી એ અલગ માન્યતાઓ અને અલગ મંતવ્યો ધરાવે છે તમે જો એમને સ્વીકારી ના શકો તો એમને તમારા મંતવ્યો માનવા માટે એમ તો ના જ કહી શકો કે હું તારાથી મોટો છું.\n\n",
      "duration": "3 mins",
      "category": "Inspirational"
    },
    {
      "id": 171,
      "title": "સાચી જીત",
      "story_name": "સાડા સાતે આવતી શાંતિ એક્સપ્રેસ આજે તેના નિર્ધારિત સમયથી પંદર મિનિટ મોડી હતી. ટ્રેન આવતાજ આખા સ્ટેશન પર માણસોની ચહલ-પહલ વધી ગઈ. દરરોજ અપ-ડાઉન કરતા લોકોને જલ્દી ઘેરે પહોંચવાની ઉતાવળ હતી, તો કેટલાક દૂરની મુસાફરી કરનારા લોકોને કોઈ ફિકર ન હતી. સાંજના વાળું કરવાના સમયે અત્યારે કોઈ ચા પીએ એવું હરીષને જણાતું ન હતું. આજની ઓછી ઘરાકીને લીધે ગલ્લામાં ખાસ કંઈ દેખાતું ન હતું. નિરાશ થઈને હરીષે સગડી હોલવી નાખી અને બધો સમાન સાયકલમાં બાંધીને ઘર બાજુનો રસ્તો લીધો. રસ્તામાં છેક સુધી હરીષનું મન બેચેની અનુભવી રહ્યું હતું.\n\nહરીષે ઘરમાં પગ મુકતાજ આશુતોષને જોયો. રડતા-રડતા જ સૂઈ ગયેલા આશુતોષનાં ગાલ પરનાં સુકાયેલા આંસુઓ જોઈને હરીષનુ ભાત્તૃ હૃદય કકળી ઉઠ્યું. નાનપણમાં જ માતા-પિતાની છત્રછાયા ગુમાવી દેનાર બન્ને ભાઈઓ માટે આ એક નાનકડી ખોલીજ ધરતી પરનું એક માત્ર આશ્રય સ્થાન હતું. હરીષે આશુતોષનાં લાલન-પાલનમાં ક્યારેય પિતાની ખોટ અને માતાનો ખાલીપો વર્તાવા નથી દીધો. પોતે જ માતા અને પોતે જ પિતા બનીને તેના લાડલા ભાઈનું પ્રેમથી જતન કર્યું છે. આજ બત્રીસ વર્ષની ઉમર થવા છતાં હરીષે પોતાના લગ્નનો વિચાર સુદ્ધા નથી કર્યો. રખેને નવી આવનાર પારકી જણી તેના ભાઈને બરોબર સાચવે નહિ તો ? બાળપણમાં જ જેને માતા–પિતાનું વાત્સલ્ય ના મળ્યું હોય અને આ સમાજની પ્રત્યેક ઠોકરો ઝીલી હોય તે વ્યક્તિ જ માતા-પિતાના સાચા પ્રેમને સમજી શકે.\n\nરેલ્વે સ્ટેશન પર ચાની લારી ચલાવીને હરીષ માંડમાંડ બન્ને ભાઈઓનું ગુજરાન ચલાવતો. પહેલા સાઈકલ રીપેરીંગની દુકાનમાં કામ કરતો હતો, પરંતુ કામનું પુરુ વળતર નહીં મળવાથી અને આશુતોષની સ્કૂલની વધારાયેલી ફીને પહોંચી વળવા હરીષે તે નોકરી છોડીને ચાની લારી કાઢી હતી.\n\nહરીષ સાંજે ઘેર આવ્યો ત્યારે આશુતોષ ખાટલામાં રીસાઇને સૂતો હતો. હરીષે આશુતોષનાં માથા પર પ્રેમાળ હાથ ફેરવ્યો, “શું થયું આશું ? સ્કૂલમાં તને કોઈ વઢ્યું ?” ઘણું બધું રડી લીધું હોવા છતાં આશુતોષ મોટા ભાઈને જોતા જ હીબકે ચઢી ગયો અને જોસથી ભેંકણો તાણીને રડવા લાગ્યો.... ક્યાંય સુધી હરીષના ખોળામાં માથું છુપાવીને રડતો રહ્યો અને હરીષ તેની પીઠ પસવારતો રહ્યો. ધરાઈને રડી લીધા પછી આશુતોષ માંડમાંડ એટલું જ બોલી શક્યો કે ‘ભાઈ, હું કાલથી સ્કૂલે નહી જાઉં.’ હરીષને નવાઈ લાગી ‘કેમ શું થયું ? વાત તો કર !!’ ‘કઇ નહી બસ, હું કાલથી સ્કૂલે નથી જવાનો’ અવઢવમાં મૂકાયેલાં હરીષે આશુતોષની પીઠ થપથપાવતા કહ્યું ‘શી વાત છે ? તને સાહેબે કંઈ કહ્યું...?’ ત્યારે આશુતોષે સાચી વાત પ્રગટ કરતા કહ્યું કે “મારી પાસે પેન્ટિંગ કરવા માટે પૂરતા કલર અને બ્રશ નથી એટલે મારા મિત્રો બધા મને લુખ્ખેશ, લુખ્ખેશ કહીને ચીઢવે છે અને તે બધા પાસે કલર્સના નવા સેટ અને બ્રશની આખી સીરિઝ છે. મારે પણ કલર્સનો નવો સેટ અને બ્રશની સીરિઝ જોઈએ છે. આવતા સોમવારે અમારી સ્કૂલમાં પેન્ટિંગ કોમ્પિટિશન છે. મેં તેમાં ભાગ લીધો છે. હવે હું પૂરતા કલર અને બ્રશ વગર કેવી રીતે સારું ચિત્ર દોરી શકીશ ? અને નવા બ્રશ અને કલર સેટ વગર તો મારું ચિત્ર નંબર મેળવી શકે, એવું તો નહિ જ થાય ને !!” આશુતોષે એકી શ્વાસે પોતાની હૈયા વરાળ કાઢી નાખી.\n\nહરીષને થોડું હસવું આવ્યું અને પછી વિચાર કરતા કહ્યું “જો આશું, અત્યારે આપણી પાસે એટલા મોંઘા ભાવની પેન્ટિંગ કીટ લાવી શકાય એટલા રૂપિયા નથી. છતા હું પ્રયત્ન કરીશ કે તને જલ્દીથી તને પેન્ટિંગ કીટ મળે અને બીજી વાત, ચિત્રનું સર્જન બ્રશના સેટથી કે નવા કલર્સથી નથી થતું. પોતાના દ્રઢ મનોબળ અને આત્મવિશ્વાસથી જ ચિત્રમાં પ્રાણ પુરાય છે. કોઈ પણ કામમાં વસ્તુ કરતા વ્યક્તિનું મહત્વ વધારે હોય છે. તારી પાસે નવા કલર્સ અને બ્રશનો આખો સેટ નથી પણ જૂના કલર્સ અને થોડાક વાપરે ગયેલા બ્રશ તો છે ને ? અને કદાચ બિલકુલ બ્રશજ ના હોય તો પણ દુનિયામાં ઘણા એવા ચિત્રકારો છે કે જે બ્રશ વાપર્યા વગર પણ પ્રાઈઝ મેળવી શકે, તેવા ચિત્રોનું સર્જન કરે છે.” આ સત્યવાત આશુતોષનાં મગજ સુધી તો પહોંચી પણ તેનું દિલ નહોતું કબૂલ કરતું. તેને તો બસ તેના બધા મિત્રો પાસે છે તેવા નવા કલર્સ અને બ્રશનો ફૂલ સેટ જ દેખાતા હતાં.\n\nરાત્રે સૂતી વખતે આશુતોષના નાનકડા મગજમાં મોટા ભાઈએ કહેલી વાત વારંવાર ઘુમરાયા કરતી હતી. સાથે-સાથે ‘નવા કલર્સ અને બ્રશ વગર તો કઈ રીતે સારું ચિત્ર દોરી શકાશે ?’ તેની ચિંતા પણ સતાવ્યા કરતી હતી. અને એક બાજુ, ‘કલર્સ અને બ્રશ મળી જવાથી તેના મિત્રોમાં પોતાનો વટ પડી જશે, કોઈની પાસે માંગવા નહીં પડે અને તેને કોઈ લુખ્ખેશ કહીને ચિઢવશેય નહીં’ તેનો આનંદ પણ થતો હતો. મોડી રાત્રે આશુતોષને માંડ-માંડ ઊંઘ આવી.\n\nબીજા દિવસે સવારે આશુતોષે ઊઠીને આખા ઘરમાં નજર ફેરવી લીધી...! તેને ક્યાંય નવા બ્રશ કે કલરની ગંધ સુદ્ધા ના આવી. એટલે રીસાઈને પાછો પથારીમાં સૂઇ ગયો. હરીષે આવીને તેને પ્રેમથી ઉઠાડ્યો. નાસ્તો કરાવ્યો અને તૈયાર કરીને ‘પેન્ટિંગ કીટ ચોક્કસ લાવી આપીશ’ એવી હૈયાધારણા આપીને તેને નિશાળે મોકલ્યો. સાંજે આશુતોષ ઘેરે આવ્યો પણ ઘરને તાળું લગાવેલું હતું. રોજની જગ્યાએ જોયું, ત્યાં પણ ચાવી ન હતી. થોડીવાર ત્યાં જ બેસીને રાહ જોયા બાદ આશુતોષ દફતર ઘરનાં ઊંબરે જ મૂકીને રમવા ચાલ્યો ગયો. અંધારું થતા આશુતોષ ઘેરે પાછો આવ્યો પણ ઘરને તો ત્યારેય તાળું જ મારેલું હતું. હરીષ હજુ સુધી આવ્યો ન હતો. આશુતોષ એકદમ મુંજાઇ ગયો. હવે શું કરવું તે કંઈ તેને સુઝતું હતું. તેને ભૂખ પણ કકડીને લાગી હતી. છતાં આશુતોષનું મન કહેતું હતું કે\n\n“ભાઈ, રેલ્વે સ્ટેશનેથી સીધા જ મારા માટે પેન્ટિંગ કીટ લેવા ગયા હશે. હમણાં જ આવશે” એવા વિચારો કરતો આશુતોષ ઘરના દરવાજે જ ગુમસુમ બનીને બેસી રહ્યો અને હાથમાં એક સાંઠીકડુ લઈને ધૂળમાં જ તેને મનગમતું ચિત્ર દોરવા લાગ્યો. નાનપણથી જ આશુતોષને ચિત્રો પ્રત્યે અપાર પ્રેમ. જયારે પણ તે નવરો પડે કે કોઈને કોઈ કલાત્મક ચિત્ર દોરી જ કાઢે. ઘરની અંદરની દીવાલ તો આખી ચિતરી મારી હતી. સ્કૂલમાં પણ આશુતોષનો બે વખત ચિત્રની સ્પર્ધામાં નંબર આવેલો. ખાસ્સીવાર પછી હરીષની સાઈકલની ઘંટડીનો અવાજ સંભળાયો. આશુતોષ એકદમ આનંદમાં આવી ગયો પણ તેનો આનંદ જાજો સમય ટક્યો નહીં. સાઈકલમાં કોઈ કલર્સનું બોક્ષ કે બ્રશનો સેટ જેવું કંઈ જ ન હતું. ફક્ત ચાની કિટલી અને થોડો સામાન જ હતો.\n\nઘરનો દરવાજો ખોલતા હરીષે આશુતોષને કહ્યું ‘આજે તારા માટે મોડું થઈ ગયું.....!’ ‘મારા માટે ? પણ પેન્ટિંગ કીટ તો લાવ્યા નથી ?’ આશુતોષની આંખમાં ઝળઝળિયાં આવી ગયા. ‘એ માટે તો આજે હું ટ્રેનમાં ચા વેંચવા ગયો હતો. આજે ત્રણ વખત ચા બનાવીને વેચી દીધી છે અને એટલે જ છેલ્લા સ્ટેશનેથી ટ્રેનમાં પાછું આવતા મોડું થઇ ગયું. આપણે હવે આવતીકાલે સવારે તારા માટે ચોક્કસ પેન્ટિંગ કીટ ખરીદવા જશું. બોલ હવે રાજી ? આશુતોષ, હરીષને વળગી પડ્યો અને ખૂબ જ આનંદમાં આવી ગયો. આ બન્ને ભાઈઓને જોઇને પાડોશીઓને ક્યારેક રામ અને ભરતનું મિલન યાદ આવી જતું. આજે તેને દુનિયાના બધાના ભાઈઓ કરતા પોતાનો ભાઈ મહાન લાગતો હતો.\n\nબીજે દિવસે રવિવાર હતો. ‘સોમવારે આશુતોષની સ્કૂલમાં ચિત્ર સ્પર્ધા હતી. જેમાં આશુતોષને નવા નવા કલર્સ અને બ્રશના સેટ સાથે ચિત્ર દોરવા મળશે.’ એ વાતને વિચારતા જ આશુતોષ ખુશીથી ઉછળી પડ્યો. વધુ આનંદ તો તેને એ વિચારતા થયો કે પોતાની પાસે પેન્ટિંગ કીટ આવી ગયા પછી તેને કોઈ લુખ્ખેસ કહીને ચિઢવશે નહીં અને બધા કલર્સ અને બ્રશ હોવાથી જ પોતે પહેલા નંબરે આવશે, તેવી તેની માન્યતાને ટેકો મળ્યો.\n\nબીજે દિવસે આશુતોષ સવારે વહેલો ઊઠી ગયો અને તૈયાર થઇને બન્ને ભાઈઓ સાઈકલ પર પેન્ટિંગની નવી કીટ લેવા માટે નીકળી પડ્યાં. રસ્તામાં આવતા હનુમાનજીનાં મંદીરે હરીષે રાબેતા મુજબ સાઈકલની બ્રેક મારી અને દર્શન કરવા જવાનું વિચાર્યું. મંદિરની બહાર સાઈકલ મૂકીને જ્યાં હજુ બન્ને ભાઈઓ અંદર જાય છે ત્યાં જ હરીષની નજર, બહાર બેઠેલા ભિખારી જેવા એક વ્યક્તિ પર પડી. તેના કપડા ચીથરે હાલ હતાં પણ કોઈકે આપેલી નવી નકોર સાલ ઓઢીને તે મંદિરના દરવાજાની બાજુમાં જ સરસ મજાની રંગોળી બનાવીને પૈસાની અપેક્ષાએ આવતા જતા દર્શનાર્થીઓ સામે જોઈ રહ્યો હતો. આશુતોષની નજર આ સરસ મજાની રંગોળી પર જ સ્થિર થઇ ગઈ. આશુતોષને મનોમન તેની ઈર્ષા થવા માંડી કે આ વ્યક્તિ આવી સરસ રંગોળી હાથેથી જ કઈ રીતે દોરી શકતો હશે. કદાચ જો આને સ્કૂલમાં થનારી કાલની સ્પર્ધામાં ભાગ લેવા મળે, તો કદાચ પોતાની જગ્યાએ તેનો જ નંબર આવે !!” આશુતોષનાં મગજમાં આ વિચારધારા સતત ચાલતી હતી. બન્ને ભાઈઓ દર્શન કરવા મંદિરમાં ગયા અને દર્શન કરીને પાછા ફરતા હતાં ત્યારે હરીષે તે રંગોળીની બાજુમાં મૂકેલા કટોરામાં એક રૂપિયાનો સિક્કો નાખ્યો અને આશુતોષને પણ એક રૂપિયો કટોરામાં નાખવા માટે આપ્યો.\n\nકલાની કદરના રૂપે દાન આપ્યાનો પરમ સંતોષ બન્ને ભાઈઓનાં મુખ પર હતો. પરંતુ આશુતોષની નજરમાંથી આવી કલાત્મક રંગોળી ખસતી જ ન હતી. એવામાં અચાનક જ પવનનાં એક ઝાપટાએ પેલા ભાઇની ઓઢેલી શાલને ફ્ગવી દીધી અને આશુતોષને તેના કપાયેલા બન્ને હાથ દેખાયા...!! બે ઘડી તો આશુતોષ જોતો જ રહી ગયો કે આમની પાસે તો હાથ જ નથી...! છતાં આવી સરસ રંગોળી દોરી શકે છે ! સાઈકલ તરફ ચાલતા આશુતોષનું મગજ ખૂબ ચાલવા લાગ્યું કે ખરેખર પોતે કેટલો ભાગ્યશાળી છે કે પોતાની પાસે બન્ને હાથ તો સલામત છે. ખરેખર શ્રેષ્ઠ ચિત્રનું સર્જન કરવા માટે કલર્સ અને બ્રશ જ સર્વસ્વ નથી પોતાનો આત્મવિશ્વાસ અને દ્રઢ મનોબળ જ ખૂબ મહત્વના છે, તે વાત તેને યાદ આવતા તેણે મોટા ભાઇ સામે જોયું અને કહ્યું કે “મારે હવે પેન્ટિંગ કીટ નથી લેવી” અચાનક આશુતોષનું આવું બદલાઇ ગયેલું વર્તન જોઈ હરીષને ખૂબ આશ્ચર્ય થયું. આશુતોષમાં આવો બદલાવ કેવી રીતે આવ્યો તે હરીષને ખ્યાલ જ ના આવ્યો અને સાયકલ ઘર તરફ પાછી વાળી.\n\nબીજે દિવસે આશુતોષ સ્કૂલે પહોંચ્યો. પેન્ટિંગ કોમ્પિટિશન શરૂ થવાની તૈયારી જ હતી. બધા જ છોકરાઓ જોસ જોસથી લુખ્ખેશ લુખ્ખેશની બૂમો પાડીને આશુતોષને ચિઢવવા લાગ્યા પણ આશ્ચર્ય !! આજે તો આશુતોષ, ના તો મોઢું બગાડતો હતો કે ના તો ચિઢાતો હતો. માત્ર બધા સામે જોઇને હસતો જ હતો. આશુતોષને આમ લુખ્ખેશ લુખ્ખેશ કહીને ચિઢવવા છતાં તે ગુસ્સે નો’તો થતો તે જોઇને તેના બધા મિત્રો મુંજાઈ ગયા.\n\nબધાજ સ્પર્ધકોએ આપવામાં આવેલ ડ્રોઈંગ શીટને ગોઠવી દીધી. બધાને એક સબ્જેક્ટ આપવામાં આવ્યો. સ્પર્ધા ચાલું થવાના સૂચન રૂપે સ્કૂલનો ઘંટ વાગ્યો. બધા જ સ્પર્ધકોએ પોતપોતાની કાબેલિયત મુજબ ચિત્રો દોરવાના શરૂ કરી દીધા. આશુતોષને શું દોરવું તે જ કશું સમજાતું ન હતું. અચાનક તેના ભાઇના શબ્દો યાદ આવ્યા “સ્પર્ધા જીતવા માટે કલર્સ અને બ્રશ જ સર્વસ્વ નથી પોતાના દ્રઢ મનોબળ અને આત્મવિશ્વાસ જ ખૂબ મહત્વના છે” અને તૂટેલા બ્રશથી આશુતોષની ડ્રોઈંગ શીટ ધીમે ધીમે અલગ અલગ રંગોના મિશ્રણથી ભરાવા લાગી અને જોતજોતામાં સરસ મજાનું તળાવમાં ખીલેલા કમળનું ચિત્ર ઉપસી આવ્યું. આશુતોષે પોતાની તમામ કળા નીચોવીને આ ચિત્રમાં કલરથી પ્રાણ પૂરવાનો પ્રયત્ન કર્યો હતો. તેમના અતૂટ આત્મવિશ્વાસ અને અખંડ મનોબળને લીધે ચિત્ર સ્પર્ધામાં તેનું ચિત્ર બધા જ નિર્ણાયકોની આંખમાં વસી ગયું અને તેને જ પ્રથમ નંબર મળ્યો. આખી સ્કૂલમાં આશુતોષની વાહ-વાહ થવા લાગી. આશુતોષ બધા વિદ્યાર્થીઓમાં છવાઈ ગયો.\n\nચિત્ર સ્પર્ધાના વિજતાઓને ઇનામ આપીને સ્કૂલના ટ્રસ્ટીઓ કલાકારોનું બહુમાન કરતા હતા. ટ્રોફી લેતી વખતે આશુતોષની આંખો વરસી પડી. તેની નજર તેના ભાઇને શોધતી હતી. બે શબ્દો કહેવા માટે આશુતોષે માઈક હાથમાં લીધું અને કહ્યું કે “આજ મને એક નવો અનુભવ થયો કે કોઈ પણ કામમાં વસ્તુ કરતા વ્યક્તિનું મહત્વ વધારે હોય છે. એક સારું ચિત્ર દોરવા માટે કલર્સ અને બ્રશ જ સર્વસ્વ નથી પોતાના દ્રઢ મનોબળ અને આત્મવિશ્વાસ જ ખૂબ મહત્વના છે” આ સ્પર્ધામાં પ્રથમ નંબર તો આશુતોષે મેળવ્યો પણ તેનો ખરો હકદાર તેનો ભાઈ હરીષ હતો તે આશુતોષને ખ્યાલ જ હતો.\n\nપેન્ટિંગ કીટના બચેલા રૂપિયામાં પોતાને મળેલા પુરસ્કારની રકમ ઉમેરીને આશુતોષે પેલા ભિખારીને હજુ સરસ રંગોળી બનાવવા રંગો લેવા માટે આપ્યા. બીજે દિવસે તે ભિખારીને તેના ઠુંઠા હાથે રંગોળી દોરતો જોઇને આશુતોષને પરમ સંતોષ થયો અને અંદર ‘સાચી જીત’નો આનંદ થયો.",
      "duration": "8 mins",
      "category": "Inspirational"
    },
    {
      "id": 172,
      "title": "ખરી પ્રમાણિકતા",
      "story_name": "S7/0029 નંબરની કન્ફર્મ ટીકીટ સાથે હું નવસારીથી અમદાવાદ પહોંચવા ‘ભુજ એક્સપ્રેસ’માં ચઢ્યો. ભીડથી ઘમ-ઘમતું નવસારીનું સ્ટેશન છોડીને હું મારા બેગ-બીસ્ત્રા સાચવતો મારી જગ્યાએ પહોંચ્યો. મારી ટીકીટ સ્લીપિંગ કોચની હતી અને મને ઉપરની બર્થ મળી હતી. મારા કમ્પાર્ટમેન્ટમાં નીચેની બધી સીટો અગાઉથીજ ફુલ હતી અને મારી સીટ પર બે જણ બેસીને પત્તા રમી રહ્યા હતાં. મેં એક વાર ટીકીટ ખિસ્સામાંથી કાઢી નંબર બરાબર તપાસ્યો પછી પેલા બન્ને મહાશયોને કહ્યું કે “આ મારી જગ્યા છે.” તેઓએ કહ્યું, “અંકલ બે જ મીનીટ રાહ જોશો... પ્લીઝ... એક ગેમ પૂરી કરી લઈએ.” હું મારો સામાન વ્યવસ્થિત કરી સાઈડમાં ઉભા રહી રાહ જોવા લાગ્યો.\n\nથોડી જ વારમાં બન્ને મિત્રોએ ગેમ પૂરી કરી એક-બીજાને હાથતાળીઓ આપી નીચે ઉતર્યા. પછી હું મારી સીટમાં ગોઠવાયો. અમારા કંપાર્ટમેન્ટમાં મેં નજર ફેરવી તો જાણે બગીચો હોય તેમ બધાજ પ્રકારનાં લોકો હતા. એક ઘરડા કાકા હાથમાં છાપુ લઈને નાક પર ચશ્માં ટેકવીને નજર ફેરવી રહ્યા હતા. તેની બાજુમાં એક કોલેજીયન જાણે છેલ્લી ઘડીએ પરીક્ષાની તૈયારી કરવા બેઠો હોય તેમ મેડીકલના થોથા જેવી જાડી બુક વાંચી રહ્યો હતો. સામે બે યુવાન કપલ બેઠા હતાં. જેમાંના બન્ને પુરુષો મારી જગ્યા પર પત્તા રમી રહ્યા હતાં તે જ હતાં. બાજુની બારી પાસે એક મધ્યમ વયનાં કોઈ પ્રોફેસર જેવા લાગતા સજ્જન આંખ મીચીને વિચારે ચઢ્યા હતાં. અને તેની બરોબર સામે કોઈક સાધુ-બાવા જેવા લાગતાં એક ફકીર બેઠાં હતાં.\n\nઉપરની સાઈડમાં મારા સીવાય હજુ કોઈ ઉપર સુવા માટે આવ્યું ન હતું. ફેરિયાઓ થોડી-થોડી વારે આવ-જા કરતા હતાં. ચા વાળો ડીપ-ડીપ... ડીપ-ડીપ... કરતો નીચે બેઠેલા બન્ને કપલને વાતોમાં ખલેલ પાડતો હતો. દાંત ન હોવા છતાં પેલા કાકા ઘણી વખત ચણા-ચોર ગરમવાળા તરફ અને વડાપાઉં વાળા તરફ છાપામાંથી મોઢું કાઢીને જોઈ લેતા હતાં.\n\nહું મારા કામમાં આખો દિવસ વ્યસ્ત રહીને થાકી ગયો હતો એટલે સુવાનો પ્રયત્ન કરી રહ્યો હતો. એવામાં મારી નજર નીચે પડી. એક ફાટેલ કપડામાં અનેક થીગડાં મારેલી ભીખારી બાઈ, તેના હાથમાં તેડેલા નાગોડિયા છોકરા સાથે કાકલુદી કરતી ભીખ માંગી રહી હતી. ‘દયાળુ, ભીખારીને કંઈક આપો. ઉપરવાળો તમને સુખી કરશે. માઈ બાપ !’ તેમનાં અવાજમાં આજીજી હતી અને ભૂખનું દુઃખ દેખાઈ આવતું હતું. એ બાઈ કંપાર્ટમેન્ટમાં સાઈડમાં ઉભી ઉભી બોલી રહી હતી પણ તેમનાં ૧૪-૧૫ વર્ષનો એક પગે અપંગ છોકરો ભાંખોડિયાં ભર દરેક લોકો પાસે જઈને હાથ અડાડી અડાડીને કંઈક આપવા માટે આજીજી કરતો હતો.\n\nલોકોનાં તિરસ્કાર અને ધિક્કારમાં તેને ઘણીયે વખત હાથ પાછો લઈને પાછા ફરી જવાનું મન થઇ આવતું હશે પણ પાછળ ફરીને તે તેની માં સામે અને તેનાં નાગોડીયા ભાઈ સામે જોઈને તેનું હૃદય પાછું ભીખ માંગવા માટે હાથ લંબાવવા મજબુર કરતુ હતું. અને ફરી પાછો તે છોકરો પેસેન્જરોના પગને હાથ અડાડી હાથને મો તરફ હલાવી ભૂખ્યો હોવાનું સૂચવતાં ભીખ માંગી રહ્યો હતો.\n\nકંપાર્ટમેન્ટમાં બધા લોકો તેને હડધૂત કરતાં તિરસ્કાર કરી રહ્યા હતાં. પેલા કાકાએ તો ભિખારી નાં અડવાથી કપડા ના બગડે તે માટે પગ ઉપર લઇ લીધા. અને બબડ્યાં ‘સાલાઓ કોઈ કામ ધંધો નથી કરવો એટલે ભીખ માંગવા નીકળી પડ્યા છે...!’ બાજુમાં બેઠેલા કોલેજીયને પણ ટાપસી પુરાવી ‘હાં અંકલ આ લોકોને તો જ્યાં સુધી મફત ખાવાનું મળે ત્યાં સુધી કામ સામું જોતા જ નથી અને એટલે જ અત્યારે મજુરોની તંગી છે. કોઈ મજુરી કરવા તૈયાર જ નથી ને.’ ‘ અત્યારે તો ભાઈ શેઠને નોકરની સામે નોકર બનીને રહેવું પડે છે ત્યારે નોકર ટકે છે.’ આંખો બંધ કરીને બેઠેલા પેલાં પ્રોફેસર જેવા લાગતાં ભાઈએ જંપલાવ્યું. ત્યાંતો પેલા બન્ને મિત્રોમાંથી એકે નેતાની જેમ ભાષણના સ્વરમાં કહ્યું કે ‘ભારતમાં આ ગરીબી-ભૂખમરો વધારનાર આવા ભિખારીઓ જ છે.’ બીજા એ સપોર્ટ કરતાં કહ્યું ‘આવાઓને લીધે જ આપણા ભારતની આવી દુર્દશા થઇ છે.’ આ બધાની વાત શાંતિથી સાંભળી રહેલા પેલાં બાવા જેવા લાગતાં ફકીરે કહ્યું કે ‘ભાઈ! દુનિયામાં આવું જ હોય છે. માંગવાથી મળી રહેતું હોય તો શાં માટે લોકો મહેનત કરે...? જેને માન વહાલું ના હોય કે ઓછું વહાલું હોય તેઓ તો આ જ રસ્તો અપનાવાના...!’\n\nછાપાની ગળી વાળીને બાજુમાં મુકતાં કાકાએ કહ્યું ‘પાછા આ સાલ્લાઓ આવી ટ્રેનોમાં મફતમાં મુસાફરી કરતા હોય છે, ટી.સી. પણ તેઓને કંઈ કહેતા નથી હોતા...!’ પેલાં ત્રણે ભિખારીઓ તો જતા રહ્યા પણ વાત હજુ પૂરી થવાને બદલે આગળ વધી રહી હતી. હું ઉપરથી નીચેનો તમાસો જોતા વલોવાતા હૃદયે આ વાત બંધ થાય તેની રાહ જોતો હતો. ત્યાંતો વાતે રૌદ્ર સ્વરૂપ પકડ્યું ને બધાને વાતમાં જાણે કોઈ મોટા ખજાનાની વાત ના કરતા હોય તેવા મશગુલ થઈને રીતસર ભીખારી પ્રકરણ પર મરચા વટવાનાં શરુ કર્યા. પેલા કાકા તો જાણે અગાઉ ટ્રેનમાં ટી.સી.ના રહી ચુક્યા હોય તેમ આવાં ભિખારીઓને મફતમાં મુશાફરી કરતા બંધ કરવા માટે બંડ પોકારતા હતાં.\n\nમને હૃદયમાં ખુબ આઘાત લાગ્યો કે આ લોકો ભલે ભિખારીને કંઈ ન આપે પણ એનાં વિશે કંઈ જ જણતા ન હોવા છતાં, એની શું પરિસ્થિતિ છે તેનો એક અંશ પણ ન જાણવા છતાં તેના વિશે મન ફાવે તેમ બોલતા હતાં. હું આ વાતાવરણથી તંગ આવી જઈ બાથરૂમ જવા માટે નીચે ઉતર્યો. બાથરૂમ બાજુ જતા મેં એક અદભુત દ્રશ્ય જોયું. ટીકીટ ચેકર પેલી ભિખારી બાઈ પાસે ટીકીટ માંગતો હતો. મને થયું કે હવે આ ટી.સી. નાહક નો પેલી ભિખારી બાઈને વઢશે અને આગળનાં સ્ટેશને ઉતારી દેશે...! કદાચ દયા દાખવીને જવા પણ દે એવું પણ બને...!\n\nશું બને છે, તે જોવા હું થોડી વાર ત્યાં થોભ્યો. મારા આશ્ચર્ય વચ્ચે પેલી ભિખારી બાઈએ સાડલાના છેડા પરથી ગાંઠ છોડી, ને તેમાંથી ટીકીટ કાઢી ટી.સી.ને બતાવી. હું પણ આંખો પહોળી કરી ટી.સી.ના ખભ્ભા પાછળથી ટીકીટમાં જોવા લાગ્યો. આજની જ ટીકીટ હતી અને બાળકની અને બાઈની એમ બંને ટીકીટ હતી. મને ખરેખર તે પ્રામાણિક બાઈ ઉપર ખુબ લાગણી ઉપજી. મને તે ભિખારીમાં એક સાચી પ્રમાણિકતા દેખાઈ. મારા ખીસામાં હાથ નાખી જેટલું પરચુરણ નીકળ્યું તે અપંગ છોકરાનાં હાથમાં મૂકી હું બાથરૂમ તરફ વિચારતો વિચારતો આગળ વધ્યો.\n\nપાછા ફરતા હું મારા કંપાર્ટમેન્ટ પાસે પહોંચ્યો ત્યારે ત્યાં ખુબ જ ભીડ હતી. જાણે કોઈ મુસાફર ગંભીર હાલતમાં હોય ને બધા ટોળે વળ્યા હોય તેમ લોકો એકઠા થઇ ગયા હતાં. હું લોકોને આઘા પાછા કરી થોડો આગળ વધ્યો અને જોયું તો ટી.સી. અને પેલા ચશ્માવાળા કાકાની રક ઝક ચાલતી હતી. વાતો પરથી મને ખ્યાલ આવ્યો કે ભિખારીઓને વગર ટીકીટે મુસાફરી કરવા બદલ ગાળો ભાંડતા પેલા કાકાએજ ખુદ ટીકીટ નહોતી લીધી. એને એમ કે ટી.સી.ને થોડા ચા-પાણીના પૈશા આપીને છટકી જવાશે. પરંતુ દરરોજ થોડા સરખા ટી.સી. હોય છે. જેમ સાગર કિનારે પડેલા સંખલાઓ અને છીપલાઓ વચ્ચે ક્યારેક જ મોટી પેટાળમાંથી નીકળી કિનારે આવ્યું હોય છે. તેમ પ્રમાણિક ટી.સી. આવી લાલચોમાં આવવાને બદલે કાયદેસરના જ પગલા લેતા હોય છે....!\n\nમને પેલા ભારતના ભાવી માટે બોલાયેલા કાકાના બધા સબ્દો યાદ આવવા લાગ્યા અને મારા હૃદયના ઊંડાણમાંથી એક સાદ સંભળાયો....\n\n“મને એ જ સમજાતું નથી કે આવું શાને થાય છે,\n\nફુલડાં ડૂબી જતા ને પથ્થરો તરી જાય છે...”\n\nખરેખર ! દુનિયામાં પ્રમાણિક હોવાનો સ્વાંગ પહેરીને ફરતા લોકો જ સહુથી વધારે અપ્રમાણિકતાનાં ધંધા કરતા હોય છે. અને પોતાના આવા કૃત્યો ને છુપાવવા માટે જ બીજા તરફ આંગળી ચિંધતા હોય છે. પરંતુ આવા લોકોને એ નથી ખબર કે બીજા તરફ ચિંધાયેલી એક આંગળીની બાજુમાં રહેલી ત્રણ આંગળી તેની તરફ જ ઈશારો કરે છે કે “હે માનવ ! તું જ સહુથી મોટો નાલાયક છો. બીજા સામે પછી આંગળી ચિંધજે....”\n\nજીવનમાં માણસ જો પોતે જ પોતાને છેતરવાનું બંધ કરે તો આખી દુનિયા સુધરી જશે. “જગત ને સુધારવા જવાની જરૂર નથી જાતે સુધરી જવાની જરૂર છે.’’\n\n",
      "duration": "6 mins",
      "category": "Inspirational"
    },
    {
      "id": 173,
      "title": "આકાશ અને માધવી",
      "story_name": "આજ રવિવારે હતો. આકાશ આજ તેના ઘરની બહાર જઈ રહીયો હતો. આકાશના ઘરની સામેનાજ ઘરમાં કોઈ રહેવા માટે માલ સામાનની આજ હેરા ફેરી કરી રહીયું હતું. કોઈ કહી રહીયું હતું કે તેને આ શહેરમાં જોબ મળી છે. તો કોઈ કહી રહીયું હતું કે તે એક વિધવા છે. મારી બાજુમાંજ એક બેન કહી રહિયા હતા કે કોણ જાણે કોણ હોઈ પણ આ મોહનભાઇ ગમે તેને મકાન ભાડે આપી દે છે,કઈ જોતા પણ નથી. હેરાન થવાનું તો આપણેજ રહે છે.\n\nમારી આજુ બાજુ બધા વાતું કરી રહયા હતા. એ એકલા એકલા વસ્તુ ફેરવીને થાકી ગઇ હોઈ એવું મને લાગ્યું. પણ,મને તેની મદદ કરવાનું મન થયું. હું ઝડપથી તેની પાસે ગયો. અને માલ સામાન ફેરવવામાં મેં એની મદદ કરી. આજુ બાજુના લોકો મારી સામે તાકી તાકીને જોઈ રહિયા હતા. જાણે તે મારી ગર્લફ્રેન્ડ હોઇ તેવો તે અનુભવ કરી રહિયા હતા. પણ મને કોઈ ફરક પડતો ન હતો.\n\nથોડી જ વારમાં બધી જ વસ્તુ તેના ઘરમાં આવી ગઇ. તેણે મને થેન્ક્સ કહ્યું. હું જઈ રહીયો હતો.\n\nઅરે તમે મારી મદદ કરી મારા ઘરની ચા તો પી ને જાવ. તેણે એ રીતે મારી સામે જોઈ ને કહ્યું કે હું તેને ના નો કહી શકિયો.\n\n'ઓકે.'\n\n'બેસો હું પાણી લઈ આવું !'\n\n'તમને જોતા એવું લાગે છે કે તમારા મરેજ થઈ ગયા હશે ?'\n\n'હા, મારા મરેજને ત્રણ વર્ષ પુરા થયા. હજુ હમણાં જ અમારી એનિવર્સરી ગઇ પણ અફસોસ કે ગયા મહિને એનિવર્સરિના બે દિવસ પછી જ મારા પતિ નયનનું કાર અકસ્માતમાં મૃત્યુ થયું.'\n\n'સોરી'\n\n'મારુ નામ માધવી હું બરોડાથી આવી છું. મારા મમ્મી અને પપ્પા અહીં અમદાવાદમાં જ રહે છે,પણ આજ મારા પપ્પાની તબિયત ઠીક નથી એટલે તે ન આવી શકયા. મારે કાલે જોબ જોઈને કરવાની છે. મારે આજ આવું જરુરી હતું. તમે થોડી મદદ કરી આભાર.'\n\n'નહીં એ તો મારી ફરજ છે. થોડી જ વારમાં માધવી ચા બનાવીને લાવી. સારું તમારે આજે ઘણું કામ હશે. હું જાવ છું. મારુ નામ આકાશ છે, હું તમારી સામેના જ મકાનમાં રહું છું. તમારે કોઈ કામ હોઈ તો મને કહેજો.'\n\n'હા,ચોક્કસ આકાશ'\n\nઆ વાતને બે મહિના વીતી ગયા. માધવી ઘણી વાર આકાશના ઘરે જતી અને આકાશ પણ માધવીના ઘરે જતો. આજુ બાજુના લોકો બંને વિશે વાતો કરતા પણ આકાશને તેનાથી કોઈ ફરક પડતો નહીં. આકાશ માધવીને કહેતો માધવી આ કેવા રીતરિવાજ પતિનું મૃત્યુ થાય તો સ્ત્રીએ બીજા લગ્ન નહીં કરવાના. તું કોઈ સારો છોકરો ગોતી લગ્ન કરી લે ને માધવી ?'\n\n'નહીં આકાશ એ શક્ય નથી લોકો શું કે ?'\n\n'તારી પરિસ્થિતિ હું સમજુ છું માધવી લોકો શું કહેશે એ તારે વિચારવું ન જોઈએ.'\n\nઓકે આકાશ હું હા, પણ પાડી દવ પણ એક વિધવા સાથે કોણ લગ્ન કરશે !છે કોઈ તારા ધ્યાનમાં ?'\n\n'નહીં અત્યારે તો કોઈ નથી !'\n\n'એક વિધાવ સાથે લગ્ન કરવા કોઈ ત્યાર નહીં થાય.'\n\nઆકાશ માધવી સામે આકાશ થોડી વાર જોઈ રહયો.\n\n'એક સવાલ પૂછું માધવી ?'\n\nહા, એમાં મારી મંજૂરી શું લેવાની !'\n\n'પણ તું મને પ્રોમિસ કર કે તું ના નહીં પાડે.'\n\n'નહીં નાપાડુ હવે તો બોલ ?'\n\n'હું તારી સાથે લગ્ન કરવા ત્યાર છું. મેં તને કહ્યું હતું માધવી તું ના નહીં પાડે.'\n\nમાધવી આકાશ સામે થોડી વાર જોઈ રહી આકાશ તું શું બોલી રહિયો છે. નહીં આકાશ તે શક્ય નથી.'\n\n'હું તને પસંદ નથી માધવી !'\n\n'ના,એવું નથી .'\n\n'તો ?'\n\n'માધવી હું તને ખુશ રાખીશ. તારી બધી ઇચ્છાઓ પુરી કરીશ તું મને ના નહીં પાડ. લોકો બોલશે મને કંઈ ફરક પડતો નથી. હું તને એવી જગ્યા પર લઈ જશ કે ત્યાં હું અને તું બસ બેજ હશું. ત્યાં પંખીનો કલરવ કલરવ મીઠો અવાજ હશે. તને ત્યાં કોઈ ટોણા નહીં મારે ત્યાં તને કોઈ નહીં કહે જો પહેલી વિધવાએ લગ્ન કર્યા.'\n\n'માધવી દોડીને આકાશને ભેટી !'\n\n\"આલિંગન તારા પ્રેમનું એહસાસ જગાડી ગયું,\n\n દિલ જે મારુ ખાલી હતું તું જને ત્યાં સમાવી ગયું\"",
      "duration": "3 mins",
      "category": "Inspirational"
    },
    {
      "id": 174,
      "title": "માસિકધર્મ પવિત્ર કે અપવિત્ર",
      "story_name": "સામે મંદિર છે, મારે જવું છે, પણ હું જઈ શક્તિ નથી. મને મારા પેટમાં કડકડતી ભુખ લાગી છે, પણ મારી \"મા\" મનેનાં પાડે છે કે તું સ્નાન કરીને આવ પછી જ તને ખાવાનું મળશે. મેં કારણ જાણયું તો જવાબ મળ્યો કે તે માસિક ધર્મમાં છે. મારા મત મુજબ આ કુદરતી છે, આ વાતને ધર્મ સાથે સરખામણી કરીને તમે એક સ્ત્રીનું અપમાન કરી રહ્યા છો. આ ૨૧મી સદીમાં સ્ત્રી જ સ્ત્રીનું અપમાન કરી રહી છે. માસિક ધર્મ વખતે તારે અહીં ન જવું જોઈએ, તારે આમ ન કરવું જોઈએ.\n\nજો તમે એમ કહી રહ્યા હોવ કે માસિક ધર્મ સમયે કોઈ સ્ત્રી અપવિત્ર છે. તો દુનિયાનો હરેક વ્યક્તિ અપવિત્ર છે. કેમકે એ જ રક્તથી તમારો જન્મ થયો છે. તો શું તમે આ સમાજને અપવિત્ર ગણશો. આ એક સમસ્યા નથી. સમસ્યા એને કેહવાય કે જેનું નિરાકરણ હોઈ અહીં તો આનું કોઈ નિરાકરણ જ નથી. માટે આ સમસ્યા નહિ પણ જીવનનો એક ભાગ છે, તેમ તમારે સમજવું જોઈએ.\n\nકોઈ વ્યક્તિ કે કોઈ વિજ્ઞાન એવું સાબિત કરી દે કે માસિક ધર્મ સમયે સ્ત્રીએ બનાવેલ ભોજન અપવિત્ર થઈ જાય છે. તો માનવું પડે પણ અત્યારે સુધી કોઈ ભોજન અપવિત્ર થયું નથી. કે કોઈએ અપવિત્ર થતું જોયું નથી માટે આ પરિસ્થિતિમાં સ્ત્રીઓનું સન્માન કરો.\n\nઘણા વર્ષો પહેલા સ્ત્રીને માસીક ધર્મ વખતે તકલીફ થતી હતી. તેમની પાસે એવી કોઈ વસ્તું ન હતી કે તેનાથી તે રક્તસ્ત્રાવ અટકાવી શકે માટે મંદિર જવા માટે અનુમતિ હતી નહીં. પણ હવે તો એવી ઘણી વસ્તુઓ આવી ગઈ છે જેના કારણે સ્ત્રી રક્તસ્ત્રાવ રોકી શકે છે. માટે દરેક સ્ત્રીનું આ પરિસ્થિતિમાં સન્માન કરો અપમાન નહિ.\n\nતમે એ વિચારનો કરો કે માસિકધર્મ વખતે છોકરીઓ અપવિત્ર હોઈ છે. નહિ ત્યારે તે એક દેવી જેવી પવિત્ર જ હોઈ છે. જો તે દિવસે તે મંદિર જાય તો ઇશ્વર પણ ખુશ થાય છે, કે આવી પરિસ્થિતિમાં પણ એક દેવીએ મંદિર આવાનો પ્રયત્ન કર્યો.",
      "duration": "2 mins",
      "category": "Inspirational"
    },
    {
      "id": 175,
      "title": "ચાલો માનસિકતા બદલીએ",
      "story_name": "આસો વદ અમાસ એટલે દિવાળીનો શુભ દિવસ હતો. કોઇક જરૂરિયાતમંદની દિવાળી સુધારી શકુ અંતરનાં ઊંડાણમાં ક્યાંક એવી ખેવના હતી. મન નિરંતર એજ વિચારોમા વ્યસ્ત હતું. દરમ્યાન એકાએક અંદરથી અવાજ આવ્યો કે અન્યને મદદરૂપ થવાની ભાવના તો છે જ; પરંતુ આવા શુભ કામ માટે પ્રયાણ કરતા પહેલા એક નાની ખુશી ઘરનાં બધા સદસ્યનાં મુખાર્વિંદ પર શા માટે ના ફેલાવુ ? અને એટલે જ, માવતર સમા મારા રાજુ માસીને સાથે લઈ એક્ટિવાની સવારીએ બપોરના ત્રણ વાગ્યાના સુમારે આણંદમા સાઇબાબા મંદિર નજીક આવેલા રીલાયન્સ વન મોલમાં પહોચી.\n\nમાસી રહ્યા સૌદર્યતજજ્ઞ ! એટલે સ્વાભાવિકપણે મૉલમાં એમનાં પ્રોફેશનને લગતા સંશાધનો તરફ તેમણે પગ માંડ્યાં. \"બેટા, આની એક્સપાઇરી ડેટ જો તો\" ગાર્નીયરની ફેરનેસ સીરમ ક્રીમ અંબાવતા મને કહ્યુ. \"રાજુ, 31/07/2021\" મેં સાહજિકતાથી કહ્યુ.\n\n \"જો તો બેટા, આવી કોઈ બીજી સારી કંપનીની સીરમ ક્રીમ હોય તો જરા જો ને\" રાજુએ કહ્યું. મે પોન્ડ્સ, લોરીયેલ, પી એન્ડ જી, યુનીલિવર જેવી ઘણી બધી બ્રાન્ડ્સ જોઈ. પણ એ સમયે સીરમ ક્રીમ ગાર્નીયર સિવાય બીજી કોઈ બ્રાન્ડમાં ન મળી.\n\nઅંતે તે જ કમ્પાર્ટમેન્ટમાં અન્ય સૌંદર્યસંશાધનોને બારીકીથી ગોઠવતા એક જુવાન રીલાયન્સ કર્મિને મે અત્યંત નરમાઇથી પુછ્યુ: \"સરજી, સીરમ ક્રીમ આ (ગાર્નીયર) સિવાય કોઈ બીજી બ્રાન્ડમાં હશે ?\" પેલા ભાઈ પાસેથી મને કોઈ પ્રત્યુત્તર ના મળ્યો. તેથી ફરી વખત મેં સહેજ મોટા અવાજે પુછ્યુ: \"ભાઈ, સીરમ ક્રીમમાં બીજી કોઈ બ્રાન્ડ છે ?\" પોતાના કામમાં રચ્યા પચ્યા પેલા નવજુવાને ફરી કોઈ પ્રત્યુત્તર ના આપ્યો.\n\nહવે સહેજ લોહી ઉકળ્યું કે આ માણસ છે કે કોણ છે ? કોઈ ગ્રાહક કઈક પૂછે તો એનો જવાબ આપવા માટે એ બાધિત છે , તો આ શા માટે આમ રૂઆબ બતાવે છે. એક છેલ્લી વાર નીચા અવાજે શાંતિપૂર્વક એ જુવનિયાને પુછવાનો પ્રયાસ કર્યો - \"એક્સક્યુઝ મી......\" અને કોઈ પ્રત્યુતર ન મળતા મારો પિત્તો ગયો. \"ઓ હૅલો\", સામાન્ય કરતા ઊંચા સ્વરે અને થોડી કડકાઈથી હું બોલી. છતા હજી કોઈ જ જવાબ નહી.\n\n\"બહેરો છે કે શુ; આ કેમ આમ કરે છે?\" ઉકળતા લોહીએ મેં માસીને કટાક્ષમાં કહ્યું. ત્યાં જ એકા એક એ સમોવડીયો કે જે મારી સામે પીઠ ફેરવીને (મારા મતે) કામમાં વ્યસ્ત હોવાનો ડોળ કરતો ઊભો હતો એ પાછો વળ્યો અને અમારી નજર એક થઈ.  મુખ ઉપર નાજુકતા અને હાસ્યમાં અપાર નિખાલસતા સાથે તેણે એક્શન ધ્વારા મને સમજવાનો પ્રયત્ન કર્યો કે મારે શુ જોઇયે છે ? હુ સીરમ ક્રીમ બોલી રહુ એ પહેલા જ મારા રૂંવાડા ઉંચા થઈ ગયા.\n\nનિખાલસતાથી સભર એવા એ નિર્માની મુખે મને સહજ અદાપૂર્વક સમજાવ્યું કે તે સાંભળી કે બોલી શકતો નથી. કદાચ મારા ચહેરાના હાવ ભાવ પરથી એ મૂક બધીર જીવ સમજી ગયો હતો કે મારો પારો સાતમે આસમાને પહોચી ગયેલો છે. પરંતુ, આ પરિસ્થિતિ અને સત્ય જાણ્યા પછી મને મનોમન રંજ અને પ્રશ્નોનો સીધો સામનો ચાલુ થયો -\n\nએ માણસ પ્રત્યે આવી \"ખોટી માનસિકતા\" કેટલા \"ઓછા સમયમાં\" બાંધી લીધી ? આ \"માનસિકતા\" ફક્ત એટલે જ બંધાયી કારણકે એ માણસે મારી \"આશા કરતા વિપરીત વર્તાવ\" કરેલો ? કે પછી એટલા માટે કે તેણે \"મારા \" પ્રશ્નનનો જવાબ ના આપ્યો ? યા પછી એટલા માટે કે \"મને માસીની ઇચ્છા પૂરી કરવાની ઉતાવળ હતી\"\n\nપ્રશ્નોા ઘણા; જેના જવાબમાં માત્ર એ માણસનું નિખાલસ હાસ્ય- મારી ટુંકા ગાળામાં માનસિકતા બાંધવાની શૈલી પ્રત્યે આખ ઉઘાડી ગયું.\n\n\n\nઅંતે ગાર્નીયરની સીરમ ક્રીમ સહિત ઘરના સદસ્યો માટે દિવાળીની ખરીદી કરી અમે ઘરે પરત ફર્યા; ખરીદી ઘરે હસ્તાર્પણ કર્યા પછી સર્વના મુખાર્વિઁદ ઉપર અપાર ખુશી હતી. ખુશ હું પણ હતી પણ હવે મારી ખુશીનું કારણ હતું. દિવાળીની અંધારી રાત્રિએ એક મુક બધીર શખ્સ એની નિખાલસ હાસ્યરૂપી રોશનીથી મારા હદયમાં અજવાળુ ફેલાવી ગયો.!",
      "duration": "3 mins",
      "category": "Inspirational"
    },
    {
      "id": 176,
      "title": "તવંગર પ્રૌઢની દિલદારી",
      "story_name": "કદાચ શિયાળાની સૌથી ઠંડી રાત્રિમાની એક રાત્રિ હતી. લગભગ આઠેક ડિગ્રી જેટલુ તાપમાન હતું; રાત્રે અગિયારેક વાગ્યાના સુમારે હું અને મારા મમ્મી મારા વતન આણંદ તરફ મુસાફરી પ્રયાણ કરવા જામનગરના રેલ્વે સ્ટેશને પહોચ્યા. ટિકિટબારીની નજીક સાવ ફાટેલા વસ્ત્રો અને વધેલી દાઢીમાં એક પ્રૌઢે મારું સંપુર્ણ ધ્યાન ખેંચ્યુ. \n\nરાતના એક ટાંકના ભોજન માટે એ વડીલે કદાચ આખો દિવસ સ્ટેશન પર આવનાર જનાર દરેક મુસાફર પાસેથી પાંચ પચ્ચીસ રુપિયા ભેગા કર્યા હશે; જેમાથી તે પોતાનું રાત્રિ ભોજન માણવાની તૈયારીમા જણાતા હતા. આવા નિઃસહાય માણસોની વહારે આ સ્વાર્થસભર દુનિયામા બેશક કોઈ સહાય હોય જ કયાથી ?- મારા હૈયાએ મને પ્રશ્નન કર્યો; મનોમન વ્યથિતતા જણાતી હતી.\n\nપોતાની વફાદારી માટે પ્રખ્યાત એવો શ્વાન બિરાદરીનો એક જીવ એ નિઃસહાય પ્રૌઢની બિલકુલ બાજુમા બિરાજમાન હતો; એવી આગવી શૈલીમાં કે જાણો વર્ષોથી એમણે નક્કી કરી રાખ્યું હોય - આ દંભી દુનિયામાં આપણે એકમેકનો સહારો બનીશુ.\n\nએક નજરે એકદમ સ્વાદિષ્ટ જણાતા પુલાવનો યુઝ એન્ડ થ્રો બાઉલ પોતના આસનથી જરાક નજીક લાવતા તે પ્રૌઢ આખા દિવસની ભૂખ સંતોષવા તલપાપડ હોય, તેમ જણાય છે. પણ એ પ્રૌઢના એક કાર્યએ મારું અનુમાન ખોટુ સાબિત કર્યુ. (મારું અનુમાન ખોટું સાબિત થયું એ બાબતથી મને કોઈજ ઠેસ નહતી- ઉપરથી હું ખુશી મહેસૂસ કરતી હતી.) \n\nએ પ્રૌઢે પોતના બાઉલમાંથી પ્રથમ ચાર પાચ કોળીયા પેલા શ્વાનને ધર્યા. મોઢામાંથી ઝરતા રસસાથે પેલા શ્વાને એ પુલાવ એવી રીતે આરોગ્યા જાણે એ પુલાવના કોળીયે કોળીયા સાથે એનો ગહન નાતો હોય. ત્યાર બાદ વધેલા પુલાવના લગભગ પાંચેક કોળીયા પોતે આરોગ્યા.\n\nઆ અવલોકનની ગહનતાના સાગરમાં હું ઊંડે ડૂબી ગયી હતી; ત્યા એકદમથી જ સ્ટેશન ઉપર થતા અનાઉન્સ્મેન્ટે ફરી મારું ધ્યાન ખેંચ્યુ: \"યાત્રી ક્રિપિયા ધ્યાન દે; પોરબંદરસે ચલકર મુમ્બઈ કી ઔર જાનેવાલી સૌરાષ્ટ્ર એક્ષપ્રેસ કુછ હી દેર મે પ્લેટફોર્મ નંબર એક પે આનેકી સંભાવના હૈ\" અને હું પ્લટ્ફોર્મ તરફ આગળ વધી.\n\nવાહ, સાવ ગરીબ છતા દિલથી અમીર એવા આ પ્રૌઢની દિલદારીને મારા સાષ્ટાંગ પ્રણામ!!",
      "duration": "2 mins",
      "category": "Inspirational"
    },
    {
      "id": 177,
      "title": "ગૃહલક્ષ્મી",
      "story_name": "મોહનભાઈ આજે સવારથી ચિંતાતુર હતા. ધંધામાં આવી પડેલી અચાનક ખોટને લીધે તેઓ મૂંઝાઈ ગયા હતા. તેમની પાસે એક મોટો ઓર્ડર હતો પરંતુ તેને સમયસર પૂર્ણ કરવા માટે જરૂરી રોકડ હાથમાં નહોતી. અગાઉ જેમની પાસેથી નાણાં ઉછીના લીધા હતા તેઓ બીજીવાર તેમને મદદ કરશે એવી આશા સેવવી નિરર્થક હતી. મોહનભાઇની તેમના કારીગરોને આ મહિનાનો પગાર આપી શકવાની પણ ત્રેવડ નહોતી. આ કળયુગમાં વગર પગારે કયો કારીગર કામ કરવા તૈયાર થાય! આ મહીને કારીગરોને જો પગાર આપવામાં નહીં આવે તો તેઓ હડતાળ પર ઉતરે તેવી શક્યતાઓ હતી. અને આ સંજોગોમાં નાનોમોટો કોઈ ઓર્ડર પૂરો થઇ શકે નહીં એ સ્વાભાવિક હતું. હવે કરવું શું? શું ઓર્ડર જતો કરવો? પરંતુ આમ કરવા જતા તેઓ ધંધામાં થયેલી ખોટની ભરપાઈ કેવી રીતે કરી શકશે. વળી તેમની પત્ની માલતીનો સ્વભાવ પણ ઉડાઉ હતો. પોતાની શ્રીમંતાઈનો દેખાડો કરવા તે આવતાજતા સહુ મહેમાનોને વિવિધ પ્રકારની વાનગીઓ બનાવવીને ખવડાવતી. પત્નીને ગૃહલક્ષ્મી કહેવાય છે પરંતુ હકીકત એ છે કે પંદર વર્ષમાં માલતીબેને મહેમાનોની આગતાસ્વાગતા પાછળ ઘણી લક્ષ્મી વેડફી હતી. મોહનભાઇ માલતીબેનને કંઇક સમજાવવા જાય તો ઉલટાનું તેઓ સંભળાવતા કે, “મહેમાનો ભગવાનના રૂપ હોય છે.” પરંતુ એ કોઈ ભગવાન આજે તેમને બચાવવા આવે તેવા નહોતા! \n\n“શું થયું?” માલતીબેનનો અવાજ સાંભળી મોહનભાઈ તંદ્રામાંથી બહાર આવ્યા.\n\nમોહનભાઈએ હતાશાથી કહ્યું, “કંઈ નહીં.”\n\nમાલતીબેન હેતથી બોલ્યા, “કંઈ નહીં તો પછી આમ વિલે મોઢે કેમ બેઠા છો? જરૂર કોઈ બાબત છે. બોલો શું થયું?”\n\nમોહનભાઈ બોલ્યા, “ધંધો ખૂબ કપરી પરિસ્થિતિમાં ચાલી રહ્યો છે. લોકોનું દેવું ખૂબ વધી ગયું છે. એક મોટો ઓર્ડર છે પણ...”\n\nમાલતીબેન, “પણ શું?”\n\nમોહનભાઈ, “પણ જતો કરવો પડે એમ લાગે છે. જો એ ઓર્ડર સમયસર પૂરો થયો હોત તો મારા માથાનું સઘળું દેવું ઉતરી ગયું હોત.”\n\nમાલતીબેન, “તો ઓર્ડર કેમ હાથમાંથી જવા દો છો.”\n\nમોહનભાઈ, “માલતી, ઓર્ડર પૂર્ણ કરવા કારીગરો જોઈએ... તેમના અગાઉના બે મહિનાનો પગાર જ બાકી છે. એવા સંજોગોમાં મને નથી લાગતું કે તેઓ આગળ વગર પગારે કામ કરશે.”\n\nમાલતીબેન હસીને બોલ્યા, “બસ, આટલી જ વાત!”\n\nમોહનભાઈ, “આ તને આટલી જ વાત લાગે છે?”\n\nમાલતીબેન, “હા... હવે કોઇપણ ચિંતા કર્યા વગર ચુપચાપ સુઈ જાઓ...”\n\nબીજા દિવસની સવારે મોહનભાઈની આનાકાની છતાં માલતીબેન કારખાનામાં આવ્યા.\n\nમોહનભાઈએ કહ્યું, “માલતી, તને શું લાગે છે કે તારા સમજાવવાથી કારીગરો વગર પગારે કામ કરવા તૈયાર થઇ જશે. આ તારું ઘર નથી કે તારા કહેવા પ્રમાણે બધું થશે... સમજી”\n\nમાલતીબેને કશો જવાબ આપ્યો નહીં. થોડીવારમાં સહુ કારીગરો આવી જતા માલતીબેન બોલ્યા, “મારા કારીગર ભાઈઓ, આજે હું તમને એક હકીકતથી વાકેફ કરવા અહીં આવી છું. સાંભળો... આપણી કંપની પાસે તમને પગાર આપવા માટે એક રૂપિયો નથી.”\n\nકારીગરોમાં ગણગણાટ શરૂ થયો.\n\n“પણ બેન, અમારો બે મહિનાથી પગાર બાકી છે. હવે વગર પગારે અમે આગળ કામ નહીં કરીએ.” ટોળામાંથી કોઈ બોલ્યું.\n\nમાલતીબેને કહ્યું, “સાંભળો, શેઠ પાસે આજે પૈસા નથી. ઉલટાના તેઓ કર્જામાં ડૂબ્યા છે. આવી પરિસ્થિતિમાં તમે કામ નહીં કરો તો આપણે ઓર્ડર પૂર્ણ નહીં કરી શકીએ અને આપણું આ કારખાનું કાયમનું બંધ થઇ જશે. અમારી એક મદદ કરશો???”\n\n“બેન, અમારે શું કરવાનું છે એ ફક્ત કહો...” ટોળામાંથી બીજો અવાજ આવ્યો.\n\nઆ સાંભળી મોહનભાઈ ચમક્યા.\n\nમાલતીબેને કહ્યું, “મારી પર વિશ્વાસ રાખીને ફક્ત આ એક મહિનો પગાર ભૂલી તનતોડ મહેનત કરો. હું તમને વચન આપું છું કે સમયસર ઓર્ડર પૂર્ણ થતા શેઠ તમારો બધો પગાર ચૂકવી આપશે. હાલ તેમની પાસે રૂપિયા નથી પરંતુ ઓર્ડર પૂર્ણ થતા તેમને રૂપિયા મળશે. તેનાથી કરજ ચૂકવી તેઓ આપણી આ ફેક્ટરી પણ બચાવી લેશે. બોલો મારા માટે આટલું કરશો?”\n\nટોળું એકસાથે બોલ્યું, “બેન, તમે કહો છો તો અમે ના કેવી રીતે પાડી શકીએ? અમે પગારની આશા વગર તનતોડ મહેનત કરીને શેઠનો ઓર્ડર પૂરો કરી આપીશું.”\n\nમાલતીબેન બોલ્યા, “જો એમ થશે તો હું તમને તમારા બાકી નીકળતા પગાર ઉપરાંત ઇનામમાં બે હજાર રૂપિયા શેઠ પાસેથી વધુ આપાવીશ.”\n\nટોળામાંથી અવાજ આવ્યો, “બેન, તમે કોઈ દિવસ અમને ભૂખ્યા પેટે તમારા ઘરેથી જવા દીધા નથી ત્યારે આજે તમારી મુસીબતની ઘડીએ અમે પાછા કેવી રીતે હટી શકીએ. અમને અમારા પગાર ઉપરાંત એક રૂપિયો વધુ જોઈતો નથી. ચાલો ભાઈઓ કામે લાગી જાઓ...”\n\nમશીનો ચાલુ થઇ ગયા.\n\nફેક્ટરી ફરી એકવાર ધમધમી ઉઠી.\n\nમોહનભાઈએ ખુશ થઈને કહ્યું, “માલતી તેં તો કમાલ કરી દીધી. મને તો વિશ્વાસ થતો નથી.”\n\nમાલતીબેન મુસ્કરાઈને બોલ્યા, “માણસોને તમો સાચવો તો એ તમને સાચવશે. આ સીધી વાત દરેક જગ્યાએ લાગુ પડે છે. ભૂતકાળમાં મેં કોઈને ખાલી પેટ આપણા ઘરેથી જવા દીધા નથી. તો આજે કોઈ મને ખાલી હાથ કેવી રીતે જવા દેશે.”\n\nમોહનભાઈ ગર્વથી સાંભળી રહ્યા પોતાની ગૃહલક્ષ્મીને",
      "duration": "3 mins",
      "category": "Inspirational"
    },
    {
      "id": 178,
      "title": "વાયરા વિદેશના",
      "story_name": "લંડનનું હિથ્રો ઇન્ટરનેશનલ એરપોર્ટ દુનિયાના ખૂબ વ્યસ્ત એરપોર્ટ પૈકીનું એક છે. ડિસેમ્બર મહિનાની ખૂબ ઠંડી અને ધૂંધળી સાંજ હતી. લંડનના એરપોર્ટ મુસાફરોની દોડાદોડ અને ઘૂઘવાટથી જીવંત હતું તેમ છતાં ઠંડીના કારણે તેમાં એક અજીબ ખામોશી હતી. પ્રકાશ પટેલ અને તેમની પત્ની ચારુલતા એક માસ કરતાં પણ વધારે સમયથી લંડનમાં હતા અને આજે ભારત પરત જઈ રહ્યા હતા. તેમનો પુત્ર ધીમંત અને તેની પત્ની ધારા પ્રકાશભાઈની ફરમાઇશ મુજબ તેમની બેનના દીકરાના દીકરા માટે ખરીદવાના રહી ગયેલા કપડાં અને રમકડાં એરપોર્ટ પરની ટોય શોપમાંથી ખરીદવા ગયા હતા. \n\nપ્રકાશ પટેલ અને ચારુલતાબેનનો ઈંગ્લેન્ડનો આ ચોથો અને થોડોક લાંબો પ્રવાસ હતો. તેમના પુત્ર ધીમંતે લંડન યુનિવર્સિટીમાંથી એમ.બી.એ.ની ડિગ્રી મેળવી હતી. તેને લંડન સ્થિત એક મલ્ટીનેશનલ કંપનીમાં ખૂબ સારા પગારની જોબ મળી હતી. વિમાનને ઊપડવાની હજુ ત્રણ કલાકની વાર હતી પરંતુ ધીમંત અને ધારાને સવારે વહેલા જોબ પર જવાનું હોવાથી તેઓ પ્રકાશ પટેલ અને ચારુલતાબેનને થોડાક વહેલા એરપોર્ટ પર મૂકી આરામ કરવા માગતા હતા. પ્રકાશ પટેલ અને ચારુલતાબેન ખરેખર તો પોતાના ચાર વર્ષના પૌત્ર સુરમ્યને, જે ધીમંત અને ધારા સાથે વેકેશનમાં ભારત આવ્યો હતો, વેકેશન પૂરું થતાં લંડન મૂકવા આવ્યા હતા. અગાઉના ત્રણ પ્રવાસમાં તેમનું રોકાણ આઠ દસ દિવસ જેટલું જ રહ્યું હતું પરંતુ આ વખતે તેમને સ્કોટલેંડ અને ફ્રાન્સનો પ્રવાસ કરવો હતો એટલે એક માસ માટે રોકાઈ ગયા હતા.  \n\nપ્રકાશના પિતાજી પાસે વિશાળ ખેતી લાયક જમીન હતી. તેમને બે બાળકો હતા પુત્ર પ્રકાશ અને પુત્રી વિદિશા. તે ઇચ્છતા હતા કે તેમનો પુત્ર ખેતી કરે પરંતુ પ્રકાશને ખેતી કરવામાં કોઈ રસ ન હતો. તેણે ભણીને શિક્ષક થવાનું વિચારી રાખ્યું હતું. તે ગણિત વિષય સાથે એમ.એસ.સી બી.એડ. ની ડિગ્રી ધરાવતો હતો. ભણતર પૂરું કરી સરકારી નોકરી માટે પ્રયત્નો શરૂ કર્યા પરંતુ એક વર્ષ સુધી સરકારી નોકરીનો જોગ ન થયો એટલે તેણે શહેરમાં એક કોચિંગ ક્લાસમાં વિદ્યાર્થીઓને કોચિંગ આપવાનું શરૂ કર્યું. પ્રકાશનો ટીચિંગ પાવર ખૂબ સારો હતો. તે થોડા સમયમાં વિદ્યાર્થીઓમાં ખૂબ લોકપ્રિય થઈ ગયો. પ્રકાશ સરના નામનો શહેરમાં ડંકો વાગવા માંડ્યો હતો એટલે તેણે પોતાનો ટ્યુશન ક્લાસ શરૂ કર્યો અને જુદા જુદા વિષયના નામાંકિત શિક્ષકોને હાયર કર્યા. જોત જોતામાં તેનો ટ્યુશન ક્લાસ ખૂબ પ્રખ્યાત થઈ ગયો. પચાસ પચાસ વિદ્યાર્થીઓની દિવસમાં સાત બેચો ચાલતી હતી. પ્રકાશ સવારે સાડા પાંચ વાગ્યાથી વિદ્યાર્થીઓને ટ્યુશન આપવાનું શરૂ કરતો જે રાત્રિના દસ વાગ્યા સુધી ચાલુ રહેતું. સતત સત્તરથી અઢાર કલાક કાર્યમાં રચ્યો પચ્યો રહેતો હતો. ઘરમાં પૈસાની રેલમછેલ હતી. \n\nતેના લગ્ન ચારુલતા સાથે થયા હતા. ચારુલતા પણ શિક્ષિકા હતી. તેણે થોડાક વર્ષો સુધી સરકારી નોકરી કરી હતી પરંતુ ત્યારબાદ તે સરકારી નોકરી છોડી પ્રકાશ સાથે કોચિંગ ક્લાસમાં જોડાઈ હતી. લગ્ન જીવનના ત્રણ વર્ષ પછી તેમના ઘરમાં પુત્ર તરીકે ધીમંત અવતર્યો. તેમનું ઘર આનંદથી ભરાઈ ગયું. ધીમંત ત્રણ વર્ષનો થયો ત્યારે પ્રકાશના માતાજીનું અવસાન થઈ ગયું. માતાજીના મૃત્યુ પછી તેના પિતાજી પણ બે વર્ષમાં સ્વર્ગે સીધાવી ગયા હતા. \n\nધીમંતે પોતાનું ગ્રેજ્યુએશન પૂર્ણ કર્યું એટલે પ્રકાશ અને ચારુલતાએ તેને તેમની સાથે કોચિંગ ક્લાસમાં જોડાઈ જવા સમજાવ્યો પરંતુ ધીમંતને ભણાવવામાં કોઈ રુચિ ન હતી. તેણે સફળ બિઝનેસમેન થવાનું સ્વપ્ન સેવ્યું હતું એટલે બિઝનેસ એડ્મીનીસ્ટ્રેશનના વધુ અભ્યાસ માટે લંડન જવાની જીદ પકડી. પ્રકાશ જાણતો હતો કે તેણે તેના પિતાજીના ઉપરવટ જઇ ખેતીના બદલે શિક્ષક થવાની જીદ કરી હતી અને તેના પિતાજીએ તેની જીદ પૂરી કરી હતી માટે હવે તેનો વારો હતો. તેણે ધીમંતને બિઝનેસ એડ્મીનીસ્ટ્રેશનના વધુ અભ્યાસ માટે લંડન જવાની પરવાનગી આપી. વિદેશ ભણવા જતાં પહેલાં ચરુલતાએ સગાઈ કરીને જવાની શરત મૂકી હતી જે ધીમંતે માન્ય રાખી હતી. \n\nતેમના કોચિંગ ક્લાસમાં બે વર્ષ પહેલાં ધારા નામની તેમના સમાજની છોકરી ટ્યુશન માટે આવતી હતી. તેના પિતાજીની આર્થિક સ્થિતિ નબળી હોવાથી ચારુલતાની ભલામણથી પ્રકાશે ધારાને વિના મૂલ્યે કોચિંગ આપ્યું હતું. ચારુલતાએ ધારાને ધીમંતના જીવન સાથે જોડવાનો મનોમન સંકલ્પ કરી લીધો હતો. ધારા ખૂબ દેખાવડી અને ગુણિયલ છોકરી હતી. તેના માતા પિતા ખૂબ સંસ્કારી હોવાથી તે પોતાના દીકરા ધીમંતને સુખી કરશે તેમ માની તેણે ધારા સાથે ધીમંતની સગાઈ કરવાનું મનોમન નક્કી કર્યું હતું. ધીમંતે ધારા સાથે તેની સગાઈની સંમતિ આપી હતી. લંડન જતાં પહેલાં ધીમંત અને ધારાની સગાઈ થઈ ગઈ. ધારા ત્યારે કોલેજના છેલ્લા વર્ષમાં ભણતી હતી. ધીમંતે એમ.બી.એ.નો અભ્યાસ પૂરો કર્યો ત્યારે તેના કોન્વોકેશનમાં હાજરી આપવા પ્રકાશ અને ચારુલતા પ્રથમવાર લંડન આવ્યા હતા. ધીમંત અભ્યાસ પૂરો કરી ભારત પાછો આવ્યો એટલે તેના અને ધારાના લગ્ન ઉકેલી લેવામાં આવ્યા હતા. \n\nધીમંતને લંડનમાં નોકરી મળી એટલે તે ધારાને લઈ લંડન આવી ગયો હતો. ધીમંતે થોડા સમય પછી લંડનમાં પોતાનું મકાન ખરીદવાની ઈચ્છા દર્શાવી એટલે પ્રકાશે સંમતિ આપી અને જોઈતી રકમ પણ ધીમંતને મોકલી આપી હતી. ધીમંતના લંડન સ્થિત નવા ઘરમાં ગૃહ પ્રવેશ વખતે પ્રકાશ અને ચારુલતાને બીજીવાર લંડન આવવાનું થયું હતું. જયારે ધીમંતની પત્ની ધારાની કુંખે દીકરો સુરમ્ય અવતર્યો ત્યારે ત્રીજી વાર લંડન આવવાનું થયું હતું. આ તેમનો ચોથો લંડનનો પ્રવાસ હતો.  \n\nધીમંત પોતાના ડેડીની ફરમાઇશ અનુસાર પોતાની ફોઈના દીકરાના દીકરા માટે કપડાં અને રમકડાં લઈ પાછો ફર્યો ત્યારા તેના અને ધારાના ચહેરા પર અણગમાના ભાવ સ્પષ્ટ જણાઈ આવતા હતા. ધીમંતે કપડાં અને રમકડાંના બોક્ષ તેની મમ્મીને આપતાં કહ્યું “ ઉફ... મમ્મી અહી એરપોર્ટ પર ખરીદી ખૂબ મોંઘી હોય છે. જો તમે પહેલાં યાદ દેવરાવ્યું હોત તો લંડનના મોલમાંથી ખરીદી લેત. ત્યાંથી આ વસ્તુઓ ત્રણસો પાઉન્ડમાં મળી જાત જયારે અહી પાંચસો પાઉન્ડ આપવા પડ્યા. આમેય તમે અહી એક મહિનો રોકાયા અને ફરવા ગયા તેનો મને વધારાનો પચીસ હજાર પાઉન્ડનો ખર્ચો થયો છે જેને પહોંચી વળવા માટે મારે અને ધારાએ બે મહિના સુધી ઓવર ટાઈમ કામ કરવું પડશે “\n\nધીમંતની વાત સાંભળી પ્રકાશ અને ચારુલતાના ચહેરા પર વિષાદ ફરી વળ્યો. પ્રકાશની આંખોમાં ગુસ્સો સ્પષ્ટ વરતાતો હતો પરંતુ તે ગમ ખાઈ ગયો. ચારુલતા ધીમંતને કઇંક સંભળાવવા જતી હતી બારાબર તે સમયે જ પબ્લિક એડ્રેસ સિસ્ટમ પરથી તેમની ફલાઇટ માટેના બોર્ડિંગ પાસ મેળવી ઇમિગ્રેશનની વિધિ પૂરી કરાવી લેવાનો સંદેશો વહેતો થયો અને સાથોસાથ એરપોર્ટના ટીવી મોનીટર પર તે અંગેની જાહેરાત પ્રગટ થઈ. \n\nપ્રકાશ અને ચારુલતા ચૂપચાપ પોતાની બેગો લઈ ધીમંત અને ધારા સામે નજર નાખ્યા સિવાય એરપોર્ટની વેઇટિંગ લાઉંજ છોડી આગળ વધી ગયા.   લંડનથી રાત્રે ઉપડેલી ફ્લાઇટ બીજા દિવસે બપોર પછી અમદાવાદના એરપોર્ટ પર લેન્ડ થઈ. પ્રકાશ અને ચારુલતા પોતાના દીકરાના વહેવારથી ખૂબ દુખી હતા એટલે ફ્લાઈટમાં પણ બંને વચ્ચે કોઈ ઝાઝો સંવાદ થયો ન હતો. બંનેનું મગજ વિચારોના વાવાઝોડાથી ઉભરાઇ રહ્યું હતું. લાગતું હતું કે તેમણે બંનેએ ખૂબ મનોમંથન કર્યું હતું. અમદાવાદ એરપોર્ટની બહાર નીકળ્યા ત્યારે ડ્રાઈવર ગાડી લઈને તેમને લેવા હાજર હતો. તેઓ મોડી રાત્રે ઘરે પહોચ્યા. પડોશીએ ઘર સાફ કરાવી રાખ્યું હતું અને રસોઈ પણ તૈયાર હતી. બંનેને જમવામાં રુચિ ન હતી તેમ છતાં થોડુક જમીને સૂઈ ગયા. \n\nબીજા દિવસે સવારે પ્રકાશે આવેલી ટપલો જોઈ લીધી. મળેલ ટપાલમાં એક ખુશીના સમાચાર હતા. પ્રકાશે એક સેલ્ફ ફાઇનાન્સ સ્કૂલ ખોલવાની મંજૂરી માગી હતી જેને સરકારે માન્ય રાખી હતી. તેણે તે પત્ર ચારુલતા સમક્ષ ધર્યો. ચારુલતા તે પત્ર વાંચીને ફક્ત એટલુ જ બોલી “ હવે આ બધુ કોના માટે ...?. પ્રકાશને લાગ્યું કદાચ ચારુલતાને ધીમંતના વહેવારથી તેના કરતાં વધારે માઠું લાગ્યું છે પરંતુ સૌ સારાવાના થઈ જશે તેમ વિચારી તે કોચિંગ ક્લાસ જવા રવાના થઈ ગયો. ધીમંતે તે દિવસે ચારુલતાને તેમના સુખરૂપ પહોંચી જવાના સમાચાર જાણવા ફોન કર્યો જે ચરુલતાએ જાણી જોઈ રિસીવ ન કર્યો એટલે તેણે “ મોમ, ડેડ તમે સુખરૂપ પહોંચી ગયા હશો” તેવો મેસેજ કર્યો. \n\nબે દિવસ પછી ધીમંતને તેની માતાનો મેઈલ મળ્યો. ચારુ લતાએ લખ્યું હતું....  \n\n\"ચિ. ધીમંત, ધારા અને સુરમ્ય. તમે બધા કુશળ હશો અને હમેશાં કુશળ રહો તેવી કામના કરું છુ.\n\nતારા હિથ્રો એરપોર્ટ પરના વહેવારથી અમને પારાવાર દુખ થયું છે તે તું સમજી ગયો હોઈશ માટે તે બાબતે મારે કઇં કહેવાનું મને ઉચિત લાગતું નથી. અમારા રોકાણ અને સ્કોટલેંડ તેમજ ફ્રાન્સના પ્રવાસના કારણે તારે વધારાનો પચીસ હજાર પાઉન્ડનો ખર્ચો થયો છે જેને પહોંચી વળવા માટે તમારે બે મહિના સુધી ઓવર ટાઈમ કામ કરવું પડશે તેવું તેં જણાવ્યુ હતું પરંતુ તમારે હવે ઓવરટાઈમ નહીં કરવો પડે કેમકે મેં મારા બેન્ક એકાઉન્ટમાંથી તારા એન.આર.આઈ. એકાઉન્ટમાં પચીસને બદલે ત્રીસ હજાર પાઉન્ડ ટ્રાન્સફર કર્યા છે જે બે દિવસમાં તારા ખાતામાં ક્રેડિટ થઈ જશે. \n\nબેટા !, કદાચ તું ભૂલી ગયો છે કે તું ધોરણ પાંચમાં ભણતો હતો ત્યારે તને કમળો થઈ ગયો હતો. સારવાર ચાલુ હતી તેમ છતાં તને કમળામાંથી કમળી (હેપિટાઈટિસ-બી) થઈ ગઈ. ડૉક્ટરોના અભિપ્રાય મુજબ તારું લીવર ડેમેજ થઈ રહ્યું હતું અને તને તાત્કાલિક સારવાર આપવામાં ન આવે તો તારા જીવને જોખમ હતું. તે વખતે હેપિટાઈટિસ-બી ની સારામાં સારી સારવાર સીંગાપુર ખાતે ઉપલબ્ધ હતી તેથી તારા ડેડીએ તાત્કાલિક તને સીંગાપુરની હોસ્પીટલમાં ખસેડવાનો નિર્ણય લીધો હતો. સીંગપુરની હોસ્પીટલમાં ચાર મહિના સુધી સતત મોંઘી સારવાર આપાઈ ત્યારે તું સાજો થયો હતો. તને ખબર છે બેટા ! તારી સારવાર પાછળ કેટલો ખર્ચ થયો હતો ? તને ક્યાંથી ખબર હોય ? તું તો તે વખતે નાનો અને અબુધ હતો અને મોટા થઈ તે કદી તે બાબતે પૂછ્યું પણ ન હતું. તો આજે જાણી લે તારી સારવાર પાછળ ફકત હોસ્પિટલનો ખર્ચ લગભગ પચાસ લાખ થયો હતો.\n\nતને એ પણ ખબર નહીં હોય કે જો જરૂર પડે તો તારા ડેડી અને હું તને અમારું લીવર ડોનેટ કરવા તૈયાર હતા. અમે તે માટેના બધા રિપોર્ટ કઢાવી તૈયાર રાખ્યા હતા. રિપોર્ટ મુજબ તારા ડેડીનું લીવર તને વધારે મેચ થતું હતું એટલે જો જરૂર પડી હોત તો આજે તેમનું લિવર તારા શરીરમાં હોત. તેથી વધુ આજે એ પણ જાણી લે કે આપણા ટ્યુશન ક્લાસમાં દાખલ થયેલા વિદ્યાર્થીઓનું ભવિષ્ય ન બગડે તે માટે તારા ડેડી દર અઠવાડિયે સીંગપુરથી ભારત આવતા અને અઠવાડિયું રોકાઈ કોર્સ પૂરો કરી ફરી પાછા સિંગાપુર પરત આવી જતા હતા. તારી બીમારીના કારણે મારે સરકારી નોકરીમાંથી રાજીનામું આપી દેવું પડ્યું હતું. ચાર મહિના પછી તારી સારવાર પૂરી થયે આપણે ભારત પાછા આવ્યા પરંતુ ડૉક્ટરોએ તને છ માસ સુધી સંપૂર્ણ આરામ કરવાની સલાહ આપી હતી એટલે હું અને તારા ડેડી અવિરત તારી કાળજી લેતા હતા. દિવસે હું તારી સંભાળ રાખતી હતી અને એ છ મહિનાની બધી જ રાત્રીઓ તારા ડેડીએ અનિમેષ નયનોએ જાગી તને સાચવ્યો હતો જેના પરીણામે તું સંપૂર્ણ સ્વસ્થ થયો હતો.  \n\nબેટા ! હું તને વિદેશ ભણવા મોકલવા બિલકુલ તૈયાર ન હતી પરંતુ તારા ડેડી ફક્ત તારી ખુશી માટે મારી નારાજગી વહોરીને પણ તને વિદેશમાં ભણવા જવાની મંજૂરી આપી હતી. તારે લંડનમાં ઘર લેવા માટે પૈસાની જરૂર હતી તો તારા ડેડીએ એક પળનો પણ વિલંબ કર્યા સિવાય પંચોતેર લાખ જેવી માતબર રકમ તને મોકલી આપી હતી જેથી તારે બેંકમાંથી લોન લેવી ન પડે અને દરમાસે હપ્તા ભરવા માટે વધારે કમાવવા માટે દોડાદોડી કરી તારે શરીર બગાડવું ન પડે. એ પણ જાણી લે કે ધારાના પિતાજીની આર્થિક સ્થિતિ નબળી હોવાથી મારી ભલામણથી તારા ડેડીએ તેને વિના મૂલ્યે કોચિંગ આપ્યું હતું. એટલુજ નહીં તેને અભાવોમાં જીવવું ન પડે તે માટે મેં ધારાને તારા જીવન સાથે જોડવાનો મનોમન સંકલ્પ કરી લીધો હતો. \n\nબેટા ધીમંત ! તને કદાચ ખબર નહીં હોય તારા દાદાજીની મિલકતોમાંથી થતી આવક તારા ડેડી આપણા ઘરમાં વાપરતા નથી. તે મિલકતોની આવકમાંથી દર વર્ષે તારા ડેડી ગરીબ વિદ્યાર્થીઓને ભણાવવા માટે રૂપિયા દસ લાખ કરતાં વધારે રકમ ખર્ચે છે અને આપણા સમાજની લગભગ સો જેટલી ગરીબ અને વિધવા બાઇઓના ઘરમાં દર માસે જરૂરિયાત મુજબનું રાશન ભરી આપે છે તેમજ માંદગીમાં સપડાએલા ગરીબોનું હોસ્પિટલનું બિલ ભરવા ઉપરાંત તેમની દર માસની જરૂરિયાત મુજબની દવાઓ વિના મૂલ્યે તેમના ઘરે પહોંચાડવાની વ્યવસ્થા તેમણે ગોઠવેલ છે. આ બધુ હું તને સંતાપવા માટે નથી જણાવતી પરંતુ તેં પચીસ હજાર પાઉન્ડ જેટલી નાની રકમ માટે જે અણગમો દર્શાવી અમારું અપમાન કર્યું હતું તેની સામે તારા ડેડી દર વર્ષે કેટલું ગુપ્ત દાન કરે છે તે સમજાવવા માટે જણાવું છું. બેટા તેં એટલો પણ વિચાર ન કર્યો કે અમે અમારા ખર્ચે અમારી પ્લેનની રિટર્ન ટિકિટ લઈને આવ્યા હતા. અરે તું એ પણ ભૂલી ગયો હતો કે અમે રખડવા નહીં પરંતુ તારા દીકરાને તારી પાસે પહોંચાડવા આવ્યા હતા ? તારા દીકરાના એર ફેર પેટે અમે કેટલી રકમ ચૂકવી હતી તે પૂછવાનો વિવેક પણ તું ચૂકી ગયો હતો, બેટા ? \n\nઅમે લંડન પહોંચ્યાને અઠવાડીયા પછી મોલમાં ગયા ત્યારે તારા ડેડીએ મને તારી ફોઈના દીકરાના દીકરા માટે કપડાં અને રમકડાં ખરીદવા કહ્યું હતું પરંતુ “આપણે ફ્રાંસથી ખરીદી કરીશું” તેવું કહી મેં તારા ડેડીને ખરીદી કરતા રોક્યા હતા. ફ્રાંસમાં તે ખરીદી કરવાનું મારાથી ભુલાઈ ગયું હતું અને છેક એરપોર્ટ પહોંચ્યા ત્યારે યાદ આવ્યું એટલે તને તે વસ્તુઓ ખરીદી લાવવા કહ્યું હતું. જો અમે ફ્રાંસથી ખરીદી કરી હોત તો તે પાંચસો પાઉંડની નહીં પરંતુ બે હજાર યુરોની હોત !. સામાજિક વહેવારોમાં તને શું સમજ પડે, બેટા ? મારાથી થયેલી ભૂલના કારણે તેં તારા ડેડીનું અપમાન કર્યું તે મને હાડોહાડ લાગી આવ્યું છે. તારા ડેડી મારા જીવનમાં ભગવાન કરતાં પણ ઊંચા સ્થાને બિરાજે છે. તારા ડેડી તે કડવો ઘૂંટ તેમના ગળા નીચે ઉતારી પચાવી ગયા છે પરંતુ હું તેમ કરી શકું તેમ નથી. હું તને આજીવન માફ કરી શકીશ નહીં. બેટા, તેં તારા ડેડીનું નહીં આપણી આખી પેઢીનું અપમાન કર્યું છે. જવાદે તને સામાજિક મૂલ્યોની વાત નહીં સમજાય !. મને એ નથી સમજાતું કે તારા ઉછેરમાં અને સંસ્કાર સિંચનમાં અમારી કચાસ રહી ગઈ છે કે વિદેશી વાયરામાં તું અટવાઈ ગયો છે ?  \n\nએક વાત યાદ રાખજે બેટા કે પૈસો તો હાથનો મેલ છે. આજે છે અને કાલે નથી. જીવનમાં ભૌતિક સુખ એ સુખ નથી પરંતુ પરોપકારથી જે સુખ મળે છે તેનો આનંદ અવિસ્મરણીય હોય છે. બેટા હજી મોડુ નથી થયું પૈસા ભેગા કરવા કરતાં તેનો સદઉપયોગ કરવો વધારે સુખદાઈ છે તે વાત તું જેટલી વહેલી સમજીશ તેટલો વહેલો સુખી થઈશ. \n\nબેટા, તને કદાચ ખબર નહિ હોય અમે તારા ભવિષ્ય માટે કેટલું વિચારી રાખ્યું હતું. તારા માટે એક સેલ્ફ ફાઇનાન્સ સ્કૂલ ખોલવાની મંજૂરી માટે તારા ડેડીએ એપ્લાય કર્યું હતું જેની મંજૂરી આવી ગઈ છે પરંતુ થાય છે કે હવે આ બધુ કોના માટે કરવું ? \n\nબેટા, તારા દાદાજીની મિલકતો તારી ફોઈના નામે કરી અને કોચિંગ ક્લાસ તારી ફોઈના દીકરાના હવાલે કરી સમાજસેવાના કામમાં જોતરાઈ જવાનું અમે નક્કી કર્યું છે. તું લંડનમાં સુખી રહે તેવા મારા ખરા અંતરના આશીર્વાદ છે. \n\nતમારા કાયમી સુખની કામના કરતી તારી મમ્મીના દિલના ઊંડાણથી આશીર્વાદ.\n\n તેની મમ્મીનો મેઈલ વાંચી ધીમંતને તેનું શરીર આગની જવાળાઓમાં ભડ ભડ બળતું હોવાનો એહસાસ થયો. ધીમંતને તેની ભૂલ સમજાઈ ગઈ હતી પરંતુ હવે ખૂબ મોડુ થઈ ગયું હતું. તેની આંખોમાંથી બોર જેવડાં આસુઓની સરવાણી વહેતી હતી તેણે રડતી આંખે તે મેઈલ ધારાને ફોરવર્ડ કર્યો, ધારા પણ મેઈલ વાંચી સડક થઈ ગઈ.\n\n",
      "duration": "10 mins",
      "category": "Inspirational"
    },
    {
      "id": 179,
      "title": "માતા, પત્ની અને ભત્રીજી",
      "story_name": "સ્ટોરીમિરરની સ્પર્ધાની પ્રથમ જ પંક્તિ કે દરેક સફળ પુરૂષની પાછળ, એક સ્ત્રી રહેલી છે! મારા હૃદયને સ્પર્શી ગઈ છે. એ સાથે મને એ જણાવતા આનંદ થાય છે કે મારા જીવનમાં ત્રણ સ્ત્રીઓ મહત્વની છે. એક મારી સ્વર્ગીય માતા સુનંદાબેન, બીજી મારી પત્ની દીપા અને ત્રીજી મારી ઢીંગલી જેવી પાંચમાં ધોરણમાં અભ્યાસ કરતી ભત્રીજી વેદશ્રી.\n\nસર્વપ્રથમ તો આ ‘આંતરરાષ્ટ્રીય મહિલા દિન’ નિમિત્તે, સ્ટોરીમિરરે આ અનોખી લેખન સ્પર્ધા ”વન્ડર વુમન ફોર યુ” યોજી મારા જીવન માટે વન્ડર વુમનની કદર કરવાની જે સોનેરી તક આપી છે તે માટે હું સ્ટોરીમિરરનો જીવનભર આભારી રહીશ.\n\nમારા જીવનની સૌથી મહત્વની કોઈ વ્યક્તિ હોય તો તે છે મારા સ્વ. માતાશ્રી અ. સૌ. સુનંદાબેન. તેમને વાંચનનો અનહદ શોખ હતો. લગ્ન બાદ જયારે કોઈ સ્ત્રી પિતૃગૃહેથી સાસરે આવે ત્યારે જે વસ્તુઓ લઇ આવે તે સાથે મારા માતાશ્રી બે સંદુક ભરી પુસ્તકો લઇ આવ્યા હતા! મારા બાળપણમાં તેઓ મને ઐતિહાસિક અને પૌરાણિક કથાઓ કહી સંભળાવતા. તેઓની વાર્તા કહેવાની શૈલી ખૂબ જ અદભૂત અને સુંદર હતી. વાર્તા કેવી રીતે લખવી એ વાત હું તેમની પાસેથી જ શીખ્યો છું. મારા લેખનના પ્રાથમિક તબક્કા વિષે મેં સ્ટોરી મિરર પર અગાઉ મારી પ્રકાશિત વાર્તા “મારી માતા અને હું”માં એ વિષયે લખ્યું છે. તેથી એ અંગે વધુ લખતો નથી. ત્યારબાદ કોલેજમાં આવ્યા બાદ મારું લખવાનું બંધ થઇ ગયું હતું. અભ્યાસપૂર્ણ થયા બાદ બીજા કોઈ એક ક્ષેત્રે મારો રસ વધ્યો. પરંતુ એ ક્ષેત્ર એવું હતું કે જ્યાં પોતીકા લાગતા લોકો જ આપણા સૌથી મોટા દુશ્મન હતા. આઘાત અને દગાબાજીની અસર મારા સ્વાસ્થ્ય પર પડતી ગઈ. મને હળવો હ્રદયરોગનો હમલો પણ આવ્યો હતો. મારો શોખ... શોખ કરતા પણ મારા માટે શોક વધુ બની રહ્યો હતો. એકદિવસ મારી માતાએ મને સલાહ આપી કે, “સમાજસેવા કરવી હોય તો કોઈ એક જ ક્ષેત્ર નથી આપણે બીજી અનેક રીતે એ કરી શકીએ છીએ. નાનપણમાં તું વાર્તાઓ લખતો હતો. ધોરણ છમાં અભ્યાસ કરતો હતો ત્યારે ચંપકમાં તારી લખેલી વાર્તા પણ પ્રસિદ્ધ થઇ હતી. તો પછી તું લેખન કાર્યમાં જ કેમ મન પરોવતો નથી?” મારી માતાની આ વાત મારા હ્રદયને સ્પર્શી ગઈ. પછી તો કાગળ અને પેન ઉઠાવી હું ફરી લખવા લાગ્યો. બસ હું લખતો જતો અને મારી માતાને મારી રચનાઓ વાંચી સંભળાવતો. ક્યારેક ક્યારેક રાતના ત્રણ પણ વાગી જતા ત્યારે પણ મારી લખેલી રચનાઓ સાંભળવા માટે મારી માતા તત્પર રહેતા! ખરેખર મારી માતા મારા માટે સર્વસ્વ હતી અને છે.\n\nહું ગર્વ સાથે કહું છું કે મારી પત્ની દીપા મારા માતાશ્રીની પસંદગી છે. મારી માતા હંમેશાં મને કહેતા કે તારો સ્વભાવ ખૂબ ધૂની છે. તને સાચવવો એ લોઢાના ચણા ચાવવા જેવું કપરું કામ છે એટલે તારી સાથે ટકી રહે એવી છોકરી મારે જ પસંદ કરવી પડશે. આજે મારા લગ્નના પંદર વર્ષ બાદ હું એ ગર્વપૂર્વક કહી શકું છું કે, “હા, મા... તમારી પસંદગી સાચી નીવડી છે.”\n\nમને એ કહેતા ખૂબ દુઃખ થાય છે કે સંતાનપ્રાપ્તિની અમારી ઈચ્છાની આડે આવ્યું મારી પત્નીને ત્રણ ત્રણ વાર થયેલું મિસ કેરજ. ત્રીજા મિસ કેરેજની સાથે અમે સંતાન પ્રાપ્તિની છેલ્લી તક ગુમાવી હતી. આ અંગે મેં મારી વાર્તા “ઈશ્વરને પ્રાર્થના”માં લખ્યું જ છે. આ છેલ્લી તક માટે અમે પતિપત્નીએ મેડીટેશન, રેકી, સુજોક જેવી વિવિધ વૈકલ્પિક સારવારનો પ્રયોગ પણ કર્યો હતો પરંતુ ખબર નહીં ક્યાં ભૂલ થઇ ગઈ! આવા સંજોગોમાં કોઈ બીજી સાસુ હોય તો શું કરે? મહેણાં ટોણા મારી વહુનું જીવન દોહ્યલું બનાવી દીધું હોત પરંતુ મારી માતાએ તેમની વહુને પોતાની દીકરીને જેમ સંભાળી લીધી. ઉલટાનું તેઓ એ કહી અમને બંનેને હિંમત આપતા કે, “જે લોકોને સંતાન છે તેઓ સુખી જ છે એવું નથી. જો તમે એકમેકની સાથે હળીમળીને રહેશો... એકબીજાને સાચવશો તો સંતાન હોવું જરૂરી નથી.”\n\n૧૨ ફેબ્રુઆરી ૨૦૧૭નો દિવસ મારા જીવનનો સૌથી દુઃખદ દિવસ હતો. હું એ દિવસને નફરત કરું છું કારણ આ દિવસે મેં મારી માતાને ખોઈ છે. મારા માતાશ્રી સાથે વિતાવેલ આ છેલ્લા દિવસની યાદ ને મેં “મને તારી ખૂબ ચિંતા થાય છે.” વાર્તામાં વિસ્તારપૂર્વક વર્ણવી છે.\n\nમારી માતાના મૃત્યુ બાદ હું હતાશ અને નિરાશ થઇ ગયો હતો. પરંતુ ઈ.સ. ૨૦૧૭માં લગ્નના પુરા બાર વર્ષ બાદ મારા ધ્યાનમાં આવ્યું કે કેમ મારી માતાએ મારા પત્ની તરીકે દીપાની જ પસંદગી કરી હતી. હું જયારે સર્વસ્વ ગુમાવી બેસવાની લાગણીથી પીડાઈ રહ્યો હતો ત્યારે મારી પત્ની દીપાએ મને એક નાના બાળકની જેમ સાચવી લીધો હતો. આજે મારી માતાની જગ્યાએ તે મને મારા દરેક કામમાં સાથ સહકાર આપે છે. હવે અમે બંને પતિપત્ની મારી દરેક કૃતિને અમારું બાળક સમજીને સ્નેહ કરીએ છીએ અને તેની પ્રગતિ જોઇને ખુશખુશાલ થઈએ છીએ.\n\nબીજું કે અમને સંતાન સુખથી વંચિત હોવાનું દુઃખ જરાયે લાગતું નથી અને તે પાછળનું કારણ છે અમારી ઢીંગલી જેવી ભત્રીજી વેદશ્રી. નાની અમથી આ ઢીંગલી પણ મને મારા દરેક કાર્યોમાં મદદરૂપ થાય છે. મારી બનાવેલી શોર્ટફિલ્મોની શ્રુંખલામાં અભિનયની સાથોસાથ છેલ્લી શોર્ટફિલ્મ “ભ્રમ”નું શુટિંગ પણ તેણે જ કર્યું હતું.\n\nખરેખર માતા, પત્ની અને ભત્રીજીરૂપે આ ત્રણે સ્ત્રીઓએ મારા જીવનને આનંદથી ભરપુર બનાવી દીધું છે. મારી સ્વર્ગસ્થ માતાના આશીર્વાદ, મારી પત્નીનો પ્રેમાળ સથવારો તથા મારી દીકરી જેવી ભત્રીજીની અમારી સાથેની કિલ્લોલપૂર્ણ ઉપસ્થિતિ મને નવીનતાસભર કાર્યો કરવા માટે સતત પ્રોત્સાહિત કરતા રહે છે અને તેથી જ સ્ટોરીમિરર તરફથી જે ડિજિટલ મોમેન્ટો પ્રાપ્ત થશે તેને મારા જીવનમાં આનંદ અને ઉલ્લાસ પ્રસરાવનાર આ વન્ડરવીમેનને સમર્પિત કરવા હું અત્યંત આતુર છું.\n\nખરેખર મારા જીવનમાં વન્ડરવુમન નહીં પણ સુપરવીમેન છે મારી આદર્શ માતા, મારી પ્રાણપ્રિય પત્ની અને મારી લાડલી ભત્રીજી.",
      "duration": "4 mins",
      "category": "Inspirational"
    },
    {
      "id": 180,
      "title": "શાંત મનની એક સફર",
      "story_name": "મોટેભાગે શાંતિ શબ્દ માણસને રાહતનો અનુભવ કરાવે છે, પણ આ શાંતિ માણસને ડરનો અનુભવ કરાવે તેવી હતી. એટલામાં જ આ શાંતિની છાતી ફાડી નાખે તેવી કોઈની ચીસ સંભળાઈ. થોડીવાર વાર પછી કોઈ રોડ પર પુરપાટ દોડ્યું જતું હોય તેવો એહસાસ થયો. એ દોડી જનારના પગલાનો અવાજ શમે તે પહેલા તો તેની પાછળ અનેક લોકો દોડી જતા હોય તેમ અનેક લોકોના પગલાઓનો અવાજ સંભળાયો. પાછળથી દોડી આવેલું એ ચારેક માણસોનું ટોળું ત્યાંજ સ્તંભી ગયું. અને એટલામાં આઘું પાછું થઇ કંઇક શોધવા લાગ્યું. પણ તેમાં સફળતા ન મળતા તે સીધા રસ્તે આગળ ચાલ્યું ગયું. ટોળાની પહેલા જે દોડી આવ્યું હતું, તે એટલામાં જ ક્યાંક છુપાયું હતું. પેલું ટોળું ચાલ્યું ગયું એટલે એ ટોળાના ભયથી મુક્ત બની તે બહાર આવ્યું. આમ તો તે માણસ જેવું જ અથવા તો કહોને કે માણસ જ હતું. પણ કંઇક જુદું હતું. તેનો શ્યામ રંગ પાકો હતો છતાં સોહામણો લાગતો હતો. તેના ટૂંકા અને વાંકળિયા વાળ થોડા અજીબ લાગતા હતા છતાં તેના રૂપનો શણગાર હતા. તેના દેહના આકારથી તે એક યુવતી હોય એવું લાગતુ હતું…હા એ યુવતી હતી. .મન થી ડરેલી અને બદમાશો ના ચંગુલમાંથી છુટેલી . . ૨૯ વર્ષીય યુવતી નામ લીના.\n\nહમણાં જ બ્રેકઅપ થયું હતું અને તે પુરી રીતે તૂટી ગઈ હતી. ૪ વર્ષનો સંબંધ આમ અચાનક છૂટી જશે. તે વિચાર્યું નહોતું .ઘણા સપના જોયા હતા. નવજીવનના. પણ નસીબમાં કૈક બીજું જ નિર્માયું હતું. લીનામાં થોડું ધાર્મિક અને મોર્ડન જમાનાનું મિશ્રણ હતું. અને તે પણ આ જમાનામાં મળવું મુશ્કેલ. .!\n\nઘરમાં પણ પરિસ્થિતિ સારી તો નહોતીજ. હંમેશા માસાને લીધે કંકાસભર્યું વાતાવરણ રહેતું.એટલે એને ઘર છોડીને જવાનો નિર્ણય કર્યો હતો. માબાપ તો નાનપણથીજ નોહતા. ૧૦ વર્ષની હતી ત્યારથી માસા-માસી જોડે રહેતી હતી. પણ હવે અસહ્ય હતું. તેથી ઘરમાંથી નીકળી ગઈ હતી. ને રસ્તામાં બદમાશોની નજરનો ભોગ બની પણ છતાંય જાતને બચાવી ભાગી છૂટવામાં સફળ થઇ હતી. પણ ખુબ જ ડરેલી હતી. જીવનમાં આવું થશે એ વીચાર્યુ નહોતું.\n\n\n\nબેગમાં ચાર્જર. ક્રેડિટ કાર્ડ રૂપિયા થોડા કપડાં ને મોબાઇલ હતો. ઝાડીમાંથી બહાર આવીને પછી રેલ્વે સ્ટેશન તરફ આગળ વધી. ચાલતા ચાલતા વીતેલા જીવન વિષે મનોમંથન કરવા લાગી. ૧૦ વર્ષની હતી ત્યારે માબાપનું ભૂકંપમાં મૃત્યુ થયું હતું જે એના માટે અસહ્ય હતું. માસા-માસીએ તેને ઉછેરી હતી. મને-કમને ત્યાં રહેતી હતી. પણ માસાનો સ્વભાવ સારો ન હતો. ખુદના બે સંતાનો ઉપરાંત. લીના ભારરૂપ હતી. તેનો અણગમો હતો. માસી અને બન્ને બહેનોનો સ્વભાવ સારો હતો પણ કઈ ચાલતું નહોતું એમનું.\n\nભણવાનું હતું એટલે સમય પસાર થઇ જતો હતો.પછી જોબ કરતી હતી. પૈસા ઘરે આવતા એટલે માસાને ગમતું. પણ છતાંય અણગમો ઓછો નહોતો થતો. કંકાસ વધતો જતો હતો. ને છેવટે આજના દિવસે એ બહાર નીકળી ગઈ. અત્યારે તે માસીને અને બન્ને બહેનોને ખુબ યાદ કરી રહી હતી. બંને બહેનો તેને મોટીબહેન ગણતાને હંમેશા પ્રેમ દર્શાવતા. ચાલતા ચાલતા રેલ્વે સ્ટેશન પહોંચી અત્યારે ૨ ટ્રેન ઉપાડવાની હતી. તેને ટિકિટ લીધી અને દિલ્હી જતી ટ્રેનમાં બેસી ગઈ. થાકી હોવાથી સુઈ ગઈ. સવારે આંખ ઉઘડી તો દિલ્હી આવી ચૂક્યું હતું.\n\nઅસમંજસમાં સ્ટેશનથી બહાર આવી. ભીડ ભર્યું શહેરને કોલાહલ. આજ મેટ્રોસિટીને દેશની રાજધાનીની ઓળખ હતી. મન શાંત ન હતું થોડું ચાલી ત્યાં એક ટ્રાવેલિંગ કંપનીનું બોર્ડ જોયું. તે કૈક વિચારી. ત્યાં ગઈ. ત્યાં પ્રવેશતા જ લટકતા હોર્ડિંગ્સ ને બ્રોશર .પર નજર પડી. ને મન ચારધામના બ્રોશર પર અટક્યું મુખપર એક સ્મિત આવ્યુંને ટિકિટ બુક કરાવી. ને નસીબે સાંજે જ ટ્રીપ ઉપાડવાની હતી. ૩૫ જણને લઇ ટૂર ઉપડી. હરિદ્વાર.\n\nબસમાં બાળકો યુવાનો વડીલો સર્વે હતા બસમાં ચઢતા જ લીના આ બધાને જોઈ રહીને પછી પોતાની સીટ પર આવીને બેઠી બારી ખોલી ઠંડા પવનનો આહલાદ અનુભવવા માંડી. ૨૧૯ કિમી.નો રૂટ રાતે ક્યાં કપાઈ ગયો સમજ ના પડી. બધા થાક્યા હોવાથી સુઈ ગયા હતા. બસ હરિદ્વાર પહોંચી અહીં હોલ્ડ હતો. હોટેલ સારી હતી. લીનાએ આરામ કરવાનું નક્કી કર્યું. ઘર છોડ્યા પછી અત્યારે વ્યવસ્થિત જમવાનું નસીબ થયું. નાસ્તો કર્યો તો રસ્તામાં. પણ પૂરું ભાણું જોઈ માસીની યાદ આવી ગઈ. આંખમાંથી આંસુ સરી ગયા. જો માસાનો વ્યહવાર સારો હોત તો આ પગલું ભરત જ નહિ. .એમ ખિન્ન મને વિચાર્યું . સાંજે ગંગા સ્નાન કર્યું. ને ગંગાનદીને કિનારે આરતી માણી. સારું લાગ્યું, ભય દૂર થયો મનનો. એક જગ્યાથી બીજી જગ્યાએ ભટકવું એ એનો લક્ષ નહોતો. બસ હવે એને મનની શાંતી જોયતી હતી. ખુદની દુનિયાથી દૂર કુદરતના ખોળે ગંગા નદીમાં દીવો પ્રગટાવી દરેક સંબંધને મનથી મુક્ત કરીને તિલાંજલિના આપી હોય તેવી ખુશી તેના ચહેરા પર ઝળકી હતી. આનંદમય ને ભક્તિમય ખુદને અનુભવી રહી હતી. રાતે જમી હોટેલ પર આવી. અહીં હોટેલ માં બધા વહેલા સુઈ ગયા હતા.\n\n\"એક નીરવ શાંતિ હતી. હા ચારે કોર એક નીરવ શાંતિ હતી. આ અંધારા પણ સૂના રસ્તા કૈક શોધતા ભટકી રહ્યા હતા. માનવ પડછાયા પણ સવારમાંજ અટકી ગયા હતા. તમરાના અવાજમાં જાણે મન મુઝાયું હતું. આ રાતના સન્નાટામાં જાણે કોઈક ખોવાયું હતું. ક્યાંક ડર પાછો ના પેસે એટલે ગેલેરીમાંથી રૂમ માં આવીને થોડી વાર ટીવી જોઈ સુઈ ગઈ.\n\nસવારે ૧૦ વાગે બસમાં પ્રફ્ફુલિત મને લીના ચઢી. આજે યમનોત્રી જવાનું હતું. ૪ કિમિ.નો રસ્તો અંતાક્ષરી રમતા રમતા ક્યાં કપાઈ ગયો ખબર જ ના પડી. મુક્તાબેન કરીને ૪૦ વર્ષીય ગૃહિણી હતા બસમાં તેમને જોઈ ગૃહિણી કહેવું યૌગ્ય ના લાગ્યું. તે પોતે લેખિકા હતા સાથે એમ ડી સર્જન હતા. તેમના પતિ રાજેશભાઈ પણ સર્જન હતા. આજે મુકતાબેને મોકળા મનથી વાત કરી ને આજે પુછ્યું \"આ ઉંમરે આમ એકલતાનો પ્રવાસ કેમ ? અને એ પણ ધાર્મિક સ્થળે ?તારા જેવી યુવતીઓ તો ટ્રેકિંગ પર જાય. બોલને કેમ આવું ?\" મન પાછું ભૂતકાળમાં સરી ગયું. એટલું જ બોલી શકી કે.\"ઘણા સંબંધો જીવતા હતા આ હૃદયથકી. પણ એ જીવંતતામાં પોતાનાપણું ઓછું ને ભારરૂપ વધુ હતું. બસ એ ભારરૂપ ભીડથી મનને શાંત કરવા નીકળી છું દીદી. \" પછી મુકતાબેને એને વધુ સવાલ ના કર્યા પરિસ્થિતિ સમજી ગયા. એ દુઃખી ના થાય એ હેતુથી વાત ફેરવી નાખી. .\"જો લીના. .૧૪ કિમિનો પહાડી રસ્તો છે પાર કરતા થાકી ના જતી. .હો \"\n\nલીના હસવા માંડી : \"ના દીદી. હું તો ચઢી જ જઈશ. દર્શન કરવા એટલું તો કરવું પડેને. અહીં આવ્યા છે તો.\"\n\nમુક્તાબેન એના મજબૂત મનોબળને જોઈ રહ્યા. ત્યાંજ બસ ની અંદરથી ૧૦ વર્ષીય નાની રેવા ઉતરી.ને લીનાનો હાથ પકડી બાજુની દુકાનમાં રેઇનકોટ લેવા ખેંચી ગઈ. \"દીદી મને મસ્ત રેઇનકોટ સિલેક્ટ કરી આપોને.\"\n\nલીના બોલી :જો અહીં તો બે જ કલર છે ભૂરો અને ગુલાબી. તને કયો કલર ગમે ?\"પિંકકકક \"રેવા જોરથી બોલી. બધા ત્યાં હસવા મંડ્યા. રેઇનકોટ લઇ રેવા સાથે લીના બધાની જોડે આવી. ૧૪ કિમિ.નો કઠિન એવો પહાડી રસ્તો. જેનાથી ચઢાતું હતું એ ચઢવા માંડ્યા બાકીના ડોલી અને ઘોડાના સહારે ચડ્યા. દર્શન કરી એજ રસ્તે પાછા ફર્યા. રસ્તામાં ઘણો વરસાદ નડ્યો બધા થાકી ગયા હતા. ખીચડી -શાક ખાઈ બધા વહેલા સુઈ ગયા. બીજે દિવસે સવારે કેદારનાથ જવાનું હતું. ૭૦ કિમિ. હતું પણ રસ્તો બહુ જ ખરાબ થઇ ગયો હતો પૂર પછી. થોડા જોખમી રસ્તા હતા. જીવનમાં ડગલે ને પગલે જોખમો હોય છે એ લીના એ ખુદ અનુભવ્યું હતું. ઠંડક વધી રહી હતી. કોલેજમાં હતી ત્યારે લીનાએ સાંભળ્યું હતું કે \"કેદારનાથ એટલે સ્વર્ગ. \"આજે કઠિન રસ્તો પાર કરી કેદારનાથની પાવન ભૂમિ પર હતા. .\n\nસવારે ૩:૩૦ની પૂજા કરવા. લીનાની ધાર્મિકવૃતિ એ એને જગાડી દીધી. ૧૪ કિમિ.નો રસ્તો કાપ્યા પછી ઉપર જ તેમની હોટેલ હતી. ૫ ડિગ્રીનું તાપમાન શરીર એ ઠુંઠરાવતું હતું. જાડું જેકેટ પહેરી લીના મંદિરમાં પહોંચી. કેદારનાથ ની પૂજા કરી ને બહાર નીકળી. ઘંટનાદ સિવાય શાંતિ હતી. થોડીવાર ઓટલે બેઠી. સવારે ૫ વાગે અહીં અજવાળું થવાનું શરુ થયું. મંદિરની પાછળના બરફાચ્છદિત પર્વત પર સૂર્યનું પહેલું કિરણ પડતા જ નઝારો બદલાઈ ગયો. પર્વતની ટોચ સુવર્ણમય પ્રકાશથી પ્રકાશિત થઇ. લીના એ એ દ્રશ્ય નજરમાં ભરી લીધું. એક તૃપ્તિના અનુભવ સાથે સ્મિત સાથે બોલાઈ ગયું. \"સાચ્ચે સ્વર્ગ . . જાણે. .\" પછી મનોમન નક્કી કર્યું કે બાકીનું જીવન કુદરતના સાનિધ્યમાં વિતાવાનું નક્કી કર્યું. .\n\nબાજુમાં થોડી દુકાનો હતી. ત્યાં આંટો મારવાનું મન થયું. દુકાનોમાં ગરમ કપડાં પૂજાનો સમાન. સિવાય ઘણુંબધું મળતું હતું. એક દુકાનમાં જૂનાપુરાના સિક્કા વેચાતા હતા. સિક્કો હાથમાં લેતા જ મનનની યાદ આવી ગઈ. એને સિક્કાનું કલેકશન કરવાનો શોખ હતો. થોડા ગુસ્સા સાથે સિક્કો પાછો મૂકી દીધો.યાદ સાથે આંખમાં આંસુ આવી ગયા.\n\nચાર વર્ષ એની જોડે ખરા હૃદયથી પ્રેમ કર્યો હતો પણ મનનને તો બીજું પાત્ર મળતા સંબંધમાં પ્રેમ રહ્યો નોહ્તો. એ છેલ્લા દિવસે હાથમાં હાથ મુકતા જ લીનાને સમજાઈ ગયું હતું. ને તેનો હાથ જાતે જ પાછો ખેંચી લીધો હતો. મનથી તો તે પુરી પ્રેમમાં તરબોળ હતી આ ચાર વરસ . . પણ સામેનું પાત્ર મનન. . આ તરબોળતાંના ઊંડાણનો અનુભવ ઓછો થયો હતો. કારણકે એને મળેલું બીજું પાત્ર શારીરિક દેખાવની રીતે વધુ ચઢિયાતું લાગ્યું. ઘણો આંચકો લાગ્યો હતો. લીનાને. એ દિવસે એ બહુ રડી.\n\nઆ બધું યાદ કરતા આંસુ આવ્યા. પણ મક્કમતાથી લૂછી નાખ્યા. ને હોટેલ તરફ જવા પાછી વળી. ત્યાં જ પાછળ એક સાધુ મહારાજ ઉભા હતા. ક્યારના તેને જોતા હતા. પાસે આવી માથે હાથ મૂકીને કહ્યું. \"તુમ ભગવાન કી બેટી હો. સબ દુઃખ ભગવાન કો સમર્પિત કર દો ઔર ખુશી સે આગે બઢો. ભગવાન સબ કા કલ્યાણ કરેગા.\" સાધુ આટલું બોલી જતા રહ્યા. લીનાના માથે આ હાથ આશીર્વાદ સમાન હતા. ચમત્કાર. જાણે કે બધ્ધા હૃદયના દર્દ જાણે ગાયબ થયા કે ભગવાનને સમર્પિત થયા. ખબર ના પડી.\n\nએક સ્મિત સાથે હોટેલ પાછી ફરી. સવારના હજુ ૮ વાગ્યા હતા. ઘણી ઠંડક હતી. ગરમ ગરમ ચાનો કપ લઇ ગેલેરીમાં આવી બહાર નજર કરતા જ ખળખળ વહેતા ઝરણાંની નાની નહેર દૂર દેખાતા બરફાચ્છદિત પર્વતો લીલોતરીથી તર જમીન અને ઝરણાં પાસેના પથ્થરો કુદરતી સુંદરતામાં વધારો કરતા હતા. લીના આ કુદરતમાં લીન થઇ ગઈ હતી. કુદરતે અહીં સૌંદર્ય મન મૂકી ને વેર્યું હતું. બે દિવસના રોકાણ બાદ પછી સફર શરુ થઇ. ગંગોત્રી તરફ.\n\nગંગોત્રી, ગંગા નદીનું ઉદભવસ્થાન અને રમણીય વાતાવરણ. સવારે વહેલા નીકળ્યા હોવાથી બપોર સુધીમાં પહોંચી ગયા. ત્યાં સાંજે દર્શન કરવા ગયા. ગંગા નદીને કિનારે જ મંદિર હતું. દર્શન કરી લીના થોડીવાર અહીં પથ્થર પર બેઠી હાથમાં ગંગાનદીમાંથી જળ લીધું ને થોડું પી માથે ચઢાવ્યું. ગંગાનદીનો પવિત્ર પ્રવાહ. દૂધ જેવો સફેદ અને ઘુઘવાતો અવિરત વહેતો હતો. ક્યાંક શાંત હતો તો ક્યાંક પ્રચંડ હતો. પથ્થરોને અથડાતા એનો ઘુઘવાટ દૂર સુધી સંભળાતો હતો. એક ઔલોકિક જગ્યા હતી. લીના તલ્લીન હતી. બાજુમાં એક સાધ્વી બેઠા હતા \"ક્યાં સોચ રહી હો બીટીયા ?\"\n\nલીનાની તલ્લીનતા તૂટી.   \"ખુદ કો ઢૂંઢને આઈ હું યહાં\"\n\n\"અચ્છા ? \"\n\n\"હા હર રિશ્તો સે દૂર હર તક્લીફો સે દૂર મન કી શાંતિ કે લિયે. .\"\n\n\"બીટીયા. અગર સમય હો તો બડે આશ્રમ ભી ચલી જાના અચ્છા લગેગા. \"\n\n\"જરૂર. .\"\n\nલીના ઉભી થઇ ને ચાલવા લાગી. સાધ્વીએ કહ્યું એ રસ્તે આગળ આશ્રમ દેખાયો. એ વિશાળ આશ્રમમાં પ્રવેશી. એક મંદિર ઘણાબધા ઓરડા. બહુબધા લોકો. હતા અહીંયા. ધાર્મિક પ્રવૃત્તિમાં લિન હતા. લીનાને જોતા જ ત્યાંની મુખ્ય સંચાલિકા ત્યાં આવી. મોઢા પર તેજ, શાંત સ્વભાવ, અને તેમના સ્મિતથી લીના પ્રભાવિત થઇ. \"ચલો આશ્રમ દિખાતી હું.\" લીના પાછળ દોરાઈ. એક બીજાથી બધા સ્નેહના તાંતણે જોડાયેલા હતા ને સેવા કરતા હતા. ને ગંગાનદી ને પૂજતા હતા. ખબર નહિ પણ લીનાને સુ સુજ્યું કે બોલી પડી. \"ક્યાં મૈં યહાં રહે સકતી હું ?\"\n\n\"કબ તક રહોંગી બીટીયા ?\"\n\n\"માતાજી, મૈં મન કી શાંતિ ઢૂંઢને આઈ હું. એ ગંગાનદી વાલી જગહ મુઝે શાંતિ દેગી.\"\n\n\"બીટીયા, તુમ્હારે ઘર વાલે સબ પરેશાન હોંગે. \"સાધ્વી બોલ્યા.\n\n'કોઈ નહિ હૈ મેરા. બસ ખુદ કો પા સકું યહી સોચા હૈ.\"\n\n\"બીટીયા, તુમ્હારી ઉંમર કો દેખ કર યહી કાહૂંગી. થોડે દિન રહેકર ઘર ચલી જાના\"\n\n\"ગર ઇસ આશ્રમ કો હી ઘર સમઝને લગુ તો ?\"\n\n\"તો ફિર બીટીયા તુમ્હારી મર્ઝી . સંસાર સે પરે કોઈ નહિ રહે સકતા.\"\n\n\"મુઝે અનુમતિ દો, દીદી. .\"\n\n\"ઠીક હૈ બીટીયા. દેખ લે. યે આશ્રમ તેરે આને કે લિયે ઔર જાને કે લિયે ખુલા હૈ. કોઈ પાબંધી નહિ હૈ. આગે સબ ગંગામૈયા કી મર્ઝી.\"\n\nલીના ખુશ થઇ ગઈ. મન મક્કમ કરી ત્યાંથી નીકળી. હોટેલ આવી. સમાન પેક કર્યો. ને ટ્રાવેલિંગ મેનેજરને મળી. ને કીધું.\n\n\"મારી સફર અહીં જ પૂર્ણ કરું છું .તમે આગળ વધજો. .\"\n\n\"પણ મેડમ કેટલા દિવસ ? હવે તો આ ટૂર સીધી બદ્રીનાથ જશે.\"\n\nહા પણ હવે મારે નથી જાઉં. હું દિલ્હી મારી રીતે આવી જઈશ.\"\n\n\"સારું.મેડમ સાચવજો તમે.\" મેનેજર કૈક અસમંજસ બોલ્યો. .\n\nલીના મુક્તાબેન અને રાજેશભાઈ ને મળી. રેવા ને મળી વહાલ કર્યું. એમજ કીધું, \"અહીં કામ છે તો રોકાઉં છું \"\n\nમુક્તાબેન તરત બોલ્યા. \"દિલ્હી આવે તો ઘરે આવજે જરૂરથી. ગમશે મને\"\n\n\"ચોક્કસ મુકતાદીદી. .\"\n\nઅને એક નવી શાંત સફર માટે ચાલી નીકળી. આશ્રમમાં એને એક રૂમ આપવામાં આવ્યો. અને આશ્રમને અનુરૂપ કપડાં. એક અઠવાડિયાંમાં તો ઘણું બધું શીખી ગઈ. ધ્યાન, યોગા,આશ્રમનું કામ, લોકોને મદદ કરવું, સેવામાં ધ્યાન આપવું. આ બધું શીખવાડ્યું એને આજે એ પ્રથમ વાર ધ્યાન કરવા. ગંગાનદીના કિનારે ગઈ. શાંત વાતાવરણમાં ધ્યાન કરવા લાગી. આંખ ખોલી તો એક અલગ જ અનુભૂતિ થઇ.\n\nગંગાનદી આ ઘુઘવાટમાં તલલ્લિન લીના બોલી, \"બસ આજ મારી નવી સફર... એક શાંતિની સફર. \"ગંગાજળ માથે ચઢાવી આશ્રમ બાજુ ચાલી નીકળી. .બસ. ચાલી નીકળી.\n\n\"ખુદમાં શોધતી \"ખુદ\"ની એક સફર.\n\nબસ મળી ગઈ મને \"શાંત મનની એક સફર.\"\n\n",
      "duration": "9 mins",
      "category": "Inspirational"
    },
    {
      "id": 181,
      "title": "સોશિયલ ફેમ",
      "story_name": "હવે તો મિતાલી અને મોબાઈલ એકમેકના પર્યાય બની ગયા. સામાન્ય પરિવારમાં જન્મેલી મિતાલીને સોશિયલ મીડિયાએ પાંખો આપી. શહેરની હોસ્ટેલની હવાએ એની પાંખોને ઉડાન આપી. રજાના દિવસોમાં એ જ્યારે ઘરે આવે ત્યારે એ અને એનો મોબાઈલ. એની મોટી બહેન ક્યારેક ટોકે પણ ખરા કે, \"શું આખો દિવસ મોબાઈલ લઈને બેસી રહે છે ? થોડાક દિવસ આવી છે તો મોબાઈલ મૂકી અમારી સાથે સમય વિતાવ.\" મિતાલીને આ ના ગમે. એ તરતજ જવાબ આપે, \"તને ના ખબર પડે, અમારે તો બધું મોબાઈલમાં જ ભણવાનું હોય અને સર્ચ કરવાનું હોય. હું મારું જ કામ કરું છું\" એની મમ્મી એની મોટી બહેનને કહેતી, \"અઠવાડિયા માટે આવી છે તો શું કરવા ટોકે છે ?\" મમ્મીના આ શબ્દો એને બળ પૂરું પાડતા અને એ બમણા વેગથી એના મોબાઈલને આલિંગન આપી પોતાના કામમાં વ્યસ્ત થતી. શેમાં વ્યસ્ત થતી એ રામ જાણે.\n\n\n\nએક દિવસ એવું બન્યું કે મિતાલી ઘરેથી હોસ્ટેલ જવા રવાના થઈ. સાંજે એની હોસ્ટેલમાંથી એના ઘરે ફોન આવ્યો કે મિતાલી કેમ આજે હોસ્ટેલ પરત નથી આવી ?\n\nમનાલીએ ફોન ઉપાડ્યો હતો, મનાલી એટલે કે મિતાલીની મોટી બહેન. ફોન મૂકતાંની સાથે જ એને થયું કે નક્કી કોઈ છોકરા સાથે કશે ફરવા નીકળી ગઈ હશે. આખો દિવસ કોઈ મોબાઈલમાં એમજ તો ના લાગી રહે ! મિતાલીના માતા પિતા તો ખૂબ ગભરાઈ ગયા. સાંજ થઈ ગઈ અને મિતાલી હોસ્ટેલ કેમ નહીં પોહચી હશે ! મનમાં જાતજાતની શંકા કુશંકાની લહેરો ઉઠવા લાગી હતી. એના પપ્પાએ મિતાલીના મોબાઈલ પર ફોન લગાવ્યો. સામે છેડે મિતાલીએ ફોન ઉપાડ્યો ! એણે વાત કરી કે એની બહેનપણીને ઘેર આજે રોકાઈ ગઈ છે. કાલે સવારે ગુજરાત ક્વીન ટ્રેનમાં બંને સાથે વડોદરાથી અમદાવાદ જવા માટે નીકળી જશે. હું ફોન કરવાની જ હતી પણ એટલામાં તમારો જ ફોન આવી ગયો ! અને કાલીઘેલી ભાષામાં એ માફી માંગવા લાગી. બીજી વાર આવું ના થાય એનું ધ્યાન રાખવાની કડક સૂચના આપી ફોન મિતાલીના મમ્મીને પકડાવી દેવામાં આવ્યો. મિતાલીની મમ્મી તો અત્યંત ગળ ગળી થઈ ગઈ હતી કે દીકરી સુરક્ષિત તો છે, શું શું વિચારીને પાગલ થઇ ગયા હતાં બધા સભ્યો ! જેમ તેમ બધું થાળે પડ્યું..\n\nમમ્મી પપ્પા તો ભગવાનનો આભાર માનીને નિશ્ચિંત થઈ ગયા. પણ મનાલીને આ લાપરવાહી પસંદ ના આવી. એણે કહ્યું એ ખરું એના મમ્મીને, પણ હંમેશની જેમ એના મમ્મી એ કહી દીધું, \"અમદાવાદ સુધી એકલી ગઈ છે મારી દીકરી, ભણવા માટે. મારે એના પર કોઈ દબાણ નથી આપવું. ત્યાં શું ખાવાનું ખાતી હશે એ ? કોઈ ધ્યાન રાખવા વાળું પણ નથી ત્યાં !\" મનાલી એ કહ્યું, \"નાની કિકલી નથી તારી દીકરી. ૨૨ વર્ષની થઈ ગઈ છે. અને મગ ને પગ ઊગવા લાગ્યા છે હવે ! આ મિતાલી જોજે તને કોઈ મુસીબતમાં ના મૂકી દે.\" એના મમ્મીએ મનાલીને ખૂબ ઠપકો આપ્યો પોતાની બહેન માટે આમ કહેવા બદલ. પણ મનાલી આમ માની જાય એમ ના હતી. રાત્રે એ પણ લેપટોપ લઈને બેઠી. મનાલી મિતાલી કરતાં ૨ વર્ષ મોટી હતી અને એક સોફ્ટવેર કંપનીમાં નોકરી કરી રહી હતી. નાનપણથી બંને બહેનો સુરતમાં જ મોટી થઈ હતી. મનાલી ભણવામાં ખૂબ જ હોશિયાર હોવાથી એને સુરતની કૉલેજમાંજ પ્રવેશ મળી ગયો હતો. આથી એણે ઘરથી દૂર જવાનો વારો ના આવ્યો હતો. અને આ મિતાલી એમ. એ. પછી બી.એડ. કરવા માટે અમદાવાદ ગઈ હતી. \n\nમનાલી પણ આજે ઘણાં સમય પછી પોતાના સોશીયલ એકાઉન્ટ ચેક કરવા બેઠી. કોણ જાણે કેટલી ફ્રેંડ રિકવેસ્ટ પેન્ડિંગ હતી. અને કેટલાયે મેસેજ પડ્યા હતા. એ બધા ઉપર ધ્યાન ના આપતાં એ મિતાલીનું એકાઉન્ટ ચેક કરવા બેઠી. અને આ શું ! ૩૦૦૦ ઉપર મિત્રો છે એના. પછી જોયું તો શું ! દર બીજે દિવસે ફોટાઓ મૂકતી અને બધા એના ફોટા ઉપર જાત જાતની કોમેંટ્સ મોકલતા અને લાઇકસ પણ એટલી જ ! બસ આ જ મિતાલીનું જાણે કે રૂટિન બની ગયું હતું. ફોટા મૂકો, વિડિયો મૂકો અને લાઈક્સ અને કોમેન્ટ્સ મેળવો. મનાલીએ એનું ફ્રેન્ડ લીસ્ટ ચેક કર્યું તો એમાં લગભગ ૮૫ % તો છોકરાઓ જ હતા ! બીજે દિવસે સવારે મિતાલીને ફોન કરીને ખખડાવી નાંખીશ એવું મનમાં નક્કી કરી એ પણ સૂઈ ગઇ. \n\nબીજે દિવસે સાંજે નિરાંતે મનાલીએ ફોન કર્યો મિતાલીને અને સમજાવાની પૂરી કોશિશ કરી. પણ મિતાલીએ તો એની વાતોને જાણે કે ઉડાવી જ દીધી. તું સોફ્ટવેર એન્જિનિયર છે પણ આ સોશીયલ નેટવર્કિંગ તારા માટે નથી એટલે તને સમજ ના પડે ! અને વળી મમ્મીને ફરિયાદ કરી દીધી મિતાલીએ કે દીદી મને વાંચવા નથી દેતી અને ખોટી હેરાન કરે છે. પાછો આજે મનાલીને ઠપકો સાંભળવા મળ્યો ! મનાલી સમજી ગઈ કે આ એમ આસાનીથી સમજે એમ નથી, કોઈ દિવસ કોઈ હેરાન કરશે ત્યારે ખબર પડશે. પછી એ પણ પોતાના રોજિંદા જીવનમાં વ્યસ્ત થઈ ગઈ.\n\nઆ બાજુ મિતાલી પોતાની સોશીયલ સાઈટ ઉપર ફેમસ થવા માટે જાત જાતના ગતકડા કરતી રહી. એણે જોયું કે કોઈ રાહુલના એની ઉપર રોજ મેસેજ આવે છે અને એની કોમેન્ટ પણ સૌથી પેહલા આવે છે. ધીમે ધીમે મિતાલી પણ એની સાથે વાતો કરવા લાગી. રાતે મોડે સુધી વાતો કરતી રહેતી એ રાહુલ સાથે ! લગભગ બે એક અઠવાડિયા સુધી વાતો કર્યા પછી રાહુલ મિતાલીને મળવાની જીદ કરવા લાગ્યો. મિતાલી એ જોયું કે રાહુલ એકદમ સાધારણ દેખાવ ધરાવે છે અને એણે માત્ર એનો પ્રોફાઈલ પિક જ સારો મૂક્યો હતો. બાકી બધા ફોટામાં એ ખૂબ જ સામાન્ય લાગ્યો એને. મિતાલીએ એને મળવાની ના પાડી દીધી. પણ રાહુલ ખૂબ જ જીદ ઉપર ચઢ્યો હતો કે એણે મળવું જ છે મિતાલીને અને એ એક નો બે ના થયો. મિતાલી એ એને બ્લોક કરી દીધો એને એમ કે એની સમસ્યાનું નિવારણ થઈ ગયું. અને હવે એ પરીક્ષાઓની તૈયારી કરવા લાગી.\n\nપણ આ શું ! ૩ દિવસ બાદ રાહુલનો મિતાલીના વોટ્સ એપ પર મેસેજ આવ્યો ! મિતાલી તો ચોંકી જ ગઈ એને નંબર કોણે આપ્યો હશે. પછી જોયું કે એણે સિકયુરિટીના રાખી હતી અને પોતાનો મોબાઈલ નંબર પણ ત્યાં મૂક્યો હતો અને રાહુલે ત્યાંથી નંબર લઈને મેસેજ કર્યો હતો મિતાલીને. હવે એ મિતાલીને બ્લેક મેઈલ કરવા લાગ્યો હતો કે જો એ મિત્રતા તોડવાનું નામ લેશે તો એ એમના વચ્ચે થયેલી વાતો લીક કરી દેશે. મિતાલી તો આ સાંભળીને ખૂબ જ ગભરાઈ ગઈ. એને તો સમજ ના પડી શું કરવું તે ! ઘણું વિચાર્યા બાદ એણે એની મોટી બહેન મનાલીને ફોન કર્યો. મનાલીએ બધી વાત શાંતિથી સાંભળ્યા બાદ રાહુલનો નંબર માંગ્યો અને મિતાલીને કહ્યું એ વાત કરી લેશે રાહુલ સાથે. તું પરીક્ષાની તૈયારી ચાલુ રાખજે. હવે પરીક્ષામાં માત્ર બે મહિના જ છે અને તું આ સોશીયલ સાઈટ હમણાં બંધ રાખજે. મિતાલીને તો જાણે કે જીવમાં જીવ આવ્યો. જે બહેનને એ હંમેશા અવગણતી એ બહેન જ આજે એનો સહારો બની.\n\nબે મહિના પછી મિતાલી પોતાનો અભ્યાસ પૂરો કરીને ઘરે આવી. અને મનાલીને ભેટી પડી અને હવે એ મોબાઈલનો ઉપયોગ પણ ખૂબ જ ઓછો કરતી હતી. એક દિવસે મિતાલી એ પૂછ્યું મનાલીને, કે એણે રાહુલને એવું તો શું કહ્યું કે એ સીધો થઈ ગયો ! મનાલીએ એને સઘળી વાત જણાવી કે એ રાહુલ એનો સહ કર્મચારી છે અને એણે એની મદદ કરી હતી તને આ સોશીયલ સાઇટમાં જે રિસ્ક રહેલા હોય છે એના વિશે જણાવવાની ! મનાલી એ માફી માંગી કે એણે આવું પગલું ભર્યું પોતાની બહેનને સમજાવવા માટે. પણ મિતાલી તો ખૂબ જ ખુશ થઈ ગઈ કે એની સાથે કંઈ પણ થઈ શક્યું હોત જો એ સમય ઉપર સાવચેત ના થાત તો. મનાલીને આજ વાત ઉપર એક રમૂજ સુઝ પડી અને પછી બંને બહેનો એક બીજાને ભેટી પડી, \"ઘી કોઈ વાર સીધી આંગળીથી ના નીકળે તો આંગળી વાંકી ના કરવી, પણ ઘીનો ડબ્બો થોડો ગરમ કરી લેવો !\"",
      "duration": "6 mins",
      "category": "Inspirational"
    },
    {
      "id": 182,
      "title": "અજબ બદલાવ",
      "story_name": "આજના આધુનિક યુગમાં સાચાં સંબંધો તો મુશ્કેલીમાંજ બને છે. અને જલસા હોય ત્યારે તો જગત આખું બાજુમાં જ હોય છે.\n\n'જ્યાં શ્વાસોના સરવાળાએ જિંદગીના ય હિસાબ કરી નાખ્યાં,\n\nશેષ લાગણી પડી રહી ને દાખલા બેહિસાબ કરી નાખ્યાં.'\n\nઅમદાવાદના એક જાણીતા વિસ્તારમાં રહેતા મમતાબેન નામ પ્રમાણેજ માયાળુ અને પ્રેમાળ હતાં. નાની ઉંમરે વિધવા થયેલા. એકજ દિકરો હતો સુનીલ. સુનીલ પાંચ વર્ષનોજ હતો જ્યારે એનાં પિતાનું આકસ્મિક મૃત્યુ થયું હતું ત્યારે. મમતાબેનને એક આધાર હતો કે રો હાઉસ પોતાનું હતું. મમતાબેને ઘરે ખાખરા અને નાસ્તો બનાવીને ઘરે ઘરે ફરીને વેચાણ કર્યું. એટલે ઓર્ડરો મળવા લાગ્યા. મમતાબેને સુનીલને ભણવા મૂક્યો અને ઘરથી નજીકમાં એક ભાડાની દૂકાન લીધી. ખુબ મહેનત કરી ને પણ સુનીલની પરવરીશમાં મમતાબેન કોઈ કચાશ રાખતા નહીં.\n\nઆખાં એરિયામાં મમતા બેનના ખાખરા અને નાસ્તાના વખાણ થવા લાગ્યા અને ઘરાકી પણ વધવા લાગી. મમતાબેને ખાખરા બનાવવા બે બહેનો રાખી. ધીમે ધીમે કામ વધી ગયું એટલે મમતાબેને પોતાની દૂકાન ખરીદી અને કામ કરવાં માટે સ્ટાફ પણ રાખ્યો. આ બાજુ સુનીલનું ગ્રેજ્યુએશન પૂરું થયું અને તેને ગાંધીનગરની એક મોટી કંપનીમાં નોકરી મળી. નોકરી કરવા રોજ બાઈક લઈને જતો આવતો. ત્યાં કંપનીમાં સાથે કામ કરતી માધવી સાથે પ્રેમ થઈ ગયો. રોજ બરોજ બહાર મળતાં એટલે સુનિલ ઘરે મોડો આવતો. મમતાબેન પૂછે તો કેહતો કે 'કંપનીમાં કામ બહુ હતું.'\n\nમાધવીએ શર્ત મુકી કે લગ્ન પછી આપણે જુદા રહીશું. સુનીલ કહે છ મહિના પછી કોઈ સજ્જડ બહાનું ધરીને નિકળી જઈશું. આમ પ્લાનિંગ કરીને સુનિલે ઘરમાં વાત કરી કે 'મમ્મી હું માધવીને પ્રેમ કરું છું.'\n\nમમતાબેન તો ખૂબ જ ખુશ થઈ ગયા એમણે માધવીને મળવા બોલાવી અને આશીર્વાદ આપ્યા. થોડાંજ સમયમાં સુનીલ અને માધવીનાં લગ્ન થઈ ગયાં.\n\nમમતાબેન તો ખૂબ ખૂબ ખુશ થયાં. માધવી અને સુનીલ નોકરી એ સાથે જતાં તો મમતાબેન જ ઘર સંભાળતા અને સાચવતાં. માધવીને રસોઈની પણ ચિંતા ના કરવી પડે પણ માધવી અને સુનીલ જમીને પોતાના રૂમમાં જતાં રહેતાં. મમતા બેન એકલાં એકલાં બેસીને પ્રભુ સ્મરણ કરતાં. માધવીના આવ્યા પછી બહું મોટો ખાખરાનો ઓર્ડર મળ્યો. એટલે મમતાબેને માધવીને સોનું લઈ આપ્યું. કે લક્ષ્મી રૂપ ધરીને આવી અને ધંધો વધ્યો તો આ મારાં તરફથી ગિફ્ટ.\n\nઆમ કરતાં છ મહિના પસાર થઈ ગયા. હવે માધવી એ સુનિલને કહ્યું કે 'જુદા રહેવા ક્યારે જવું છે. ?'\n\nસુનીલ કહે 'હજુ છ મહિના નિકળી જવા દે હું મકાનની તપાસમાં છું અને થોડું બેન્ક બેલેન્સ હોય તો આપણને તકલીફ ના પડે.'\n\nઆમ રોજ મમતાબેન ધંધો અને ઘર સંભાળતા પણ ના કોઈ ફરિયાદ કરી કે ના કોઈ માગણી છોકરા પાસે કરી. ધંધામાં જ્યારે જ્યારે વધુ ફાયદો થતો મમતાબેન સુનીલ અને માધવીને કંઈને કંઈ ભેટ સોગાદ આપતા. એક વર્ષ થયું અને માધવીને સારા દિવસો રહ્યા એટલે એ લોકો એ નક્કી કર્યું કે આવનારુ બાળક એક વર્ષ નું થાય ત્યાં સુધી અહીં જ રોકાઈ જવું જેથી આપણને કોઈ તકલીફ ના પડે અને બાળક મોટું પણ થઈ જાય.\n\nમમતાબેને આ જાણ્યું કે ઘરમાં એક નવા મહેમાન આવવાના છે એમણે દાન ધર્મદા અને પૂજા પાઠ ચાલું કર્યા અને માધવીને સોનીને ત્યાં લઈ જઈ ને એક નેકલેસ અપાવ્યો. ઘરમાં ખુશીઓનો માહોલ છવાઈ ગયો. દિવસો પૂરાં થતાં માધવીએ એક દિકરીને જન્મ આપ્યો. મમતાબેનની ખુશીનો પાર ના રહ્યો એમણે આખા વિસ્તારમાં અને સગાંવહાલાં અને દુકાનમાં કામગીરી કરતા કારીગરોને પણ મિઠાઈનો ડબ્બો ગિફ્ટ આપ્યો. દિકરી નું નામ વૈભવી પાડ્યું.\n\nવૈભવીને છ મહિનાની મૂકીને માધવી નોકરીએ લાગી ગઈ. મમતાબેન વૈભવીની સાર સંભાળ રાખતાં અને સારી રીતે પરવરીશ કરતાં. આમ કરતાં વૈભવી એક વર્ષની થઈ. મમતાબેને બર્થ-ડે પાર્ટીનું આયોજન કરીને ધામધૂમથી ઉજવણી કરી. અને એક સપ્તાહ પછી મમતાબેનને ગળાંમાં ખુબ દુખાવો ઉપડ્યો અને તાવ પણ આવ્યો. ફેમિલી ડોક્ટરને બતાવી આવ્યા અને દવા ચાલુ કરી પણ કોઈ ફરક ના પડ્યો. મમતાબેન તો પણ ઘરનું કામકાજ, વૈભવીની સારસંભાળ અને ધંધો સંભાળતા પણ માધવી એ રજા લઈને મમતા બેન ને આરામ ના અપાવ્યો.\n\nદિન પ્રતિદિન મમતાબેન ની તબિયત બગડતાં એમને મોટા ડોક્ટરને બતાવ્યું. અલગ-અલગ પ્રકારના ટેસ્ટ કરાવ્યા અને અંતે નિદાન થયું કે મમતાબેનને ગળાનું કેન્સર થયું છે. મમતાબેન આ સાંભળીને થોડીવાર સ્તબ્ધ થઈ ગયા પછી પોતાની જાતને સંભાળી લીધી. ઘરે આવીને આરામ કર્યો. સાંજે સુનીલ અને માધવી આવ્યા એમને રીપોર્ટ બતાવ્યા અને ડોક્ટરે કહ્યું હતું એ કહ્યું. અને મમતા બેન કહે 'મારે કોઈ ઓપરેશન કરાવવું નથી. જેટલું જીવાશે એટલું જીવીશ.'\n\nસુનીલ અને માધવી આ સાંભળીને વિચારમાં પડ્યા. ઉપર રૂમમાં જઈને બન્નેને દિલથી સાચો પસ્તાવો થયો કે, 'આપણે આપણાજ સુખનો વિચાર કર્યો પણ માનું ધ્યાન રાખ્યું નહીં. મમ્મીને હવે ખુબ ફેરવીશું અને સમય પણ આપીશું. એ માટે સુનીલ અને માધવી નાની વૈભવીને લઈને એક જાણીતા પ્રખ્યાત જ્યોતિષ પાસે ગયા અને કહ્યું કે\n\n\"અમે ઘણી બધી ભૂલો કરી છે બસ એવો ચમત્કાર કરી આપો કે એક વર્ષ વધુ જીવે મારી મમ્મી તો એની નાનામાં નાની ઈચ્છા પૂરી કરીએ. એને દેશપરદેશ ફેરવીએ. એને ખુબ સુખ આપીએ. મારી મમ્મીએ તો પરવરીશમાં કોઈ કમી નહોતી રાખી પણ મને સમજણો થયો ત્યારથી એનું ખાખરા વેચવાનું પસંદ નહોતું એટલે હું એનાથી દૂરજ રહ્યો.\n\nક્યારેય મમ્મી પાસે બેસીને મેં વાત નથી કરી. મારોજ નિર્ણય હતો એનાથી દૂર જવાનો અને એમાં માધવીનો સાથ મળ્યો એટલે હું મારા મમ્મીની પરવરિશની કિંમત સમજી શક્યો જ નહીં જ્યારે આપણીજ ભૂલ હોય છે, ત્યારે સામા પક્ષે શુ માઠી અસર થાય એ અનુભવતી નથી. હવે અમે એની લાગણીઓને સમજ્યા છીએ. તમારુ બહુંજ નામ સાંભળીને આવ્યા છીએ.. કંઈક ઉપાય બતાવો. અમે એની સાથે બેસીને ખુબ વાતો કરીએ એને સમય આપીને હૂંફ આપીએ.\"\n\nઅને એ લોકો રડી પડ્યા.",
      "duration": "4 mins",
      "category": "Inspirational"
    },
    {
      "id": 183,
      "title": "દીકરીને પત્ર બાવીસમાં જન્મદિવસે",
      "story_name": "(પુત્રી પણ તું, દોસ્ત પણ તું, તું જ અમારી માતા)\n\nજીવનસફરનું વધુ એક વર્ષ વીતી ગયું,  \n\nને એકદમ નિર્ધારિત રીતે, તારા જીવનનો વધુ એક પડાવ પણ આવી ગયો.\n\n....બાળપણ ને જીવતું રાખી, ઘરનો ઉંબર વટાવીને, કમ્ફર્ટ ઝોનમાંથી બહાર નીકળીને હવે વ્યવસાયિક દુનિયા તરફ જઈ રહી છો, બસ અહીંથી હવે આગળ અને આગળ જ વધવાનું છે અને એવા અમારા આશીર્વાદ પણ છે.\n\n ના...હું એવું બિલકુલ નહિ કહું કે તારા જીવનમાં કોઈ અડચણ ન આવે, કારણકે એ શક્ય નથી ને જો હોત તો દુનિયાના કોઈ માં-બાપ એમના સંતાનોના જીવનમાં કોઈ તકલીફ આવવા જ ન દેત, પણ હા એટલું ચોક્કસ કહીશ કે જીવનની કોઈ પણ ક્ષણે, કોઈપણ તકલીફમાં તારી આત્મસૂઝથી તું માર્ગ કાઢી શકે એવી કુનેહ કે શક્તિ ઈશ્વરે તને જરૂર આપી છે અને જીવનના દરેક તબક્કે અમે પૂજ્ય ગુરુદેવના આશીર્વાદથી તારા પથદર્શક બની હંમેશા ઊભા છીએ, એક મજબૂત સહારો બનીને.\n\nસલાહ, શિખામણ કે ખિજાવા ના પડાવ ને તે પાર કરી જ દીધો છે ને અમને ગર્વ છે કે અત્યાર સુધી અમારે એનો ખાસ ઉપયોગ પણ કરવો નથી પડ્યો.\n\nહવે પછીના સમયમાં, તમારી જિંદગી કેમ જીવવી એ તમારે નક્કી કરવાનું છે, ઘણા તબક્કાઓમાં અમે સાથે નહીં હોઈએ ને તમારે જ જાતે નિર્ણયો લેવા પડશે, ત્યારે એક માં-બાપ તરીકે, અમારો અનુભવ તારી સાથે શેર કરીએ છીએ, તને જેટલું યોગ્ય લાગે એટલું તું લઈ શકે છે અને એને ન માનવાનો પણ તને પૂરો હક્ક છે.\n\n.. તમારા વિચાર, આચાર, વાણી અને લીધેલા નિર્ણયો જ તમારા ભવિષ્ય ને નક્કી કરશે અને બીજાના મનમાં તમારી છબી ઊભી કરશે, માટે હંમેશા કોઈપણ નિર્ણય લેતા પહેલા ફક્ત દિલ કે ફક્ત દિમાગ થી ન વિચારતા બંને વચ્ચે બેલેન્સ રાખી નિર્ણયો લેવા.\n\n....જીવન આનંદ કરવા માટે છે ને ભરપૂર જીવવા માટે છે...નિઃસંકોચ.. સમાજનો ડર રાખ્યા વગર અને તમારો અંતરાત્મા જેમ કહે તેમ જ જીવવું...જે ઉંમરે જે કરવાનું હોય, માણવાનું હોય એ માણી પણ લેવું, ઉંમર વીતી ગયા પછીનો અફસોસ કરવા કરતા એ સારું જ છે....સાથે સાથે તમારી શારીરિક, માનસિક, આર્થિક કે સામાજિક મર્યાદાઓ ને પણ ન ઓળંગવી.\n\n....વિચારો અને દેખાવ વિશે સંપૂર્ણ સભાન અને સ્પષ્ટ રહેવું, દયાળુ પણ રહેવું અને જરૂર પડે લુચ્ચાઈ કરતા પણ શીખવું, બીજાને અને બીજાના વિચારોને પણ માન આપવું, હું જ સાચી છું એવો હઠાગ્રહ ક્યારેય ન કરવો, કોઈની વાતોમાં અંજાઈ પણ ન જવું, ચર્ચા અને દલીલના ફર્ક ને સમજવો. શબ્દોની કિંમત ને સમજવી એનો વેડફાટ બિલકુલ ન કરવો, શબ્દોમાં ક્યાં અને ક્યારે, કેટલું વજન આપવું, ક્યાં અને ક્યારે અટકવું એ કળા જીવનમાં હર મોરચે કામ આવશે. વિશ્વાસ બહુ જ મોટો શબ્દ છે....બધામાં વિશ્વાસ કરવો અને હકારાત્મક વલણ રાખવું... છતાં ભોટ ન બનવું....એક વાતમાં હંમેશા સચેત રહેવું કે..વિશ્વાસઘાત પણ ત્યાં જ થાય છે જ્યાં વિશ્વાસ હોય છે...પણ છતાં પણ જ્યાં સુધી સૃષ્ટિ છે ત્યાં સુધી ઈશ્વરને માણસ પર ભરોસો છે એ વાત યાદ રાખવી...બાળકનું જન્મવું કે ફૂલોનું ખીલવું એના બેસ્ટ ઉદાહરણો છે.\n\n....અમે એવું ઇચ્છીએ કે અમારી ભૂલોમાંથી પણ તમે શીખો..જેથી તમે એનું પુનરાવર્તન ન કરો.\n\nઅમને, આજની તમારી આ 'યો' વાળી પેઢી પર પૂરો ભરોસો છે, તમારામાં સમયની સાથે પોતાની જાતને ઢાળવાની અને જવાબદારી લેવાની આવડત પર માન છે, તમે અમારું ભવિષ્ય છો અને જોઈ શકીએ છીએ કે અમારું ભવિષ્ય એક સુરક્ષિત પેઢીના હાથમાં છે.\n\n....આખી વાતનો નિચોડ એટલો જ છે કે...ખુલ્લા આ આકાશમાં ઊડો.મન ભરીને ઉડો..પુરી તાકાતથી અને બધી જ શક્યતાઓ અને તકને ઝડપી ને ઉડો..માત્ર વિનય અને વિવેક જાળવીને ઉડો.",
      "duration": "3 mins",
      "category": "Inspirational"
    },
    {
      "id": 184,
      "title": "એ પહેલી નોકરી",
      "story_name": "એ પેહલી નોકરી જિંદગી ભર યાદગીરી બની રહી. અવની એક ધનાઢ્ય પરિવારની દીકરી હતી અને પિતાએ નક્કી કરેલા રાજન જોડે લગ્નથી જોડાઈ ગઈ. રાજન પણ ધનાઢ્ય પરિવારનો નબીરો હતો. અવની બારજ પાસ હતી અને નાની ઉંમરે લગ્ન થઈ ગયાં હતાં. પિયરમાં સૌથી નાની અવની અને સાસરીમાં સૌથી મોટી વહુ બનીને આવી.\n\nઅવની ચોવીસ વર્ષે બે સંતાનોની માતા બની. અને બે દિયર અને નાની નણંદના લગ્ન થઈ ગયાં. અને આ બાજુ પિયરમાં પિતાનું આકસ્મિક અવસાન થયું અને ભાઇઓ એ મિલ્કતમાંથી ભાગ નાં આપવો પડે એટલે સંબંધજ કાપી નાખ્યો. અને અવની જન્મી અને એની માતાનું દેહાંત થયું હતું. એટલે પિયરની વાટ અવની માટે પૂરી થઈ ગઈ.\n\nસાસરીમાં હવે બે દેરાણીઓ આવી હોવાથી ઘરમાં જગ્યાની સંકડામણ થઈ એટલે સાસુ સસરાએ બધાંને જુદા રહેવા મોકલ્યા અને નાનાં દિયર દેરાણીને સાથે રાખ્યા. આમ બધાં અલગ થયા અને ધંધામાં ભારે ખોટ આવતાં ધંધો પડી ભાગ્યો. હવે બધાને ઘર ચલાવવાની તકલીફ પડવા લાગી. અવનીએ રાજનને નોકરી કરવા કહ્યું પણ એ પણ પોતાના ધંધામાં જ હતાં તેથી એ પણ દસ ધોરણજ ભણેલા હતા એટલે નોકરી મળતી નહીં. એટલે અનવીએ નોકરી માટે પ્રયત્ન ચાલુ કર્યા પણ એ પોતે પણ બાર ધોરણ પાસ હતી એટલે ઓફિસમાં તો નોકરી મળેજ નહીં.\n\nઘણી મહેનત પછી એક જીન્સ પેન્ટની ફેક્ટરીમાં નોકરી મળી. મહિને ત્રણ હજાર રૂપિયા. સવારે આઠ વાગ્યે ફેક્ટરીમાં હાજર થઈ જવાનું જો તમે પાંચ મિનિટ મોડાં પહોંચો તો સાંજે દશ મિનિટ મોડાં છોડે. પેન્ટનાં કટીંગ કરેલા પાર્ટસના નંબરીગ કરવાના.એટલે જે પેન્ટ કટીંગનાં ભાગને એક નંબર બે નંબર એમ ચોકથી લખીને મૂકવાના એ પણ ઉભા ઉભા. બેસવા ખુરશી કે ટેબલ કશું ના આપે. નહીંતર કામ ઝડપથી ના થાય.\n\nએક મોટા ટેબલ પર કટીંગની થપ્પી મૂકે એ સવારના આઠથી સાંજના છ વાગ્યા સુધી પતાવીનેજ જવાનું. જો કામ પૂરું નાં થાય તો ઘરે જવાનું મોડું થાય. બપોરે એક વાગ્યે જમવાની રીશેષ પડે અને દોઢ વાગ્યે પાછું કામગીરી ચાલુ કરી દેવાની. રીશેષમાં વોશરૂમ જવું હોય તો જઈ લેવાનું. ચાલું કામગીરીમાં બે વખતજ જવા દે વોશરૂમ. પાણીની બોટલ પણ ભરીને જોડેજ રાખવાની જેથી પાણી પીવા જવું છું કહીને ઘડી ઘડી કામ છોડી ને ફરવાનું નહીં. સાંજે છૂટ્યા પછી ટીફીન ની થેલી તપાસે પછીજ જવા દે. જો ઓવર ટાઇમ કરો તો એ દિવસે ઓવર ટાઇમના દોઢા રૂપિયા મળે.\n\nઅવની સુખમાં ઉછરેલી. પણ સમય અને સંજોગોને આધિન રહીને આવી આકરી નોકરી કરી. સાંજે છૂટ્યા પછી ઘરે જઈને રસોઈ કરે અને જમ્યા પછી બાળકોને હોમવર્ક કરાવે. સવારે વહેલા ઉઠીને બધાનું જમવાનું બનાવીને પોતાના માટે ટિફિન ભરીને નોકરી એ પહોંચવા દોડાદોડી કરે.\n\nઆમ એ અવનીની પહેલી નોકરી હતી. જે સખ્ત મહેનતથી જ એ ઘરનાં બે છેડા ભેગા કરવા પ્રયત્નશીલ રહેતી અને ઝઝુમતી. એક મહિનો થતાં પગાર હાથમાં આવતાંજ અવનીની આંખમાં આંસુ આવી ગયાં. અને ઘરમાં જઈને એ પગાર રાજનને આપ્યો. ઓળખાણ અને ભલામણથી રાજનને પણ નાની નોકરી મળી ગઈ. અનવીની એ પહેલી નોકરીના અનુભવ પછી પ્રયત્ન કરવાથી બીજી સારી જગ્યા એ નોકરી મળી અને થોડી રાહત પણ મળી.\n\nઆમ અનવીની મહેનત રંગ લાવી.",
      "duration": "3 mins",
      "category": "Inspirational"
    },
    {
      "id": 185,
      "title": "સ્ત્રી ની વ્યાખ્યા",
      "story_name": "જ્યારે સ્ત્રી શબ્દનો ઉલ્લેખ આવે એટલે મોટેભાગે આપણા દરેકના મગજમાં પહેલું ચિત્ર તો એજ ઊભું થાય કે એક નાજુક નમણી કાયા, સુંદર નમણી આંખો, ઘાટા કાળા વાળ, સુંદર ચાલ, નમણો અવાજ..\n\nશું આજ છે સ્ત્રી ની વ્યાખ્યા ? ક્યારેય કોઈએ સ્ત્રીમાં રહેલા શૌર્ય અને અન્ય ગુણો જોવાનો પ્રયત્ન કર્યો હશે ? સ્ત્રી એટલે માત્ર સૌંદર્યથી ભરેલું તન નહિ, સ્ત્રી એટલે શોર્ય અને શક્તિનુ સ્વરૂપ છે કે જે પોતે સહનશીલતા કેળવી અન્યને સહકાર આપે છે. ઘરમાં કે સમાજમાં પોતાના પ્રત્યે થતા અન્યાયને સહન કરીને કે સામનો કરીને એમાંથી પાઠ ભણીને અન્યને પ્રેરણા આપે છે એટલે જ તો નારીને શક્તિનું સ્વરૂપ કહેવામાં આવે છે.\n\nપુત્રી, બહેન, સખી, પત્ની, પુત્રવધુ અને માતા આવા અનેક પાત્રો સફળતાપૂર્વક નિભાવવાની ક્ષમતા કેવળ અને કેવળ ઈશ્વરે સ્ત્રીનેજ આપી છે. અને આ દરેક પાત્રને સરખો ન્યાય આપીને દરેક સ્ત્રી એમાં ઉત્તીર્ણ પણ થાય છે.\n\nસ્ત્રી એટલે એક હકારાત્મકતાનો પ્રકાશ કે જે ઘરના સભ્યોની સમસ્યાઓના અંધકારને જ્ઞાનના પ્રકાશથી દૂર કરે છે. પરિવારના સભ્યોને જ્યારે કોઈ મુશ્કેલીનો સમાધાન નથી મળતું ત્યારે સભ્યને સાંત્વના આપી પોતાનાથી શક્ય હોય એટલું જરૂરી સૂચન આપે છે. પોતાના અસ્તિત્વને ગુમાવીને પણ ઘરના દરેક સભ્યના માન અને સન્માન ની સુગંધ ફેલાવનાર પુષ્પ એટલે સ્ત્રી.\n\nપોતાના હૃદયમાં ન જાણે કેટલાય દુઃખો છુપાવીને હસતા મુખે સર્વને ખુશ રાખવાનો પ્રયત્ન કરે એ સ્ત્રી. નિસ્વાર્થ પણે પ્રેમનું ઝરણું વહેડાવી ત્યાગ અને સમર્પણથી ઘરનું માન જાળવી રાખે એ સ્ત્રી.\n\nપોતાના સંપૂર્ણ જીવન માં “આરામ” શબ્દ નો સમાનાર્થી લગભગ ભાગ્યે જ કોઈક સ્ત્રી શોધે છે. પરંતુ હા, સ્ત્રી શોધે છે તો બસ પોતાના માટે થોડી લાગણી અને થોડું આત્મસન્માન.\n\nસ્ત્રી જ્યારે દુઃખમાં પોતાના ને સાથ આપે છે ને ત્યારે જાણે ભળભળતા તાપમા શીતળ વરસાદ વરસે એવો અનુભવ કરાવે છે. પરિવારમાં જ્યારે સંકટ આવે ત્યારે સંપૂર્ણ રીતે સહાયરૂપ બની ને પોતાના કર્તવ્યનું પાલન કરે છે.\n\nઅનેક દુઃખો સહન કરીને પોતાનું સંપૂર્ણ જીવન એક મહાન યુદ્ધની જેમ જીવે છે. એટલે જ તો કહેવાયું છે કે “નારી તું નારયણી”",
      "duration": "2 mins",
      "category": "Inspirational"
    },
    {
      "id": 186,
      "title": "ચાલો જીવી લઈએ",
      "story_name": "તાં. ૨૦મી જાન્યુઆરી ૨૦૨૦ ના દિવસે ચાર સિનિયર સીટીઝન મિત્રો સુરેશ, રમેશ, કમલેશ અને મહંમદ રોજની જેમ સાંજે બગીચામાં તેમની કાયમી જગ્યા પર બેસીને ખૂબ ગંભીર ચર્ચા કરી રહ્યા હતા. કેટલાક બાળકો બગીચાની મુલાયમ લૉન પર ધમાચકડી મચાવી રહ્યા હતા. સુરેશભાઈ અને મહંમદભાઈ વિધુર હતા. તેમની પત્નિઓનું થોડાક વર્ષો પહેલાં અવસાન થઈ ગયું હતું. રમેશભાઈની અને કમલેશભાઈની પત્નીઓ સાથે આવી હતી. તે આ ચાર પુરુષ મિત્રોની વાતો ગંભીરતા પૂર્વક સાંભળી રહી હતી.  \n\nઆજની ચર્ચાનો વિષય હતો કોરોના મહામારી (Covid-19). ચીનના વુહાન શહેરથી શરૂ થયેલો આ અજાણ્યો રોગ ધીરે ધીરે વિશ્વમાં પ્રસરી રહ્યો હતો. શરૂઆતમાં આ બાબતે વિશ્વ ગંભીર ન હતું પરંતુ જેમ જેમ તેનો વિશ્વમાં ફેલાતો થતો ગયો અને મનુષ્યના મૃત્યુનો આંક ભયંકર રીતે વધવા લાગ્યો તેમ તેમ લોકોને આ રોગની જાણકારી મળવા લાગી હતી અને તેની ગંભીરતા પણ સમજાવા લાગી હતી. આ રોગ માટે હજુ સુધી કોઈ દવા શોધાયેલી ન હતી માટે તેનાથી બચવું એ જ તેની દવા હતી. \n\nયુરોપના અને પશ્ચિમના દેશોમાં ખૂબ ખૂંવારી થઈ રહી હતી. કમલેશભાઇનો પુત્ર અને પુત્રવધૂ બંને ડોકટર હતા અને ન્યૂયોર્કમાં નોકરી કરતાં હતા. તેમને કિશોરવયની બે દીકરીઓ હતી જે અમેરીકામાં અભ્યાસ કરતી હતી. સુરેશભાઈનો પુત્ર કેનેડામાં ફાર્મસીસ્ટ હતો. તેને પોતાની ફાર્મસી હતી. તેની પત્ની પ્રથમ પ્રસૂતિ માટે ભારત આવી હતી. મહંમદભાઇનો પુત્ર અમદાવાદમાં જ હતો અને બેકરીનો વ્યવસાય કરતો હતો. સુરેશભાઇને કરિયાણાનો ધંધો હતો. તેમના દિકરાને વ્યવસાય સોંપી તેઓ નિવૃત્ત થઇ ગયા હતા. તેમનો પૌત્ર પણ તેના પિતા સાથે વ્યવસાયમાં જોડાઈ ગયો હતો. સામાજિક વહેવારો અને રોજીંદી જરૂરિયાતો પૂરી થઈ જાય તેટલું તે કમાઈ લેતા હતા. ચારેય મિત્રો આર્થિક રીતે સાધન સંપન્ન હતા અને સુખી નિવૃત્ત જીવન ગુજારી રહ્યા હતા.  \n\nકોરોના વાયરસનો કેર વિશ્વમાં ફેલાઈ ચૂક્યો હતો. તા. ૩૦મી જાન્યુઆરીના રોજ આપના દેશના કેરાલા રાજયમાં પ્રથમ કોરોના વાયરસનો કેસ નોંધાયો હતો. સદનસીબે હજુ સુધી ગુજરાતમાં કોઈ કેસ નોધાયો ન હતો. સુરેશ, રમેશ, કમલેશ અને મહંમદ રોજની જેમ સાંજે બગીચામાં હાજર હતા. આજે રમેશભાઈની અને કમલેશ ભાઈની પત્નીઓ સાથે આવી ન હતી. ચારેય મિત્રોના ચહેરા પર આ મહામારી બાબતે ફિકર હતી. રોજની ઠઠ્ઠા મશ્કરી બિલકુલ થતી ન હતી. આજે બગીચામાં માણસોની અવર જવર પણ ઓછી હતી. સરકારશ્રી દ્વારા આ મહામારીથી બચાવા માટે મનુષ્યોને સોશીયલ ડિસ્ટન્સ જાળવી એક બીજાનો સંપર્ક ટાળવાના સંદેશા પાઠવવામાં આવી રહ્યા હતા. કેરાલા ઉપરાંત દિલ્હી, મધ્યપ્રદેશ, તામીલનાડું, ઉત્તર પ્રદેશ, મહારાષ્ટ્ર માં લોકોને આ વાયરસનો ચેપ લાગવાનું શરૂ થઈ ગયું હતું. આ બીમારીથી બચવા માટે સરકાર દ્વારા તા. ૨૨મી માર્ચના રોજ સ્વૈચ્છીક જનતા કરફ્યુની જાહેરાત કરવામાં આવી હતી તેના આગળના દિવસે આ ચારેય મિત્રો બગીચામાં હાજર હતા. વિશ્વમાં ફેલાઈ રહેલી આ મહામારીની ચિંતા તેમના ચહેરાઓ ઉપર સ્પષ્ટ પણે દેખાઈ રહી હતી. બધા મિત્રો એક બીજાને સલામત રહેવાની શીખ આપી પોતાનું સ્વાસ્થ્ય જાળવવાની ભલામણ કરી છૂટા પડ્યા હતા. \n\nજનતા કરફ્યુ પછી સરકારે ૨૧ દિવસનું લોકડાઉન જાહેર કરી સૌને પોત પોતાના ઘરોમાં રહેવા અને એક બીજાનો સંપર્ક ટાળવા અપીલ કરવામાં આવી હતી. હવાઈ, રેલ્વે અને બસ સેવા તાત્કાલિક અસરથી બંધ કરી દેવામાં આવી હતી. અજ્ઞાનતા અને અપૂરતા શિક્ષણ કે ‘અમને કઈં થશે નહીં’ તેવી શેખીના કારણે લોકો સરકારી આદેશનું પાલન કરતા ન હતા. ધીમે ધીમે દેશમાં કોરોના વાયરસનો વ્યાપ વધી રહ્યો હતો. ચારેય મિત્રો ફોન દ્વારા એક બીજાના સંપર્કમાં રહેતા હતા અને ચેપથી બચવા માટે એક બીજાને ભલામણ કરતાં હતા. લોકોના અસહકારના કારણે આખા દેશમાં કોરોના વાયરસના ચેપગ્રસ્તોની સંખ્યા વધી રહી હતી. હવે તો ચેપગ્રસ્ત પૈકીના કેટલાક લોકોના મૃત્યુ પણ થતાં હતા. આ રોગ વિકરાળ રૂપ ધારણ ન કરે તે માટે સરકારને બીજા ૧૮ દિવસ માટે ‘લોકડાઉન-૨’ વધારવાણી ફરજ પડી હતી. \n\nએક દિવસે સુરેશ, રમેશ અને કમલેશને સમાચાર મળ્યા કે મહંમદભાઈ જે વિસ્તારમાં રહેતા હતા ત્યાં કેટલાક લોકો કોરોના વાયરસના થોડાક પોઝિટિવ મળી આવ્યા હતા. ત્રણેય મિત્રોને મહંમદભાઈની ફિકર થવા લાગી હતી. બે દિવસ પછી સમાચાર મળ્યા હતા કે મહંમદ ભાઈના આખા કુટુંબને કોરોના વાઇરસનો ચેપ લાગ્યો હતો. મહંમદભાઈને હોસ્પીટલમાં દાખલ કરવા પડ્યા હતા જ્યારે આખા કુટુંબને “ હોમ કોરાંટાઈન “ કરી દેવામાં આવ્યું હતું. \n\nઆ સમય દરમ્યાન અમેરિકાના ન્યુયોર્ક શહેરમાં ખૂબ મોટા પ્રમાણમાં માણસો ચેપગ્રસ્ત થયા હતા. કમલેશભાઇનો પુત્ર અને પુત્રવધૂ બંનેને આ રોગના દર્દીઓની સેવા કરતાં કરતાં તેનો ચેપ લાગુ પડ્યો હતો. હવાઈ સેવાઓ બંધ થઈ જવાના કારણે સુરેશભાઈની પુત્રવધૂ જે પ્રસૂતિ માટે કેનેડાથી ભારત આવી હતી તે તેના પતિ પાસે કેનેડા જઇ શકી ન હતી. તે તેના ચાર માસના પુત્ર સાથે સુરેશભાઈ સાથે રહેતી હતી. કમલેશભાઈ અને તેમના પત્ની તેમના પુત્ર અને પુત્રવધૂ તેમજ તેમના બાળકોના સ્વાસ્થ્ય માટે ખૂબ ચિંતાતુર હતા. તે ફોન મારફતે સતત ન્યુયોર્કમાં સંપર્ક કરી તેમની વિગતો મેળવી રહ્યા હતા. \n\nરમેશભાઈ જે જગ્યાએ રહેતા હતા ત્યાં પણ કોરોના વાયરસે માથું ઊંચક્યું હતું. બધા મિત્રો એક બીજાના સતત સંપર્કમાં રહી દરેકની માહિતી લેતા રહેતા હતા. \n\nહજુ આ મહામારી પર કાબૂ મેળવી શકાયો ન હતો. વિમાન, રેલ્વે અને બસ સેવા પરનો પ્રતિબંધ ચાલુ હતો. આખા વિશ્વમાં હાહાકાર મચી ગયો હતો તેમ છતાં લોકોને જીવન જરૂરિયાતની ચીજ વસ્તુઓ અને રોજી રોટી મળી રહે તે માટે સરકારને લોક ડાઉનને હળવો કરવાની ફરજ પડી હતી. કેટલીક શરતોને આધીન સરકારી, અર્ધ સરકારી અને ખાનગી કચેરીઓ, ફેકટરીઓ શરૂ કરવામાં આવી હતી. \n\nએક દિવસે ખૂબ દુખદ સમાચાર મળ્યા કે કમલેશભાઈના ડોકટર પુત્ર અને પુત્રવધૂ બે બાળકીઓ અને તેમના માતા પિતાને વિલાપ કરતા મૂકી કોરોના દર્દીઓની સેવા કરતાં કરતાં મૃત્યુને ભેટ્યા હતા. કમલેશભાઈના જીવનની સંધ્યાના રંગો ઓજપાઈ ગયા હતા. લોક ડાઉનના કારણે તેમને આશ્વાસન આપવા માટે તેમની પાસે કોઈ સ્વજન કે મિત્રો હાજર ન હતા. તે તેમના પુત્ર અને પુત્રવધૂનું અંતિમ દર્શન પણ કરી શક્યા ન હતા. આ સદમો સહન ન થવાથી કમલેશભાઈના પત્નીએ થોડા દિવસોમાં દમ તોડી દીધો હતો.\n\n મહંમદભાઇનું કુટુંબ કોરોનાના ચેપથી મુકત થઈ ગયું હતું પરંતુ કમનશીબે મહંમદભાઈ અલ્લાહને પ્યારા થઈ ગયા હતા. રમેશભાઈ પણ કોરોના વાયરસના કારણે સ્વર્ગે સીધાવી ગયા હતા. \n\nકોરોના વાયરસના ચેપથી મુક્ત થવામાં વિશ્વને દોઢ વર્ષ જેટલો સમય લાગ્યો હતો. હજુય ક્યાંક ક્યાંક નવા કેસો સામે આવી રહ્યા હતા. વિમાન, રેલ્વે અને બસ સેવાઓ કાર્યરત થઈ ગઈ હતી. કમલેશભાઈની પૌત્રીઓ સ્વદેશ પરત ફરી હતી. \n\nસુરેશભાઇનો પુત્ર કેનેડાથી પરત આવી ગયો હતો. જાણે સુરેશભાઇ તેમના પુત્રનું દર્શન કરવા બે વર્ષનો જીવતા હોય તેમ તેના આગમનની રાત્રે જ તેમને હૃદયરોગનો ગંભીર હુમલો થવાથી તે મૃત્યુ પામ્યા હતા. ચાર મિત્રો પૈકી હવે ફક્ત કમલેશભાઈ એકલા જ હયાત હતા. મહંમદભાઈ, રમેશભાઈ અને સુરેશભાઇ આ દુનિયા છોડી ચૂક્યા હતા. કમલેશભાઈની પત્ની પણ સ્વર્ગે સીધાવી ગયા હતા. સુરેશભાઈની વિધવા પત્ની, પુત્ર, પુત્રવધૂ અને પૌત્ર હયાત હતા. \n\nકમલેશભાઈ નિરાશામાં ગરકાવ થઈ ગયા હતા. તે તેમની પૌત્રીઓના ઉછેર માટેજ જીવી રહ્યા હતા. તે સિવાય તેમને જીવન જીવવાનો કોઈ ઉમંગ રહ્યો ન હતો. \n\nએક દિવસે સુરેશભાઈનો પુત્ર તેના કુટુંબ સાથે કમલેશભાઈના ઘરે ગયો અને તેમને આગ્રહ કરીને તેમની બે પૌત્રીઓ સાથે બગીચામાં લઈ આવ્યો હતો. દોઢ વર્ષ પછી તે પહેલીવાર બગીચામાં આવ્યા હતા. તેમના માનીતા સ્થળે આવી પહોંચતા તેમને તેમના વિખૂટા પડેલા ત્રણેય મિત્રોની યાદ આવી તેથી કમલેશભાઈ ખૂબ મોટા અવાજે રડી પડ્યા હતા. સુરેશભાઈનો પુત્ર તેમને બાથમાં લઈ આશ્વાસન આપી રહ્યો હતો. આગાઉથી હાજર બે યુવાનો તે સ્થળે ગમગીની સાથે ઊભા હતા. તે બે પૈકી એક રમેશભાઈનો પુત્ર હતો અને એક મહંમદભાઇનો પુત્ર હતો. કમલેશભાઈને રડતાં નિહાળી બંને જણા તેમને એકાએક વીંટળાઇ પડ્યા હતા. ખૂબ ભાવુક દ્રશ્ય સર્જાયું હતું.  \n\nથોડી વાર પછી રમેશભાઈના પુત્રએ કમલેશભાઈને કહ્યું “ કાકા આજથી તમે મારા પિતા છો અને આ બંને દીકરીઓ મારી દીકરીઓ બની રહેશે. તેમને ભણાવવાની, પરણાવવાની અને બધી સામાજિક જવાબદારીઓ મારા શિરે હું સ્વીકારું છું. તમે નિરાશા ખંખેરીને બાકીનું જીવન ઉમંગથી જીવીલો તેવી મારી વિનંતી છે.\n\n રમેશભાઈ અને મહંમદભાઇના પુત્રએ પણ કમલેશભાઈને કહ્યું “ કાકા આ બંને દીકરીઓ હવેથી અમારી પણ દીકરીઓ બની રહેશે અને અમે આપના પુત્ર બનીને આપને આપના પુત્રની ખોટ પાડવા નહીં દઈએ તેવું વચન આપીએ છીએ. રમેશભાઈની પત્નીએ બંને કિશોરીઓને પોતાના હૈયે ચાંપી દીધી. કમલેશભાઈના માથેથી જાણે મોટો બોજો હટી ગયો હતો. તેમનું હૃદય ગદગદ થઈ ઉઠ્યું.  \n\nકમલેશભાઈએ ત્રણેય દિકરાઓ સામે ઉમંગભરી નજર ફેંકી કહ્યું “ ચાલો, સૌ સુખેથી જીવી લઈએ ! “  \n\nકમલેશભાઈ ત્રણ યુવાનોના સહારે બગીચામાંથી નીકળી આશાભર્યા હૈયે પોતાના ઘર તરફ રવાના થયા. \n\n( મિત્રો આ વાર્તા લખવાનો ઉદ્દેશ સૌને લોકડાઉનના નિયમોનું પાલન કરી સરકારને આ મહામારીથી લોકોને બચાવવા માટે પૂરતો સહકાર આપવા પ્રેરિત કરવાનો છે જેથી આપણા જીવનમાં આપણને આપણાં સ્વજનો ગુમાવવાનો વારો ન આવે અને કોઈ પસ્તાવો ન થાય. આશા છે આપ સૌ પણ લોકોને આ બાબતે પ્રેરિત કરશો. )",
      "duration": "6 mins",
      "category": "Inspirational"
    },
    {
      "id": 187,
      "title": "વિશ્વાસથી સફળતા",
      "story_name": "પ્રાચીન સમયની વાત છે. કોઈ ગામમાં મંદિરમાં એક સંન્યાસી સાધુ રહેતા હતા. તે પોતાના મંદિરમાં ભગવાનની સેવા ખૂબ જ વિશ્વાસથી કરતા હતા. તેમને ભગવાન પર અતૂટ શ્રદ્ધા હતી. તેમના વિશે કહેવાતું કે તે જ્યારે પણ નૃત્ય કરે ત્યારે ત્યારે તે ગામમાં ખૂબ જ વરસાદ થતો હતો. સાધુથી ગામના લોકો પણ ખૂબ જ ખુશ હતાં. જ્યારે પણ ગામમાં વરસાદની જરૂર હોય ત્યારે તેઓ સાધુ જોડે જઈને પોતાની વાત કરતા. અને સાધુ નૃત્ય કરે એટલે તરત જ વરસાદ થવા લાગે. અને લોકો ખુશ થઈ જતા.\n\nએકવાર ઉનાળુ વેકેશનમાં એક દિવસ તે ગામમાં શહેરમાંથી 8 કે 10 યુવકો ગામમાં આવ્યા. ગામના કેટલાક તેમના મિત્રોએ આ સાધુ વિશેની વાત કરી. શહેરના યુવકો આ વાત માનવ તૈયાર ન હતા. તે કહે કે આવું કંઈ ના હોય. જ્યારે યુવકો માન્યા નહીં તો તેમને સાધુ જોડે લઈ ગયા. ત્યારે યુવકોએ સાધુને વરસાદ વિશેની વાત કરી. તો તેમને પણ હા પાડી.\n\nત્યારે યુવકોએ કહ્યું કે જો નૃત્ય કરવાથી વરસાદ થતો હોય તો અમે પણ નૃત્ય કરીએ. અને જોઈએ કે વરસાદ થાય છે કે કેમ ? ત્યારે તે યુવકો વારાફરથી નૃત્ય કરવાનું શરુ કર્યું. પહેલો યુવકે 10 મિનિટ નૃત્ય કર્યું. બીજાએ 15 મિનિટ કર્યું. આમ બીજા બધા જ યુવકો વારાફરથી નૃત્ય કરવા લાગ્યા. પણ વરસાદ થયો જ નહિ.\n\nહવે સાધુનો વારો હતો. બધાની આશા તેમના પર બંધાઈ હતી. તેમને ગામના લોકો સામે નૃત્ય કરવાનું શરૂ કર્યું. 1 કલાક થયો પણ વરસાદ ના આવ્યો. તો સાધુએ જ્યાં સુધી વરસાદ ના આવે ત્યાં સુધી નૃત્ય કરવાનું શરૂ જ રાખ્યું. આમને આમ આખો દિવસ પસાર થઈ ગયો. અને સાંજ પડવા આવી ત્યાં તો આકાશમાં કાળા વાદળો થવા લાગ્યા. કાટકા વિજળીઓ થવા લાગી. અને થોડી જ વારમાં જોરદાર વરસાદ થવા લાગ્યો. આ જોઈને શહેરના યુવકોને ખૂબ જ નવાઈ લાગી. અને તે સાધુના પગમાં પડીને આશીર્વાદ લેવા લાગ્યા.\n\nયુવકોએ સાધુને તેમના આ ચમત્કાર વિશે પૂછ્યું. તો સાધુએ કહ્યું કે 'આ ગામના લોકોનો મારા પર ખૂબ જ વિશ્વાસ છે . અને મને મારા ભગવાન પર વિશ્વાસ છે. અને તેમાં પણ હું ત્યાં સુધી નૃત્ય કરું છું કે જ્યાં સુધી વરસાદ ના આવે. હું નૃત્ય કરતી વખતે સમયને જોતો નથી.'\n\nઆમ, જ્યાં સુધી સફળતા ના મળે ત્યાં સુધી પ્રયત્ન કરવો જોઈએ. અને તે કામમાં વિશ્વાસ પણ હોવો જોઈએ.\n\n",
      "duration": "2 mins",
      "category": "Inspirational"
    },
    {
      "id": 188,
      "title": "એક સ્ત્રીની મનોદશા",
      "story_name": "કહેવાય છે કે એક સ્ત્રી જે ઘરમાં પગ મુકે તે ઘર સ્વર્ગ બની જાય છે. સ્ત્રીમાં ઘરને સ્વર્ગ બનાવવાની તાકાત રહેલી છે. પરંતુ સ્ત્રી ઘરને સ્વર્ગ ત્યારે જ બનાવી શકે જ્યારે તેને તે પ્રેમ, માન-સન્માન, અધીકાર મળે જેની તે હકદાર છે.\n\nએક સ્ત્રીની સામે તમે ખોબો પાણી ધરશો ને તો તે આખો દરિયો તમારી સમક્ષ લાવી આપશે. સ્ત્રીનો જન્મજાત સ્વભાવ લાગણીશીલ હોય છે. તે તો પ્રેમની ભૂખી હોય છે. પરંતુ તમારે ટીપું પણ પાણી આપવું નથી અને ફક્ત મેળવવાની જ આશા રાખશો તો તે સ્ત્રી સાવ ભાંગી જશે. તેના મનમાં પ્રેમ નહીં પરંતુ નફરતના બીજનું વાવેતર થશે. ઘરને સ્વર્ગ બનાવવા માટે લાગણીનો વરસાદ વરસાવવો પડે છે. તેમાં બધાને પૂરેપૂરા ભીંજવવા પડે છે. ફક્ત પતિનો સાથ સહકાર જરૂરી નથી. દરેક વ્યક્તિ જે ઘરમાં એકસાથે રહે છે. તે બધાનો ડગલે ને પગલે સહકાર અને પ્રેમ જરૂરી છે. જયારે એક સ્ત્રીને તે બધા જ અધિકાર મળશે જેની તે હકદાર છે ત્યારે તે પોતાના ઘરને સ્વર્ગ બનાવવામાં કોઈ કસર નહીં છોડે. પરંતુ સ્ત્રીની વેદના સમજવા વાળા આ સમાજમાં ઘણા ઓછા છે.\n\nસ્ત્રી એટલે જાણે કે એક જીવતું જાગતું મશીન. દિકરાને પરણાવ્યો અને વહું ઘરે આવી એટલે હાશ હવે મારા માથેથી કામનો બોજો ગયો. મારી બધી જવાબદારી પૂરી. હવે તો વહું આવી ગઈ એટલે હું તો આરામ કરીશ. આવું ૭૦ થી ૮૦ ટકા લોકો વિચારતા હોય છે. જે દિકરી ૨૦ વર્ષ સુધી પોતાની માતાપિતાની છત્રછાયામાં રહી છે. જેને જવાબદારીનો પૂરો અર્થ પણ ખબર નથી. જેને કદી કોઈએ રોકટોક કરી નથી. જેના સપના પૂરા કરવામાં મા બાપે પાછી પાની નથી કરી. અચાનક જવાબદારી નામનો શબ્દ જાણે એક ભારીખમ પથ્થરની જેમ આવી પડે ત્યારે તેની શી મનોદશા થાય છે તે ફક્ત સ્ત્રી જ સમજી શકે છે. સ્ત્રી જવાબદારી નિભાવવા પણ તૈયાર થઈ જાય છે પરંતુ તેને ઘરના દરેક વ્યક્તિની પ્રેમ ભરી હુંફ જોઈએ છે. જો તેને ઘરના દરેક વ્યક્તિ એમ કહેશે ને કે બેટા તું મુંઝાતી નહીં. અમે તારી સાથે જ છીએ. તો તે સ્ત્રી કોઈ પણ કામ કરવામાં હિચકિચાહટ નહીં અનુભવે.\n\nમા બાપના ઘરે રહેતી દિકરીને મા રોજ પુછે છે બેટા આજે જમવામાં શું બનાવું ? દિકરી પ્રેમથી માંને કહે છે કે તું જે બનાવીશ ને તે બધું જ મીઠું લાગશે. જ્યારે સાસરે પહોંચતા જ તે જ દિકરીને ઘરના દરેક વ્યક્તિની પસંદ નાપસંદ જાણી રસોઇ બનાવવી પડે છે. નવી વહું તો બીતા બીતા બધું કરે છે. કયાક મારાથી ભૂલ ના થઈ જાય. આવા સમયે ઘરના વડિલ તેની માથે હાથ ફેરવી એટલું જ કહી દે કે બેટા ભૂલ થાય તો કંઈ વાંધો નહીં. ન આવડે તો શું થઈ ગયું. હું છું ને. હું તને બધું શીખવાડીશ. ત્યારે વહુને પોતાની માંની ઓછપ નહીં વર્તાય.\n\nએક સ્ત્રી ને તમે તમારી મરજી મુજબ ના નચાવી શકો. પરણીને આવી તો શું થઈ ગયું. તેની પોતાની પણ જિંદગી છે. તેના પોતાના સપનાં છે. તેને પુરેપુરો હક છે પોતાના સપનાને પૂરા કરવાનો. તેની પોતાની પસંદ નાપસંદ છે. જો કોઇ વખત સાસું વહુંને કહે બેટા તને શું ભાવે છે. ચાલ આજ તો હું તારી માટે તારી પસંદ ની રસોઇ બનાવું. અને પોતાના હાથથી પોતાની વહુંને જમાડે તો તે સ્ત્રી હમેંશા તે ઘરની દિકરી બનીને જ રહેશે. વહું નહીં. તેના ઘરના વડીલો તેને કહે બેટા તારી ઉંમર તો હજી આગળ વધવાની છે. સપના પૂરા કરવાની છે. તારી પગભર થવાની ઈચ્છા હોય તો અમે બધા તારી સાથે જ છીએ. તું ચિંતા ના કર. જવાબદારી નિભાવવા માટે હજી અમે બેઠા છીએ. તુ તારા સપના પૂરા કર. ત્યારે તે સ્ત્રીને હકીકતમાં ભગવાનના સ્વરૂપમાં બીજા માતા પિતા મળી જશે. તેને પિયરની યાદ કદી નહીં આવે.\n\nએવું કહેવાય છે કે એક સાસું વહુંના સબંધોમા મીઠાશની હમેંશા ઉણપ જોવા મળે છે. સમાજ એવું કહે છે કે વહું કદી દિકરી નથી બની શકતી અને સાસું કદી માં નથી બની શકતી. ફક્ત સાસું વહુંના સબંધો બંધાવાથી આમ નથી બનતું. આવુ ત્યારે થાય છે જ્યારે એકબીજાની ઈચ્છા ને માન નથી અપાતું. એકબીજાની લાગણી ને નથી ઓળખાતી . એકબીજાની વાતને કોઈ નથી સમજતું.\n\nઅર્થ નો અનથઁ કરવામાં આવે છે. પરિણામે તિરાડ પડવાની શરુ થાય છે.\n\nએક દિકરી જ્યારે પોતાનું ઘર છોડીને એક નવા ઘરમાં પ્રવેશ કરે છે ત્યારે તે શું અનુભવે છે તે હું ખુબ સારી રીતે સમજૂ છું. કારણ કે હું પણ આ સમયમાંથી પસાર થઈ છું. આવા સમયે સાસું જો તેની માં બનીને રહે તો તેને તે ઘર પોતાનું જ લાગશે. સાસું પોતાની વહુંને બેટા કહી એક પ્રેમ ભર્યું હગ આપશે ને તો તે દિકરીને પોતાની માંની યાદ કદી નહીં આવે. એક વહું તરીકે તેને જતું કરવું, સહન કરવું, સમજુતી કરવી વગેરે સલાહ આપવામાં આવે છે. અને તે કરે પણ છે. પરંતુ તે મનથી વિખૂટી પડતી જાય છે. એકવાર મનમાં પડેલી ગાંઠ વધુને વધુ ગૂંચવાતી જાય છે. પરિણામે સબંધ ફક્ત કહેવા પૂરતા જ રહી જાય છે. નાની નાની બાબતો ઝગડાનું કારણ બની જાય છે. જવાબદારી એક ભારણ લાગે છે. ઘર જાણે તેને કરડવા દોડે છે.\n\nક્યાંથી બને ઘર એક સ્વર્ગ? જ્યાં પ્રેમ ની નીવ જ કાચી હોય. વહુંને દિકરી નહીં પરંતુ એક વહું તરીકે જોવાતી હોય. જ્યાં તેની ઈચ્છા અનિચ્છા ની કોઈ વેલ્યુ નથી. જ્યા તેને પ્રેમથી કદી બેટા કે દિકા ના શબ્દથી સંબોધવામાં ના આવ્યુ હોય. જ્યા તેના સપનાની કોઈ અહેમીયત ના હોય. જ્યાં તેને ડગલે ને પગલે એ જતાવવામાં આવતુ હોય કે તુ આ ઘરની વહું છો દિકરી નહીં. જ્યાં તેના માતાપિતા માટે કોઈ માન ના હોય. જ્યા તેની ગણતરી ફક્ત કામવાળીની થતી હોય. જ્યાં તેને પોતાનો હકક પણ ના મળતો હોય. કેવી રીતે એક દિકરી આ ઘરને સ્વર્ગ બનાવે?\n\nઉલટાનું સમાજ તો એમ જ બોલવાનો કે વહું તો જો કેવી મળી છે. સાસું સસરાને સાચવતી પણ નથી.\n\nબસ હું સમાજને એ કહેવા માંગુ છું કે તમે દિકરાને પરણાવી દિકરી લાવો વહું નહીં. વહુંને તે બધા હકક આપો જેની તે હક્કદાર છે. પ્રેમથી તેની સાથે મીઠી વાત કરો. વહુંને પણ એવો હક્ક આપો કે તે દુઃખના સમયમાં સાસુના ખોળામાં માથું મુકી રડી શકે. તેને પ્રેમ ભર્યું એક હગ આપો. તેને તેના સપના પૂરા કરવાની આઝાદી આપો. તેને અહેસાસ અપાવો કે તેના દરેક ડગલે અમે તારી સાથે છીએ. કોઈક વાર\n\nતેને કહો કે આજ હું તારી માટે જમવાનું બનાવીશ. તેમને સર્પ્રાઇઝ આપો. તેની માટે દુનિયા સાથે પણ લડો. તેની કાળજી તમારા દિકરા કરતા પણ વધારે રાખો. પછી જુઓ તમે તે દિકરી શું કરશે? જેનું તમને અનુમાન પણ નહીં હોય. તે દિકરી તમારા કુટુંબ ની તારણહાર બનશે અને ખરા અર્થમાં તમારું ઘર સ્વર્ગ બનશે. મેં શરુઆત માં જ કહ્યું હતું કે કે એક સ્ત્રી સામે તમે ખોબો પાણી ધરશો ને તો તે આખો દરિયો લાવી આપશે.\n\nમારાથી કંઈ ખોટું લખાઈ ગયું હોય તો મને માફ કરશો.",
      "duration": "5 mins",
      "category": "Inspirational"
    },
    {
      "id": 189,
      "title": "ખીંટીએ ટાંગેલી શીખ",
      "story_name": "મનહરલાલ, ૭૫ વર્ષના વૃધ્ધ વૃક્ષ સમાન વડીલ. જેની શાખાઓમાં ત્રણ દીકરા રાકેશ, નિરંજન અને કમલ. ત્રણેય પરણિત અને દરેકના ઘરે એક એક સંતાન. રાકેશ અને સીમાને એક પંદર વર્ષની દીકરી લાવણ્યા. નિરંજન અને રમોલાને એક બાર વર્ષનો દીકરો અક્ષય. કમલ અને રેખાને એક તેર વર્ષનો દીકરો રુદ્ર. આ ત્રણ દીકરાઓ સિવાય મનહરલાલને બે દીકરીઓ પણ ખરી, એકનું નામ સંધ્યા અને બીજીનું નામ કામિની, બંને પરણીને અમેરિકા સેટલ થઇ ગઈ હતી.\n\nઆ વટવૃક્ષ જે ધારા પર સર્જાયું હતું એવી મનહરલાલની પત્ની એટલે સુલોચનાબહેન. બને તેટલા ઉચ્ચ સંસ્કાર આપવા છતાં અને ધ્યાનથી ઉછેર કરવા છતાં પણ પાંચેય સંતાનો મોટા થતા ગયા એમ એમ એમની વચ્ચેનું અંતર વધતું ગયું અને એ સાથે હૈયાઓ પણ દૂર થતા ગયા. આ વાતનો ઘણો વસવસો મનહરલાલ અને સુલોચનાબહેનને રહ્યો હતો.\n\nઘણા વર્ષો થયા સહુને સમજાવતા સમજાવતા પણ પાંચેય સંતાનોને બંને ક્યારેય એક ન કરી શક્યા. એક દિવસ સુલોચનાબહેન અવસાન પામ્યા અને મનહરલાલ એકલા રહી ગયા. આ દુખદ પ્રસંગે પાંચેય સંતાનો, પત્નીઓ, જમાઈઓ સહુ કોઈ પોતાના દીકરા-દીકરી સાથે હાજર રહ્યા. પણ, આ દરમ્યાન એકબીજા પરત્વે એમનો અણગમો છતો થતો હતો, આ પાછળ કારણ કોઈ જ નહોતું. બસ, નાની નાની બાબતો હતી જે મોટું સ્વરૂપ ધારણ કરીને બેઠી હતી.\n\nમનહરલાલે આખું કુટુંબ બાળકો વિના એક રાતે એક કર્યું અને બધાને એક ચિત્ર હાથમાં આપ્યું, એ ચિત્રમાં રંધાવાના મારી-મસાલા ભરેલી ત્રણ ચમચીઓ એક દોરીથી બાંધી હતી અને બે ચમચીઓ છૂટી પડેલી હતી, એમજ થોડી દોરી પણ છૂટી પડેલી હતી. સહુને આ જોઇને અચરજ થયું. મનહરલાલ બોલ્યા...\n\n\"પહેલા તમે સમજીલો આ ચિત્રમાં. આ પાંચ ચમચીઓ એ મારા સંતાનો છે. અને ત્રણ હજુ બંધાયા છે એ મારા દીકરા. અને બે છૂટી પડી ગયેલી ચમચીઓ એ વિદેશ ચાલી ગયેલી મારી દીકરીઓ છે. છૂટી પડેલી દોરી એ સુલોચના જે હવે આપણી વચ્ચે નથી. જેનાથી ત્રણ ચમચીઓ હજીયે બંધાયેલી છે એ હું પોતે. આ પાંચેય ચમચીઓની અંદર ભરેલો તેજાનો-મસાલો અલગ અલગ છે.\n\nકોઈ પણ રસોઈ બનાવવા માટે એ બધાની જ વત્તા-ઓછા પ્રમાણમાં જરૂર પડે છે અને એટલે આમાંનો કોઈ પણ મસાલો ઓછા મહત્વનો કે ફેંકી દેવા જેવો નથી. વળી, જે ઓછો ઉપયોગમાં આવે છે એ તો કિમતી હોય એવું પણ બને. એટલે મારી પાંચેય સંતાનોને નમ્ર વિનંતી છે કે સાથે રહેજો, એકબીજા પરત્વેનું વૈમનસ્ય દૂર કરો અને સ્વાદિષ્ટ રહો હંમેશા. અને આ ઘરની વહુઓ અને જમાઈઓ તમારા સંબંધે નામ અલગ છે પણ તમે આ ઘરના-દીકરા-દીકરીથી પણ વિશેષ છો, કારણકે સુલોચનાની છૂટી પડેલી દોરી હવે તમારે બનવાનું છે અને આ પાંચેય ચમચીઓને એમના મૂળ સ્વાદ, સુગંધ અને રંગ સાચવીને સાથે બાંધીને રાખવાના છે. આ ચિત્રની પાંચ કોપી કાઢવી રાખી છે. ભલે અલગ રહો પણ પોતાના ઘરમાં ફ્રેમ કરીને ટાંગી રાખજો, જેથી આ મારી વાત હમેશ તમને યાદ આવતી રહે.\"\n\nમનહરલાલને ગાયને પંદર વર્ષ થયા પછી પણ દરેક સંતાનના ઘરે આ ચિત્ર ખીંટીએ ટીંગાય છે. અને વર્ષમાં એક વખત આખું કુટુંબ ગામના મૂળ ઘરમાં એક અઠવાડિયા માટે સાથે રહે છે.\n\n",
      "duration": "3 mins",
      "category": "Inspirational"
    },
    {
      "id": 190,
      "title": "તો મોડુ થઈ જાત",
      "story_name": "એક નાનકડા શહેરની નવી બનેલી સોસાયટીમાં નિકુંજ અને મોહિનીએ નવો બંગલો ખરીદી થોડા સમય પહેલાં ત્યાં રહેવાનુ શરૂ કર્યું હતું. નિકુંજ યુવાન અને ઉત્સાહી હોવાથી તેને સર્વાનુમતે સોસાયટીના સેક્રેટરી તરીકેની જવાબદારી સોંપવામાં આવી હતી. આ સોસાયટીમાં રહેતા લોકો સમૃધ્ધ હતા. \n\nલોકડાઉન થયાને એક મહિનો પસાર થઈ ગયો હતો. નિકુંજે સોસાયટીના સભ્યોની મિટિંગ બોલાવી તેમની સોસાયટીની બાજુની ઝૂંપડપટ્ટીમાં રહેતા લોકોને મદદરૂપ થવા આહ્વાન કરતાં બધા લોકોએ ખૂબ સારો ફાળો લખવ્યો હતો. તે રકમમાંથી ઝૂપડપટ્ટીના સિત્તેર ઘરોને જરૂરિયાતનો સમાન પહોંચાડવાનું નક્કી કરવામાં આવ્યું હતું. \n\nજીવન જરૂરિયાતની ચીજ વસ્તુઓની તૈયાર કરેલી કીટનું વિતરણ કરવા નિકુંજ અને સોસાયટીના બીજા પાંચ યુવાનો સાંજે તે ઝૂંપડપટ્ટીમાં ગયા હતા. મોહિની જમવા માટે નિકુંજની રાહ જોઈ રહી હતી. લગભગ દસ વાગ્યે નિકુંજ ઘરે પરત આવ્યો. ફ્રેશ થઈ તે ડાઈનિંગ ટેબલ પર ગોઠવાયો એટલે મોહિની બોલી “ નિકુંજ બધાને કીટ પહોંચી ગઈ ?”\n\nનિકુંજ : “ હા, ભગવાનનો આભાર કે આપણે લોકોને મદદરૂપ થઈ શક્યા !. ખૂબ ગરીબ વસ્તી છે. આ વિકટ પરિસ્થિતિમાં ખરેખર તેમને ખાવાના ફાંફા છે.” એક સારું કાર્ય કર્યાનો સંતોષ તેના ચહેરા પર વર્તાતો હતો. \n\n મોહિની : “ કોઈ કીટ બચી છે ?”\n\nનિકુંજ : \"ના, સિત્તેર ઘર માટે સિત્તેર કીટ બનાવી હતો. દરેકને આપી દીધી માટે કોઈ કીટ બચી નથી. પણ કેમ પૂછ્યું ?” નિકુંજના ચહેરા પર આતુરતા હતી.\n\nમોહિની : “ પેલા ટેકરા પર એક મુસ્લિમ બાઈ રહે છે. તેનું નામ સકિના છે. તેને ત્રણ બાળકો છે. તેના ધણીએ બીજી બાઈ ઘરમાં બેસાડી છે અને સકિના અને બાળકોને ઘરમાંથી કાઢી મૂક્યા છે. તે પેલી ઝૂંપડપટ્ટીથી થોડે દૂર ટેકરા પર નાની ઝૂંપડી બનાવી ત્યાં રહે છે. લોકોના ઘરે કચરા પોતાં કરી તેનું અને તેના બાળકોનું ગુજરાન કરે છે. આજે સાંજે આપણા ઘરે આવી હતી અને કામ માગતી હતી. હમણાં સોસાયટીમાં કોઈને ઘરકામ માટે બોલાવવાની મનાઈ હોઇ મેં પણ તેને ‘કોઈ કામ નથી’ તેવું કહ્યું તો પણ તે થોડી વાર ઊભી રહી હતી. મને લાગે છે કામ કાજ વિના તેના ઘરમાં કોઈ રાશન નહીં હોય એટલેજ તે કામ માટે પૂછતી હશે.”\n\nનિકુંજ મોહિનીની વાત સાંભળી એકદમ ડાઈનિંગ ટેબલ પરથી ઊભો થઈ ગયો અને બોલ્યો “ મોહિની ઘરમાંથી થોડીક દાળ, ચોખા, તેલ, ચા, ગોળ , ખાંડ બે દિવસ ચાલે તેટલુ રાશન એક થેલીમાં ભરી દે. કાલે સવારે તેને પણ એક કીટ પહોંચાડી દઇશું પણ અત્યારે ઝડપ કર આપણે મોડુ નથી કરવું. આપણે તુરત જ તેના ઘરે જવું પડશે. આજના પેપરમાં મે વાંચ્યું હતું કે શહેરમાં એક માતાએ ભૂખથી પરેશાન થઈ તેના બે નાના નાના બાળકો સાથે ગાળા ફાંસો ખાઈ આપઘાત કરી લીધો હતો. મારે આ બાઈને તે રસ્તે નથી જવા દેવી. બી ક્વીક. હું ગાડી કાઢું છું. સાથે આ રાંધેલી રસોઈ પણ લઈ લે જે. “\n\nનિકુંજ અને મોહિની જ્યારે સકિનાની ઝૂંપડી પાસે પહોંચ્યા ત્યારે ઝૂંપડીમાં સન્નાટો હતો. નિકુંજે ઝૂંપડીની બહાર છુટી ઈંટો ગોઠવી બનાવેલા ચૂલા પર ટોર્ચનું અજવાળું ફેંકયું. ઘણા દિવસથી તેમાં આગ સળગી હોય તેવું લાગતું ન હતું. નિકુંજે ઝડપથી ઝૂંપડીનો દરવાજો ખખડાવ્યો. કોઈ સંચાર ન થતાં તેણે હળવો ધક્કો મારી ઝૂંપડીનો દરવાજો ખોલી નાખ્યો. ઓરડીનો નજારો જોઈ નિકુંજ અને મોહિની દ્રવી ઉઠ્યા. બે નાના બાળકો નિકર પહેરી રડતાં રડતાં જમીન પર ધૂળમાં સૂઈ ગયા હતા. તેમના ચહેરા પર રડવાથી સુકાએલા આંસુના લીસોટા જોઈ શકાતા હતા. મોટી દીકરી હીબકાં ભરી રહી હતી. સકિનાના હાથમાં એક મજબૂત કાથીનું દોરડું હતું. તેનો ચહેરો ભાવહીન હતો. કાથીના દોરડામાં ચાર ફાંસા બનેલા દેખાતા હતા. તેની નજર ઝૂંપડીની મોભ તરફ હતી. કદાચ તે તેની દીકરીના ઊંઘી જવાનો ઇંતેજાર કરી રહી હતી. \n\nનિકુંજે દોડીને સકિનાના હાથમાંથી દોરડું ઝૂંટવી લીધું. સકિનાએ ઠૂંઠવો મૂક્યો. માતાનો રડવાનો અવાજ સાંભળી બધા બાળકો જાગી ગયા અને મોટેથી રડવા લાગ્યા. મોહીનીએ સાથે લાવેલું તૈયાર ભોજન રડતાં બાળકો સમક્ષ પીરસી દીધું. બાળકો રડવાનું બંધ કરી બંને હાથની મૂઠીઓ ભરીને આરોગવાનુ શરૂ કરી દીધું. તેમના પેટમાં કદાચ ઘણા દિવસો પછી અનાજનો દાણો જતો હતો !. મોહીનીએ થોડીક વાનગીઓ સકિના સમક્ષ મૂકી. સાકીનાએ કોળિયો ભર્યો પરંતુ ગાળામાંથી ઊભરી આવેલા ડૂસકાના કારણે તે કોળિયો ગાળાની નીચે ઉતારી ન શકી. \n\nમોહિનીને લાગ્યું જો નિકુંજે ત્વરા ન દેખાડી હોત તો સાચેજ આજે મોડું થઈ જાત !\n\n",
      "duration": "3 mins",
      "category": "Inspirational"
    },
    {
      "id": 191,
      "title": "દાળની તીખાશ",
      "story_name": "નમીતા એટલે ઘરરખ્ખુ ગૃહિણી. આમ તો ગૃહિણીનો અર્થ જ ઘર સંભાળતી સ્ત્રી એમ થાય. પણ આ તો ઘરરખ્ખુ એટલે એ આખો દિવસ ઘર, પતિ અને બાળકોની આસપાસ જ વીંટળાયેલી રહેતી. એની દુનિયામાં આ સિવાય જાણે, બીજું કંઈ હતું જ નહિ. ઘણાં તો એને એમ પણ કહેતાં કે \"તું તો સાવ ઘરકૂકડી છે.\" કોણ જાણે કેમ પણ તેને આ ઉપમા ગમતી ને તે હસી પડતી. એવું નહોતું કે એને કોઈ શોખ નહોતાં. પરંતુ, એને પરિવાર સિવાય બીજું કંઈ યાદ જ નહોતું આવતું. એમ કહી શકાય કે એને સમય જ નહોતો મળતો. કદાચ, એ બીજું કંઈ વિચારવા જ નહોતી માંગતી.\n\nજે હોય તે પણ નમિતાને સંતોષ હતો. એનાં કામથી, એની આવડતથી, એની બુધ્ધિ અને હોંશિયારીથી. ઘરનાં દરેક કામ ચીવટથી અને કરકસરથી કરતી. એ દરેક કામ ઉત્સાહ-ઉમંગથી કરતી. તે સ્પષ્ટપણે માનતી કે કરકસર કરવી પણ કંજૂસાઈ કદી ના કરવી. એણે ક્યારેય પોતાની જાતને મહત્વ નહોતું આપ્યું. ખાવાનું, ઊંઘવાનું હોય કે તેનાં તબિયત સંબંધી કોઈ વાત હોય. અરે ! કોઈ પ્રસંગમાં હાજરી આપવાની હોય કે બહાર ફરવા જવાનું હોય તો પણ તે હંમેશા ઘરને વ્યવસ્થિત કરવામાં ને કોઈની કોઈપણ વસ્તુ રહી ના જાય એમાં વિશેષ ધ્યાન આપતી. આ બધું તે રાજીખુશીથી કરતી. તો પછી આજે અચાનક શું થયું ? આજે એને આવો અહેસાસ કેમ થયો ? વિચારોનાં વંટોળ તેની આસપાસ ઘૂમરાવા લાગ્યાં. \n\nતેનાં પતિનું એક વાક્ય વારંવાર તેનાં મનો-મસ્તિષ્ક પર અથડાઈને પાછું ફરતું. \"આખો દિવસ તું કરે છે શું ?\" બસ, આ એક જ સવાલે તેને ઝંઝોળી નાંખી. \n\nતેને થયું, \"યાર, વાત તો સાચી છે. આખો દિવસ હું કરું છું શું ? કોડીની કમાણી નહિ ને ઘડીની ફુરસદ નહિ જેવાં ઘાટ છે.\" દેખીતી રીતે તો તે કોઈજ કામ નહોતી કરતી. કેમ કે, તે કામનું કોઈ જ મૂલ્ય નહોતી લેતી. તેની કોઈ આવક નહોતી. દર મહિને તેનાં એકાઉન્ટમાં કોઈ રુપિયા જમા નહોતાં થતાં કે, તે બતાવી શકે કે પોતે કરે છે શું ? \n\nરોજ સવારે સૌથી પહેલાં ઊઠી જવાનું ને સૌથી છેલ્લાં સૂવાનું. બસ, આ એનો રોજનો ક્રમ. આખા દિવસ દરમિયાન દસ મિનિટ પણ પોતાનાં માટે નહિ ફાળવવાની. ના તો પોતાને મનગમતી ટીવી સીરીયલ જોવાની કે ન તો શાંતિથી ન્યુઝ પેપર વાંચવાનું કે ન તો ચાની ચૂસકી મારતાં-મારતાં બાલ્કનીની બહારનો નજારો જોવાનો. ન તો કોઈ કીટ્ટી પાર્ટી કે ન પાસ-પાડોશમાં બેસવા જઈને ગામ-ગપાટાં મારવાનાં. આમાંનું કંઈપણ કરવાની આવડત તેનામાં નહતી. તો આટલાં વરસ એને કર્યું શું ? પંદર-પંદર વરસનો હિસાબ માંડવાનું મન થયું. પછી વિચાર આવ્યો કે ના બહુ મોડું થઈ જશે. રોજ બધાંને જમાડીને પોતાની થાળી પીરસીને ઢાંકી રાખતી. રસોડું સમેટીને પછી જમવા બેસતી. પહેલાં કોળિયો મોંમાં મૂકે ન મૂકે ત્યાંતો કોઈનું કંઈનું કંઈ આવીજ જતું. કાંતો બાળકો લડતાં તેને છૂટા પાડતી. કાં તો બાળકો કહેતાં, \"બહુ ઊંઘ આવે છે.\" તો તે બન્ને બાળકોને તેનાં ખોળામાં માથું મૂકી ને બન્ને પગથી હીંચોળતાં-હીંચોળતાં જમતી. કોઈક વાર સાસુમા કહેતાં, \"વહુરાની સાંજે શું બનાવવાનાં છો ?\" કહેવાનું મન થઈ જતું, \"અત્યારે તો મને જમી લેવા દો. સાંજની વાત સાંજે.\" પણ એ વાક્ય એનાં ગળામાં જ અટકીને રહી જતું.\n\nરોજની જેમ આજે પણ એ થાળી લઈને બેઠી. ઠંડા દાળ-ભાતનો કોળિયો મોંમાં મૂકતાં જ યાદ આવ્યું. \"આ લે ગરમા-ગરમ દાળ.\" ગરમા-ગરમ દાળની સાથે મમ્મીનું રોજીંદુ વાક્ય પણ આવતું, \"મારી નમુને રોટલી ઠંડી હોય તો ચાલે પણ દાળ તો ઉકળતી જ જોઈએ.\"\n\nઆજે પંદર વરસે તેને આ વાક્ય યાદ આવતાં જ દાળની તીખાશ આંખ સુધી પહોંચી ને આંખનું એક ટીપું ગાલે આવીને અટકી પડ્યું.",
      "duration": "3 mins",
      "category": "Inspirational"
    },
    {
      "id": 192,
      "title": "હાફ પ્રાઈઝ",
      "story_name": "\"તને કહ્યું હતું કે લગ્ન માટે ચુપચાપ હા પાડી દે પણ નહીં, પોતાને રાજકુમારી સમજે છે. જોયું તારી સખી વિજ્યા કેટલી હોંશિયાર નીકળી. ફ્ટથી પ્રસ્તાવ સ્વીકારી લીધો. આજે લગ્ન પણ થઇ ગયા અને હવે એ ધનવાન ઘરમાં શાંતિથી રાજ કરશે.\"\n\nલગ્નમાંથી પરત થયેલી માનો કડવો અવાજ દીક્ષાના કાનમાં રીતસર ઠોકાઈ રહ્યો. \"તો શું મારે એ પ્રસ્તાવ સ્વીકારી લેવાનો હતો ? તો તું ખુશ હોત એમ ને ?\" દુકાનના વહીવટીખાતા પર નજર ફેરવતી દીક્ષાની નજર માના લાલ થયેલા ચ્હેરા ઉપર નવાઈથી આવી અટકી. હાથમાંની પેન થોડી ક્ષણો માટે આઘાત થી થમ્ભી ગઈ. \"હાજ તો વળી. આટલા ધનવાન લોકો, હવેલી જેવું ઘર , ખેતી, જમીન...\" માની લાંબી યાદી આગળ વધે એ પહેલાજ દીક્ષાએ ખુબજ જરૂરી મુદ્દો યાદ અપાવ્યો. \n\n\"મા એ માણસ મારાથી ૨૦ વર્ષ ઉંમરમાં મોટા છે. પહેલાથી બે લગ્ન તૂટી ચુક્યા છે. મારી પાસે ડિગ્રી છે અને એનું શિક્ષણ શૂન્ય....\" દીક્ષાને પોતાની યાદી લંબાવવાની તક મળે એ પહેલાજ માએ પોતાની કટુવાણીનો પ્રહાર કર્યો. \"તો શું આખું જીવન પપ્પાની નાનકડી રમકડાંની દુકાન સાચવવામાં વેડફી નાખીશ ? ઘર પરિવાર વસાવવાનો મોકો ઈશ્વરે આગળથી આપ્યો હતો. એ આમ વેડફી નાખ્યો. નહિતર મને તો આટલી આશ પણ ન હતી.\" માના અવાજમાં અસીમ નિરાશા ઉભરાઈ આવી. \n\nદીક્ષાનો અવાજ એટલોજ રુક્ષ અને સખત બન્યો. \"આશ ન હતી એટલે ? \" આંખોના ભવા એકીસાથે જોડાઈ ગયા. કાઉન્ટર ઉપર આવી ઉભેલા ગ્રાહકથી દીક્ષાના હાવભાવો સહેજ ઢીલા થયા. દીક્ષાએ પૂછેલ પ્રશ્નનો ઉત્તર ટાળવાની ચતુર તક મળતાજ માએ ઘરનો માર્ગ લીધો. \"સાંજે ઘરે આવ. નિરાંતે વાત કરીશું.\" એક મોટો ઉચ્છવાસ હવામાં છોડી દીક્ષાએ કામ ઉપર ધ્યાન કેન્દ્રિત કરવાનો પ્રયાસ આદર્યો. \" જી, હા \" \" આ ઢીંગલી ગઈ કાલે ખરીદી હતી.\" પોતાના હાથે ગઈ કાલેજ થયેલ વેચાણ ત્વરાથી દીક્ષાની યાદશક્તિ પર તાજું થયું. વેચાણના પુસ્તકમાં ઝડપથી ફરી રહેલી આંગળીએ થયેલા વેચાણની પુષ્ટિ પણ કરી લીધી. \"હા , શું થયું ? \" ગ્રાહકે ધીરે રહી ઢીંગલીનો ડબ્બો ખોલ્યો. ઉપરના ભાગ તરફથી ઢીંગલી બહાર તરફ સરકાવી. આખી ઢીંગલી બહાર નીકળ્યા પછી ડબ્બાને કાઉન્ટર ટેબલ ઉપર ઊંધો વાળ્યો. ઢીંગલીનો છૂટો પડી ગયેલો પગ પછડાટ સાથે ખરી પડ્યો. \"આ ઢીંગલી ' ડીફેક્ટિવ ' છે.\"\n\nદીક્ષા જાણે સુધબુધ ખોવી બેઠી. ટાઢું શરીર એકીટશે ઢીંગલીને નિહાળી રહ્યું. દીક્ષા તરફથી કોઈ પ્રત્યાઘાત ન મળતા ગ્રાહકે પોતાની બુદ્ધિશક્તિનો દાવપેચ અજમાવી જોયો. \"એવી એક નવી ઢીંગલી આપી દો. નહિતર જો આજ ઢીંગલી હું રાખી લઉં તો અર્ધી કિંમત પરત કરી દો. એમ પણ આ ઢીંગલી કોઈ ખરીદશે નહીં. \" સ્વર્ગસ્થ પિતાએ શીખવેલ વ્યવસાયના કૌશલ્યોમાંનું એક મૂલ્ય પિતાનાંજ અવાજમાં કાનમાં પડઘો પાડી રહ્યું. 'કિંમતી વસ્તુનું મૂલ્ય જો સામે વાળું આંકી ન શકે તો એની કિંમત ઉતરતી કદી ન આંકવી.' ઢીંગલી સામે તકાયેલી નજર ઉપર ઉઠી. \"સંપૂર્ણતા એક ભ્રમણા છે. અપૂર્ણતા એજ માનવ સંપૂર્ણતાની હકીકત છે.\" મ્યુઝમમાં સચકાયેલું કોઈ અજાયબ જોતો હોય એવા ગ્રાહકના હાવભાવો દીક્ષાની માનસિક સ્થિતિ સામે શંકા ઉપજાવી રહ્યા. અર્ધી મૂંઝવણ અને અર્ધી ચીઢ જોડે ગ્રાહકે અંતિમ ચેતવણી ફેંકી. \" ક્યાંતો નવી ઢીંગલી આપો ક્યાં તો પૈસા પરત કરો.\"\n\nડ્રોવરમાંથી ૧૫૦ રૂપિયા કાઢી દીક્ષાએ તરતજ ગ્રાહકને સોંપી દીધા. એના ચ્હેરા ઉપર એજ સ્વાભિમાની હાવભાવો એકવાર ફરી તરી આવ્યા જે લગ્નનો પ્રસ્તાવ અસ્વીકાર કરતા સમયે ઉપસી આવ્યા હતા. પોતાના પૈસા પરત મળતા અને ' ડીફેકટીવ' માલથી છુટકારો મળતાજ ગ્રાહક ફરીથી કદી આ દુકાન પર ન આવવાના મનોમન નિર્ણય જોડે દુકાનની દાદર મક્કમ ડગલે છોડી ગયો. \n\nદીક્ષાએ કાઉન્ટર ઉપરની ઢીંગલીને સ્નેહસભર ડબ્બામાં ગોઠવી. ૧૫૦ રૂપિયાનું પ્રાઇસ ટેગ લગાવી દુકાનની કેબિનમાં ડબ્બાને ડિસ્પ્લે ઉપર પુન : ગોઠવી દીધું. આખરે મક્કમ હૃદયે દુકાનના વહીવટીખતાને તપાસવા પરત થઇ. પંખાની સ્વીચ ઓન કરી. એક હાથમાં પેન થામી. હિસાબ આગળ વધ્યો. પંખામાથી છૂટી રહેલી ઠંડી હવાથી બીજી તરફની કુર્તીની બાંય એની અંદર ગેરહાજર બીજા હાથનો પુરાવો આપતી હવામાં હિચકોલા ખાતા અતિ વેગે ઝૂલી રહી.\n\n",
      "duration": "3 mins",
      "category": "Inspirational"
    },
    {
      "id": 193,
      "title": "એક અજાણ્યો પત્ર",
      "story_name": "\"સાંભળો છો?\"રસોડામાંથી અવાજ આવ્યો\n\nમોબાઇલમાંથી મોઢું કાઢીને બોલ્યો, \"શું કામ હતું ?\"\n\nહાથ લૂછતી ડિમ્પલ બહાર આવી અને કહ્યું, \"આ દિવાળી ગઈ નવું વરસ ગયું હવે તો તમારું કબાટ સાફ કરી લો, જરા થોડું ગોઠવી લો પુસ્તકો કેટલા અસ્તવ્યસ્ત થઇ ગયા છે.\"\n\nમેં કહ્યું\"હા થોડીવારમાં કરું છું\"\n\nમારા હાથમાંથી મોબાઈલ છીનવી લેતા કહ્યું, \"આ ડબલાને મુકો અને થોડું કામ કરી લો અઠવાડિયામાં એકજ દિવસ હાથમાં આવો છો બાકી દિવસ તો આજ તો ઓફિસમાં બહુ કામ હતું થાકી ગયા એવા બહાના કાઢો છો ને પાછો મોબાઈલ લઈને જ બેસી જાઓ છો, કહું છું મોબાઈલ મચેડવામાં થાક નથી લાગતો.\"\n\nમેં કહ્યું\"શાંતિ રાખને બાપલા અને આ જો મારી અતિકર્ણ પર કેટલી સરસ કોમેન્ટો આવી છે.\"\n\nતે માથું હલાવતા બોલી, \"હા તો કોમેન્ટ કરનારાઓને કહી દો ઘરની થોડી સાફસફાઈ કરી આપે, ખબર છે મને લેખક બની ગયા છો તે\"\n\nમેં કહ્યું, \"ઠીક છે હું મારા પુસ્તકોનું કબાટ સાફ કરું છું.\"પણ કહે છે ને કોઈને આંગળી આપો તો પહોંચું પકડે તેમ પત્નીએ કહ્યું\"પુસ્તકોનું કબાટ પછી કરજો પહેલા પેલો ખૂણો સાફ કરી આપો, ઉંદરોએ બહુ ત્રાસ ફેલાવ્યો છે.\"\n\nમેં નંદીની જેમ માથું હલાવ્યું અને કહ્યું\"જેવી આજ્ઞા મહારાણી\"\n\nઆજે મારી પત્ની બહુ સારા મૂડમાં હતી નહિ તો તે દર રવિવારે મને ઘરમાં સ્વર્ગનો અહેસાસ કરાવતી . સવારે ઉઠીને તેનો ચેહરો જોઈને સમજી જતો કે માર્યા ઠાર આજે ફરી કંઈક ભૂલી ગયો અને તે યાદ ત્યારે જ આવતું જયારે તે યાદ કરાવતી.\n\nબપોર પડી ગઈ ખૂણો સાફ કરતા. મેં પત્ની તરફ જોઈને કહ્યું\"આ કેટલા નકામાં ગાભા સાચવી રાખ્યા છે, ફેંકી દે આ બધા\"\n\nતેણે કહ્યું, \"એમાંથી કંઈ નકામું નથી, આ જે ગાભા છે તે પોતું કરવાના કામમાં આવશે, આ સફેદ ટાઈલ્સો નંખાવી છે ત્યારથી દર મહિને પોતું બદલી દેવું પડે છે\"\n\nમેં કહ્યું, \"અરે ભાગ્યવાન આપણી પાસે મોપ છે, તે વાપર ને\"તેણે તરત પરખાવ્યું.\n\n\"હા ખબર છે લખપતિ છો તે.\"\n\nમેં હાથ જોડ્યા અને કહ્યું, \"હવે થોડી ચા પીવડાવ એટલે આગળનું કામ કરું\"\n\nએમ કહીને હાથમાં મોબાઈલ લીધો પણ તેની આંખ તરફ જોઈને ચાર્જર તરફ આગળ વધ્યો એટલે તે હસવા લાગી અને કહ્યું\"જોઈ લો જોઈ લો કેટલી નોટિફિકેશન આવી તે જોઈ લો.\"\n\nમેં મનોમન વિચાર્યું હાશ મેડમનો મૂડ આજે સારો છે, હા પણ આજે સાફસફાઈ કરાવી રહ્યો છું તો મૂડ કેમ સારો ન હોય.\n\nચા પીને હું મારા પુસ્તકોના કબાટ પાસે ગયો. ઉપરના ભાગમાં બધા ધાર્મિક પુસ્તકો હતા જેનો સૌથી વધુ ઉપયોગ મારી સ્વર્ગસ્થ મમ્મીએ કરેલો અને તેમાંથી ઘણા બધા મેં વાંચ્યા છે પણ હજી વાંચવાનું બાકી છે . હશે મેં કપડાથી ઝાટકીને તે ફરી ગોઠવ્યા. તે પછી વચ્ચેના ભાગ તરફ વળ્યો જ્યાં સફારી મેગેઝીન અને હમણાં થોડા સમયથી ખરીદ કરેલા નવા પુસ્તકો હતા. સૌથી નીચે મારા પ્રિય ગુજરાતી પુસ્તકોનો ખજાનો હતો જેમાં મારા નાનાના ઘરેથી લાવેલું પુસ્તક \"રૂપ\"મુખ્ય હતું. \"ઓસ મહીં આ તરતી ધૂપ એટલે તારું ચડતું રૂપ\" હું તે ત્યાં જ બેસીને વાંચવા લાગ્યો અને થોડીવાર માટે ખોવાઈ ગયો. બધી સાફસફાઈ થઇ ગયા પછી મારુ ધ્યાન એક ખાના પર પડ્યું જે મેં હમણાંથી ખોલ્યું નહોતું.\n\nતે ખોલતાંજ મારા હાથ ખજાનો લાગ્યો, મને યાદ નહોતું કે આ બે થેલીઓ મેં અહીં મૂકી છે. એક થેલીમાં હતા મારા પપ્પા દ્વારા મારી મમ્મીને લખાયેલા પત્રો જે તેમણે મુંબઈથી ગામડે મારી મમ્મીને લખ્યા હતા અને બીજી થેલીમાં મેં મારી પત્નીને સગાઇ પછી લખેલા પત્રો હતા. મારા પપ્પાએ લખેલા અંતર્દેશીય પત્રો પર હાથ ફેરવ્યા તેમાં મને તેમની હાજરી જણાતી હતી, હું તે ફરી વાંચવા લાગ્યો અને આંખના ખૂણા ભીના થઇ ગયા .\n\nતે પછી હું મારા પોતાના હાથે લખાયેલા પત્રો વાંચવા લાગ્યો, મારા પિતાના અને મારા લખાણમાં બહુ સામ્ય હતું (ઓ ભાઈ, પ્રેમપત્ર લખવાનું બાપાનો શીખવાડે) છતાંય એ લખનાર અજાણ્યો લાગ્યો ન જાણે કેમ હું તેને ખોઈ બેઠો છું, તેના લખાણમાં કેટલી માસુમિયત હતી અને આજે શું મારી પત્નીને આ રીતનો પત્ર લખી શકું. કદાચ તે કોઈ બીજો જ હતો થોડો અણઘડ, થોડો માસુમ, થોડો ડરપોક. હું તે પત્ર પર હાથ ફેરવીને ઓળખવાનો પ્રયત્ન કરી રહ્યો.\n\nએટલામાં મને પાછળથી ડૂસકાંનો અવાજ સંભળાયો. તે અજાણ્યાને ઓળખવાના ચક્કરમાં ભૂલી ગયો કે મારી પત્ની પાછળ આવીને બેસી ગઈ હતી અને મારા પિતાએ મમ્મીને લખેલો પત્ર વાંચી રહી હતી.\n\nમેં તેના આસું લૂછ્યાં અને કહ્યું ગાંડી આ તો સૌથી સારામાં સારી યાદો છે આપણી પાસે, અને વાચીં રડાય નહિ. ચાલ તૈયાર થઇ જા આઈસક્રીમ ખાવા જઈએ . એમ કહીને બંને થેલીઓ ફરી અંદર મૂકી અને હું તે અજાણ્યા વ્યક્તિને ફરી ખાનામાં પુરીને બહાર આવ્યો.",
      "duration": "4 mins",
      "category": "Inspirational"
    },
    {
      "id": 194,
      "title": "ખરો દાનવીર",
      "story_name": "`તમારે ફેક્ટરીએ જવાનું નથી આજે ? મગનકાકાના બે ફોન આવી ગયા....’ ગૌરીબેને માધવભાઈને હલાવતા કહ્યું. માધવભાઈના નસકોરામાં થોડી ખલેલ પડી, એટલે `શું છે ?’ કહી આંખો ચોળતા ગૌરીબેન સામે પ્રશ્નાર્થભાવે જોયું. `મગનકાકાનો ફોન હતો ફેક્ટરીથી, કોઈ મીટીંગ છે આજે, તો તમારું પૂછતા હતા.’ માધવભાઈ સફાળા કંઈક યાદ આવ્યું હોય એમ ઊઠી ગયા. ઝડપથી બાથરૂમમાં ચાલ્યા ગયા. ગૌરીબેન પણ ઊંડો શ્વાસ લઈ રૂમની બહાર નીકળી ગયાં.\n\nમાધવભાઈ તૈયાર થઈ, નાસ્તા માટે ગોઠવાયા. ગૌરીબેન સમજી ગયા કે, આજે એમને મોડુ થઈ ગયું છે, એટલે એ પણ જલદી જલદી માધવભાઈને પ્લેટમાં નાસ્તો પીરસવા લાગ્યા. ફટાફટ નાસ્તો પતાવી માધવભાઈ કાર લઈ ફેક્ટરીએ પહોંચી ગયા. મીટીંગની તૈયારી થઈ રહી હતી. મહેશભાઈ ત્યાં હાજર હતા એ જોઈ માધવભાઈને થોડી ટાઢક વળી. માધવભાઈને જોતાં મહેશભાઈ તેમની પાસે આવી મીટીંગની ચર્ચા કરવા લાગ્યા. છેલ્લા દસ વર્ષથી આ બંને મિત્રો ધંધાના ભાગીદાર પણ હતાં. થોડીવારમાં મીટીંગ શરૂ થઈ. દર વખતની જેમ કોન્ટ્રેક્ટ પણ મળી ગયો. ધંધો ખૂબ ધીખતો ચાલી રહ્યો હતો. દિવસો.. મહિનાઓ... વર્ષો વીતી રહ્યાં હતાં. બંનેના બાળકો ભણીગણીને મોટા થઈ ગયા હતાં.\n\nએકવાર માધવભાઈને કંઈક વિચાર આવ્યો અને તેઓ મહેશભાઈને મળવા ગયાં. મહેશભાઈ સમક્ષ પોતાનો વિચાર રજૂ કરતાં માધવભાઈએ કહ્યું, `આપણી પાસે હવે બધું જ છે, આપણા સંતાનો પણ મોટા થઈ ગયાં, હવે પગભર થશે. તેમના માટે પણ ઘણું બધું ભેગું કરી લીધું છે, માટે હવે મને થાય છે કે આપણે આપણી કમાણીનો અમુક ભાગ દાનપુણ્ય કરવા માટે વાપરવો જોઈએ.’\n\n`વાત તો તારી બિલકુલ સાચી. આપણી પાસે હવે જરૂરિયાતથી વધારે છે, તો શા માટે દાનપુણ્યમાં ન વાપરીએ ?’ મહેશભાઈએ માધવભાઈની વાતમાં સૂર પુરાવતા કહ્યું.\n\n`ઠીક છે.. તો હવે આપણે ફેક્ટરીમાંથી દર મહિને દાનપુણ્ય માટે એકસરખો ઉપાડ કરી લેવાનો...’ માધવભાઈએ ઉકેલ લાવતા કહ્યું. મહેશભાઈએ પણ વધાવી લીધું. દર મહિને એક સરખી રકમ ઉપાડવામાં આવતી અને દાનપુણ્યમાં વાપરવામાં આવતી.\n\nમહેશભાઈ હંમેશા મંદિરોના બાંધકામમાં કે મૂર્તિ પધારમણીમાં દાનની રકમ આપતાં. આ બાજુ માધવભાઈ સરકારી શાળામાં સગવડો કરી આપવામાં કે કાચા મકાનમાં રહેતા મજૂર, ગરીબોને પાકા ઘર કરી દેવામાં, અનાથાશ્રમમાં બાળકોને ભોજન પહોંચાડવામાં વગેરે જગ્યાએ દાનની રકમ આપતાં. દિવસો વીતતા ગયાં. હવે સંતાનોએ ફેક્ટરી સંભાળી લીધી હતી. મહેશભાઈ અને માધવભાઈ રીટાયર્ડ જીવન વીતાવતા હતાં. પત્નીને સમય આપવો, ધાર્મિક ગ્રંથો વાંચવા અને સિનીયર સિટિઝન્સ જોડે સમય વીતાવવો, સામાજિક પ્રસંગોમાં હાજરી આપવી... બધુ જ બરાબર ચાલી રહ્યું હતું. ધીમેધીમે ધંધાને સંતાનોના હાથમાં સંપૂર્ણ સોંપી દીધો. પોતાના સંસ્કાર-ઉછેર પર તો સૌ મા-બાપને વિશ્વાસ હોય જ. એવી જ રીતે માધવભાઈ અને મહેશભાઈ પણ નિશ્ચિંત હતાં. જીવનમાં બધું જ સરળ અને ઉબડખાબડ વગરનું તો કેવી રીતે હોઈ શકે ? ઈશ્વરે પણ કંઈક નક્કી કરી રાખ્યું હતું.\n\nમાધવભાઈના પત્ની ગૌરીબેનએ સ્વર્ગની વાટ પકડી. માધવભાઈ એકલા પડી ગયાં. એકલતા તેમને અંદરને અંદર કોરી ખાતી હતી. `સાહેબ ! તમને કોઈ ચિરાગભાઈ મળવા આવ્યા છે.’ નોકરે માધવભાઈના રૂમમાં જઈ કહ્યું. `મને ? ઠીક છે. મોકલ.’ માધવભાઈએ રજા આપી.\n\n`અરે ! આવો ચિરાગભાઈ, શું હાલચાલ ? આશ્રમમાં કોઈ જરૂર ઊભી થઈ ? તો બોલો...’ માધવભાઈએ આવકાર આપતા પૂછ્યું. `હા... જરૂર તો ઊભી થઈ છે. તમારી જરૂર છે.’ ચિરાગભાઈએ જવાબ આપતા કહ્યું. `મારી જરૂર ?’ નવાઈ પામતા માધવભાઈએ પૂછ્યું. `હા.. શેઠ ! આશ્રમના ટ્રસ્ટએ મેનેજમેન્ટ તમને સોંપવાનું નક્કી કર્યું છે. તમારાથી કુશળ મેનેજમેન્ટ કોણ સંભાળી શકે ? દિવસમાં માત્ર બે કલાક આવવું પડશે તમારે...’ ચિરાગભાઈએ વિનંતી કરતાં કહ્યું.\n\nપોતાની એકલતા દૂર કરવા આનાથી સારો ઉપાય શું હોઈ શકે ? થોડું વિચારી માધવભાઈએ હકારમાં માથુ હલાવ્યું. ચિરાગભાઈએ ખુશ થતાં રજા લીધી. માધવભાઈ હવે આશ્રમની કામગીરીમાં વ્યસ્ત રહેવા લાગ્યા. અનાથ બાળકોના સાન્નિધ્યમાં તેમના દુઃખ ભૂલી જતાં.\n\nમહેશભાઈ જોડે તો અજુગતું બન્યું. તેમના સંતાનોએ તેમને દગો દીધો. ધંધો હાથમાં આવી ગયો એટલે માતાપિતાને રઝડતા કરી દીધા. માધવભાઈને સમાચાર મળતાં જ તે મહેશભાઈને મળવા દોડ્યા. મહેશભાઈ અને તેમના પત્ની વિમળાબેન શરમથી માથુ ઊંચુ નહોતા કરી શકતા. બાળકોએ તેમને સમાજમાં ઊભા રહેવા જેવું નહોતું રાખ્યું. `ક્યાં જાય ? શું કરે ?’ એક સમયે માધવભાઈએ તેમને સલાહ આપેલી કે, ઘર સંતાનોના નામે ના કર પણ મહેશભાઈ માન્યા નહોતાં. આખરે પસ્તાવાનો વારો આવ્યો.\n\nમાધવભાઈ બંનેને પોતાના ઘરે લઈ આવ્યા. એક-બે દિવસ વીત્યા એટલે થોડા સ્વસ્થ થતાં મહેશભાઈએ મંદિર જવાની ઈચ્છા દર્શાવી. માધવભાઈ બંને જોડે મંદિર ગયાં.. મંદિરનું પાછળની બાજુ થોડું બાંધકામ ચાલતું હતું. મંદિરની જગ્યા વધારવામાં આવી રહી હતી. મહેશભાઈની આંખમાં આંસુ આવી ગયા. મનોમન કંઈક વિચારવા લાગ્યા. માધવભાઈએ મિત્રની આંખમાં આંસુ જોઈ, કારણ પૂછ્યું. મહેશભાઈએ કહ્યું, `શું ઈશ્વરને રહેવા માટે આટલી જગ્યા જોઈતી હશે ? તેનું વિરાટ રૂપ જોવા જઈએ તો આ મંદિર જેટલો વિસ્તાર પૂરતો છે તેમના માટે ? અને જો તેમનું સૂક્ષ્મ સ્વરૂપ જોવા જઈએ તો આ મંદિરનો નાનકડો એક ખૂણો પણ ઘણો થઈ પડે.’\n\n`દોસ્ત.. ઈશ્વર તો કહે છે, “હું દારિદ્રયમાં વસુ છું.” એનો અર્થ એ કે, દરેક જરૂરિયાતમંદ જીવમાં મારો વાસ છે. જો તમે તેને મદદ કરશો તો મને પહોંચશે.’ માધવભાઈએ મહેશભાઈની જિજ્ઞાસાનું નિરાકરણ કરતા કહ્યું.\n\nએટલામાં એક યુવાન આવ્યો અને માધવભાઈને પગે લાગ્યો. માધવભાઈએ `અરે ! નયન આવી ગયો તું.. આ છે મારા મિત્ર મહેશભાઈ.. મેં તને આમની જ વાત કરી હતી...’\n\n`ઓહ. ઓકે અંકલ..’ કહી નયને મહેશભાઈ સામે સ્મિત કર્યું.\n\n`માધુઅંકલે મારી એસ.એસ.સી.ની ફી ભરી ન હોત તો આજે હું અહીં ન હોત.’ નયને પોતાનો અને માધવભાઈનો સંબંધ સમજાવતા કહ્યું.\n\nમહેશભાઈ આશ્ચર્યથી જોઈ રહ્યા. તેમને કંઈ સમજાયું નહિ. મહેશભાઈની ઉત્સુકતાનો અંત લાવતા માધવભાઈએ કહ્યું, `આ ડો. નયન છે, એમની એક બાળકલ્યાણ સંસ્થા છે, જેમાં ગરીબ બાળકોને અનેક પ્રવૃત્તિઓ જેવી કે, ચિત્ર, સંગીત વગેરે શીખવવામાં આવે છે. એમને એક સંગીત શિક્ષકની જરૂર છે, મારી નજરમાં તારાથી સારો સંગીતશિક્ષક કોણ હોઈ શકે ?’ કહી માધવભાઈ હસી પડ્યા.\n\n`સાચે મિત્ર.. આજે દાનનો અર્થ સમજી શક્યો છું.’ મહેશભાઈએ મિત્રને વળગી પડતા કહ્યું.",
      "duration": "4 mins",
      "category": "Inspirational"
    },
    {
      "id": 195,
      "title": "ઈચ્છાનું પડીકું",
      "story_name": "ટ્રીન ટ્રીન..\n\n\"લે આવી ગયો કન્ની કુલ્ફી. હું આજે બે ખાઈશ.\" ફળિયાના લગભગ બધાં બાળકોના મુખેથી સાંભળવા મળતો સંવાદ.\n\nકનુ કુલ્ફીવાળો રોજ જાતે કાળજીથી ભેંસ દોહે અને દૂધ ઉકાળીને કુલ્ફી બનાવે. \"અરે છોકરાઓને ગમે તેવું કેમ ખવડાવાય ? લે બેટા, પૈસા ન હોય તો કાલે આપજે.” કહી બાળકોને બોલાવી હોંશે હોંશે કુલ્ફી તેમના હાથમાં મૂકે. બાળકો માટે તો તે દેવદૂત ! એ જોઈને કોઈ કહેતું પણ ખરું,\"ખોટના ધંધા કરે છે ગાંડો. શું કમાતો હશે ?\"\n\nઆજે રોજ કરતા થોડું મોડું થઈ ગયું હતું એટલે સાઇકલના ઉતાવળે પૈડાં ફરતા હતાં. પાછળથી આવતી એક ગાડી એટલી ઝડપથી બાજુમાંથી પસાર થઈ કે તે માંડ પડતા બચ્યો. છતાં લાગેલા ધક્કાથી પાંચ વર્ષ પાછળ પહોંચી ગયો !  \n\n***\n\n\"શેઠ મારે પાંચ હજાર ઉપાડ જોઈએ છે. ભેંસ વિયાઈ છે, પાડી આવી છે એટલે આ વખતે જલદી વળી જશે.\" કનુએ દબાયેલા સ્વરે કારખાનાના માલિક સોહનને વિનંતી કરી.\n\n\"અરે હજી તો આગળના ત્રણ હજાર વાળવાના બાકી છે. તમને લોકોને તો...\" આગળનું વાક્ય કનુ સાંભળી ન શક્યો કારણકે સોહન ઓફિસની બહાર નીકળતા બોલ્યે જતો હતો અને બાકીનું વાક્ય કદાચ બહાર જતા રહ્યા પછી બોલાયું હોય ! \n\nઆમ તો વાત પણ સાચી હતી કારણકે પત્નીની માંદગી વખતે લીધેલા દસ હજારમાંથી દોઢ વર્ષ થયે હજી ત્રણ હજાર વાળવાના બાકી છે ! એક ભેંસ અને આ આછીપાતળી નોકરી ! બાર સાંધે ત્યાં તેર તૂટે તેવી સ્થિતિમાં દીકરાએ સાઇકલની જીદ પકડી. \"ચાલતા દૂધ આપવા જવાનો કંટાળો આવે છે. સાઇકલ લઈ આપો તોજ હું દૂધ આપવા જઈશ.\"\n\nકેટલા દિવસ ટાળી શકે તે દીકરાની વાત ! હિંમત કરીને શેઠ પાસે પૈસા માંગી જોયા ! જવાબ ધારેલો જ મળ્યો. ભગ્નાશ હ્રદયે તે ઘરે પાછો ફર્યો. \"ગરીબો ઈચ્છાનું પડીકું પોતાની મરજીથી નહીં ખોલી શકે.\" દીકરાને વાત સમજાવવા કોશિશ કરી જોઈ પણ..!\n\n\"કનુ તારો છોકરો નદીકિનારે પડ્યો છે.\" ગામનું કોઈ આવીને કહી ગયું.\n\nદોડતો તે નદીકિનારે પહોંચ્યો. બાળમાનસ ઈચ્છાઓ પર કાબુ ન રાખી શક્યું, વહેતા પાણીમાં ઈચ્છોની સાથે તેણે પણ પડતું મૂક્યું હતું!  \n\nકનુએ શેઠની નોકરી છોડીને પહેલા એક સાઇકલ  લીધી. ગામના છોકરાઓને મળવાના બહાને દૂધમાંથી કુલ્ફી બનાવી તેમને ખવડાવે છે. જરૂર જેટલા પૈસા મળી જાય એટલે બાકીની મફત ખવડાવીને સંતોષ માને છે. દીકરાની ઈચ્છાનું પડીકું ગામના છોકરાઓની વચ્ચે વહેંચીને ખુશ થાય છે.\n\n\"કાકા, મારી પાસે પૈસા નથી.\" એક છોકરો આવીને ઢંઢોળી ગયો.  \n\n\"અરે આજે બધાને મફત.\"\n\nટ્રીન ટ્રીન કરતો કન્ની કુલ્ફી નીકળી પડ્યો બીજે ફળિયે ! \n\n",
      "duration": "2 mins",
      "category": "Inspirational"
    },
    {
      "id": 196,
      "title": "આમ બાળપણ વીત્યું",
      "story_name": "અર્જુનનો ઈન્ટરવ્યુ ચાલતો હતો અને ઈન્ટરવ્યુ લેનારે એક સવાલ પૂછ્યો કે 'તમારી આ ફિટનેસ ટ્રેનરની સફળતાનો શું રાઝ છે ? જે આજે તમે સેલિબ્રિટી હિરોના ટ્રેનર છો અને તમારું નામ ખૂબ જ  પ્રખ્યાત થઈ ગયું છે એ સફળતાનું રહસ્ય કહેશો ?'\n\nઅર્જુન આ સાંભળીને આંખમાં આવેલા અશ્રું છુપાવીને એ નાનપણની યાદોમાં ઉતરી ગયો...\n\nએક નાનું રૂમ રસોડાનું મકાન હતું. માતા-પિતાએ પ્રેમ લગ્ન કર્યા હતા એટલે બન્ને પરિવારો એ બહિષ્કાર કર્યો હતો. પિતા કેતનભાઈ નોકરીએથી પાછાં આવતાં હતાં ત્યારે એક ગાડી એમની સાયકલને ટક્કર મારી જતી રહી અને ટક્કર વાગતાંજ ઉછળતા માથું રોડ ઉપર જોરદાર અથડાતાં ઘટના સ્થળેજ એમનું મોત થયું. માતા રાગીણીબહેન પર તો આભજ ટૂટી પડ્યું. ત્યારે એ દશ વર્ષનો જ હતો.\n\nમા તો આ આઘાતમાં અર્ધપાગલ જેવી થઈ ગઈ હતી. ના ખાવાની શુધ્ધ હતી ના બીજી કોઈ વસ્તુની. અર્જુનનું બાળપણ તો આમજ દુઃખમાં જતું રહ્યું. એણે રોડ ઉપર આવડે એવાં કસરતના ખેલ અને નાનાં મોટાં કામ કરીને મા અને એનું ખાવાનું એ લાવતો.\n\nએક દિવસ આમજ રોડ ઉપર કસરતના ખેલ બતાવતો હતો ત્યારે એક ફિટનેસ ટ્રેનર વિજયભાઈ નિકળ્યા એમની નજર અર્જુનના ખેલ પર પડતાં એમણે એને ઈશારો કર્યો અને નજીક બોલાવ્યો.\n\nઅર્જુન કહે 'બોલો સાહેબ.'\n\nવિજયભાઈ કહે 'તું આ ભણવાની અને રમવાની ઉંમરે આવાં ખેલ કેમ કરે છે ?'\n\nઅર્જુને પોતાની આપવીતી સંભળાવી...\n\nઆ સાંભળીને વિજયભાઈ બોલ્યા કે 'સામે જે કોમ્પલેક્ષ દેખાય છે એમાં મારું ફિટનેસ ક્લાસ છે. એમાં તારે ફિટનેસનું જ્ઞાન મારી જોડે શીખવાનું અને બીજા પરચુરણ કામ કરવાનાં હું તને દર મહિને પગાર આપીશ.\n\nઅને અત્યારે ચલ મારી સાથે તને બે જોડ કપડાં અને બૂટ લઈ આપું અને ઘર માટે ખાવાપીવાની વ્યવસ્થા કરી આપું.'\n\nઆમ કહીને વિજયભાઈ અર્જુનને સાથે લઈ ગયા અને એક ઓળખીતા ટીફીનવાળા સાથે અર્જુનના ઘરે રોજ ટીફીન મોકલવાની વ્યવસ્થા કરી દીધી અને અર્જુનને કપડાં, બૂટ લઈ આપ્યા. અને એની ટ્રેનીંગ ચાલુ થઈ.\n\nઆકરી મહેનત અને કંઈક બનીને આગળ આવવાની તમન્ના રંગ લાવી અને એ એક સફળ ફિટનેસ ટ્રેનર બન્યો. શરૂઆતમાં તો વિજયભાઈ સાથે રહી કામ કર્યું પછી એમનાજ આશિર્વાદથી બીજા એરિયામાં ભાડે દૂકાન રાખીને કામગીરી ચાલુ કરી અને એનાં બાળપણની ધગશ અને નિષ્ઠાથી જોતજોતામાં એક સફળ ટ્રેનર બન્યો.\n\nવિચારોમાંથી બહાર આવ્યો અને આંખો લૂછતાં કહ્યું કે 'એ બાળપણના ભોગે આ સફળતા હાંસલ કરી છે અને આમ કહીને એણે ઈન્ટરવ્યુ પૂછનાર ને કહ્યું કે 'મને માફ કરશો પણ મારી માતાનો જમવાનો સમય થયો છે અને એ મારાં હાથનાં કોળિયા વગર જમતી નથી કહીને એ પોતાની ગાડીમાં બેસીને ઘર તરફ હંકારી ગયો.'\n\n",
      "duration": "2 mins",
      "category": "Inspirational"
    },
    {
      "id": 197,
      "title": "વિજય તિલક",
      "story_name": "ડો.માર્ગી અને ડૉ.પરાગ પતિ-પત્ની બંને સરકારી સિવિલ હોસ્પિટલમાં ફરજ બજાવી રહયા છે. એક લાડકી મીઠડી દીકરી પલક દાદા-દાદીના લાડ પ્યારમાં ઉછરતી હતી.ખુબ જ સુખી કુટુંબ હતું.  કોરોના મહામારીએ તાંડવ મચાવીને ભારતમાં પગ પેશારો કર્યો, એટલે ડો.પરાગની ડ્યુટી વધી ગઈ. હોસ્પિટલથી ઘરે આવવાની ફુરસત નહોતી મળતી. પરાગ એની ઢીંગલી અને માબાપને મોબાઈલમાં જોઈને મન મનાવતો.\n\nહવે માર્ગીને પણ ડબલ ડ્યુટી આવી ગઈ. એની હાલત પરાગ જેવીજ થઈ. એ બેઉ પણ ઘરે આવીને ઘરના પર જોખમ વધારવા નહોતા માંગતા એટલે કવાર્ટરમાં રહેવા લાગ્યા હતા. પલક પપ્પાની ગેર-હાજરીમાં પપ્પાનું રટન કરતી, દિવસે તો રમવામાં જતો રહેતો પણ રાતે, મમ્મી-પપ્પા વિના રડતી રહેતી. આખો દીવસની ડ્યુટી અને દર્દીઓનો ધસારોને ભીડભાડથી પરાગને કોરોના પોઝિટિવ આવ્યો. એના કારણે એ હોસ્પિટલમાં સારવાર હેઠળ રાખવામાં આવ્યો.અને માર્ગીને કવાર્ટરમાં કોરોન્ટાઇન કરી.\n\nફોનથી વાત કરીને પરાગ મન મનાવી લેતો. એ જલ્દીથી ઘરે એના ફેમિલી પાસે જવા માંગતો હતો. કિસ્મતમાં કંઈક બીજું જ લખ્યું હતું. પરાગને શ્વાસ લેવામાં તકલીફ થવા લાગી. પોતે ડોક્ટર હતો. એ પરિસ્થિતિની ગંભીરતા જાણી ચુક્યો હતો. એણે છેલ્લે માર્ગી સાથે વાત કરવાની ઈચ્છા બતાવી. પણ આ બાબતે કોઈ મંજૂર ના મળી.વેન્ટિલેટર પર હોવા છતાં એને માર્ગીને ફોન લગાવ્યો.\n\n\"મા....રગી.....\" હાંફતા શ્વાસે. \"મારા માબાપ..નું ને પલકનું ધ્યા...ન\"\n\nઅને સામેથી અવાજ સમી ગયો. માર્ગીને અંદાજો આવી ગયો. પરાગ ઘરનું ને ફેમિલીનું રટણ કરતો કરતો દેહરૂપી ઘરને છોડીને જતો રહ્યો.\n\nઘરનો ઓટલો.. માનો ખોળો...માર્ગીનો પ્રેમ પામવાના અને પલકનાં નાનકડા હાથને પોતાનાં ગાલ પર સ્પર્શવાનાં અધૂરા ઓરતા સાથે. બાપને ખંભે કાંધ દેવાનાં બદલે પોતાની બધી જવાબદારીનો બોજ બાપના ખંભે નાખી બીજી દુનિયામાં જઈ વસ્યો.\n\nમાર્ગી એજ ઘડીએ મજબૂત બની ગઈ, અને જરૂરી ફોર્મઆલિટી પુરી કરી. એના રિપોર્ટ નેગેટિવ હતા એટલે કોરોન્ટાઈન પીરીયડ પૂરો થતાં. હોસ્પિટલમાં ડ્યુટી પરફરજ બજાવવાં પહોંચી ગઈ.એ ન્હોતી ઇચ્છતી કે બીજો કોઈ પરાગ એના ફેમિલીને છોડીને દુનિયા છોડીને જાય. હોસ્પિટલ સ્ટાફે એનું સ્વાગત કર્યું. અને એક સૈનિકની જેમ દર્દીઓની સેવા કરતા, પતિની, પત્ની હોવાનું એના ચહેરા પર તેજ ઝળહળતું હતું. સ્ટાફને સંબોધી એ બોલી...\n\n\"પરાગનાં અધૂરા સપના મારે પૂરા કરવાના છે. હવે કોરોના સામે લડતમાં હું વિજય તિલક કરીને રહીશ.\n\nકારણ કે હું કોરોના વોરિયર છું\" આટલું કહી માર્ગીએ એનું શસ્ત્ર... સ્ટેથોસ્કોપ ગળામાં નાખ્યા.",
      "duration": "2 mins",
      "category": "Inspirational"
    },
    {
      "id": 198,
      "title": "જીવનદાન",
      "story_name": "રાતના એક વાગ્યે ડો. તીર્થનો મોબાઈલ રણક્યો. સામેથી અવાજ આવ્યો,\n\n'હલ્લો સર એક અરજન્ટ કેસ છે, પ્લીઝ....'\n\nડો. તીર્થએ 'ઓકે' કહી ફોન કટ કર્યો.\n\n'શું થયું ?' ડો. તીર્થના પત્ની યામિનીએ પૂછ્યું.\n\n'એક અરજન્ટ કેસ છે. જઉ એટલે ખબર પડે.' કહેતા ડો.તીર્થે બેગ અને કારની ચાવી હાથમાં લીધી. લગભગ વીસેક મિનિટમાં તે હોસ્પિટલ પહોંચી ગયા.\n\n'સર, એક્સિડન્ટ કેસ છે. આઠ વર્ષની છોકરી છે જેને માથામાં ઈન્જરી છે.' હોસ્પિટલમાં પ્રવેશતા જ ઈન્ટર્ન ડો. જયેશએ માહિતી આપવા માંડી.\n\n'બ્લડ ગ્રુપ અને બીજા રિપોર્ટસ ટેસ્ટ માટે લીધા ?'\n\n'હા સર...' વાતચીતનો દોર ઓપરેશન થીયેટર સુધી ચાલતો હતો.\n\nડો. તીર્થ ઓપરેશન થીયેટરમાં દાખલ થયા. ટીમ રેડીજ હતી. સ્ટ્રેચર પર આઠ વર્ષની નાનકડી છોકરી બેહોશ અવસ્થામાં પડી હતી. ડો. તીર્થના હાથ એ માસૂમ છોકરીને જોઈ અટક્યા, પણ 'ડોક્ટર માટે સ્ટ્રેચર રહેલ વ્યક્તિ માત્ર એક વિષય હોય છે.' એ શીખ યાદ આવતા જ તેઓ સ્વસ્થ થયા. એક કલાકની જટિલ શસ્ત્રક્રિયા બાદ ડો.તીર્થ ઓપરેશન થીયેટરની બહાર આવ્યા. ડોક્ટરને જોઈ અત્યંત રઘવાયું અને ચિંતિત દંપતિ પાસે આવીને પૂછવા લાગ્યું,\n\n'સાહેબ, અમારી દીકરી.....' કહેતા કહેતા રડી પડ્યા.\n\nડો.તીર્થે તેમને આશ્વાસન આપતા કહ્યું, 'ચિંતા ન કરો. ઓપરેશન સક્સેસ ગયું છે. હવે તેને ઓબ્ઝર્વેશન હેઠળ રાખવી પડશે.'\n\nડોક્ટરના ગયા પછી, એ દંપતિ રિસેપ્શન કાઉન્ટર પર પૂછપરછ કરવા લાગ્યું. ડો. તીર્થ ઓપરેશન પતાવી ઘરે ચાલ્યા ગયા. બીજે દિવસે હોસ્પિટલમાં પ્રવેશતાજ એ નાનકડી છોકરીના વોર્ડમાં જઈ ચેક કર્યું. પરિસ્થિતિ સારી થતી જતી હતી. ડો.તીર્થને થોડી શાંતિ થઈ અને તેઓ પોતાની કેબિનમાં ચાલ્યા ગયા. લગભગ દસેક મિનિટમાં એક નર્સ ડો.તીર્થની કેબિનમાં પ્રવેશી અને કહ્યું, 'સર, વોર્ડ નં. પાંચમાં જેનું કાલે ઓપરેશન થયું હતું, તેના મા-બાપ અફોર્ડ કરી શકે એમ નથી. તો...'\n\n'ઓકે નો પ્રોબ્લેમ, ઓપરેશનનો ખર્ચ લઈ લો, અને તેમને સરકારી હોસ્પિટલમાં કાલેજ ખસેડી દેવાની વ્યવસ્થા કરી દો.' ડો. તીર્થે નર્સને કહ્યું.\n\nસાંજ પડતાં ડો.તીર્થ ઘરે જવા નીકળ્યા. જતાં પહેલા ફરી વોર્ડ નં.પાંચમાં એ નાનકડી છોકરીને ચેક કરવા ગયા. તેને હોશ આવી ગયો હતો. ધીમેધીમે બોલતી પણ હતી. ડો.તીર્થે તેની જોડે વાત કરતા કરતાં ચેક કર્યું. વાતવાતમાં એ છોકરીએ ડો.તીર્થનો હાથ પકડી તેમને કહ્યું,\n\n'થેન્કયુ અંકલ, તમે મને બચાવી લીધી. મારા મમ્મી-પપ્પા કહેતા હતા, તમે ભગવાન છો. તમને ખબર છે અંકલ, મારે પણ મોટા થઈને ડોક્ટર બનવું છે. હું થર્ડ સ્ટાન્ડર્ડમાં ભણું છું. અંકલ તમે મને ક્યારે રજા આપશો મારે નેક્સ્ટ વીક એક્ઝામ સ્ટાર્ટ થવાની છે.'\n\nડો.તીર્થ તેની માસુમ આંખોમાં જોઈ જ રહ્યા. તેની મધુર અને મહત્ત્વાકાંક્ષી વાતો સાંભળી જ રહ્યા. તેના નાના હાથનો સ્પર્શ જાણે ડોક્ટરને હ્રદય સુધી પહોંચી ગયો હતો. એ છોકરીના માથે હાથ ફેરવી સ્મિત આપી ડો.તીર્થ વોર્ડની બહાર નીકળ્યા. નર્સને જરૂરી સૂચનો કર્યા. થોડીવાર કંઈક વિચારી નર્સને કહ્યું,\n\n'વોર્ડ નં. પાંચના પેશન્ટનોજે ખર્ચ થાય તે મેનેજ કરી લઈશું. એને અહીં જ ઓબ્ઝર્વેશનમાં રાખજો.'\n\nડો.તીર્થને જતાં જોઈ રહેલી નર્સ પણ વિચારવા લાગી, આટલી પ્રોફેશનલ લેન્ગવેજમાં આટલું અનપ્રોફેશનલ ડિસિઝન ? શું થઈ ગયું છે ડોક્ટરને ?\n\n'હલ્લો ! મિસ મધુ, હું બે-ત્રણ દિવસ હોસ્પિટલ નહિ આવી શકું. મારે એક સામાજિક કામે બહારગામ જવાનું છે. કંઈ અરજન્ટ હોય તો ડો. ધ્રુવને કોન્ટેક્ટ કરજો.' ડો.તીર્થે હોસ્પિટલમાં ફોન કરી જણાવી દીધું. ડો.તીર્થ અને પત્ની યામિની એક જગ્યાએ મેરેજ ફંક્શનમાં હાજરી આપવા ગયા. ત્રણ દિવસ પછી પાછા ફર્યા.\n\nડો. તીર્થે હોસ્પિટલમાં આવી પોતાના પેશન્ટસની મુલાકાત લીધી.\n\n'મિસ મધુ, વોર્ડ નં પાંચનું પેશન્ટ...' ડોક્ટરે પૂછતાં જ... 'સર એને ડિસ્ચાર્જ કરી દીધા. ડો.ધ્રુવના ઓબ્ઝર્વેશનમાં જ...' નર્સે જવાબ આપ્યો.\n\nડો. તીર્થને જાણે કંઈક છૂટી ગયું હોય.. એવું અનુભવાયું. તેમને જાણે એ નાનકડી છોકરીને મળવું હતું. પછી પોતે કંઈક વધારે પર્સનલ થઈ રહ્યા હોય એવું લાગ્યું, એટલે જાતે જ સ્વસ્થ થતા કહ્યું, 'ગુડ'.\n\nઆ પછી, વિદ્યાનગર હાઈસ્કુલમાં ડો.તીર્થને મુખ્ય મહેમાન તરીકે આમંત્રણ આપવામાં આવ્યું. ડો.તીર્થે શાળામાં વિદ્યાર્થીઓને પ્રેરણાત્મક સ્પીચ આપી. પ્રિન્સિપાલે શાળાના તેજસ્વી વિદ્યાર્થીઓને મંચ પર બોલાવી તેમના હાથે ડો.તીર્થને બુકે અપાવ્યા. એક પછી એક વિદ્યાર્થી બુકે આપવા લાગ્યા, ત્યાં જ ડો.તીર્થની નજર એક વિદ્યાર્થીની ઉપર સ્થિર થઈ ગઈ. 'અરે ! બેટા તું ?' ડોક્ટરથી બોલી જવાયું. પ્રિન્સિપાલે તે જોઈને એ વિદ્યાર્થીની વિશે માહિતી આપતા કહ્યું, 'આ અમારી શાળાની સૌથી તેજસ્વી વિદ્યાર્થીની છે, અમારી શાળાના પટાવાળા રમેશની દીકરી છે.' ડો.તીર્થ તેને ફાટી આંખે જોઈ જ રહ્યા. એ છોકરી ડો.તીર્થને 'બાય અંકલ' કહી જતી રહી, પણ ડો.તીર્થને તો કંઈ ભાનજ નહોતું.\n\nડોક્ટર તીર્થ એકાદ-બે દિવસ પછી એ શાળાના પટાવાળા રમેશને મળવા આવ્યા. તેમણે રમેશને એક કાર્ડ આપ્યું અને કહ્યું, 'રમેશ તારી દીકરી બહુ હોંશિયાર છે. તેને ડોક્ટર બનવું છે. તેને ખૂબ ભણાવજે. આજથી તેનો તમામ ભણવાનો ખર્ચ હું ઉપાડીશ.' રમેશ તો આભો જ બની ગયો. આટલો મોટો ઉપકાર ! તે તીર્થને હાથ જોડવા લાગ્યો. ડો.તીર્થ તેને સ્મિત આપી ત્યાંથી ચાલ્યા ગયા. કેટલાય દિવસથી એ છોકરીની વાતો સાંભળી અસમંજસમાં પડેલા ડો.તીર્થને આજે અજબ શાંતિ અનુભવાતી હતી. બે વર્ષ પછી ડો.તીર્થ તેમની પત્ની સાથે અમેરિકા સેટલ થઈ ગયા, પણ રમેશને તેની દીકરીને ભણાવવાનો ખર્ચ રેગ્યુલર મળતો રહેતો. અમેરિકા ગયા પછી ડો.તીર્થ એક દીકરાના પિતા બન્યા.\n\nઆમને આમ પચીસ વર્ષ વીતી ગયા. ડો.તીર્થ હવે પોતાના વતનમાં રિટાયર્ડ લાઈફ જીવવા માંગતા હતા, દીકરો ત્યાં જ સેટલ્ડ હતો પણ પોતે પતિ-પત્ની અમેરિકાથી પરત આવી ગયા. અહીં તેમના જૂના મિત્રો અને સગાવહાલાઓ વચ્ચે જીવન સરળ બની ગયું હતું. દિવસો સુખેથી પસાર થતા હતાં. જુદી-જુદી જગ્યાએ જાત્રા કરવા જતા તો ક્યારે હરવા-ફરવા...\n\nએકવાર અચાનક ડો.તીર્થને હાર્ટએટેક આવ્યો. તરત જ તેમને હોસ્પિટલ ખસેડવામાં આવ્યા. તેમની એક નળી બ્લોક હતી. અરજન્ટ ઓપરેશન કરવામાં આવ્યું. થોડા કલાકો પછી તેઓ હોશમાં આવ્યા. પત્નીના મોં પર રાહત જોઈ ડો.તીર્થના મોં પર સ્મિત આવ્યું.\n\n'હાઉ ડુ યુ ફિલ નાઉ અંકલ ?' ચેક કરતાં ડો.લતાએ ડો.તીર્થને પૂછ્યું. ડો.તીર્થ તેમને જોઈ કંઈક અસમંજસ અનુભવતા હોય એવું લાગ્યું. 'ઓળખી મને અંકલ ?' ડો.લતાએ સ્માઈલ કરતાં પૂછ્યું. 'હું યાદ કરવાની કોશિષ કરું છું, પણ...' ડો.તીર્થ કંઈક યાદ કરવા મથ્યા પણ યાદ નહોતું આવતું.\n\n'એ આઠ વર્ષની છોકરી જેનો એક્સિડન્ટ થયો હતો અને તમે તેને જીવનદાન આપ્યું હતું, એ છોકરી જેને તમે વિદ્યાદાન પણ આપ્યું હતું. એ છોકરી જે તમારા લીધે પોતાનું ડોક્ટર બનવાનું સપનું સાકાર કરી શકી... રમેશભાઈ પટાવાળાની દીકરી..' ડો.લતા ગળગળા અવાજે બોલી રહી હતી.\n\n'ઓહ માય ગોડ... બેટા તું ? એટલે આ ઓપરેશન તે ?' ડો.તીર્થ આશ્ચર્ય સાથે બોલ્યા.\n\nડો. લતાએ આજે ફરી ડો. અંકલનો હાથ પોતાના હાથમાં લેતા હકારમાં માથુ હલાવ્યું. રૂમમાં આનંદનું મોજુ ફરી વળ્યું.\n\n",
      "duration": "5 mins",
      "category": "Inspirational"
    },
    {
      "id": 199,
      "title": "આથમતી ઉંમરે",
      "story_name": "બે દિવસથી અમર -ઇરા ને ફોન લગાવવાની કોશિશ કરી રહ્યો હતો. સતત સ્વીચ ઓફ આવતો હતો. એકાદ વાર રીંગ ગઇ તો નો રીપ્લાય. ફોન જ બંધ હોવાથી મેસેજ તો ક્યાંથી ડીલીવર થાય. ? સુગંધી એની આ અકળામણ જોઇ રહી હતી. એમ તો એ બોલેલો કે \" ફોન કરી ઇરા ના ખબર પૂછું છું. \" પણ આ સતત સંપર્ક કરવાની કોશિષ --ઇરા હજી કીટી પાર્ટી વગેરે માં પણ નથી આવતી, એમ પોતે જણાવતાં અમરના કપાળમાં પડેલી ચિંતાની સળ વગેરે જોઇ સુગંધી ને થોડો ગુસ્સો તો આવ્યો . . પણ પછી કંઇક વિચારતાં એ બોલી \" અમર, તું આજે તારી ઇવનીંગ વોક ને યોગામાં જવાનું કેન્સલ કરે તો આપણે ઇરા ને ઘરે જઇ આવીએ. એના પતિની પ્રાર્થના -સભા પછી આપણે મળ્યા જ નથી.\"\n\nરિટાયર્ડ થયાં પછીની આ અમરની ખૂબ ગમતી પ્રવૃતિ હતી. સાંજે દરિયા કિનારે લટાર, ને પછી ત્યાં જ જામી ગયેલી મિત્ર -મંડળી સાથે વ્યવસ્થિત યોગાસનની કસરત, ને પછી દુનિયાભરનાં વિષયો પર ચર્ચા. સાંજના અઢી-ત્રણ કલાક આનંદ આનંદ થઇ જતો. સુગંધી એના સંગીત ક્લાસની પ્રવૃત્તિમાં વ્યસ્ત હોય ત્યારે આ ઇવનીંગ ગ્રુપ જ એનું આનંદધામ બની જતું. ખેર. . . આ ઇરા. . . . અમરની જૂની ફ્રેંડ ને હવે ક્યારેક-કયારેક મળતાં ફેમીલી ફ્રેંડ. . . . . . એના પતિ નું થોડા સમય પહેલાં જ અવસાન થયેલું. અમેરિકા માં રહેતાં એના બંને દિકરા થોડા દિવસ માટે આવી ગયાં પણ એમના ગયા પછી ઇરા તદ્દન એકલી છે. એ સાંજે . . . . . .\n\nઅમર-સુગંધી એ ઇરાના ઘરની બેલ મારી. . ઇરાને પોતાની એકલતામાં ભંગ પડ્યો એ જાણે ઓછું ગમ્યું હોય એવું લાગ્યું. એની ઉદાસી ને દુ:ખ એના ચહેરા પર સ્પષ્ટ ઝલકતાં હતાં. વારંવાર છલકાતી આંખો એની મનોસ્થિતિની ચાડી ખાતી હતી. થોડીવાર બેસી બંનેએ એને પોતાને ઘરે આવવા, બહાર નીકળી બીજી પ્રવૃત્તિ શરૂ કરવા ખૂબ આગ્રહ કર્યો પણ એના મનમાં રચાયેલાં શૂન્યાવકાશ માં કંઇ પ્રવેશતું હોય એવું ન લાગ્યું.\n\nઅમરની એ રાત અજંપામાં જ વીતી. . . ઓહ! આ મૂરઝાયેલી ઇરા ! એની આ ઉદાસી દૂર કરવા હું શું કરું? એક સમય હતો જ્યારે એના એક હાસ્ય માટે પોતે જાન કુરબાન કરવા તૈયાર હતો ને ઇરા ને મન પણ અમર જ સર્વસ્વ હતો. નિયતિ એ બંનેને ભેગા તો ન થવા દીધાં પણ વર્ષો પછી પાછા એક ગામમાં આમને-સામને લાવી મૂક્યાં. પોતપોતાના સંસારમાં સુખી બંને એ ભૂતકાળ ને તો ઊંડે દાટી દીધેલો પણ એકબીજા માટે અનુભવેલી સાચી લાગણીની કુંપળો ક્યારેક કોળી ઉઠતી.\n\nદિવાળીનો તહેવાર નજીક આવતો હતો. ચારેબાજુ ઉત્સવનું વાતાવરણ હતું. અમરના પેલા આનંદધામ ગ્રુપે દિવાળી પાર્ટીનું આયોજન કર્યુ હતું. અમરે આ દરમ્યાન ઇરા સાથે વાતચીતની કોશિષ કરેલી એને આ પાર્ટી માટે પણ આમંત્રણ આપ્યું. પણ દર વખતની જેમ પોતે કશે બહાર જવા નથી માંગતી કહી એણે વાત ટાળી દીધી. એની આ ઘેરાતી એકલતા ક્યાંક એને ડીપ્રેશનમાં ન ધકેલી દે!!! અમરને ચિંતા થતી. પાર્ટી ના થોડા દિવસ પહેલાં જ સુગંધી ને એક વિચાર આવ્યો ને અમરે એ વિચાર પોતાની સાંજના સાથીઓ સાથે શેયર કર્યો.\n\nદિવાળીની રાતે મૃત્યુના ઓછાયાથી ઘેરાયેલા ઇરાના ઘરમાં જાણે જીવન પ્રવેશી રહ્યું હતું. અમર-ઇરા-ને અમરના સાંજના સાથીઓના અવાજથી ઇરાનું ઘર ગૂંજતું હતું. સૌ એ સાથે મળી ખૂબ વાતો કરી. ઇરા ને ગમતાં મહમદ રફીના ગીતો મન ભરીને સાંભળ્યા. અને પોતપોતાના ઘરેથી લાવેલી વાનગીઓની જ્યાફત માણી. અમરે પહેલી વાર ઇરાના અવાજમાં એક હળવાશ અનુભવી.\n\nએક રાતે ઘરે આવતાં જ અમર સુગંધીને ભેટી પડતાં બોલ્યો \" સુગંધી, તને સૂઝેલાં આઇડીયા એ કમાલ કરી. . !! ઇરા પોતાની એકલતામાંથી નીકળી આજે આનંદધામમાં આવી. . આજથી હવે એ રોજ સાંજે આવશે. . . \" સુગંધી નો જવાબ હતો\" હું ઇરા માટે તો ખુશ છું જ! પણ તારા માટે વધારે ખુશ છું . . . . . . . . . . \"\n\n\"મારા માટે? કેમ સુગંધી?\" કંઇક ઝંખવાતા અમર બોલ્યો. .\n\n\"માફ કરજે અમર. . . મેં તારી ડાયરી વાંચી છે. . ઇરા તારે માટે શું હતી, મને ખબર છે. . . \"\n\n\"સુગંધી તો પણ?. . . . . . . \"\n\nઅમરને આગળ બોલતો અટકાવી સુગંધી બોલી \"હા અમર !!. . આ ઢળતી ઉંમરની લાગણી --- આથમતા સૂરજનાં કિરણો જેવી શાંત-સ્નિગ્ધ અને પવિત્ર જ હોય !. . આ વહેતી પવિત્રતા આડે બંધ ન બાંધવાનો હોય. . . એમાંથી તો આચમની લેવાની હોય. . . . . \"\n\nઅમર સુગંધી સાથે ખુશ જ હતો પણ આજે - આથમતી ઉંમરે . . . . . એને લાગ્યું કે સુગંધીને મેળવી એ ધન્ય થઇ ગયો.\n\n",
      "duration": "4 mins",
      "category": "Inspirational"
    },
    {
      "id": 200,
      "title": "ટીમ કલ્ચર",
      "story_name": "ઓહ ! પાછું આજે ઉઠતાં મોડું થઇ ગયું. અંશ તો હજી આરામથી સૂતો હતો. પણ સાસુ-સસરા ચાની રાહ જોતા બેઠા હશે. સાસુમાનો તોબરો ન ચડયો હોય તો સારું. જલ્દી -જલ્દી બ્રશ કરતાં મિશા એ વિચાર્યું.....ચા-નાસ્તો રેડી થયાં ત્યાં જ અંશ ઉઠીને બહાર આવ્યો ને બોલ્યો \" મિશા, જલ્દી બ્રેકફાસ્ટ આપી દે.આજે તો જલ્દી લોગ ઇન કરી દેવું છે.ખૂબ કામ છે-મન્થ એન્ડ છે ને? \" \" શીટ્...મન્થનો છેલ્લો દિવસ છે ? હું તો ભૂલી જ ગયેલી. મારે તો ઘણું સબમીશન બાકી છે....જલ્દી ઘરકામ પતાવવું પડશે\" આટલું બોલતાં જ મિશા જબરા ટેન્શનમાં આવી ગઇ. બધાને નાસ્તો પીરસી એણે ફ્રીજમાંથી શાક કાઢ્યું ને ફ્લાવર કાઢી ચોપીંગ શરુ કર્યુ ત્યાં સાસુમા બોલ્યા. \"શાક ઝીણું સમારજે-અમે તો ઠીક ભાઈ, અંશ ને જ નહીં ભાવે\". પણ મિશાનું ધ્યાન અહીં ક્યાં હતું એ તો ગણતરીમાં પડેલું.......આ શાક કાપી-કૂકર મૂકું...પછી માટલું ગાળી ,દૂધ ગરમ કરી નાહી લઉં ત્યાં બધાના કપડાં નીકળી ગયા હોય તો મશીનમાં નાંખી, લોટ બાંધી રોટલી કરું. વચમાં પાછી મીડ મોર્નીંગ ટી બધાને જોશે....માય ગોડ આ બધું કરતાં બે કલાક પાકાં. પછી હું મારું ઓફિસનું કામ ઓનલાઈન જઇ શરુ કરીશ ! ત્યાં પણ મન્થ એન્ડ ...આજે તો સબમીશન કરતાં રાતના મોડું જ થઇ જશે ! ત્યાં એને યાદ આવ્યું ઝાડુ-પોતાં નું કામ તો એણે ગણતરીમાં જ નથી લીધું!! શું કરું? ત્યાં એની નજર નાસ્તો કરી ઉઠતાં અંશ પર પડી એ બોલી\" અંશ, આજે ઝાડુ-પોતાં નું કામ તું કરી દે ને?\" ઓકે... કહેતાં અંશે ઝાડુ હાથમાં લીધું ત્યાં જ સાસુમા તાડૂક્યાં...\" અરે પુરુષ માણસના હાથમાં ઝાડુ ન શોભે!! તું રહેવા દે...એ તો હું ધીમે-ધીમે કરીશ\" અંશ ઝાડુ ફેંકતો ને રુમમાં ઘૂસ્યો ને લેપટોપ ખોલી ઓનલાઈન થઇ ગયો.\n\nસંધિવા વાળા પગે સાસુ ઉઠે એ પહેલાં જ ઝાડૂ-પોતાના કામથી જ ઢગલો એક કામની શરુઆત કરતાં મિશા મનમાં ને મનમાં આ \"કોરોના\" ને એને કારણે આવી પડેલા લોકડાઉન ને કોસતી હતી. ઓફિસીસ, બધા જ મોડ ઓફ ટ્રાન્સપોર્ટ બંધ છે -બહાર નીકળવાની ના છે એ તો ઠીક ....પણ આ કામવાળી બાઈ, રસોઇ વાળી બાઇ બધા ને તો રજા આપવી પડી છે ને પોતાને તો એમનું કામ કરતાં -કરતાં - ઓનલાઈન જઇ ઓફિસનું કામ પણ કરવું જ પડે છે...આ બધું કરવું તો પડે... પણ કોઇના સાથ વગર...આમ સાવ એકલા ખેંચાવાનુ ? નો...નોટ ડન...આજે દોઢ મહીનાથી આજ પરિસ્થિતિ છે હજી કેટલો ટાઇમ આવો જ નીકળશે ખબર નથી....કંઇક તો કરવું પડે !\n\nઅંશ ને મિશા બંને એમબીએ થયેલા. એક જ કોર્પોરેટ કંપનીમાં પણ જૂદા ડિપાર્ટમેન્ટમાં કામ કરતા. કંપનીની ઇવેન્ટસ-કોન્ફરન્સમાં મળતાં તે પ્રેમમાં પડી પરણી ગયાં. બંને ખાસ્સું કમાતા તે ઘરમાં બાઇઓ-રસોયણ રાખી - બધું સરળતાથી ચાલતું. ભારે શરીરે સાસુ તો બેઠાડુ જ થઇ ગયેલા પણ આ બાઇઓ ને કારણે ઘર વ્યવસ્થિત ચાલતું....\n\nઅંશ-મિશાની ઓફિસમાં જોબ કરતી છોકરીઓ અને મેલ ક્લીગ્સની પત્નીઓએ મળીને એક વોટ્સએપ ગ્રુપ બનાવેલું. મિશાએ પોતાની પરિસ્થિતિ ત્યાં વર્ણવી તો લગભગ બધી જ છોકરીઓનો સમાન અનુભવ....ઘરકામથી ઓવર-બર્ડન.....વહુની -સ્ત્રીની આ પરિસ્થિતિ માટે આપણા પુરુષ પ્રધાન સમાજનો ઉછેર -છોકરાઓના મગજમાં ઠસાવવામાં આવતાં સુપિરિયર સેક્સનાં ખ્યાલ ને ઇગો જ જવાબદાર છે ..એમ સૌનો મત હતો..પણ આ કેમ બદલવું એટલીસ્ટ આ કપરા સમયમાં આપણને કંઇક રાહત મળે??!!....\n\nમિશાને થયું અત્યારે ચારેબાજુ બધું જ બદલાઈ રહ્યું છે. આ પુરુષોએ પણ બદલાવું જ જોઈએ....સારા ભવિષ્ય માટે....એને પોતાનો મેનેજમેન્ટનો પાઠ યાદ આવ્યો કે......\n\n'તમે ક્યાં છો ને તમારે ક્યાં પહોંચવું છે એ નક્કી કરો .... એક ટીમ કલ્ચર વિકસીત કરી..સૌનો સાથ લેશો તો ત્યાં જલ્દી પહોંચી જશો' યસ....ઘરકામમાં પણ ટીમ કલ્ચર જ હોવું જોઈએ...આ વાત આ બધા કોરપોરેટ એમ્પ્લોઈઝનાં દિમાગમાં નાંખવી કેવી રીતે?\n\nએને મેનેજમેન્ટ નો બીજો મંત્ર યાદ આવ્યો..\n\nકામની જગ્યાએ ઉદભવતા સામાન્ય પ્રશ્નો માટે કોઇ ક્રિએટિવ ટેક્ સોલ્યુશન શોધો.....\n\nયસ...હું પણ મેનેજમેન્ટ ગુરુ જ છું..એમની ભાષામાં જ એમને સમજાવીશ. વિચારતાં એણે પોતાની એચ આર ને અને લાઇફમેનેજમેન્ટના --હાલનાં સંજોગોમાં ઓનલાઈન ક્લાસ લેતી સખીને ફોન કર્યો.\n\nપછીના અઠવાડિયે એમની કંપનીની ઓનલાઈન ઇવેન્ટ યોજાઈ.. ઓનલાઈન તો ઓનલાઈન કોઇ ઇવેન્ટ માં ભાગ લઇ ચેન્જ મળશે વિચારી બધાએ પોતપોતાના સ્પાઉઝ સાથે ઇવેન્ટ એટેન્ડ કરી.. લાઇફમેનેજમેન્ટની વર્કશોપ માં રમતો રમાડતાં -હસતાં -હસાવતા-દાખલા આપી-પ્રશ્નો નું સમાધાન આપતા લાઇફ કોચે સર્વ પુરુષોનાં દિમાગમાં ઉતારી દીધું કે હાલના સંજોગોમાં તમારું ઘર જ તમારી વર્ક પ્લેસ છે--કદાચ લાંબો સમય આમ જ જશે એટલે હકારાત્મક બનો--અને મેનેજમેન્ટનાં નિયમો તમારા ઘરમાં લાગુ કરો જેવા કે....\n\nબધા સાથે મળી સ્વાસ્થ્ય -સુરક્ષા-ઘરની વ્યવસ્થા જેવા કોમન લક્ષ તરફ આગળ વધો. તમે નક્કી કરશો એવું તમારું કલ્ચર -વાતાવરણ બનશે અને ઓફિસની જેમ જ, ઓનલાઈન કામ કરતા પણ ટીમ વર્ક કરશો -પછી એ કોર્પોરેટ કામ હોય કે ઘરનું કામ હોય ...આ ટીમ વર્ક જ તમારી પ્રોડક્ટીવીટી-સમૃધ્ધિ ને શાંતિ નું કલ્ચર -વાતાવરણ ઊભું કરશે......\n\nબીજે દિવસે મિશા ઉઠી ત્યારે......અંશ કિચનમાં ચા બનાવી બધાનાં કપ ભરતાં ભરતાં.....સામે ટેબલ પર બેસી કંઈક બબડી રહેલાં સાસુને હસતાં -હસતાં કહી રહ્યો હતો \"મમ્મી !! કંપની કલ્ચરની જેમ ઘરનું પણ એક કલ્ચર હોય... ને એમાં ટીમ-વર્ક સિવાય તો ચાલે જ નહીં........\"\n\nદરવાજે ઊભેલી મિશાએ પોતે રમેલી સફળ કોર્પોરેટ ગેમ માટે પોતાને જ અભિનંદન આપી દીધાં...!",
      "duration": "4 mins",
      "category": "Inspirational"
    },
    {
      "id": 201,
      "title": "બંધનમુક્ત",
      "story_name": "વાત છે એ દિવસની જ્યારે તુલસીનો જન્મ થયો. જન્મતાવેત એની વાણી છીનવાઈ ગઈ. માતાનું દૂધ પણ નસીબમાં ન હતું .ખૂબ જ નબળાઈ હતી. ના કોઈ રમાડે, ના કોઈ સાહસ કરવા દે. છ વર્ષ પછી એ તોતડાઈ ને બોલવા લાગી. લોકોની વચ્ચે બોલશે તો બધા હસશે એમ માની એને બોલવા ન દેવામાં આવે.\n\nતુલસી ભણવામાં હોશિયાર પણ ઘરેથી ફોર્સ બોલવાનુ નહિ. અઢાર વર્ષ વિતે એ કોલેજમાં જાય પણ ડર કે એનાથી કંઈ નહિ થાય. તુલસી એકવર્ષ સૂનમૂન થઈ લેક્ચર ભરે અને ઘરે જાય .અચાનક એક સ્પર્ધા આવી જેમાં દરેક વિદ્યાર્થી એ એક પેજ ફરજિયાત બોલવાનુ હતું. એ બોલે છે અને સમગ્ર કોલેજમાં પ્રથમ નંબર આવે છે. એને થાય છે કે ના મારામાં શક્તિ છે. એ પોતાની નકારાત્મકતા, ડર, શરમ વગેરેની હાથકડી જે એના વિકાસમાં બંધનરૂપ હતી એ તોડી નાખે છે .આમ તે આગળ વધવા પ્રયત્ન કરે છે.\n\nજેવી ઘરે જાય તરત નકારાત્મકતાની બેડીઓ એના હાથ પર બંધાય જાય. આ રીતે તે પચીસ વર્ષ પૂર્ણ કરે છે. એના લગ્ન થાય. એને થાય કે આ વ્યક્તિ તો પોઝિટિવ વિચારધારાનો હશે. પણ એ પણ તારાથી કઈ નહિ થાય તું બુદ્ધુ છે જેવી નકારાત્મક વાતો કરે છે. આ બંને અલગ થાય. પોતાની અંદર પડેલી તમામ અવ્યક્ત વાતો તે લખવાનુ ચાલુ કરે છે. એક દિવસ તે શૈક્ષણિક પુસ્તક બનાવી તમામને આપે. કહેવાય છે કે હીરાની કિંમત તો ઝવેરીજ કરી જાણે અવર ન કરે કોઈ. આ ન્યાયે એ જ્યારે નોકરીના છટ્ઠા વર્ષમાં પ્રવેશ કરે છે ત્યારે એના તાલીમ ભવનના પ્રોફેસર એ પુસ્તક વિમોચન કરી વિવિધ પોસ્ટ ધરાવતા વ્યક્તિઓને આપે છે. ત્યાં રહેલ કવિહૃદય એને એક વોટ્સ એપ ગ્રુપમાં જોડે. તે ગ્રુપમાં લખે. ઘણી બધી સ્પર્ધાઓમાં ભાગ લે અને લખે. વારંવાર જીતે. હવે તેની અંદરથી ડર, સંચય શરમ અને નકારાત્મકતા રૂપી બેડીઓ તે તોડી નાખી વર્લ્ડ રેકોર્ડ તોડી પોતાના સ્વપ્નનું આસમાન આંબી લે છે.\n\n",
      "duration": "2 mins",
      "category": "Inspirational"
    },
    {
      "id": 202,
      "title": "આત્મસંતોષ",
      "story_name": "એક જંગલ હતું. ત્યાં અલગ-અલગ પ્રકારના પ્રાણીઓ અને પક્ષીઓ રહેતા હતા. એકવાર એક ઝાડ પર કાગડો બેઠો હતો. તેને વિચાર્યું કે ભગવાને આ જગતમાં અલગ-અલગ પ્રકારના પક્ષીઓનું સર્જન કરે છે. તેમાં તેને લાગતું હતું કે ભગવાને તેને આ જગતમાં સૌથી વધુ કદરૂપી પક્ષી મને બનાવ્યું છે. ત્યારબાદ કોઈક સમયે તે સરોવરના કિનારે પાણી પીવા માટે ગયો હતો. ત્યાં તેને હંસને જોયો. તેણે વિચાર્યું કે હું ખૂબ જ કાળો છું અને હંસ આટલું સુંદર સફેદ દેખાડો છે એટલે કદાચ આ દુનિયામાં સૌથી સુંદર પક્ષી હંસ જ હશે. તેવું માની કાગડો હંસ પાસે ગયો.કાગડાએ હંસને પૂછ્યું કે \"શું તમે આ દુનિયામાં સૌથી સુંદર પક્ષી છો ?\"\n\nહવે હંસ બોલ્યો ના હું પણ તારા જેવું જ વિચારતો હતો કે હું જ દુનિયાનું સૌથી સુંદર પક્ષી છું. જ્યાંસુધી મેં પોપટ નહોતો જોયો ત્યાંસુધી. પોપટ ને જોયા પછી મને લાગે છે કે પોપટ જ દુનિયાનું સૌથી સુંદર પક્ષી છે. આ સાંભળી કાગડો પોપટ પાસે ગયો અને કહ્યું કે \"શું તમે જ આ દુનિયામાં સૌથી સુંદર પક્ષી છો ?\" કાગડાની વાત સાંભળીને પોપટે કહ્યું કે હું પણ પહેલા આ જ વિચારતો હતો કે દુનિયાનું સૌથી સુંદર પક્ષી હું છું.પરંતુ જ્યારથી મેં મોરને જોયો છે ત્યારથી મને લાગે છે કે તે જ આ દુનિયાનું સૌથી સુંદર પક્ષી છે.\n\nત્યારબાદ કાગડો મોર પાસે ગયો અને જોયું કે કેટલાક લોકો મોરને જોવા માટે આવે છે તે વિચારતો હતો કે સાચે જ ખૂબ જ મોર સુંદર પક્ષી છે. તેથી કાગડો મોર પાસે ગયો અને બોલ્યો કે \"શું તમે દુનિયાની સૌથી સુંદર પક્ષી છો ?\"\n\nમોરે કાગડાની વાત સાંભળીને કહ્યું કે હું કાયમ એવું વિચારતો હતો કે હું દુનિયાનું સૌથી સુંદર પક્ષી છું. પરંતુ તેના કારણે જ કદાચ મને આ પાંજરામાં પૂરવામાં આવે છે. હું સાચે જ દુઃખી છું અને હવે ઈચ્છું છું કે હું પણ કાગડો હોત. તો આ ખુલ્લા આકાશમાં સ્વતંત્ર ઉડી શકતો હોત. મન થાય ત્યાં બેસી શકતો હોત. પણ તેમ થઈ શકે તેમ નથી. કારણ કેમ આ માણસોએ સુંદરતાને કેદ કરીને એક બંધ અભ્યારણમાં મૂકી દીધો છે.\n\nઆપણા જીવનમાં પણ કંઇક આવું જ છે આપણને એમ લાગે છે કે બીજા લોકો આપણા કરતાં વધુ ખુશ છે.સુખી છે. અને તેના કારણે આપણે પોતાની જાતે ખુશ થઇ શકતા નથી. શાંતિથી જીવન જીવી શકતા નથી.આપણા જોડે જે પણ હોય તેનાથી સંતોષ માનવો જોઈએ અને આનંદથી રહેવું જોઈએ.\n\n",
      "duration": "2 mins",
      "category": "Inspirational"
    },
    {
      "id": 203,
      "title": "માળો",
      "story_name": "\"નીલ , બેટા ઉઠો...જો ...સૂરજદાદા તો ક્યારના ઉઠી નીલ સાથે રમવા આવી ગયા છે...\" ચાર વરસના નીલને પંપાળીને ઉઠાડતા એની મમ્મી કહી રહી હતી. રમવાની વાત સાંભળી તરતજ આંખ ખોલતાં નીલ મમ્મીને વળગતાં બોલ્યો,\n\n\"મમ્મા, મને જલ્દી બોર્નવીટા દૂધ આપ ને વાટકામાં ખૂબ બધા મમરા આપ. ખિસકોલી...પોપટ ને પેલી ચકી મારી રાહ જોતા હશે..\"\n\nમમ્મી કહે\" ના બેટા..આજે તો આપણે ટેરેસ પર સૂરજદાદા સાથે રમશું, આંગણામાં તો પપ્પા, નીલને રમવા આઉટહાઉસ બનાવી રહ્યાં છે. ત્યાં કેટલું કામ ચાલે છે તે ભૂલી ગયો ? \" બ્રશ કરી, દૂધ પી મમ્મીની નજર ચૂકવી નીલભાઇ તો દોડ્યાં આંગણામાં.\n\nઆંગણામાં પહોંચતા જ એક પળ સ્તબ્ધ થઈ ઉભેલો નીલ બીજી જ પળે પોક મૂકી જોરજોરથી રડવા માંડ્યો. એનો અવાજ સાંભળી મમ્મી દોડી. આંગણામાં રહેલું ધેધૂર લીમડાનું વૃક્ષ કપાઇને નીચે પડેલું. એના પાંદડા, ડાળીઓ, થડ ચારે બાજુ પડેલાં જે મજૂરો હઠાવી રહ્યાં હતાં. એ કપાયેલા વૃક્ષ તરફ આંગળી ચીંધતા નીલ ધ્રૂસકે-ધૂસકે રડી રહ્યો હતો..મમ્મીને જોતાં જ ઓર જોરથી રડતાં એ બોલતો હતો.\n\n\"આ તો મારી ખિસકોલી -પોપટનું ધર છે એ કેમ કાપ્યું ?....મારા દોસ્ત ક્યાં ? ને મારા ચકા-ચકીનો માળો પેલી ડાળ પર હતો. એમાં તો નાનાં -નાનાં બચ્ચાં પણ હતાં.\"\n\nનીલનો અવાજ સાંભળી દૂર મજૂરો સાથે વાત કરતાં પપ્પા નજીક આવ્યાં એમને વળગી ઝંઝોડતા નીલ -ચકા-ચકી, માળોને બચ્ચાંનું રટણ કરતો જ રહ્યો. એને શાંત પાડવાં પપ્પાએ એને ઉંચકી લીધો ને બોલ્યાં,\n\n\" અરે..ચકા-ચકી તો બચ્ચાંને લઇ નવો માળો બનાવવા ઉડી ગયાં -ફટ કરતોકને નવો માળો બનાવી પણ લીધો હશે\" આમ બોલતાં એ વિચારતાં હતાં કે...સારું થયું કે બચ્ચાં સહીત નીચે પડેલા માળાને જલ્દી ફેંકાવ્યો એમને ખોટાં પાડતી હોય તેમ પેલી ચકલી ચીં...ચીં...ચીં કરતી તૂટેલાં વૃક્ષ પર ચકરાવા લેતી પોતાના માળાને પોતાના તાજા જન્મેલા બચ્ચાને શોધી રહી હતી.\n\nનીલને ચોકલેટથી પટાવી પપ્પા પાછા કામે લાગ્યાં. અટકવું તો એમના જેવા, આ નાનાં શહેરનાં, મોટા બિલ્ડરને કેમ પોષાય ? આ વૃક્ષ ન કાપત તો આઉટહાઉસની ડીઝાઇન બદલી થોડું નાનું કરવું પડત ! એક એક સ્કેવર ફીટની કિંમત સમજતાં એમના જેવા બિલ્ડરને એ તો ક્યાંથી કબૂલ હોય !\n\nનીલના પપ્પા--નિરજભાઇનું કામકાજ વધતું જ ગયું. હવે તો બાજુના શહેરની જમીન પર પણ એમનું કન્સ્ટ્રકશનનું કામકાજ શરૂ થઇ ગયું હતું. આજે કોઇ મોટા પ્રોજેક્ટનું કામ મેળવવા અગત્યની મીટીંગ હોવાથી એમને ચારેક કલાકનું ડ્રાઇવ કરી પેલા શહેરમાં જવાનું હતું. વહેલી સવારે હજી બધા સૂતાં હતાં ત્યારેજ એ નીકળી ગયાં. સફળ મીટીંગ પછી બપોરે બધાં સાઇટ જોવા ગયાં. હજી તો પહોંચ્યાજ હતાં ત્યાં સૌ એ ભૂકંપના આંચકા અનુભવ્યા. ખુલ્લી જગ્યામાં દોડી બધાએ આશ્રય લીધો. થોડીવારમાં આંચકા સાવ બંધ થતાં બધાને રાહત થઇ. આસપાસ તો બધું સલામત હતું એટલે ગભરાવાનું તો કોઇ કારણ નહોતું. હવે શું કરવું એ વિચારે એ પહેલાં ખબર આવ્યાં કે આસપાસના શહેરમાં તો આ ભૂકંપની અસર તીવ્ર હતી-જાનમાલની પણ નુકશાની થઇ છે. હજી પરિસ્થિતિનો પૂરો ખ્યાલ નથી પણ ગંભીર લાગે છે.\n\nનિરજભાઇએ તરત જ ઘરે ફોન લગાવ્યો પણ નો રીસપોન્સ...ને પછી તો બધી ટેલીફોન સેવાજ ખોરવાઇ ગઇ. એમણે તરત જ ગાડી ઘર તરફ ભગાવી. જેમ જેમ આગળ વધતાં ગયાં તેમ તેમ ખુવારી નજરે ચડતી ગઇ. એમના મનમાં અજીબ બેચેની હતી. પોતાના શહેરમાં પ્રવેશતાંજ, એના બેહાલ જોતાં, એમનું હૃદય જલદી ઘરે પહોંચી પત્નીને પુત્ર ને જોવા વ્યાકુળ થઇ ઉઠ્યું. માંડ-માંડ એ છેલ્લું અંતર કપાણું. પોતાના ઘર પર નજર પડતાં જ એ પોક મૂકી રડી પડ્યાં. ઘરમાં રહેલી વ્યક્તિઓ સાથે ઘર આખું કાટમાળમાં ફેરવાઇ ગયું હતું. નિરજભાઇને લાગ્યું એક નહીં પણ અસંખ્ય ચકલીઓ ચીં...ચીં...ચીં..કરતી ત્યાં ચકરાવા લઇ રહી છે. એ ચક્કર ખાઇને જમીન પર ઢળી પડ્યાં.\n\nવેદના દિવસોને લાંબા બનાવે છે. પણ એ વીતે તો છેજ. માણસ ઘણું એ ઇચ્છે કે એ વીતેલી કોઇ ક્ષણો કે શબ્દોને પાછા વાળી લે, પણ અફસોસ ધરતીકંપની એ ગોઝારી ઘટનાને ચાર વરસ વીતી ગયાં હતાં. પોતાનાજ શબ્દો જે દીકરા- નીલ ને શાંત પાડતાં બોલાયેલા કે, ચકલી ફટ કરતોકને બીજો માળો બાંધી લેશે. એ કેટલા વ્યર્થ અને સંવેદન હીન હતાં એ આજે નિરજને સમજાતું હતું ! ચાર વરસમાં એણે મકાન તો પાછું ઉભું કરી દીધું પણ એને હજી એ 'માળો' નહોતો બનાવી શક્યો. હજી એ સૂનોજ હતો. પાછળ છૂટેલું વીસારી, નવી શરૂઆત કરવી કેટલી મુશ્કેલ હોય છે ! એને હવે સમજાયું. પછી એ માણસ હોય કે કોઇ પંખી !\n\nનિરજ --હજુ એ બિલ્ડરજ છે. પણ હવે ફક્ત સ્કેવર ફીટમાં ન વિચારતાં એ સ્નેહ ને સંવેદનાથી વિચારે છે !...એના હર એક પ્રોજેક્ટ વૃક્ષો થી છવાયેલા હોય છે. એ દર વરસે હજારો માટીના બનેલા પંખીના માળાઓ બનાવી એનું મફત વીતરણ કરે છે. જેથી કોઇ જીવ માળાની હૂંફથી વંચિત ન રહે !",
      "duration": "4 mins",
      "category": "Inspirational"
    },
    {
      "id": 204,
      "title": "પ્રકૃતિ રક્ષક",
      "story_name": "“પ્રોફેસર, તમારી ઘણી નામના સાંભળી છે. એક પ્રકૃતિ રક્ષક તરીકે શહરમાં તમારી એક આગવી ઓળખ છે.” બારણા પાસે ઉભેલી દેવશ્રી એકીશ્વાસે બોલી ગઈ. પોતાના વિદ્યાર્થીનીના મુખે પોતાની પ્રશંસા સાંભળીને પ્રો. વિનાયક થોડાક ગર્વથી બોલ્યા, “નાનપણથી મને કુદરત સાથે લગાવ છે. પ્રકૃતિના સાનિધ્યમાં રહેવું મને ખૂબ ગમે છે.”\n\nદેવશ્રી, “આ માટે તમે ઘણા વન વગડા ખુંદી વળ્યા હશો નહીં?”\n\nપ્રો. વિનાયક બોલ્યા, “હા, એ તો છે જ. પરંતુ મેં મારા ઘરમાં પણ કુદરતના સાનિધ્યમાં રહી શકાય તેવી ગોઠવણ કરેલી છે. આવ અંદર આવ...”\n\nઉત્સાહથી દેવશ્રી ઘરમાં દાખલ થઈ. ત્યાં છત પર નજર જતા તેની આંખો દીપી ઉઠી.\n\nઆ જોઈ પ્રો. વિનાયક સહેજ મલક્યા અને બોલ્યા, “ઘરમાં જ અંતરીક્ષની મજા માણી શકાય એ માટે મેં દીવાલ પર રેડીયમના તારા, ગ્રહો અને બીજા નક્ષત્રો લગાવ્યા છે. રાતના અંધકારમાં તેઓ ઝગમગી ઉઠતા છત પર આબેહુબ આકાશનું દ્રશ્ય ખડું થાય છે.”\n\nતે જોઈ દેવશ્રીના મુખમાંથી ઉદગાર નીકળ્યો, “વાહ...”\n\nપ્રો. વિનાયક આગળ બોલ્યા, “મેં ઘરમાં ઠેકઠેકાણે ફુવારા લગાવ્યા છે. જેમાંથી અવરિત વહેતા પાણીનો પ્રવાહ ખળખળ કરતી નદીના જળનો આભાસ કરાવે છે. ઘરમાં ફિલ્ટર મશીન લગાવ્યા છે જે સતત મને શુદ્ધ વાયુનો પુરવઠો પૂરો પાડે છે.”\n\nએક ખૂણામાં નજર પડતા દેવશ્રી આનંદથી બોલી, “પ્રોફેસર, દીવાલ પર લગાવેલા આ ચિત્રો આંખ સમક્ષ જંગલ અને પહાડની સુંદરતા ખડી કરે છે. ખરેખર જાણે પૃથ્વી પરના કોઈ અલૌકિક જગ્યાએ ઊભાં હોઈએ તેવી પ્રતીતિ થઈ રહી છે. અને આ ચિત્ર તો જુઓ એટલું સુંદર છે જાણે આપણે ખરેખર કોઈ સાગર કિનારે ઊભાં ન હોઈએ ! ખૂબ જ મસ્ત વ્યવસ્થા કરી છે. પ્રોફેસર, ખરેખર કહું તો તમારું ઘર દરેક પ્રકારના પ્રદુષણથી અલિપ્ત છે. જાણે પૃથ્વી પર આવેલું સ્વર્ગ ન હોય !”\n\nપ્રો. વિનાયક બોલ્યા, “દેવશ્રી, કુદરતના સાનિધ્યમાં સતત રહેવા મેં ઘરનું તમામ રાચરચીલું લાકડાનું બનાવેલું છે. આ જે ઘર તું જોઈ રહી છે તે પણ ઉત્તમ દર્જાના લાકડાથી બનેલું છે.”\n\nદેવશ્રીની નજર ઘરના રાચરચીલા પર જતા તેનું મોઢું ઉતરી ગયું. પગ પછાડતા તેણે જણાયું કે પ્રોફેસરના ઘરની ફર્શ પણ લાકડાની જ બનેલી હતી. ઘરમાં ચોમેર નજર ફેરવતા તે ઘર બનાવવા પાછળ કેટલા વૃક્ષો કપાયા હશે તેની કલ્પનામાત્રથી ધ્રુજી ઉઠી.\n\nપ્રો. વિનાયકે ઉત્સાહથી કહ્યું, “આ તો કંઈ નહીં ચાલ મારી સાથે...” આમ કહી પ્રો. વિનાયકે ઝડપથી ઘરનું પાછળનું બારણું ખોલ્યું. ઘરની પાછળ આવેલા બગીચામાં અસંખ્ય નાનામોટા પાંજરા જોઈ દેવશ્રી દંગ થઈ ગઈ. નાનામોટા તે પાંજરાઓમાં જાતજાતના અને ભાતભાતના પશુપંખીઓ પુરાયેલા હતા.\n\nપ્રો. વિનાયકે સ્મિત કરતા કહ્યું, “સવારના પહોરમાં પંખીઓનો કલશોર સાંભળી મન આનંદ વિભોર થઈ જાય છે.”\n\nદેવશ્રીને પાંજરામાંથી આવતો અવાજ કલશોર કરતા આઝાદી માટે તડપતા જીવોનો શોર વધુ લાગ્યો. આકાશમાં મુક્તમને વિહરતા પંખીઓ જોવા તેને ખૂબ ગમતા. કેટલા આકર્ષક તેઓ દેખાય છે. જયારે આ પાંજરામાં પુરાયેલા પંખીઓ ! પાંજરામાંના એક સસલાની આંખમાંથી ટપકતી લાચારી જોઈને તેના આંખોની કોર ભીની થઈ ગઈ. એક ક્ષણમાં સ્વર્ગ સમી ભાસતી એ જગ્યા દેવશ્રી માટે નર્ક સમી બની ગઈ. તેનું મગજ ચકારાવવા લાગ્યું. તેના હૃદયમાં તીવ્ર પીડા થઈ. તેની અંતરઆત્મા રડી ઉઠી. તેનું હૈયું વિલાપ કરી રહ્યું. એ પ્રો. વિનાયકને ઘણું કહી સંભળાવા માંગતી હતી પરંતુ તેની જીભ ઉપડી નહીં. સાચું બોલવા હિંમત જોઈએ પરંતુ એ હિમંત દેવશ્રી કરી શકી નહીં. થોથવાતા સ્વરે એ બોલી, “પ્રોફેસર, તમે સાચા અર્થમાં પ્રકૃતિ ભ... ભ... ભ... સોરી, રક્ષક છો.”",
      "duration": "3 mins",
      "category": "Inspirational"
    },
    {
      "id": 205,
      "title": "વૃદ્ધાશ્રમ",
      "story_name": " \"વૃદ્ધાશ્રમ એટલે વૃદ્ધ માતા -પિતાનુંં ઘર \" આ તો સૌ કોઈએ સાંભળ્યું હશે. અને હાલનાં સમયમાં તો 80% લોકો પોતાનાં માતા પિતા ને આશ્રમ મૂકી આવે છે. પરંતુ મને એ નથી સમજાતું કે કેમ ? શુંં માતા પિતા એ તમને નાનપણમાં સાચવ્યાં નથી? શું તમે તમારા માતા-પિતા ને હેરાન નથી કર્યાં બાળપણમાં? શું તમારા માતા-પિતા એ તમારી જીદ પૂરી નથી કરી? શું તમારા માતા -પિતા એ એમને જે જોઈએ એ ના લાવીને તમને જોઈએ એ નથી લાવી આપ્યું? શું તમારી માતા પોતે ભીની પથારીમાં સૂઈને તમને સૂકી પથારીમાં નથી સૂવડાવ્યાં? શું તમારા પાપા એ રાત - દિવસ મહેનત કરીને તમને સારુ નથી ભણાવ્યાં? શું તમારા માતા -પિતા એ તમને લાડથી મોટા નથી કર્યાં? \n\n   માતા-પિતા એ બહુ મહેનત કરીને પોતાનાં બાળકોને મોટા કર્યાં હોય છે. એમને એમની બધીજ ફરજો પૂરી કરી હોય છે. અને પછી આપણી ફરજ આવે માતા પિતાને સાચવવાની તો કેમ આપણે આપણી ફરજ ભૂલીને આપણાં ઘરડા માતા-પિતાને સાચવવા નથી ગમતા?\n\n   આપણે સૌ જાણીએ છીએ જન્મ- બાળપણ - યુવાવસ્થા -ઘડપણ - મૃત્યુ એ સૌ કોઈના જીવનનો ભાગ છે. આજે નહીં તો કાલે સૌ કોઈને આ સમયમાંથી પસાર થવાનું હોય છે. બાળપણ અને યુવાવસ્થા તો જલ્દીથી પસાર થઈ જાય છે પણ ઘડપણ જલ્દીથી પસાર નથી થતું.\n\n    જયારે કોઈ મનુષ્યના જીવનમાં ઘડપણનો સમય આવે ત્યારે તેમને સૌથી વધારે સાથની જરૂર હોય ત્યારે એમને સૌથી વધારે પોતાનાં બાળકના સાથ -સહકાર ની જરૂર હોય ત્યારે તેમનું બાળક તેમને સાથ - સહકાર આપવાની જગ્યાએ માતા-પિતા ને વૃદ્ધાશ્રમમાં જઈને મૂકી આવે. ત્યારે, કયારે પણ માતા -પિતા ની વેદનાનો અનુભવ કર્યો છે? જે માતા -પિતા એ પોતાનાં બાળક ને આટલા લાડથી મોટુ કર્યું હોય અને એજ બાળક મોટુ થઈને પોતાનાં માતા -પિતા એ વિચાર્યું પણ ન હોય કે એમને આ રીતે પોતાનાં ઘર, ઘર ના લોકો ને છોડીને કોઈ બીજા ના ઘરે જવુ પડશે જ્યાં કોઈ એમનું છે જ નહી.\n\n   વૃદ્ધ માતા-પિતા ની ઈચ્છા હોય કે પોતાનાં પૌત્ર-પૌત્રી જોડે આનંદમય સમય પસાર કરે એમના સાથે રમી નેે મસ્તી કરીને સમય પસાર કરે. પરંતુ જયારે એમની ઈચ્છા વિરુદ્ધ વૃદ્ધાશ્રમમાં જવાનું થાય ત્યારે તેમની લાગણી ને બહુ ઠેસ પહોંચે છે પરંતુ આપણે એ વાતનું ધ્યાન નથી રાખતા.અને માતા પિતા ને વૃદ્ધાશ્રમમાં મૂકી આવીએ છીએ. તમે જાણો છો ત્યાં તમારા માતા -પિતા ની કેવી રીતે સંભાળ થાય છે ? એમને સમયસર જમવાનું એમની દવાઓ આપવાનું કામ થાય છે કે નહી? તેમને ત્યાં કોઈ માતા પિતા,દાદા દાદી કઈ ને બોલાવાવાળુ નથી. તો એ લોકો કોના સહારે જીવન પસાર કરશે ત્યાં? \n\n    આપણે સૌ જાનીએ છીએ આપણાં ભગવાન પહેલા આપણાં માતા પિતા જ છે. હુ જાનું છુ કે દિવસે ને દિવસે જીવન મા પરિવર્તન આવે છે તેથી આપણી અને માતા પિતા ની વિચારસરણી મા તફાવત હશે. પરંતુ ઘડપણ મા આપણી ફરજ છે કે આપણે એમની સાર -સંભાળ રાખીએ.નહીકે વૃદ્ધાશ્રમ મા મોકલીયે.\n\n     ઘડપણમાં માતા -પિતા ને શારીરિક અને માનશિક બિમારીઓ વધારે જોવા મળે.એ લોકોને જોવામા,ખાવા પીવામા, કોઈ વસ્તુ ને યાદ રાખવામા,સાંંભળવામા,બોલવામા, એમનામા ચિડિયાપણુ પણ વધારે જોવા મળે પરંતુ આ બધુ ધડપણ મા કુદરતી રીતે થતા ફેરફાર ના કારને જોવા મળે એમા એમનો કોઈ વાંક નથી.આ સમયે આપણી ફરજ છે કે ઘરના બધા લોકો એમની સાથે સારુ વર્તન કરે અને એમની સાર સંભાળ રાખે.\n\n   મારો આ વાર્તા લખવાનો હેતુ એ જ છે કે હવે મહેરબાનિ કરીને કોઈ પોતાનાં વૃદ્ધ માતાપિતા ને વૃદ્ધાશ્રમ મા ના મૂકી ને પોતાની પાસે ઘરના બધા લોકો સાથે હળી મળીને રહે.   \n\n   હુ વૃદ્ધાશ્રમ મા વૃદ્ધ દાદા -દાદિ જોડે કોલેજ માંથી ગયેલી છુ અને એમની સાથે બહુ સમય પણ પસાર કર્યો છે. અમને કોલેજ ના વિદ્યાર્થીઓ ને જોઈને એમના ચહેરા પર ની ઉદાસી દૂર થઈને ચહેરા પરનું અનોખુ સ્મિત જોવા મળતુ અને એમનો અનેરો ઉત્સાહ જોઈને બસ એમના જોડે જ રહેવાનું મન થતું. \n\n   અને અમુક બાળકો તો એવા બી છે જે વૃદ્ધ માતા પિતા ને મળવા બી નથી આવતા એવા લોકો ને હુ એટલુ જ કહીશ કે માતા પિતા ને આ રીતે દૂર કરવા યોગ્ય નથી એ લોકો દિવસ રાત પોતાનાં બાળકો ની યાદ મા આંખો મા આંસુ લઈને રાહ જોતા હોય છે એમના અમૂલ્ય આંસુ અને સમય વ્યર્થ ન જવા દો.\n\n    જીવન મા માતા પિતા એક જ વાર મળે છે. એમની સેવા થી મોટુ પુણ્ય કોઈ નથી.\n\n   હુ આશા રાખિશ કે મારી આ સ્ટોરી વાંચીને કોઈ એમના માતા પિતા ને આશ્રમ મા નહી મુકે અને એમની સાર - સંભાળ કરશે.\n\n    \" મંદિર બનાવો, મસ્જિદ બનાવો\n\n     અનાથાશ્રમ બનાવો, હોસ્પિટલ બનાવો,\n\n     ગુરુદ્વાર બનાવો, ચર્ચ બનાવો, સ્કૂલ બનાવો, પરંતુ કયારે વૃદ્ધાશ્રમ ન બનાવો.\"",
      "duration": "4 mins",
      "category": "Inspirational"
    },
    {
      "id": 206,
      "title": "પુણ્યમાં ભાગ",
      "story_name": "\"ઓહ ! ચાર વાગી ગયાં ! હમણાં થોડીવારમાં નીકળવું પડશે. પહેલાં ચા-પાણી પતાવું, પછી બસ સામાન પર છેલ્લી નજર નાંખી દઈએ. . \"\n\nથોડીવાર આરામ કરવા આડી પડેલી મમ્મી જલદી -જલદી કિચનમાં ગઈ ને ગેસ પર ચા મૂકી દીધી. મમ્મી-પપ્પા ને બે સાવ નાની દીકરી, ધરા-વિધી. .આજે વેકેશન માટે બહારગામ જવાનાં હતાં. લાંબુ રોકાણ હોવાથી ફ્રીજ વગેરે બંધ કરી -ઘર, કીચન બરાબર સાફ કરી મમ્મીએ પૂરી તૈયારી કરી રાખેલી. . .\n\nચા ઉકળી કે એમાં દૂધ નાંખવા મમ્મીએ નાની તપેલી હાથમાં લીધી જેમાં ચા પૂરતું થોડુંક દૂધ રાખેલું. ઢાંકણું ખોલ્યું તો આશ્ચર્ય ! એ તો ખાલીખમ્મ હતી..અરે ! દૂધ ક્યાં ગયું? છોકરાઓ ને તો દૂધ નામથી જ નફરત છે એટલે એ લોકો તો ન જ અડે. .પણ તો??. . .એણે ઘરનાં ગાર્ડનમાં રમતી બંને દીકરીઓ ને બૂમ પાડી દૂધ વિષે પૂછ્યું. જવાબ ન મળતાં બહાર નીકળી જોયું તો બંને એકબીજાનો હાથ પકડી ચૂપચાપ ઊભેલી. કંઈક શંકા જતાં એણે જરા જોરથી પૂછ્યું \" દૂધ કોણે વાપર્યું ?\" જરા ડરી ગયેલી બંને ધીમેથી બોલી. . . 'એ તો છે ને, બહાર સોસાયટીમાં, એક બિલ્લી આવી'તી . .બહુ ભૂખી હતી તે અમે એને પીવડાવી દીધું \" . . . મમ્મી ને તો શું કરવુ ખબર જ ન પડી. .. ! !?\n\nપછી તો મમ્મી સેફ્ટી માટે ઘરમાં વધારે દૂધ રાખતી થઈ ગઈ. અને એરિયાની બિલ્લીઓ ને તો મજા થઈ. એમનાં ગાર્ડનમાં રહેલો પંપ રુમ તો જાણે બિલ્લીઓનું મેટરનીટી હોમ બની ગયું. કેટલીએ બિલ્લીઓએ ત્યાં બચ્ચાં ને જન્મ આપ્યો. મમ્મી અવાજ ને ગંદકીથી અકળાય. પણ બંને દીકરીઓની જીદ પાસે લાચાર. . ..હવે બંને થોડી મોટી થઈ હતી.\n\nએક દિવસ બપોરે મમ્મી જોબ પરથી ઘરે આવી તો ઘર બંધ. નોરમલી આ ટાઈમે બંને સ્કૂલેથી આવી લેશન કરતી બેઠી હોય. કામવાળી કામ કરી ચાલી ગઈ હોય. કોઈ ફ્રેંડને ત્યાં રમવા ગઈ હશે? વિચારતાં મમ્મીએ પોતાની ચાવીથી દરવાજો ખોલ્યો ને ફ્રેશ થઈ ચા નો કપ લઈ બેઠી જ હતી ત્યાં નાની દીકરી વિધી, જે ત્યારે લગભગ દસ વરસની હતી-------એને આંગણામાં થી જ ઘરનાં દરવાજા તરફ ડોકીયું કરી પાછી જતી જોઈ. શું ચાલે છે એ જોવા મમ્મી બહાર નીકળી તો મેઈન ગેટ પાસે મોટી બાર વરસની દીકરીને પોતાના બંને હાથમાં એક સાવ નાનું બિલ્લીનું બચ્ચું લઈ ઊભેલી જોઈ. હવે આ નવો ત્રાસ ક્યાંથી ઉપાડી લાવ્યાં? મૂકી આવો જે બિલ્ડીંગમાંથી લાવ્યાં હો ત્યાં. .બૂમ મારતાં મમ્મી બોલી. બંને નજીક આવ્યાં ને બોલ્યાં \" મમ્મી તું જો તો ખરી આતો કેટલું નાનું ને ક્યૂટ છે..ને એની મમ્મી પણ નથી.. ! \"\n\nતમને ક્યાંથી ખબર એની મમ્મી નથી?\n\nમમ્મા અમે જ્યાંથી લાવ્યાં ને એણે કીધું. ને આ તો એના નાના -નાના હાથ પાંજરામાંથી કાઢી અમને બોલાવતું હતું. પછી તો લાવવું જ પડે ને?\n\nએટલે? ક્યાં ગયાં હતાં તમે?\n\nને પછી ખબર પડી બંનેનું પરાક્રમ. ..સ્કૂલેથી આવી વિધી બે- ત્રણ બિલ્ડીંગ છોડીને રહેતી ફ્રેંડને ત્યાં નોટ્સ લેવા નીકળી..જરા આગળ ગઈ કે એને સાવ ઝીણું -ઝીણું 'મ્યાઉં ' સંભળાયું. બપોરના સમયે રોડ તો સૂનો હતો.એણે ઊભા રહીને ધ્યાનથી જોયું તો સાઈડમાં, એક નાના ખાડામાં સાવ નાનું બિલાડીનું માંદુ બચ્ચું પડ્યું હતું. એના શરીર પરના ધા માંથી લોહી વહેતું હતું. બેન તો દોડીને ઘરે આવ્યાં. ને મોટીબેન ને વાત કરી. હવે આ મોટી તો પાછી જીદ્દી ને બોલ્ડ. એણે તો ઘરનાં કબાટમાંથી થોડા પૈસા લીધાં. એક કાર્ડબોર્ડ લીધું ને બંને ઘર બંધ કરી, પેલાં બચ્ચાં ને કાર્ડબોર્ડ પર ઉચકી રિક્ષા કરી પહોંચ્યા એમની સ્કૂલ પાસે આવેલા એક વેટરનરી ડોક્ટર પાસે. સદભાગ્યે દવાખાનું ખુલ્લું હતું ને આ --પહેલાંનો, સાદગી ને સલામતી નો જમાનો હતો !\n\nડોક્ટર, એ બચ્ચાં ને તો ન બચાવી શક્યાં..પણ બે દીકરીઓના ઉદાસ ચહેરા જોઈ, એમને બાજુમાં જ આવેલાં પ્રાણીઓના શેલ્ટર હોમમાં મોકલ્યાં ને ત્યાં . .આ નાનાં -નાનાં હાથ પાંજરામાંથી કાઢી એમને બોલાવતું બચોળીયું મળ્યું ને લો, એને ઉઠાવી લાવ્યાં. .અત્યાર સુધી ઘર નાં આંગણ સુધી રહેલી મુસીબત હવે ઘરમાં જ આવી ને સાથે સાથે અત્યાર સુધી બહાર જ રહેતી બીજી બે બિલ્લી પણ ઘરજમાઈ થઈ 'પેટ' બની ગઈ. મમ્મીના વિરોધ વચ્ચે બંનેની જીદ ને પપ્પાનો સાથ જીતી ગયો. મમ્મી શું કરે?\n\nથોડો સમય વીત્યો હવે તો ઘરની માલિક બની બેઠેલું પેલું બચોળીયું 'મીમી' મોટું થયું હતું. એવામાં મમ્મીને ટાઈફોઈડ થયો. સખત નબળા માં કેટલાયે દિવસ પથારીવશ રહેવું પડ્યું ત્યારે એને સૌથી વધુ સાથ આપવાવાળી હતી મીમી ! ચોવીસે કલાક એ મમ્મીની પથારીની આસપાસ જ રહે !\n\nહવે તો મમ્મીનું પણ પુરું ધ્યાન મીમી પર રહેતું. પણ સાજે -માંદે એની સેવા તો ધરા જ કરે. એ બંને એકબીજાને ખૂબ જ પ્રેમ કરે. ધરા એને કીસ કરે તો એ પણ સામી કીસ કરે. ધરા એ પોતાના રુમમાં સવારે હજી આંખ જ ખોલી હોય. મીમી જ્યાં હોય ત્યાંથી દોડી એની પાસે પહોંચી જાય ! ધરા બહાર ગઈ હોય ને ઘરમાં બેઠેલી મીમી આંગણામાં દોડે કે સમજવાનું કે એ આવશે ને ખરેખર બે-ચાર મિનીટમાં ધરા આવે. . પ્રાણીઓની 'સિક્થ સેન્સ ' કેટલી તીવ્ર હોય છે ! . .\n\nવચમાં થોડો સમય, એક સસલાને ક્યાંકથી બચાવી ઘરમાં લાવ્યાં . .તો ..મીમીની અસલામતીની ભાવના ને નારાજગી એટલી તીવ્ર કે રમવાનું છોડી એણે પોતાને એક રુમમાં કેદ જેવી જ કરી દીધી. લાંબો વખત. .સસલાનાં જતાં પાછી પહેલાં જેવી રમતી થઈ. .પ્રાણીઓની સંવેદના માણસ જેવી જ હોય છે. એમની હૂંફ -એમનો પ્રેમ માણસ માટે જડીબુટ્ટીની ગરજ સારે છે.\n\nબંને બહેનોની પ્રાણીસેવા તો ચાલુ જ હતી. રસ્તામાંથી ઉપાડી ઘણીએ બિલ્લીઓની સેવા કરવી. પોતે કમાતા થયાં એટલે જ્યાં ને જે બિલ્લીનાં શેલ્ટર હોમ હોય ત્યાં આર્થિક મદદ કરવી વગેરે.\n\nહજુ એ કોઈવાર મમ્મી અકળાય તો ખરી પણ પછી કહે. તમે બંને બહેનો તો પુણ્યનું કામ કરો છો પણ મારી ને પપ્પા પાસે પણ પરાણે પ્રાણીઓની વેઠ કરાવો છો તે. .અમારો ભાગ પણ રાખજો તમારા પુણ્યમાં. !\n\nબંનેનો જવાબ હોય . ..ભગવાન તો હરએક બાળકને ભરપૂર માનવતા સાથે જ મોકલે છે. પણ એ રહેતી નથી. તમે બંને એ અમારી સંવેદના ને કચડી ન નાંખી એને પાંગરવા દીધી એ માટે પુણ્યમાં ભાગ જ શું કામ? આખું પુણ્ય જ તમારે નામ.\n\nપણ એક ' મા' એમ સ્વાર્થી થોડી થાય? એટલે હું સામા આશીર્વાદ આપું. \"પુણ્યવતી ભવ. . . .\" હા હું આશીર્વાદ આપું ! કારણ એ બંને મારી દીકરીઓ છે !\n\n",
      "duration": "5 mins",
      "category": "Inspirational"
    },
    {
      "id": 207,
      "title": "પુત્રીને જન્મદિવસે",
      "story_name": "વ્હાલી દીકરી,\n\nજીવનસફરનું વધુ એક વર્ષ વીતી ગયું, \n\nને એકદમ નિર્ધારિત રીતે, તારા જીવન નો વધુ એક પડાવ પણ આવી ગયો.\n\nબાળપણને જીવતું રાખી, ઘરનો ઉંબર વટાવીને, કમ્માંફર્થીટ ઝોનમાંથી બહાર નીકળીને હવે વ્યવસાયિક દુનિયા તરફ જઈ રહી છો, બસ અહીંથી હવે આગળ અને આગળ જ વધવાનું છે અને એવા અમારા આશીર્વાદ પણ છે.\n\nના, હું એવું બિલકુલ નહિ કહું કે તારા જીવનમાં કોઈ અડચણ ન આવે, કારણકે એ શક્ય નથી ને જો હોત તો દુનિયાના કોઈ મા-બાપ એમના સંતાનોના જીવનમાં કોઈ તકલીફ આવવા જ ન દેત, પણ હા એટલું ચોક્કસ કહીશ કે જીવનની કોઈ પણ ક્ષણે, કોઈપણ તકલીફમાં તારી આત્મસૂઝથી તું માર્ગ કાઢી શકે એવી કુનેહ કે શક્તિ ઈશ્વરે તને જરૂર આપી છે અને જીવનના દરેક તબક્કે અમે પૂજ્ય ગુરુદેવના આશીર્વાદથી તારા પથદર્શક બની હંમેશા ઉભા છીએ, એક મજબૂત સહારો બનીને. સલાહ, શિખામણ કે ખિજાવા ના પડાવ ને તે પાર કરી જ દીધો છે ને અમને ગર્વ છે કે અત્યાર સુધી અમારે એનો ખાસ ઉપયોગ પણ કરવો નથી પડ્યો.\n\nહવે પછીના સમયમાં,તમારી જિંદગી કેમ જીવવી એ તમારે નક્કી કરવાનું છે,ઘણા તબક્કાઓમાં અમે સાથે નહીં હોઈએ ને તમારે જ જાતે નિર્ણયો લેવા પડશે, ત્યારે એક માં-બાપ તરીકે,અમારો અનુભવ તારી સાથે શેર કરીએ છીએ,તને જેટલું યોગ્ય લાગે એટલું તું લઈ શકે છે અને એને ન માનવાનો પણ તને પૂરો હક્ક છે\n\nતમારા વિચાર, આચાર,વાણી અને લીધેલા નિર્ણયોજ તમારા ભવિષ્યને નક્કી કરશે અને બીજાના મનમાં તમારી છબી ઉભી કરશે, માટે હંમેશા કોઈપણ નિર્ણય લેતા પહેલા ફક્ત દિલ કે ફક્ત દિમાગથી ન વિચારતા બન્ને વચ્ચે સંતુલન રાખી નિર્ણયો લેવા.\n\n\n\nજીવન આનંદ કરવા માટે છે ને ભરપૂર જીવવા માટે છે. નિઃસંકોચ સમાજનો ડર રાખ્યા વગર અને તમારો અંતરાત્મા જેમ કહે તેમ જ જીવવું. જે ઉંમરે જે કરવાનું હોય, માણવાનું હોય એ માણી પણ લેવું, ઉંમર વીતી ગયા પછીનો અફસોસ કરવા કરતા એ સારું જ છે. સાથે સાથે તમારી શારીરિક, માનસિક, આર્થિક કે સામાજિક મર્યાદાઓને પણ ન ઓળંગવી.\n\nવિચારો અને દેખાવ વિશે સંપૂર્ણ સભાન અને સ્પષ્ટ રહેવું,દયાળુ પણ રહેવું અને જરૂર પડે લુચ્ચાઈ કરતા પણ શીખવું, બીજાને અને બીજાના વિચારોને પણ માન આપવું, હું \\જ સાચી છું એવો હઠાગ્રહ ક્યારેય ન કરવો, કોઈની વાતોમાં અંજાઈ પણ ન જવું,ચર્ચા અને દલીલના ફર્ક ને સમજવો. શબ્દોની કિંમતને સમજવી એનો વેડફાટ બિલકુલ ન કરવો, શબ્દોમાં ક્યાં અને ક્યારે, કેટલું વજન આપવું, ક્યાં અને ક્યારે અટકવું એ કળા જીવનમાં હર મોરચે કામ આવશે. વિશ્વાસ બહુજ મોટો શબ્દ છે. બધામાં વિશ્વાસ કરવો અને હકારાત્મક વલણ રાખવું. છતાં ભોટ ન બનવું. એક વાતમાં હંમેશા સચેત રહેવું કે વિશ્વાસઘાત પણ ત્યાંજ થાય છે જ્યાં વિશ્વાસ હોય છે. પણ છતાં પણ જ્યાં સુધી શ્રુષ્ટિ છે ત્યાં સુધી ઈશ્વરને માણસ પર ભરોસો છે એ વાત યાદ રાખવી. બાળકનું જન્મવું કે ફૂલોનું ખીલવું એના સુંદર ઉદાહરણો છે.\n\nઅમે એવું ઇચ્છીએ કે અમારી ભૂલોમાંથી પણ તમે શીખો. જેથી તમે એનું પુનરાવર્તન ન કરો.\n\nઅમને, આજની તમારી આ 'યો' વાળી પેઢી પર પૂરો ભરોસો છે, તમારામાં સમયની સાથે પોતાની જાતને ઢાળવાની અને જવાબદારી લેવાની આવડત પર માન છે, તમે અમારું ભવિષ્ય છો અને જોઈ શકીએ છીએ કે અમારું ભવિષ્ય એક સુરક્ષિત પેઢીના હાથમાં છે .\n\nઆખી વાતનો નિચોડ એટલોજ છે કે, ખુલ્લા આ આકાશમાં ઊડો. મન ભરીને ઉડો, પુરી તાકાતથી અને બધી જ શક્યતાઓ અને તકને ઝડપી ને ઉડો. માત્ર વિનય અને વિવેક જાળવીને ઉડો.\n\nથીંક ઓલ્વેસ પીંક.\n\nતારી માતા.\n\n",
      "duration": "3 mins",
      "category": "Inspirational"
    },
    {
      "id": 208,
      "title": "ન્યુ ટર્ન",
      "story_name": "હેલો વાચકમિત્રો,\n\nહું જ્હાનવી. નામ એક જ પણ મારા રોલ ઘણા બધા... દીકરી, વહુ, પત્ની, માતા.... મારા રોજિંદા જીવનમાં આ રોલ્સ રેગ્યુલર નિભાવુ છું. સવારમાં પતિને ટિફિન, ચા-નાસ્તો તૈયાર કરી દેતી પત્ની. એ પછી બાળકોને તૈયાર કરી, તેમનો લંચબોક્સ તૈયાર કરી શાળાએ રવાના કરતી માતા. ત્યારબાદ ભગવાનની પૂજાઅર્ચના કરી, ઘરના બાકીના કામ આટોપવામાં લાગી જતી ગૃહિણી. વ્યવહારિક ફરજો નિભાવતી વહુ પણ ખરી અને રોજ મારી મમ્મી સાથે અલકમલકની વાતો કરતી દીકરી પણ ખરી.\n\nતમે એવું ન સમજતા કે આમાં મને 'મી ટાઈમ’ એટલે કે મારા માટેનો ટાઈમ નહિ મળતો હોય. સવારમાં પતિ અને સંતાનોના સમય સાચવ્યા પછી જ્યારે ચા અને નાસ્તો લઈ બેસી જઉ એ મારો `મી ટાઈમ’. આ ટાઈમમાં મનમાં ઘણા બધા સારા-ખરાબ, મનને ખુશ કરી દે એવા પણ અને મનને દુઃખી કરી દે એવા પણ વિચારો આવે. અડધો કલાક આમ જ જાત સાથે ગાળ્યા પછી પાછી કામે લાગી જઉ.\n\nમૂળ હું શાસ્ત્રીય નૃત્યાંગના. ભરતનાટ્યમ વિશારદ. લગ્ન પછી નવા લોકો અને નવા વાતાવરણને અનુરૂપ થવા માટે ડાન્સમાં બ્રેક લીધો, અને પછી માતા બની એટલે જવાબદારી વધી એટલે બ્રેક લંબાઈ ગયો. હમણાં છેલ્લા ત્રણેક વર્ષથી ફરી પાછી નૃત્ય તરફ વળી. વધારે કંઈ નહિ પણ ઘરમાં જ નૃત્યની તાલીમ આપવાનું શરૂ કર્યું. બધુ જ એકદમ સરળ અને ગોઠવાયેલું ચાલી રહ્યું હતું પણ જીવનમાં હજુ એક ન્યુ ટર્ન આવવાનો બાકી હશે. મારા જ જીવનમાં નહિ દરેક મનુષ્યના જીવનમાં આ વળાંક કંઈક અંશે સારો તો કંઈક અંશે ખરાબ પરિણામ લાવ્યો.\n\nહા, હું વાત કરું છું, કોરોનાકાળની. 24 માર્ચ 2020 પ્રથમ લોકડાઉન.. બાપ રે, ભલભલાની જીવનશૈલી ફેરવી નાખી. એક એવો રોગચાળો કે જેમાં ક્યાંય પણ, કોઈને પણ અડવાનો ડર. જીવન જરૂરિયાતની ચીજવસ્તુઓ ધોયા વગર અડકાય નહિ. ક્યાંય બહાર નીકળાય નહિ. ભેગા થવાય નહિ. સૌથી મોટો ભય એ હતો કે, જો આપણને આ રોગ લાગે તો આપણા પરિવારજનોના જીવ પણ જોખમાય. શાળાઓ બંધ, ડાન્સક્લાસ પણ બંધ અને પતિદેવની નોકરી 'વર્ક ફ્રોમ હોમ’ માં ફેરવાઈ ગઈ. એકાદ અઠવાડિયુ તો આ નવી જીવનશૈલીને અનુરૂપ થવામાં લાગ્યું.\n\nએક દિવસ મારા પપ્પાનો ફોન આવ્યો અને તેમણે મને એક આમંત્રણ પત્રિકાનું લખાણ લખવાનું કામ સોંપ્યું. મારા પપ્પા મને આવા કામ અવારનવાર સોંપતા. ખબર નહિ પણ મારા પપ્પાને મારી ભાષાપ્રતિભા પર ખૂબ વિશ્વાસ. નાનપણથી મારી ગુજરાતી સાહિત્ય પ્રત્યેની રૂચિ જોતા તેમને મારી ભાષામાં સર્જનાત્મકતા દેખાઈ હશે. આજે પપ્પાએ સોંપેલુ કામ કરતાં કરતાં મને વિચાર આવ્યો કે, હમણા તો મને આ વિષમ પરિસ્થિતિને કારણે સવારમાં`મી ટાઈમ’ મળતો જ નથી. કેટકેટલા વિચારો મનમાં એકબીજા સાથે યુદ્ધ કરી રહ્યા હતા. આ વિચારોને હવે શબ્દ સ્વરૂપે મૂર્તિમંત કરવા માધ્યમની જરૂર હતી. મેં ગુગલ પર સર્ચ કરવા માંડ્યું અને મને `સ્ટોરીમિરર’ એપ દેખાઈ. સ્ટોરીમિરરની સંપૂર્ણ માહિતી મેળવી અને તેમાં સૌ પ્રથમ વાર્તા `અપરાજિતા’ લખી. ખૂબ જ સારા પ્રતિભાવ મળ્યા. સૌથી વધુ આનંદ આપનારી વાત એ બની કે, મારા મમ્મી-પપ્પા ખૂબ જ ખુશ થયા. પપ્પાને તો જાણે મારા માટે ગર્વ લેવાનું કારણ મળી ગયું. મારા પતિએ અને બંને દીકરીઓએ મને ખૂબ પ્રોત્સાહિત કરી. સ્ટોરીમિરર દ્વારા હું મારા વિચારોને વાચા આપી વાચકો સુધી પહોંચાડવામાં સફળ રહી. આટલું જ નહિ, મારા વોર્ડરોબના એક ખાનામાં ધરબાઈને પડેલા કેટલાય પુસ્તકો મારી રોજિંદી ઘટમાળમાં પુનઃ પ્રવેશ પામ્યા. \n\nઆ સમયમાં ન્યુઝપેપર, ન્યુઝચેનલો પર કેટલાય દુઃખદ સમાચારો જોવા મળે છે. બાળકોના અભ્યાસ પર અસર પડી રહી છે, નોકરી-ધંધા પર માઠી અસર પડી છે. વિશ્વનું આર્થિક માળખું ખોરવાઈ રહ્યું છે. સતત મૃત્યુનો ભય રહ્યા કરે છે. ખૂબ જ વિકટ પરિસ્થિતિમાંથી પસાર થઈ રહ્યા છે આપણે.\n\nમિત્રો, હું સમજુ છું... આજના આ આપત્તિકાળને જીરવવો સહેલો નથી, પણ ઈશ્વરે આપણને દરેક પરિસ્થિતિનો સામનો કરવાની શક્તિ અર્પિત કરી છે. દુઃખ અને તકલીફોનો સામનો કરવા તથા સ્વજનોને ખુશ રાખવા માટે આપણે ખુશ રહેવું પડશે. આપણા મનને સર્જનાત્મકતા તરફ વાળવું પડશે. એનાથી સ્વમાં શક્તિનો સંચાર થશે અને આ વિકટ પરિસ્થિતિમાંથી નીકળવાનો માર્ગ મળશે.\n\n",
      "duration": "3 mins",
      "category": "Inspirational"
    },
    {
      "id": 209,
      "title": "મારી આઝાદી",
      "story_name": "સ્મૃતિ ઘરમાં આવે છે ત્યારે ચર્ચા ચાલતી હતી કે એક છોકરીને ઘણા છોકરા મળીને હેરાન કરતા હતાં. સ્મૃતિના હાથમાં એસએસસીનું ઝળહળતું રીઝલ્ટ, સ્મૃતિએ S. S. C માં ૮૦% માં મેળવ્યા હતાં. દોડીને તેના પપ્પાને રિઝલ્ટ આપે છે પપ્પા મને એસી પર્સન્ટ આવ્યા છે ! બધા ખુશ તો હતાં પણ એટલા બધાં ન હતાંં જેટલા સ્મૃતિના ભાઈને દસમામાં 70 ટકા આવ્યા અને ત્યારે હતાં. \n\n સ્મૃતિએ કહ્યું: પપ્પા મારે સાયન્સ ભણવું છે\n\n આખા પરિવારે સાયન્સ ભણવાની ના પાડી દીધી. \n\n સ્મૃતિ એ પૂછ્યું; પણ શું કામ ?\n\nબધા કહે કે, તુ જુવાન થઈ ગઈ છો જોતી નથી દીકરીઓ સાથે કેવી ઘટનાઓ બને છે તું ભણવા નહી જાય હવે.\n\n સ્મૃતિએ કહ્યું કે: બીજાના દોષની સજા એક દીકરી ને શું કામ? આમા દીકરીનો શું વાંક છે. \n\nસ્મૃતિએ કહ્યું કે હું સાયન્સ ભણીને જ રહીશ..\n\nતેના પપ્પાએ કહ્યું કે :પણ હું તારા માટે એક રૂપિયો પણ ખર્ચ નહીં કરું.\n\n  સ્મૃતિ તેના રૂમમાં જતી રહી આખી રાત જાણે સવારે જંગ લડવાની હોય ને તે રીતે બારી બહાર ના ચાંદને જોતી રહી. સ્મૃતિ સવારે સીધી સાયન્સની સ્કૂલે પહોંચે છે. \n\n ને આચાર્ય ને કહે છે કે : સર મારે સાયન્સ કરું છે પણ હું ફિસ પે નહીં કરી શકું . \n\nપ્રિન્સિપાલ ના પાડે છે.\n\n સ્મૃતિ કહે છે કે: તમારી સ્કૂલના બધા જ કામ હું કરીશ પણ તમારા સાયન્સનાં રૂમની બારે બેસવાની મને પરમિશન આપો. આચાર્ય થોડીક વાર થોભી ગયા પછી. પ્રિન્સિપલ તેને હા પાડી દે છે. સ્મૃતિ બહુ રાજી થઇ જાય છે. સ્મૃતિ દરરોજ 5:30 વાગે સ્કૂલે આવે છે બધા જ કામ કરે છે અને સાયન્સ રૂમની બારે બેસે છે રૂમમાં જે પણ સર ભણાવતા હોય છે તે સાંભળે છે અને નોટ બનાવે છે. \n\n  સાયન્સના સર આચાર્ય ને કહે છે કે સ્મૃતિમાં કંઈક અલગ ધગશ દેખાય છે ને ! આચાર્ય કહે છે કે સ્મૃતિનો મક્કમ ઇરાદામાં ભણવાની સાથે મને બીજું કાંઈ પણ દેખાય છે જે તે પૂરું કરવા માગે છે. સ્મૃતિનું ધોરણ 12 નું રિઝલ્ટ આવે છે અને તેમાં સ્મૃતિ સ્કૂલમાં ફર્સ્ટ નંબર આવે છે સ્મૃતિને ભારતની સૌથી બેસ્ટ કોલેજ ઇન્જીનિયરીંગ માટે સ્કોલરશિપ મળે છે સ્મૃતિ એન્જિનિયરિંગ કરવા તો જાય છે જ સાથે સાથે તે પી. એસ. આઇની પરીક્ષા આપીને પેલો નંબર મેળવે છે અને તે બહુ મોટી પી.એસ .આઇ બની જાય છે. સ્મૃતિ પી.એસ.આઇ બનીને પોતાને શહેરમાં આવે છે. 15 મી ઓગસ્ટના ધ્વજ વંદન કરવા. સ્મૃતિ ધ્વજ વંદન કરતા પહેલા કંઈક કહે છે.\n\nસ્મૃતિ (પી.એસ.આઇ) : પેલા છેલ્લે બેઠેલા માણસને હું અહીં બોલવા માગું છું મહેરબાની કરીને તે સ્ટેજ પર આવે. \n\nજેવો તે માણસ સ્ટેજ પર આવે છે સ્મૃતિ તેના બંને હાથમાં ગોળી મારી દે છે તેના પગમાં ગોળી મારી દે ત્યાં બેઠેલા બધાં ચોંકી જાય છે. \n\nએક નેતા પૂછે છે કે,સ્મૃતિ તમે આવું કેમ કર્યું અને એ હદયના ઊંડાણમાંથી સ્મૃતિ જવાબ આપે છે કે\n\nસ્મૃતિ: જ્યારે હું નવમા ધોરણનું રીઝલ્ટ લઇ ઘરે જઈ રહી હતી ત્યારે આજ માણસે મારા ઉપર સીટી પાડી.,જતા રોકી, મારી સખીયો ને જતા રોકી અમારા ઉપર પાનની પિચકારી ઉડાડી.\n\n    જો આ વાત મેં મારા ઘરે કીધી હોત ને તો મને ઘરના ક્યારે પણ બહાર ન જવા દેત. દોસ પુરુષ હોય ને તો સજા હંમેશા એક નારી એ જ ભોગવવાની. તેવુ શું કામ? તે દિવસની ઘટના પછી મારી સખીઓ આગળ અભ્યાસ ન કરી શકે. તેના માતા-પિતાએ તેને ભણવા ના દીધી. બધી સખીઓ માં એક સખી અપંગ હતી. વિચાર કરજો એક અપંગ નારી ન અભ્યાસ કરી શકી ના સાસરે જઈ શકી. આજે એની જિંદગી નરક બની ગઈ. નિરાધાર બની ગઇ. તે આવા હેવાનો ને લીધે વગર વાકે તે બરબાદ થઈ ગઈ. જાણે છે પુરુષ કે દીકરીના માતા-પિતા કે સમાજ તેને સાથ નહીં આપે. એટલે જ તો ,તેની હેવાનિયત વધતી જાય છે. \n\n    મેં મુઠ્ઠી તે દિવસે વાળી હતી. અને એ મુઠ્ઠી મેં આજ ખોલી છે. આજ મારો સંકલ્પ પૂરો થયો. આજે મેં મનમાં સંકલ્પ લીધો હતો કે નારી કમજોર નથી જ્યાં સુધી જે હાથે મને રોકી છે ને એ હાથને હું કાપી નાખો ને ત્યાં સુધી શ્વાસ નહિ લવ હું નિરાંતે નહિ બેસું..\n\nજોઈ લે કે એક નારી કમજોર નથી ( પેલા હેવાનની સામે જોઈને) \n\n આજ હું કહેવા માગું છું હજારો નારીઓને કે..,\n\n તું જ તારું સશસ્ત્ર થા, છોડીને બીજાની આસ, \n\nતુજ તારી તાકાત થા, કરીલે ખુદ પર વિશ્વાસ,. \n\n      તારા ઘા ની તુજ દવા થા, \n\n      અન્યાય નો તું પ્રતિશોધ થા. \n\n     જ્યાં સુધી તું તારી નથી, \n\n     ત્યાં સુધી તારુ કોઈ નથી. \n\nસોળે કળાએ તારા સપનાનો રથ શણગાર, \n\nઅને એનો તું જ એક માત્ર સારથી થા. \n\nહે જન્મ દેનારી તારા અસ્તિત્વને ખાતર, \n\nલઈલે હાથમાં શસ્ત્ર તુજ વિભાવરી થા. \n\n",
      "duration": "3 mins",
      "category": "Inspirational"
    },
    {
      "id": 210,
      "title": "મા એ ભગવાનની પૂજા કરવાની છોડી દીધી!",
      "story_name": "જયારે જુઓ ત્યારે ભગવાનનું નામ માનાં હોઠે રાચતું હોય ! સવાર-સાંજ, વાર-તહેવારે મા ભગવાનની ભક્તિ કરતી હોય ! શું માને ભગવાન સાથે કોઈ ડિવાઈન કનેક્શન હતું ! કોઈ વિશેષ પ્રીતિનાં કારણે એ આ બધું કરતી હતી ? ના, મને નથી લાગતું. પૂજાપાઠ એને મન નિત્ય પ્રવૃત્તિઓ અને રિવાજનો એક ભાગ હતાં. વધુમાં, એને ડર સતાવતો કે જો એ સમયસર પૂજાપાઠ ન કરે તો પાપ ગણાય અને કશુંક અમંગળ ઘટે ! એને એનાં પુરાવા પણ મળી રહેતાં ! ક્યારેક સાંજે બહાર ગઈ હોય, આવતાં આવતાં રાત પડી જાય અને દીવો ન થાય તો ડરમાં જીવે. મારા માર્ક્સ બે ઓછાં આવે તો એને મારી ઓછી મહેનત નહીં પણ દીવો ન કરવું એ કારણ લાગે.\n\nએને આમ દોડાદોડ કરતી જોઇને મને ખૂબ બેચેની થતી. એટલે પણ કે હું પૂજાપાઠની વિરુદ્ધ હતી ! મને ઈશ્વરની ભક્તિ કરવાની આ રીત કેમેય કરીને સમજાતી નહોતી. અલબત્ત, એવું નહોતું કે ભક્તો પ્રત્યે અનાદર રહેતો. મને એવું લાગતું કે વ્યક્તિ પ્રેમથી ભક્તિ કરે, નહીં કે ડરથી. મા મને વારંવાર ટોકતી, પૂજાપાઠ ન કરવા બદલ મેણાટોણા મારતી ! એને હંમેશ એવું લાગતું કે મને પાપ લાગશે. ભગવાન મારા તરફ નહીં જુએ.\n\nમારા વારંવારનાં પ્રહારોને કારણે મા ભગવાનની ભક્તિ પર વિચારો તો જરૂરથી કરતી, પણ ડરને કારણે વિચારો બદલી નહોતી શકતી.\n\nપણ એક દિવસ જુદો ઉગ્યો. હું અને મા ભગવાનની ભક્તિ પર હંમેશની જેમ દલીલો કરી રહ્યાં હતાં. ખબર નહીં મને શું થયું પણ મારા મ્હોંમાંથી કેટલાક શબ્દો સરી પડ્યા. માને મેં એક સવાલ પૂછ્યો !\n\nહું - “મા, એક પળ માટે વિચાર કે તું હવે આ દુનિયામાં નથી. ઉપર બેઠી બેઠી બધું જુએ છે. તારા ત્રણ દીકરા છે. મોટાની આર્થિક પરિસ્થિતિ ખૂબ સરસ છે, ધનનાં ભંડાર છે. વચેટની આર્થિક પરિસ્થિતિ ઠીક છે અને નાનાની હાલત કંગાળ છે. ત્રણેય છૈયાછોકરાવાળા છે. મોટો રોજ તારા ફોટા પર નવી ફૂલોની માળા ચડાવે છે, મોંઘામાની અગરબત્તી સળગાવે છે. શ્રાદ્ધ અને વારતહેવારે તારા માટે પૂજાપાઠ કરે છે. વચેટ આમાંનું કાઈંજ નથી કરતો, પરંતુ નાનાનાં છોકરાઓને ભણાવવાનાં પૈસા આપે છે, જરૂર પડ્યે અનાજ-કઠોળ ભરાવી આપે છે અને સૌથી મહત્વનું, એ નાનાભાઈનાં પરિવારને હુંફ અને મોરલ સપોર્ટ આપે છે. બોલ, તને કયો છોકરો વહાલો લાગે? કોની તારા પ્રત્યેની ભક્તિ, પ્રેમ અને અસ્મિતા સાચા લાગે ?”\n\nમા – “વચેટ જ સ્તો ! મારો એક દીકરો ભૂખે મરતો હોય અને બીજો દીકરો એને મદદ કરવાને બદલે મારા ફોટાની ધૂપબત્તી કરતો હોય, તો મારું હૈયું એના માટે કેવી રીતે ઉભરાય? આ પ્રેમ નથી. વચેટ ભલે મારા ફોટા આગળ કાંઇ જ ન કરે, પણ મારા પ્રત્યેનો સાચો પ્રેમ તો એ નિભાવી રહ્યો છે. મને વચેટ જ વધારે વહાલો લાગે ને? એમાં કોઈ સવાલ જ નથી.”\n\nહું – “તો તું જ કહે, કે આપણે સૌ ભગવાનનાં બાળકો છીએ ને ! તો જયારે વિશ્વમાં ઘણાં લોકો ભૂખા હોય, દુઃખી હોય અને આપણે એમને મદદ કરવાને બદલે ભગવાનનાં પૂજાપાઠમાં વ્યસ્ત હોઈએ તો ભગવાન રાજી થાય ખરો? એ પૈસાથી કોઈની ભૂખ, કોઈની બીમારી દૂર કરવામાં યોગદાન ન આપી શકીએ! એટલો સમય કો’કનાં આંસુ લૂછવામાં, કો’કનું ભલું કરવામાં ન ગાળી શકીએ? તું જ કહે, ભગવાન શેમાં રાજી થશે? સાચી ભક્તિ અન્યની સેવા છે કે ઈશ્વરનાં પૂજાપાઠ ?”\n\nપહેલી વાર મેં માને આટલી સ્તબ્ધ જોઈ. મા એમ તો સાયન્સની સ્ટુડન્ટ હતી પણ રીવાજોની આંટીઘૂંટીમાં ક્યાંક ફંસાઈ ગયેલી. આજે ગૂંચ ઉકલી ગઈ. માએ ભગવાનની પૂજાપાઠ છોડી દીધી; સાચી ભક્તિનાં રાહ પર કદમ માંડ્યા.\n\nબે-ત્રણ અઠવાડિયામાં મેં માની અંદર ધરખમ ફેરફારો જોયા. મા સાચેમાં મુક્ત થઇ ગઈ હતી. સાચી ભક્તિનો આનંદ એનાં ચેહરા અને અંતર પર છવાઈ ગયેલો. જીવનની સાર્થકતા શેમાં છે હવે તેને ખબર હતી. એને હવે પરિવારની ચિંતા નહોતી, અલબત્ત આખા વિશ્વની ચિંતા હતી અને તેમ છતાંય એ ખુશ હતી!\n\n",
      "duration": "3 mins",
      "category": "Inspirational"
    },
    {
      "id": 211,
      "title": "નારી તું નારાયણી",
      "story_name": "શું મહિલાઓ ક્યારેય કહી શકશે કે, 'હાં હું સ્વતંત્ર છું'\n\nભારત અત્યારે આઝાદીની 72મી વર્ષગાંઠ મનાવી રહ્યું છે. આમ જોવા જઈએ તો સૃષ્ટિનાં વિશાળ ફલક પર 72 વર્ષનો સમયગાળો એ તો આંખમાંથી છલકેલા એક આંસુ જેટલો જ નાનકડો છે. છતાં પણ બહાર પડી રહેલા વરસાદ વચ્ચે મારા મનમાં એક સવાલ ઊભો થયો- 72 વર્ષના આ આઝાદ દેશમાં આપણે સૌ મહિલાઓ કેટલી આઝાદ છીએ?\n\nઆઝાદ ભારતમાં ઊછરેલી એક ભારતીય છોકરી તરીકે આ સવાલનો જવાબ આમ તો હું જાણું જ છું અને દરરોજ રસ્તા પર ચાલતા આનો અનુભવ પણ કરું છું. છતાં આ સવાલનો જવાબ મેળવવા અને હાલના આંકડા જાણવા માટે મેં ઇતિહાસનાં પાનાં પલટાવવાનાં શરૂ કર્યાં અને આ માટે મેં ઇન્ટરનેટ અને ચોપડીઓને ફેંદવાનું શરૂ કર્યું. જાણવું એ હતું કે જે 'અડધી વસ્તી'નું આહ્વાન મહાત્મા ગાંધીજીએ આઝાદીની ચળવળ વખતે 'ભારતની વણવપરાયેલી શક્તિ' તરીકે કર્યું હતું.\n\n\n\nयत्र नार्यस्तु पूज्नयंते रमंते तत्र देवता\n\nઆ ભાવનાથી ભારતમાં સદીઓ પૂર્વે સ્ત્રી-સન્માનનો આદર્શ મૂર્તિમંત્ર બન્યો હતો. સ્ત્રીઓ, સન્નારીઓ અને સાધ્વીનો એક જ્વલંત ઈતિહાસ ભારતે જગતને પૂરો પાડ્યો છે.વેદ ઉપનિષદ કાળમાં સ્ત્રી પુરૂષનો સમાન દરજ્જો હતો. એટલું જ નહિ ગાર્ગી અને લોપામુદ્રા વિદુષીઓએ સ્ત્રીજક્તિના પ્રભાવને પૂર્ણ કળાએ પ્રગટાવ્યો હતો. બુદ્વકાળમાં અને વિશેષ કરીને જૈનકાળમાં તો સ્ત્રી પુરૂષની બરાબરીના નાતે આધ્યાત્મિક અધિકાર પણ પામી હતી. \n\nપરંતુ ત્યારપછી ભારતના સ્ત્રીઓની અવનતિનો પ્રારંભ થયો અને એટલી હદ સુધી પહોંચ્યો કે મધ્યયુગમાં સ્ત્રી એક વસ્તુ માનવા લાગી. સ્ત્રી એ ઉપભોગની, અપહરણ કરીને ઉઠાવી જવાની કે સમજાવી- ફોસલાવીને ભગાડી જવાની વસ્તુ છે એ માન્યાએ સ્ત્રીઓને ગુલામીના ખપ્પરમાં હોમી દીધી. સ્ત્રીઓના (કુંવારી કન્યાઓના) સોદા થવા લાગ્યા અને લોહીનો વેપાર કરતી ટૉળકીનો ક્રૂર પંજા સ્ત્રીઓની સ્વતંત્રતા પર પડતા રૂપાળી દીકરીઓ માટે આબરૂભેર, નિશ્ચિતતપણે જીવવું દોહ્યાલું બની ગયું. દીકરીઓના માબાપોની ઉંઘ હરામ થઈ. \n\nશું આજે આ અડધી વસ્તીને પોતાની પૂર્ણ ક્ષમતાનું પ્રદર્શન કરવાની તક મળે છે ખરી ? ભારતનાં જે બંધારણમાં બાબા સાહેબ આંબેડકરે સમાજ અને ઘણી વખતે તો પોતાનીજ બંધારણીય સભાના સભ્યો સામે લડીને આપણા આઝાદ અને સ્વાવલંબી ભવિષ્યના બીજ રોપ્યા હતા, આજે એ કાયદો આપણને ખુદના જીવન પર કેટલો અધિકાર આપી શકે છે ?\n\nમાત્ર બે ટકા મહિલાઓ સાથે આરંભ થયેલી ભારતની પહેલી સંસદ યાત્રા આજે કેટલી આગળ વધી છે ? આ સવાલના જવાબમાં મળી મને આંકડાની એક જાળ અને દેશમાં સ્ત્રી શક્તિકરણનાં નામે સમયાંતરે બનાવવામાં આવેલી કાયદાની એક લાંબી યાદી. એમાંથી કેટલીક મહત્ત્વની જાણકારીઓ અંગે હું તમને આગળ જણાવીશ.\n\nકાગળોમાં લખેલી વાતો અને વાસ્તવિકતામાં એટલું જ અંતર છે જેટલું હાથમાં રહેલા ચાના સરકતા કપ અને હોઠ વચ્ચે. હાલના આંકડા અનુસાર ભારતમાં દરરોજ 106 મહિલાઓ બાળાત્કારનો ભોગ બને છે. આ 106માં ઓછામાં ઓછી 40 ટકા પીડિત તો સગીર છોકરીઓ હોય છે. આંકડાની આ સ્થિતિ તો ત્યારે છે, જ્યારે 99 ટકા યૌન હિંસાનાં કિસ્સા તો પોલીસ સ્ટેશન સુધી પહોંચી શકતા જ નથી. એક તરફ જ્યાં મહિલા આરક્ષણ બિલ દાયકાઓથી હવામાં લટકેલું છે, ત્યાં બીજી તરફ 2018ના આર્થિક સર્વેક્ષણમાં જણાવવામાં આવ્યું છે કે દેશની કુલ વસ્તીનો 49 ટકા ભાગ ધરાવતી મહિલા સંસદ અને અન્ય જરૂરી સરકારી પદો પર ઘણું ઓછું પ્રતિનિધિત્વ ધરાવે છે.\n\nઆજે જ્યાં દેશના લગભગ 85 ટકા પુરુષ શિક્ષિત છે ત્યાં 65 ટકા જ છોકરીઓ જ સાક્ષર બની શકી છે. એ વાત જુદી છે કે તક મળે ત્યાં છોકરીઓ દરેક પ્રકારની રાષ્ટ્રીય પ્રતિયોગી પરીક્ષામાં સતત પોતાનું નામ રોશન કરી રહી છે. છતાંય શિક્ષણ જેવી પ્રાથમિક જરૂરિયાતથી વંચિત દેશની હજારો છોકરીઓ માટે રેસની શરૂઆત જ થઈ શકતી નથી.\n\nએક રિપોર્ટમાં દાવો કરવામાં આવ્યો છે કે સ્ત્રીઓની રોજગારમાં ભાગીદારી જો 10 ટકા જ વધે, તો ભારતની કુલ ઘરેલુ વપરાશ કે જીડીપીમાં 70 ટકાનો ઉછાળો આવી શકે છે. પોતાના શહેરના ચોકમાં લહેરાતા તિરંગાને જોઈને આજે દીકરીઓ મનમાં આંકડા અંગે વિચારતી હશે. તેને લાગતું હશે કે આઝાદીના 71 વર્ષોમાં તે કદાચ આટલી જ આગળ વધી શકી જેટલું કોઈ 78 દિવસો કે પછી 78 મહિનામાં આગળ વધી શકે છે. તેને તો ખૂબ આગળ વધવાનું છે. એક એવા ભારતમાં પોતાની આંખ ખોલવાની છે જ્યાં તે નિડર બની જીવી શકે અને એક દિવસ કદાચ આપણાં 178માં આઝાદી દિને તમે સૌને કહી શકો 'આઝાદી મુબારક, મિત્રો.'\n\n",
      "duration": "3 mins",
      "category": "Inspirational"
    },
    {
      "id": 212,
      "title": "ફ્લેગ ઓફ ધ ડે",
      "story_name": "જ્ઞાન કી પાઠશાલા બાકરોલ શાળામાં બાળકોની ગેરહાજરી અને અનિયમિતતા એ સરકારી શાળાઓની મોટી સમસ્યા છે. જેના ઉકેલ માટે કેન્દ્રવર્તી પ્રાથમિક શાળા બાકરોલ દ્વારા રાજ્યની શાળાઓ માટે પ્રેરણારુપી પ્રયોગ શરૂ કરવામાં આવ્યો છે. કેન્દ્રવર્તી પ્રાથમિક શાળા બાકરોલ દ્વારા વિદ્યાર્થીઓની ગેરહાજરીનો પ્રશ્ન ઉકેલાય અને શાળામાં વિદ્યાર્થીઓની હાજરી જળવાઈ રહે તે માટે \"ફ્લેગ ઓફ ધ ડે \" નો નવતર પ્રયોગ હાથ ધરવામાં આવ્યો છે. જે અંતર્ગત શાળામાં વિદ્યાર્થીઓના કુમાર અને કન્યા એમ બે ગ્રુપ બનાવવામાં આવ્યાં છે. જે બંને ગ્રુપ માટે સિમ્બોલ ઓફ પ્રેઝન્સ ના ફ્લેગ બનાવવામાં આવ્યાં છે. કન્યાઓ માટેનો ગુલાબી કલરનો ધ્વજ અને કુમાર માટેનો પીળા કલરનો ધ્વજ રાખવામા આવ્યાં છે. શાળામાં પ્રાર્થના બાદ જે ગ્રુપની સંખ્યા વધારે હોય તે ગ્રુપના વિદ્યાર્થીઓ દ્વારા શાળાના સ્ટેજ પર ધ્વજ ફરકાવવામાં આવે છે. એક માસમા જે ગ્રુપની સંખ્યા વધારે હશે તેમને પ્રોત્સાહક ઇનામ આપવામાં આવશે. આ નવતર પ્રયોગ શાળાના આચાર્યશ્રી દ્વારા હાથ ધરાયો છે. જેને લઈને વિદ્યાર્થીઓમાં તંદુરસ્ત હરીફાઈ શરૂ થશે અને ગેરહાજરીનું પ્રમાણ હવે ધીમે ધીમે ઘટશે. આમતો અમારી શાળામાં વધુ ગેરહાજર બાળકો રહેતા નથી પણ જે બે પાંચ ટકા ગેરહાજર રહે તે પણ આવતા થાય તે હેતુ માટે આ પ્રયોગની શરૂઆત કરી છે. અમારા જિલ્લામાં આની શુભ શરૂઆત નવા નદિસર શાળામાં થયેલ છે. તેમની પ્રેરણા લઈ અમે ગઈ કાલ 15 ઑગષ્ટ થી કાલોલ તાલુકાના લોકલાડીલા ધારાસભ્યશ્રી સુમનબેન ચૌહાણ અને કાલોલ તાલુકાના નાયબ મામલતદાર શ્રી સોલંકી સાહેબના હસ્તે કુમાર કન્યાના હાજરી ધ્વજનું વિમોચન કરાવવામાં આવ્યું હતું. અને આજથી શુભ શરૂઆત કરવામાં આવી. આજે બૉયસ ની સંખ્યા વધુ હોવાથી ધોરણ પહેલાના બાળકોએ ધ્વજ લહેરાવ્યો હતો.\n\nઆ પ્રયોગ થી બાળકોની હાજરીમાં ધીમે ધીમે પરિવર્તન જોવા મળ્યું છે. બાળકોમાં એક પ્રકારની તાલાવેલી જોવા મળી છે. પોતાના મિત્રોને શાળામાં લઈ આવીને પણ પોતાનો ધ્વજ ફરકે તેવી ભાવના જાગૃત થઈ છે.\n\nબાળકોની હાજરીમાં દિન પ્રતિદિન વધારો થતો જોવા મળ્યો છે. બાળકોમાં પોતાનો ધ્વજ ફરકાવવાનો એક પ્રકારનો ઉત્સાહ જોવા મળ્યો.\n\nઆ પ્રયોગ દરરોજ પ્રાર્થના પછી આજે પણ કરવામાં આવે છે.",
      "duration": "2 mins",
      "category": "Inspirational"
    },
    {
      "id": 213,
      "title": "રવિવારની શાળા",
      "story_name": "મારી શાળાના બાળકો રજાના દિવસને માત્ર મનોરંજનના દિવસ તરીકે પસાર કરતાં હતા. સામે પક્ષે શિક્ષકો પણ બાળકોને રજાના દિવસે માત્ર લેખિત ગૃહકાર્ય આપી શૈક્ષણિક દિવસ તરીકે જોવા માંગતા હતા. આ કારણે બંને પક્ષે લેખિત ગૃહકાર્યની વેઠ ઠેઠ સુધી પહોચતી લાગી. બાળકોને Self Learning તથા Learning by doing ની કોઈ તક મળતી ન હતી. બાળકો પોતાની રાષ્ટ્રીય અને સામાજિક ભૂમિકાથી સ્પષ્ટ ન હતા. હવે શાળાના બાળકો થકી ગ્રામજનો, માતા-પિતા તથા ગામના શ્રેષ્ઠીઓને આદર્શ બાળક, આદર્શ વિદ્યાર્થી, આદર્શ નાગરીકનો ઉત્તમ નમૂનો પૂરો પાડવાનો એક વિચાર આવ્યો.\n\nબાળકોના વિચારોની સંરચના એ તેમના વિકાસ માટે મહત્વનું લક્ષણ છે. આથી અમે તેમની સ્વાભાવિક જીજ્ઞાસા અને રચનાત્મકતા માટે ‘Sunday School’નું માધ્યમ પૂરું પાડ્યુ કે જ્યાં તેઓ પોતાની જ્ઞાન પિપાસા માટે શોધખોળ કરી શકે. આપણે બાળકોને પુસ્તકના તથ્યોનું સંગ્રહસ્થાન નહી પણ ઉત્તમ અન્વેષક બનાવવાના છે. માટે જ સાહસિક મનુષ્યો પોતાના જ્ઞાનને સતત વિસ્તારીને ‘ચમત્કાર’ ને પાછળ ધકેલ્યા કરે છે. શિક્ષણ એ ચેતનાની ખેતી છે. જેથી શિક્ષણને જીવંત અને ચેતનવંતુ બનાવવા તથા ચીલાચાલુ પધ્ધતિથી કંઈક હટકે કરવા અમારી ગોરલ પ્રાથમિક શાળાએ ખૂબ જ મહત્વાકાંક્ષી નવતર પ્રયોગ ‘Sunday School’ અમલમાં મૂકેલ છે. આ નવતર પ્રયોગનો મુખ્ય હેતુ બાળકો રવિવારના દિવસે પણ Self Learning કરતાં થાય તથા રજાના દિવસના લેખિત ગૃહકાર્યની વેઠ ઠેઠ સુધી ન પહોચે તે માટે Learning by doing ની સંકલ્પના સિદ્ધ કરવાનો છે. શિક્ષણરૂપી આ યજ્ઞમાં વિદ્યાર્થી, શિક્ષકો અને ગ્રામજનોની ભૂમિકા ઋત્વિજ સમાન છે. આ નવતર પ્રયોગમાં અમારી શાળાના ધોરણ – ૫ થી ૮ ના ૫૦ બાળકોના ૧૦ જૂથ બનાવામાં આવેલ છે. આ દરેક જૂથમાં પાંચ બાળકોમાંથી એક બાળકને લીડરશીપ સોપવામાં આવેલ છે.\n\nહવે દર શનિવારે બાળકોને ‘Sunday School’ માટે નીચે મુજબના શીર્ષક હેઠળ જુદા જુદા પ્રોજેક્ટ આપવામાં આવેલ છે. • વેપાર-વાણિજ્ય વ્યવસ્થા અને નિયંત્રણ • આપણી સંસ્થાઓ • આપણા મદદગાર (Our Helpers) • આપણા શિક્ષણના સિતારા • ખેત પદ્ધતિ.પેદાશો અને સાધનો • છોડમાં રણછોડ • વ્યસનમુક્તિ અભિયાન • પ્લાસ્ટિકમુક્ત ગામ • મારું જીવન એજ મારો સંદેશ • Save Water • Health is Wealth • દેશી રમતો • ગુરૂદેવ નમઃ આ પ્રોજેક્ટ માટે બાળકોને એક તૈયાર પ્રશ્નાવલી આપવામાં આવે છે. જેમાં બાળકો દ્વારા નક્કી કરેલ વ્યક્તિ કે સંસ્થાની મુલાકાત લઇ પ્રશ્નો પૂછવામાં આવે છે. પ્રશ્નોની સાથે આપણી રાષ્ટ્રીય અને સામાજિક ભૂમિકા સંદર્ભે ચર્ચા પણ કરવામાં આવે છે. પ્રોજેક્ટની મુખ્ય થીમ હેઠળ શાળા દ્વારા સ્વચ્છ ગામ, વ્યસનમુક્ત ગામ અમે પ્લાસ્ટિક મુક્ત ગામ બનાવવા માટે સંકલ્પ લેવડાવામાં આવે છે. આ મુલાકાત ના ફોટા પણ ગ્રુપ દ્વારા તરત મને મોકલવામાં આવે છે છે. જેથી બાળકો અને મુલાકાતીને પ્રોત્સાહન તથા પ્રવૃત્તિમાં ચોકસાઈ જોવા મળે છે. આ નવતર પ્રયોગથી બાળકોના મનમાં વિકાસ માટેની જુદી-જુદી દિશાઓ ખુલે છે. જે ભવિષ્યમાં તેના મનમાં કશુક નવું સર્જન કરવાનું સિંચન કરી જાય છે. આ બીજારોપણ સમય જતા વૃક્ષ બની પાંગરે છે. ગૃહકાર્યની આ નવી રીતથી બાળકોનો ભણતરનો ભારનો ભાર ઘટી ગયો હોય તેવો એહસાસ જોવા મળે છે.\n\n ૧. નવતર પ્રયોગની લેખિત સામગ્રી. ૨. શિક્ષકો તથા બાળકો સાથે ચર્ચા/વાર્તાલાપ. ૩. મુલાકાતીઓનો પ્રતિભાવ. ૪. બાળકોના વર્તન પરિવર્તનની નોધ ૫. બાળકોની મુલાકાતના ફોટો\n\n૧. બાળકો રવિવારના દિવસનો મનોરંજનની સાથે શૈક્ષણિક ઉપયોગ કરતા થયા. ૨. બાળકોમાં વિવિધતા સભર ગૃહકાર્ય મળ્યું. ૩. બાળકોનો ઉત્સાહ તથા ભાગીદારી વધી છે. ૪. બાળકો શાળામાં નિયમિત થયા છે/હાજરીનું પ્રમાણ વધેલ છે. ૫. શાળામાંમાં પ્રત્યેક બાળક મહત્વનું બન્યું છે.\n\nરવિવારના દિવસનો શૈક્ષણિક ઉપયોગથી બાળકોમાં ઉત્સાહ અને ઉમંગ જોવા મળે છે. બાળકોની સક્રિય ભૂમિકાથી સ્થાનિક સ્રોતોનું ધ્યાન કેન્દ્રિત થયેલ છે. આમમનોરંજન અને શિક્ષણ એકબીજાની પૂરક બન્યા છે. આ પ્રવૃત્તિ દ્વારા બાળકો,વાલીઓ અને સ્થાનિક સ્રોતોનું ધ્યાન કેન્દ્રિત થયેલ છે. આમ આ પ્રવૃત્તિ બાળકો અને શિક્ષકોના સહિયારા પ્રયાસથી સફળતાપૂર્વક ચાલી રહી છે......\n\n",
      "duration": "3 mins",
      "category": "Inspirational"
    },
    {
      "id": 214,
      "title": "મધ્યબિંદુ",
      "story_name": "શારદાનું આગમન મોટાભાઈને હંમેશ માટે ગમતું. જો કે મોટાભાઈના વિશાળ કુટુંબમાં ક્યારે કેટલા મહેમાનો આવે છે કે જાય છે, એની ક્યારેય કશીય ગણતરી હોતી નથી અને આવનાર દરેક વ્યક્તિનેય એવું લાગતું કે આ ઘરમાં તો તે વર્ષોથી રહે છે, જ્યારે શારદાનું તાે એ પિયર હતું. શારદા ઘણીવાર કહેતી, \"મોટાભાઈ! તારા ઘરમાં મને જે શાંતિ મળે છે એવી શાંતિ મને મારા ઘરમાં પણ નથી મળતી. ક્યારેક થાય છે કે પૃથ્વી પરનું સ્વર્ગ એટલે જ આ ઘર.આ ઘરને જોયા પછી કોઈ ક્યારેય સ્વર્ગની મનોકામના ના કરે.\" \n\n \n\nશારદા જ્યારે જ્યારે મોટાભાઈના ઘરમાં પગ મૂકતી એ સાથે જ શાંતિનો શ્વાસ લેતા કહેતી ,\"બસ ,મોટાભાઈ ! હવે મને ખૂબ શાંતિ લાગે છે.\"પરંતુ આજની વાત જુદી હતી.શારદાએ મોટાભાઈની સામે જોયું એ સાથે જ એનાથી ધ્રુસકું મુકાઈ ગયું. મોટાભાઈના દરેક સવાલનો જવાબ માત્ર ધુ્સકામાં જ અપાતો જોઈ આખરે માેટાભાઈએ જ કહ્યું,\"શારદા! જમવાનું તૈયાર છે.તું મુસાફરી કરીને આવી છું. થાકી ગઈ હોઈશ. જમીને સુઈ જા. હું પણ થોડું કામ પતાવીને આવુ છું.પછી શાંતિથી વાત કરીશું. જ્યારે તને વાત કરવાની ઈચ્છા થાય ત્યારે કહેજે ,વાત કરવી હોય તો કરજે , ના કરવી હોય તો પણ મને વાંધો નથી. હા પણ તું દુઃખી ના થઈશ , તને જેમાં આનંદ આવે એવું કર. શારદા, તું તો જાણે છે કે મારા ઘરમાં આંસુના પ્રવેશ પર પ્રતિબંધ છે અને તારા મોટાભાઈ તરીકે તારી ખુશીથી વધુ હું શું ઈચ્છું ?\"\n\nબીજા દિવસે શારદાએ એકાંત મળતાં જ કહ્યું, \"માેટાભાઈ ! ખરેખર તમે નસીબદાર છો. તમારે પાંચ દીકરા અને એ પાંચેય દીકરાની પાંચ વહુઓ છતાં બધા કેટલાં સંપીને રહે છે ! ક્યારેય કોઈની વચ્ચે મન દુઃખ નથી થતું....મારે તો માત્ર બે પુત્રો છે અને બે વહુઓ. જ્યારે હું નિ:સ્પૃહાને કંઈક કહું તો એ તરત જ કહેશે કે, તમને તો નિર્મોહી જ વહાલી છે અને નિર્મોહીને કંઈક કહું તો નિર્મોહી તરત જ કહેશે કે તમને તો નિ:સ્પૃહા જ વહાલી લાગે છે ને! એ તો ઠીક, એ બંને જણા પણ અંદરોઅંદર લડે છે અને બંને જુદા રહેવાની વાત કરે છે. મોટાભાઈ ! તકલીફ એ છે કે એ બંને માને છે કે હું એમના કરતાં બીજીને બધુ પ્રેમ કરું છું.એટલે તાે હું બધાને છોડીને તમારી પાસે આવી છું. અરે, ઘણીવાર તો હું કહું છું, તમારા મામાને ત્યાં જુઓ.પાંચ પાંચ વહુઓ પણ સંપીને રહે છે, જ્યારે તમે બે જણ પણ....\"\n\n\n\nશારદાની વાત વચ્ચેથી કાપતાં જ માેટાભાઈ બાેલી ઊઠયા, \"શારદા! એક કામ કર.તું થોડા દિવસ અહીં રહે. તને બધી વાત સમજાઈ જશે.દર વખતે તું આવીને મહેમાનોના રૂમમાં રહે છે, પણ આ વખતે તું મોટાભાઈ ભાભી જોડે જ એમના રૂમમાં રહે. તને ઘણી બધી વાતો સમજાઈ જશે. જે વાત ક્યારેય કોઈ જાણતું નથી એ બધી વાતો તું જાણે અને સમજે એવું ઈચ્છું છું અને તને જે કંઈ અયોગ્ય લાગે એ મને કહેજે. \n\nતું આખો દિવસ પાંચેય જણની દિનચર્યા જોયા કર.દરરોજ રાત્રે મને વાત કરજે.\"\n\n\u200Cથોડા જ દિવસો બાદ શારદા બોલી, \"મોટાભાઈ ! સૌથી મોટી વહુ શુભદા આખો વખત કામ કરે છે, જ્યારે સૌથી નાની વહુ જ્ઞાનદા કશું જ કામ કરતી નથી. યશદા ને વરદા નોકરીએ જતાં પહેલાં તૈયાર થવામાં ખાસ્સો સમય બગાડે છે. તૈયાર થાળીએ જમી લે છે અને મેઘદા તાે ઘરનું ને બહારનું થાેડું થાેડું કામ કર્યા કરે છે. જે કે મેઘદા માેટે ભાગે શુભદા કહે છે એમ જ કરે છે. પણ બધા ય મોટું મન રાખે છે. બાકી એકાદ વહુ કામ કરે અને બાકીની વહુઓ તૈયાર થાળી ખેંચીને જમવા બેસે એવું ના ચાલે. \"શારદા એકી શ્વાસે આ બધું બોલી ગઇ.મોટાભાઈ શારદા સામે જોતા બોલ્યા, \"શારદા! આવી વિષમ પરિસ્થિતિ વચ્ચે પણ પ્રેમ અને સંપ રાખવાની જવાબદારી વડીલોની છે મધ્યબિંદુ જોયું કે જ્ઞાનદા ઘરનાં બધાં બાળકોને ભણાવે છે. એટલું જ નહીં, બાળકો એની જોડે એટલા હળીમળી ગયાં છે કે એની પાસે તરત ભણવા બેસી જાય છે.\n\nપરિણામસ્વરૂપ, આ ઘરનો દરેક બાળક સ્કૂલમાં પ્રથમ નંબરે પાસ થાય છે. તારા જેવી જ વાત શરૂઆતમાં શુભદાએ મને કહેલી ત્યારે મેં શુભદાને મારી પાસે બેસાડીને કહેલું કે તારા પગલે ઘરમાં શુભ કામની શરૂઆત થઈ છે. તારું નામ શુભદા, તું તાે સાૈથી મોટી છું એટલે દરેક રીતે પ્રેમમાં સૌ પ્રથમની હકદાર તું જ છે. જેમ અમે તને પ્રેમ આપીએ છીએ તેમ તું પણ જ્ઞાનદાને પ્રેમ આપ. ત્યાર બાદ મેં જ્ઞાનદાને પણ બોલાવી. હું જાણતો હતો કે જ્ઞાનદા પુષ્કળ શ્રીમંત કુટુંબમાંથી આવેલી છે. એને ક્યારેય કંઈ જ કામ કર્યું નથી. હા ભણવામાં ખૂબ તેજસ્વી હતી. મને ખબર હતી કે એ કામ કરી શકવાની નથી. તેથી મેં કહ્યું કે જ્ઞાનદા! તું તો સૌથી નાની વહુ છે. મને ખૂબ લાડકી છું અને તારી તેજસ્વી કારકિર્દી થી અંજાઈ ને મેં તારું નામ જ્ઞાનદા રાખયું છે. આ ઘરમાં ઘણાં બધાં બાળકો છે એ બધાંને ભણાવવાની જવાબદારી આજથી તારી; અને એ કામ એણે સહર્ષ સ્વીકારી લીધું. દરેક વહુ ઈચ્છતી હતી કે પોતાનું બાળક પ્રથમ નંબરે પાસ થાય. ટ્યુશનમાં આવવા જવાનો સમય બગડે તે ઉપરાંત એક કલાકમાં બાળક કેટલું શીખી શકે? જ્યારે જ્ઞાનદા તો આખો વખત બાળકો સાથે રમતી અને બાળકો ને રમાડતાં રમાડતાં પણ ભણાવી લેતી. ખરેખર બાળકો સાચવવા એ પણ એક અગત્યનું અને મોટું કામ છે. \n\n\u200C\"શારદા! જ્યારે બીજા નંબરની વહુ મેઘદા આવી ત્યારે શુભદા અને મેઘદા વચ્ચે મનદુઃખ ઘણા થતાં હતાં. પણ બંનેને મેં વારાફરતી પાસે બેસાડીને એકબીજાની ગેરહાજરીમાં સમજાવેલાં. શુભદાને મેં કહેલું કે શુભદા! તું માેટી છું. તારું મન ઘણું જ મોટું છે. અમને તારા પર ઘણો પ્રેમ છે. અમે ઈચ્છીએ કે તું મેઘદા પર પણ એટલો જ પ્રેમ રાખ અને મેઘદાને પણ બોલાવી ને કહ્યું કે મેધદા! તારું નામ મેં મેઘદા કેમ રાખયું છે એ ખબર છે? મેધ હંમેશાં પોતે વરસીને બીજાને આનંદ આપે છે. તું પણ ચારે બાજુ તારો પ્રેમ વરસાવી ને આ ઘરને સ્વર્ગ માં બદલી લે. મને તારા માટે ખૂબ જ માન છે. તું ઇચ્છે છે તો શુભદા પર પર પ્રેમ વરસાવીને એને જીતી લે. તેં તો અમારા બંનેના મન જીતી જ લીધાં છે. હવે એક શુભદાનું મન જીતતાં તને કેટલી વાર લાગશે ?\"મોટાભાઈ, થોડું અટકી શારદા સામે જોતા બોલ્યા, \"શારદા! આ વાતની બંને વહુઓ પર જાદુઈ અસર થઇ. બંને જણા એકબીજાને વધુમાં વધુ પ્રેમ આપવા તત્પર રહેવાં લાગ્યા. યશદા અને વરદા એ મારી ત્રીજા અને ચોથા નંબરની પુત્રવધૂઓ- એ બંને જણાં નોકરી કરતા હતાં. યશદા આ ઘરમાં આવી ત્યારે\n\nશરૂઆતમાં યશદાનું નોકરી કરવાનું શુભદા અને મેધનાને ખૂંચતું હતું. પરંતુ યશદા ખૂબ સંસ્કારી કુટુંબમાંથી આવેલી.પહેલો પગાર થતાં જ શુભદા, મેધદા અને અને એની સાસુ માટે સાડીઓ ખરીદી લાવી. બધાંએ લેવાની ના પાડી ત્યારે બોલી કે હું માનું છું કે તમે મારો પ્રેમ ઠુકરાવી દીધો છે અને એની આંખમાં આવેલાં આંસુ જોઈ બધાએ સાડીનાે સ્વીકાર કર્યો. પરંતુ , ત્યારબાદ યશદાની ચકોર આંખો એ વાતનું ધ્યાન રાખતી કોને કઇ વસ્તુની જરૂર છે. ઘરમાં કઈ વસ્તુ જોઈએ છે, ક્યારેક છોકરાઓની ચોપડીઓ , તાે કયારેક કાેઈનું સ્વેટર કે કાેઈના પેન્ટ કે ખમીશનું કાપડ - પગાર થતાં એ બધી વસ્તુઓ ઘરમાં આવી જતી. ત્યારબાદ તો વરદા પણ નોકરી કરતી આવી. પરંતુ વરદા પણ યશદાનું જોઈ એ પ્રમાણે જ વર્તવા માંડી. એટલું જ નહીં , ખરીદી કરતા વઘેલાે પગાર બંને જણા મારા હાથમાં મૂકી દેતાં. દરેક પુત્ર પણ પોતાનો પગાર મારા હાથમાં આપી દે છે.\"શારદા! તું નહિ માને કે અત્યારે બધાંય દીકરા અને વહુઓને માટે આ પૈસામાંથી મેં પાંચ બંગલા એક જ લાઈનમાં ખરીદી લીધા છે. છતાંય કોઈ જુદાં રહેવા તૈયાર નથી. દરેકને એવું લાગવા માંડ્યું છે કે અમે એકબીજા વગર અધૂરાં છીએ. અહીં બધા જ એકબીજાની જરૂરિયાતોનો વધુને વધુ ખ્યાલ રાખવા માંડયાં છે અને પછી તો શું કે તમે પ્રેમ આપો તો સામે પ્રેમ મળે જ. અત્યારે કદાચ પાંચમાથી એકાદ જણ પણ જો પિયર જાય છે તાે ઘરમાં બાકીના બધા સભ્યો ઉદાસ બની જાય છે. \n\n\u200C\"શારદા! તું આજે આ ઘરને સ્વર્ગ માને છે પણ ધરને સ્વર્ગ બનાવવા પુષ્કળ મહેનત કરવી પડે છે.દરેકનાં મન સાચવવા પડે છે અને મન જીતવા માટે ક્રોધ નહીં પણ પ્રેમનું હથિયાર ઊગામવુ પડે છે. અત્યારે પાંચેય વહુઓ એવું જ માને છે કે અમને એમના માટે ખૂબ જ પ્રેમ અને માન છે; શારદા ! એક વાત યાદ રાખ, જેમ વર્તુળમાં એક મધ્યબિંદુ હોય ત્યાંથી તમે વર્તુળ સુધી કોઈપણ લીટી દોરો તેનું માપ સરખું જ આવે તેમ કુટુંબમાં વડીલનું સ્થાન એક મધ્યબિંદુ જેવું છે. કુટુંબના કોઈ પણ સભ્ય પ્રત્યે, એકસરખો જ પ્રેમ અને માન રાખવાનાં હોય છે. ભૂલ દરેકની થાય છે પણ એ વ્યક્તિને એકલીને પાસે બેસાડીને પ્રેમથી કહેવાનું હોય છે. બીજી વ્યક્તિના દેખતાં અપમાન કરીને નહીં. શારદા! જો દરેક વડીલ આવું મધ્યબિંદુ બની જાય તો મને નથી લાગતું કે પૃથ્વી પર સ્વર્ગ ના ઉતરે.\" \n\n\u200Cબીજા દિવસે સવારે મોટાભાઈએ આંખ ખાેલી ત્યારે રૂમમાં શારદાની પથારી ખાલી હતી. બહાર નીકળીને જોયું તો શારદા બેગ તૈયાર કરી રહી હતી. મોટાભાઈ સામે નજર મળતાં જ બોલી ,\"મોટાભાઈ! મને રોકવાનો પ્રયત્ન ના કરતાં. હું જાઉં છું. મારે પણ બનવું છે મધ્યબિંદુ. \"",
      "duration": "6 mins",
      "category": "Inspirational"
    },
    {
      "id": 215,
      "title": "પ્રેમબેલ બોઈ",
      "story_name": "\nNayana Shah\n\nInspirational\n\n4.5  \nપ્રેમબેલ બોઈ\n\t7 mins \t80\nGujarati Story : #3010\nGujarati Story Inspirational : #1109\n પ્રેમ   લગ્ન   લાગણી   કાળજી   ભૂલ   દવા   ટ્યુશન   રજા   રસોઈ   હક્ક \nundefined\n‘પપ્પા ! હું પોયણીની ખબર જોવા જવાની છું. બનશે તો એને મારી સાથે જ લેતી આવીશ.’\n\n‘કેમ ?’\n\n‘તમેય શું પપ્પા ! તમે તો પોયણીની બિલકુલ ચિંતા જ કરતા નથી. એની તબિયત સારી નથી. મહિના સુધી આરામ કરવાનો છે. કોણ જાણે એની શું હાલત હશે ?’\n\n‘ફુલવા ! તું પોયણીની ખબર જોવા જાય, એને આપણે ત્યાં લઈ આવે એ બધી તો સારી વાત છે, પરંતુ ત્યાં ગયા પછી તું તારા સ્વભાવ મુજબ વર્તન કરવાની હોય તો…’\n\n‘પપ્પા ! તમેય કૃપેશકુમાર જેવા જ વિચારના છો ? શું સ્ત્રીના સ્વાતંત્ર્ય પર તરાપ મારવામાં જ તમે માનો છો ?’\n\n‘ફુલવા ! આપણા વિચારોનો કયારેય મેળ ખાતો નથી અને જે વાત કરવાથી મનદુઃખ થવાની શકયતા ઊભી થતી હોય એ વાત જ કરવી નહીં તે વધુ સારું છે. હા, તો તું કયારે પોયણીને ત્યાં જાય છે ?’\n\n‘કાલે સવારની ટ્રેનમાં.’ ‘સારું.’ ફુલવાને પપ્પા ખૂબ પ્રિય હતા. છતાં પણ પપ્પા સાથે અમુક વાતોમાં એ સહમત થઈ જ શકતી ન હતી. અને જયારે એ પપ્પાની વાતનો વિરોધ કરતી ત્યારે પપ્પાના મુખ પર જે વિષાદનાં વાદળો છવાઈ જતાં એ જોઈને એ દુઃખી જરૂર થઈ જતી, પણ સાથે સાથે પપ્પાના વિચારો સાથે સહમત પણ થતી નહીં. બાકી પોયણીના સ્થાને આજે એ જ હોત. કૃપેશ એ એનાં ફોઈનો દિયર હતો. એન્જિનિયર હતો. સારો પગાર હતો. તે ઉપરાંત ફોઈની ઈચ્છા પણ એવી જ હતી કે એમના દિયર સાથે એમની ભત્રીજીનું થાય. કૃપેશની નોકરી બહારગામ હતી. એકલા રહેવાનું હતું અને પપ્પાના કહેવા મુજબ કુટુંબ ખાનદાન હતું.\n\nએક સાંજે ફુલવા ઑફિસથી ઘેર આવી ત્યારે તેના પપ્પાએ કહ્યું, ‘ફુલવા ! આજે કૃપેશ તને જોવા આવવાનો છે.’ ‘પપ્પા ! કૃપેશે મને અનેક વાર જોઈ છે. એ રીતે જોવા આવવાની પ્રથા મને પસંદ નથી.’ ફુલવાના સ્વભાવથી પરિચિત એના પપ્પા બોલી ઊઠયા : ‘ફુલવા ! તું એ લોકોને પસંદ છું પણ તારેય તારી પસંદગી હોય. તું એમની સાથે વાતચીત કર અને તને પસંદ પડે તો વાત આગળ ચાલે.’ આ વાકય સાંભળતાં ફુલવાનું અહમ સંતોષાયું હતું અને કૃપેશને જોવા તે તૈયાર થઈ હતી. કૃપેશે સૌ પ્રથમ કહેલું, ‘ફુલવા ! મને નોકરી કરતી પત્ની અનુકૂળ ના આવે. તમે નોકરી છોડવા તૈયાર થશો ?’ ‘હું મૂર્ખ નથી કે મહિને અઢી હજારની આવક જતી કરું.’\n\n‘પણ મારે જરૂર છે એક આદર્શ પત્નીની. મારી નોકરીમાં શિફટ હોય છે. હું ઘેર આવું અને ઘેર પત્ની ના હોય તો ? આટલો વખત એકલા રહેવાથી જાતે જ રસોઈ કરું છું અને જમું છું. પણ લગ્ન પછી હું જાતે જ પીરસીને થોડું જમી લઉં ?’ ‘એમાં ખોટું શું છે ? તમે પુરુષો એવો વિચાર કરો છો કે નોકરી કરતી પત્ની પણ થાકીને આવે ત્યારે એક દિવસ પણ તમે પુરુષો રસોઈ તૈયાર રાખીને પત્નીને પીરસો છો ? એ જ કે તમે ના પીરસો, કારણ એમાં તમારા અહમ ને ઠેસ લાગે છે. બરાબર ને ?’\n\n‘હું આવું બધું વિચારતો જ નથી. કારણ મારે નોકરી કરતી પત્ની જોઈતી જ નથી. મોંઘવારીમાં બે છેડા સાંધવા બંને જણે નોકરી કરવી જોઈએ, એ બાબતે હું સંમત નથી. કારણ જેટલી આવક થાય એના પ્રમાણમાં ખર્ચ વધવાના જ અને નોકરી કરતી પત્ની દામ્પત્યજીવનની નાની નાની કેટલીય ખુશીઓ ગુમાવતી હોય છે.’\n\n‘અને નોકરી નહીં કરતી પત્નીઓ પૈસા માટે ટળવળતી હોય છે. મોજશોખનાં સાધનો ખરીદી શકતી નથી કે નથી….’\n\n‘એ ખરીદી ખુરશીઓના ભોગે થાય છે.’\n\n‘ના, એવું નથી. આ તો તમે પુરુષોએ પોતાની મહત્તા સાબિત કરવા માટે ઊભી કરેલી વાતો છે.’ ત્યાર બાદ ફુલવાએ એના પપ્પાને કહેલું, ‘પપ્પા ! મને કૃપેશ પસંદ નથી.’ ત્યારે પપ્પાએ કહેલું, ‘ફુલવા ! જિંદગીમાં પૈસા કરતાં પણ ખુશી અને ખાનદાની વધુ અગત્યની છે. તું વિચાર કર આટલું ખાનદાન ઘર…’\n\n‘પપ્પા ! તમે કઈ રીતે કહો છો કે એ ઘર ખાનદાન છે ?’ ‘કારણ મારા પિતાએ એ ઘરની ખાનદાની જોઈ મારી બહેનને પરણાવેલી. એ ઘરમાં મારાં બહેન સુખી છે. તું પણ સુખી થઈશ. હું કોઈ પણ હિસાબે આ કુટુંબ અને આ છોકરો જતો કરવા નથી માંગતો. તને કૃપેશ પસંદ ના હોય તો પોયણી સાથે એના લગ્ન કરીશ.’ ‘પપ્પા ! એવું જ કરો. પોયણી માત્ર મારાથી એક વર્ષ નાની છે. મારી નાની બહેન સુખી થતી હોય તો મને વાંધો નથી, પણ આવા છોકરા જોડે…’\n\n‘ફુલવા ! મારે તારો અભિપ્રાય સાંભળવો નથી. મને જે યોગ્ય લાગ્યું એ જ સાચું, સમજી ? મને સમજાવવાની કોશિશ ના કરીશ.’ ફુલવાના પપ્પા ક્રોધિત થઈ ફુલવાનું વાકય તોડી પાડતાં બોલી ઊઠયા હતા.\n\nત્યારબાદ પોયણી અને કૃપેશનાં લગ્ન થઈ ગયાં હતાં. પોયણીએ ઘણી વાર ફુલવાને પત્ર દ્વારા લખેલું, તું એક વાર મારે ત્યાં આવ. પણ દરેક વખતે ફુલવા પોતાની નોકરીનું બહાનું કાઢતી, કારણ ફુલવાને કૃપેશ પ્રત્યે એક જાતની નફરત હતી અને એનું ચાલત તો પોયણીનું પણ કૃપેશ સાથે લગ્ન થવા ના દેત. પણ પપ્પાના વિચારો પાસે એ મજબૂર હતી. ત્યારબાદ તો પોયણીએ પણ સમજીને ફુલવાને એને ત્યાં આવવાનું આમંત્રણ આપવાનું છોડી દીધું હતું. પરંતુ પોયણીએ છેલ્લા પત્રમાં લખેલું, ‘ફુલવા ! બસ હવે એક મહિના બાદ તું માસી બનવાની છું. પરંતુ મારી તબિયત બહુ જ ખરાબ રહે છે. એક મહિનો બિલકુલ પથારીમાં સૂઈ જ રહેવાનું છે. તું મને ખૂબ યાદ આવે છે.’\n\nઆટલું વાંચતાં ફુલવાનું મન પીગળી ગયું હતું. અને એણે તાત્કાલિક નિર્ણય લઈ લીધો હતો. એ પોયણી પાસે જશે. કોણ જાણે કૃપેશ જેવો છોકરો એને કઈ હાલતમાં રાખતો હશે ? પત્નીને ગુલામ બનાવીને રાખવામાં જ પુરુષો પોતાની જાતને ધન્ય માનતા હોય છે. સારું છે કે એણે લગ્ન કર્યાં નથી, નહીં તો એ આવી ગુલામી કયારેય સહન ના કરી શકે. બિચારી પોયણી પણ કઈ રીતે આવી તબિયતે બધું કરતી હશે ? આજે મારી મમ્મી હયાત હોત તો પોયણીને પિયર લઈ આવી હોત. પોયણીને માની યાદ આવતી હશે. સાસરીમાં એનું કોણ ?\n\nફુલવા આખી રાત પોયણીના વિચારો કરતી રહી. બીજે દિવસે સવારની ટ્રેનમાં એ પોયણીને ત્યાં પહોંચી. જોકે હજી પણ કૃપેશ તરફ એનું મન કડવાશથી ભરાયેલું હતું તેથી એ પ્રથમ વખત જ પોયણીને ત્યાં જતી હતી. એ પોયણીને ત્યાં પહોંચી ત્યારે બપોરે બાર વાગી ગયા હતા. ફુલવા મુસાફરીથી થાકી ગઈ હતી. એક તો શિયાળાની કડકડતી ઠંડી હતી અને સવારે વહેલી ઊઠી હતી એટલે પુષ્કળ થાક લાગ્યો હતો. પોયણી ફુલવાને જોતાં જ પલંગમાં બેઠી થઈ. ફુલવાને ભેટી પડી, બોલી : ‘આખરે તું આવી ખરી !’ ‘હા, પોયણી ! મને તારી પુષ્ક્ળ ચિંતા થઈ અને તારી પાસે દોડી આવી. પોયણી ! હું તને લેવા આવી છું. હું ઑફિસમાં રજાઓ લઈ લઈશ, મારી પાસે પુષ્કળ રજાઓ છે.’\n\n‘મારી પાસે પુષ્ક્ળ રજાઓ છે.’ અવાજ સાંભળી ફુલવાએ પાછળ જોયું તો કૃપેશ ટ્રેમાં પાણીનો ગ્લાસ લઈ આવ્યો હતો. મોં પર મધુર સ્મિત રેલાવતાં તે બોલ્યો, ‘મેં ગીઝર ચાલુ કર્યું છે. પાણી ગરમ થાય એટલે તમે સ્નાન કરી લો.’ ફુલવા પોયણીની સામે જોતી રહી. એના માન્યામાં આવતું ન હતું કે કૃપેશ આ બધું કામ કરે. ફુલવા સ્નાન કરીને બહાર આવી ત્યાં જ કૃપેશ બોલ્યો, ‘થાળી પીરસી છે. જમવા ચાલો.’\n\n‘હા, તમે અમારે ત્યાં મહેમાન બની ને આવ્યા છો અને મહેમાનને અગવડ ના પડે એ જોવું અમારી ફરજ છે.’\n\nફુલવા કંઈ ના બોલી. ચૂપચાપ જમી લીધું. પરંતુ જમતી વખતે મનમાં વિચાર આવ્યો, રસોઈ કોણે બનાવી હશે ? રસોઈ ખરેખર સ્વાદિષ્ટ હતી. પરંતુ એણે કૃપેશને કંઈ જ ના પૂછયું. હજી પણ એના મનમાં કૃપેશ પ્રત્યે નફરત હતી. જમીને ફુલવા પોયણી પાસે આવીને બેઠી. બંને બહેનો વાતો કરવામાં મશગૂલ હતી ત્યાં જ કૃપેશ આવીને બોલ્યો, ‘પોયણી ! આ દવા અને ગાજરનો રસ લઈ લે.’ પોયણી કૃપેશ સામે જોઈ બોલી, ‘તમે શું કામ તકલીફ લીધી ? હવે ફુલવા આવી ગઈ છે. એ ગાજરનો રસ કાઢી આપત.’\n\n‘હા, પણ એ થાકીને આવી હશે એટલે…’ ‘હું પોયણીને મારી સાથે લઈ જવા આવી છું.’\n\n‘ફુલવા ! હું તારી સાથે કઈ રીતે આવું ? અહીં મારાં ટયૂશનો ચાલુ છે. હમણાં છોકરાંઓ ભણવા આવશે.’ ‘આ…હ, તો તેં ટયૂશન ચાલુ કર્યાં ?’ ‘હા, કારણ કે આખો દિવસ ઘરમાં સમય જતો ન હતો અને આટલા બધા ભણતરનો કંઈક ઉપયોગ થાય તો શું ખોટું ? ઘર પણ સચવાય અને સમય પણ સરસ રીતે પસાર થાય. ‘પોયણી ! તારે જવું હોય તો જા. હું તારાં ટ્યૂશનવાળાંને ભણાવીશ. તારું મન હોય એમ કર.’ કૃપેશ પ્રેમાળ સ્વરે બોલ્યો. ‘ના, મારે નથી જવું. તમને કેટલી બધી તકલીફ આપું છું. સવાર-સાંજની રસોઈ કરો છો, મારી દવાનું ધ્યાન રાખો છો અને એમાંય થર્ડ શિફટ કરો છો એટલે આખી રાતનો ઉજાગરો. પછી બપોરે સૂવાને બદલે તમે ટ્યુશન કરી તમારી તબિયત બગાડો.’\n\n‘થોડા દિવસનો તો સવાલ છે.’ ‘ના, એના કરતાં ફુલવા જ થોડા દિવસ અહીં રહેશે. મને ગમશે અને થોડું સારું લાગશે.’\n\n‘તારી ઈચ્છા હોય એમ કર. મને કંઈ વાંધો નથી.’ અને કૃપેશ પોતાની રૂમમાં સૂવા જતો રહ્યો. ફુલવા પોયણી સામે જોઈ રહી. એ માની શકતી ન હતી કે કૃપેશ આટલું બધું કામ કરતો હશે. પોયણી ફુલવાના મનોભાવ સમજી ગઈ હોય એમ બોલી, ‘ફુલવા ! હું તારો જેટલો આભાર માનું એટલો ઓછો છે. તેં ના પાડી તેથી જ મને આવો પ્રેમાળ પતિ મળ્યો’ \n\n‘પોયણી ! એ દરરોજ આટલું કામ કરે જ છે કે, આજે માત્ર મને બતાવવા જ…’ ‘ફુલવા ! તું જોઈ તો રહી છું, મને પથારીમાંથી ઊઠવા પણ નથી દેતા.’\n\n‘પણ મારી સાથે તો એવી વાત કરી હતી…’ ‘મને ખબર છે ફુલવા તારો સ્વભાવ. તું માત્ર સ્વાતંત્ર્યની વાતો કરે છે, પણ સ્વતંત્રતા પ્રાપ્ત કરવા યોગ્યતા કેળવવી પડે. એ યોગ્યતા પ્રેમથી પ્રાપ્ત થાય. તેં કહ્યું હતું તેમ પતિ જરૂર વખતે રસોઈ કરીને જમાડે પણ એ લાયકાત પ્રેમથી કેળવવી પડે. ઝઘડો કરીને કે હક્ક માંગવાથી ના મળે.’ ‘પોયણી ! તારી વાત સાંભળીને મને ધીરે ધીરે થોડું ઘણું સમજાય છે. ભૂલ મારી જ હતી. મારે હક્ક જોઈતા હતા, પ્રેમ આપ્યા વગર. પ્રેમ આપવાથી જ બધું મળે.’ તે વખતે જ રૂમમાં છ-સાત છોકરાંઓ ટ્યૂશન માટે આવ્યાં. પોયણી ફુલવા સામું જોઈ બોલી : ‘ફુલવા ! તું થાકી ગઈ હોઈશ. થોડી વાર આરામ કર. અને ના ગમે તો ટેપ વગાડજે.’ ફુલવા બાજુની રૂમમાં ગઈ અને ટેપની સ્વિચ ચાલુ કરી ત્યારે મીરાંબાઈનું મધુર કંઠે ગવાયેલું ભજન આવતું હતું : ‘મૈને પ્રેમબેલ બોઈ……’ \n\n",
      "duration": "7 mins",
      "category": "Inspirational"
    },
    {
      "id": 216,
      "title": "સરવણી",
      "story_name": "હેમાંગના ચહેરા પર જોતાં મને અત્યંત દુઃખ થયું. હેમાંગ એટલે હાસ્ય. શબ્દનો પર્યાય. અમે કૉલેજમાં હતાં ત્યારે હું ઘણીવાર કહેતી, ‘હેમાંગ, તમારા કુટુંબમાં એક ભૂલ થઈ ગઈ છે. તારી ફોઈબાએ તારું નામ હેમાંગને બદલે હાસ્ય રાખવા જેવું હતું. પરીક્ષાનું ટેન્શન હોય કે તબિયત સારી ના હોય, કંઈ પણ મુશ્કેલી હોય તો તું હસતો ને હસતો જ હોય.’\n\nઅમે બધાં ભેગાં થઈ ઘણીવાર હેમાંગને કહેતાં, ‘હેમાંગ લગ્ન બાદ પણ તારું હાસ્ય જળવાઈ રહેવું જોઈએ. પછી હસબન્ડ બન્યો એટલે હસવાનું બંધ એવું ના થવું જોઈએ.’ \n\nપણ હેમાંગ તો કહેતો મારું હાસ્ય તો પુષ્પોની ખુશ્બૂ જેવું છે જે ચારેબાજુ ફેલાતું જ રહે. \n\nકોલેજના ચારેય વર્ષો દરમિયાન હેમાંગને ગોલ્ડ મેડલ મળ્યો હતો. ત્યારબાદ તો એ આગળ ભણતો જ રહ્યો. જેમ જેમ ભણતો રહ્યો તેમ તેમ ગોલ્ડ મેડલ વધતા જ ગયા. જ્યારે હું મારા લગ્નની કંકોતરી આપવા ગઈ ત્યારે પણ કોઈ પરીક્ષાની તૈયારીમાં જ પડેલો. મને જોઈને બોલ્યો, ‘લગ્નની તારીખ સારી પસંદ કરી છે. જ્યોતિષને બતાવવા પહેલાં યુનિ.વાળાને પરીક્ષાની તારીખ પૂછવી જોઈએ ને. આખરે તેં મને નહીં બોલાવવા માટેની યુક્તિ શોધી લીધી.’ મેં પણ હસીને એવો જ ઉત્તર આપ્યો. ‘વાંધો નહીં એક પરીક્ષા નહીં આપે તો તને ઘણાં બધા ગોલ્ડ મેડલ મળ્યા છે એના વ્યાજમાંથી તારું ગુજરાન ચાલશે.’\n\nથોડાં વર્ષો પછી મને લગ્નની કંકોતરી મળી ત્યારે મેં પણ હેમાંગને કહ્યું, ‘તેં પણ મને નહીં બોલાવવાની યુક્તિ શોધી કાઢી. લગ્નની તારીખ કઢાવતાં પહેલાં મારા ગાયનેકને મળીને તારીખ તો પૂછી લેવી હતી.’ જો કે થોડા વખત પછી મને ખબર પડી કે અમારી સાથે કોલેજમાં અભ્યાસ કરતી હેતવી સાથે જ એને કોલેજથી સંબંધ હતો અને એની સાથે જ એના લગ્ન થવાના હતા. અમારા મિત્ર વર્ગમાં ખુશીનું મોજું ફરી વળ્યું. હેતવી ખૂબ પ્રેમાળ હતી. સંસ્કારી હતી. હા, પણ ખૂબ ઓછું બોલતી હતી. પણ બોલતી ત્યારે એટલી મિઠાશથી વાત કરતી કે સાંભળનારને એની પર સ્વાભાવિક પ્રેમ ઉપજે.\n\nલગ્ન બાદ હેતવી અને હેમાંગ મને મળવા આવ્યા હતા. અને સાથે સાથે એક ખુશખબર પણ આપવા આવેલા કે તેઓ અમદાવાદ છોડીને કાયમ માટે મુંબઈ જાય છે. મુંબઈમાં એક ઈન્ટરનેશનલ કંપનીમાં એને તગડા પગારની નોકરી, રહેવાની વ્યવસ્થા, કાર બધું જ મળ્યું છે. હું ખુશ હતી. બોલી ઊઠી, ‘હેમાંગ, જો મારી બહેનપણીના પગલાં કેટલાં શુકનિયાળ છે અને તેં પણ લગ્ન બાદ વ્યવસ્થિત રીતે જુદાં થવાની યુક્તિ શોધી લીધી છે.’\n\nત્યારે પહેલીવાર એ મજાક કર્યા વગર બોલ્યો, ‘તારી વાત બિલકુલ સાચી છે. તું તો જાણે છે કે મારા મોટાભાઈ અને ભાભી જુદા રહે છે કારણ છે પપ્પાનો થોડો ગરમ સ્વભાવ. ભાભી બધું સહન ના કરી શક્યા એના પરિણામે એમને નાની ઉંમરમાં બી.પી. હાઈ થઈ ગયું. હું તો નાનપણથી જ મોસાળમાં ઉછર્યો છું. પપ્પા મમ્મી પર શાબ્દિક જુલમ જે કરે છે તે માત્ર મારી મમ્મી જ સહન કરી શકે. હેતવી કે મારા મોટાભાઈ નહીં.’ ત્યારબાદ હું અને હેતવી મહિને એકાદવાર નિયમિત ફોન પર વાતો કર્યા કરતાં, હેતવીનું અમદાવાદ આવવાનું ઓછું થતું ગયું. છોકરાંઓ ભણતાં હોય અને મુંબઈમાં વેકેશનમાં કોઈ ને કોઈ પ્રવૃત્તિ કરતાં છોકરાંઓને અમદાવાદ ગમતું પણ નહીં. હેમાંગ એની જ કંપનીમાં વાઈસ પ્રેસિડન્ટ બની ગયો હતો.\n\nહેતવી મને ઘણીવાર કહેતી, ‘હેમાંગ પહેલાં જેટલો જ પ્રેમાળ છે. હસમુખો છે. પણ એની પાસે સમય નથી. અત્યારે હું બે હાથે વાપરું તોય ખૂટે નહીં એટલો પૈસો છે. મુંબઈમાં હમણાં જ દોઢ કરોડનો ફલેટ લીધો. ખૂબ સુખી છું. પણ ઘણીવાર થાય છે કે વેકેશનમાં હિલસ્ટેશને કે ક્યારેક દરિયાકિનારે જઈને એકલા બેસીએ. પણ હેમાંગને ફોરેન ટૂરો ચાલુ જ હોય છે. એકાદવાર મને કહેલું કે, ‘ચલ તારે ન્યુઝિલેન્ડ આવવું હોય તો… હું ખુશ થઈ ગઈ. હું હેમાંગની સાથે ગઈ. પણ તને ખબર છે એણે ડ્રાઈવર સાથેની કારની સગવડ કરી આપી કારણ કે એ તો કંપનીના કામે સવારથી જાય તો રાતના મોડો ઘરે પાછો આવે ત્યારે એટલો બધો થાકેલો હોય કે મને થાય કે આજે હું ક્યાં ક્યાં ગયેલી અને ક્યાં ક્યાં શું જોયું એ બધી વાત કરું. પણ પથારીમાં પડતાં સાથે જ એ સૂઈ જતો. પણ એક વાત જરૂર હતી કે એ આવીને તરત મને પૂછતો કે, ‘હેતવી તને કંઈ તકલીફ તો નથી પડતી ને ?’ ઘણીવાર થાય કે કહી દઉં કે તું સાથે ના હોય એનાથી મોટી તકલીફ બીજી કઈ હોઈ શકે ? પણ આટલા બધા પ્રેમાળ માણસનું દિલ તોડતાં મારો જીવ ચાલતો ન હતો.\n\nત્યારબાદ એના બાબા બેબીના લગ્ન થઈ ગયા. ત્યારે હું મુંબઈ ગઈ. હેમાંગનાં મોં પર એ જ હાસ્ય. પણ હેતવીએ મને કહ્યું : ‘માત્ર બે જ દિવસની રજા મળી છે લગ્ન અને રિસેપ્શનની. દોડાદોડ, લાવવું, મૂકવું બધા કામ માટે કંપનીએ અમને માણસો આપ્યા છે. પણ હેમાંગની ગેરહાજરી ખૂંચે છે.’\n\n‘હા પણ હેતવી, એક વાત જરૂર છે. આટલા બધા કામ વચ્ચે પણ એ પહેલાં જેટલો જ પ્રેમાળ રહ્યો છે. એના મોં પર પહેલાં જેવું જ હાસ્ય છે અને હેતવી, અત્યારે પણ હું જોઈ રહી છું કે વચ્ચે વચ્ચે એ ફોન પર કંપનીની વાતચીત કરી રહ્યો છે….’\n\nએક સવારે હેતવીનો મારા પર ફોન આવ્યો કે ‘અમે થોડા મહિનાઓ માટે અમદાવાદની બ્રાંચમાં આવીએ છીએ, જે તારા ઘરની ઘણી જ નજીક છે અને હવે તો તારા ઘરથી નજીકમાં અમે ઘર પણ લઈ લીધું છે. થોડાં મહિનાઓ માટે માંડ માંડ અમને અમદાવાદની બ્રાંચમાં મૂક્યા છે. મુંબઈવાળા તો એમને છોડવા તૈયાર જ નહોતા. હવે બાકીની વાતો રૂબરૂ અમદાવાદ કરીશું. મારું સરનામું લખી લે….’ હેતવી અમદાવાદ કેમ આવે છે ? અને અમદાવાદ બદલી કેમ કરાવી ? ત્યાં વર્ષો પહેલાં દોઢ કરોડનું મકાન લીધું છે, મુંબઈની સરસ મજાની જિંદગી છોડીને કેમ આવે છે ? મારે ઘણું બધું પૂછવું હતું પણ હવે અમદાવાદ આવવાની જ છે અને ઘરથી નજીક છે તો શાંતિથી વાતો થશે. અને બધી વાતોનો જવાબ મળી જશે. હું જ્યારે હેમાંગને ઘરે પહોંચી ત્યારે બધી વાતોનો મને એક સાથે જવાબ મળી ગયો. હેમાંગની સાથે એના મા-બાપ હતા અને હેમાંગની મા લકવાગ્રસ્ત હતી. પછી તો અવારનવાર હેમાંગ-હેતવીને મળવા જતી હતી ત્યારે મને ધીમે ધીમે બધી વાતો જાણવા મળે કે હેમાંગના પિતાજીના સ્વભાવને કારણે ત્યાં કોઈ બાઈ કામ કરવા તૈયાર થતી ન હતી. હેમાંગના મમ્મીને કલાકો સુધી ભીનામાં સૂઈ રહેવું પડતું હતું. એ જાતે ઊઠબેસ કરી શકતા ન હતાં. હેમાંગના પપ્પાના સ્વભાવમાં સહેજ પણ બદલાવ આવ્યો ન હતો. હેતવી ચોવીસ કલાક સાસુની ચાકરી કર્યા કરતી. અરે, આટલી મોટી ઈન્ટરનેશનલ કંપનીનો વાઈસ પ્રેસિડન્ટ હોવા છતાંય હેમાંગ જે રીતે એની મમ્મીની ચાકરી કરતો એ મારા માન્યામાં આવતું ન હતું. રિસેસના સમયમાં હેમાંગ અચૂક ઘરે આવે એના મમ્મીને એના હાથે જ જમાડે. જમાડતી વખતે મોબાઈલની સ્વીચ બંધ રાખે.\n\nહું તો ઘણીવાર જોતી કે હેમાંગને મમ્મીને જમાડતાં મોડું થાય તો પોતે જમ્યા વગર ઓફિસે જતો રહેતો. હેતવી જમવાનું કહે તો કહેતો, ‘હેતવી, ઓફિસવાળા જે પગાર આપે છે એના બદલામાં કામ પણ કરવું પડે. \n\nસમયસર જવું પણ પડે.’ ક્યારેક તો હેમાંગના મમ્મી આખી રાત જાગતા પડી રહેતા ત્યારે હેમાંગ એની મમ્મી પાસે બેસી એના માથે હાથ ફેરવતો રહેતો. હેતવી ઘણું કહેતી, ‘તમારે ઓફિસમાં આખો દિવસ કામ પહોંચે છે. તમે સૂઈ જાવ, હું મમ્મી પાસે બેસું છું.’ ત્યારે પણ હેમાંગ કહેતો, ‘હેતવી, મમ્મીનો સાથ હવે થોડો વખત છે. નાનપણથી મોસાળમાં રહ્યો છું. \n\nપણ હવે મને માનો પ્રેમ અનુભવવા દે. મારી મા બોલી નથી શકતી. જે થોડું બોલે છે એ કોઈ સમજી નથી શકતું. પણ એની આંખોમાં માત્ર મમતા જ ભરેલી છે જે હું જોઈ શકું છું અને અનુભવી શકું છું.’ રાત્રે પણ ઘરમાં રાખેલા ફેક્સ મશીન પર ફેક્સ આવ્યા જ કરે. મમ્મી સૂઈ જાય ત્યારે એ ઓફિસનું કામ કરી લે. \n\nઘણી વાર તો મને થતું કે હેમાંગ આટલી બધી હાડમારી કઈ રીતે સહન કરી શકે છે. ઓફિસમાંથી સતત ફોન ચાલુ રહેતાં. મમ્મીને જમાડતી વખતે જ સ્વીચ બંધ કરી દેતો. આ બધા વચ્ચે પણ હેમાંગનો સતત હાસ્ય શોભિત ચહેરો જોવા મળતો.\n\nમને હેતવી કહેતી કે, ‘કંપનીમાંથી તો એવું પણ કહેવડાવેલું કે અમે તમારા મમ્મી માટે કોઈ બાઈ મોકલી આપીશું, એના પૈસા પણ કંપની ચૂકવશે પણ તમે અમદાવાદ ના જતાં પણ મને હેમાંગ તરફ જોઈને લાગતું કે એના મોં પર ઘણો સંતોષ છે.’ હું ઘણીવાર કહેતી, ‘હેમાંગને જોઈને મને આનંદ થાય છે કે ભગવાન કળિયુગમાં પણ શ્રવણને મોકલે છે, કૃષ્ણે ગીતામાં ભલે કહ્યું, ‘હું યુગે યુગે જન્મ લઈશ પણ આવા શ્રવણો જે ઘરોમાં હોય ત્યાં સ્વર્ગ જ છે અને આવી સ્થિતિમાં ભગવાને યુગે યુગે જન્મ લેવાની જરૂર ના પડે.’ \n\nહેમાંગના આવ્યા બાદ બે મહિના બાદ એની મમ્મીનું મૃત્યુ થયું પણ મૃત્યુ સમયે હેમાંગની મમ્મીના ચહેરા પર પૂર્ણ સંતોષ દેખાઈ રહ્યો હતો.\n\nબે દિવસ બાદ હેમાંગનો એ જ ક્રમ ચાલુ થઈ ગયો. ઓફિસમાંથી સતત ફોન આવતાં રહેતાં હતાં. મુંબઈ ઑફિસવાળા પણ હેમાંગ પર મુંબઈ ઓફિસ આવી જવા દબાણ કરતાં હતાં અને હેમાંગની ફોરેન ટૂર તો ઊભી જ હતી. ત્રીજા દિવસે બેસણું હતું ત્યારે જ અંદર અંદર હેમાંગનાં સગાંઓ વાત કરી રહ્યા હતા.\n\n‘દિકરો આટલું બધું કમાય છે તો પણ દસમાની વિધિ ચાણોદ કરવા જશે અને એ જ દિવસે તેરમાની વિધિ અને વરસી પણ વાળી દેશે.’ કોઈ પાછળથી બોલી રહ્યું હતું, ‘આવા છોકરાને શું કરવાનું ? વરસી તો બાર મહિને વાળવાની…દરેક માસિયા કરવાના, બ્રાહ્મણ જમાડવાના… એ સિવાય માને પહોંચે કઈ રીતે ?’\n\nએક બાજુ બેસણામાં ધીમે અવાજે ભજનની ટેપ ચાલુ હોવા છતાં પણ જેટલાં મોં એટલી વાતો ચાલુ હતી. હું સાંભળીને સખત ગુસ્સે થઈ ગઈ હતી. બેસણું પૂરું થવાની તૈયારીમાં હતું અને મારાથી રહેવાયું નહીં. મારો તો હેમાંગ-હેતવી સાથે મિત્રતા સિવાય કોઈ જ સંબંધ નહોતો. છતાં પણ હું ઊઠી, માઈક પાસે ગઈ, ટેપ બાજુએ મૂકી બોલી, ‘આવનાર દરેક વ્યક્તિને લાગે છે કે હેમાંગ મરણોત્તરક્રિયા-સરવણી બધું એક જ દિવસમાં પતાવી દેવાનો છે તો આવનાર દરેક વ્યક્તિને હું પૂછું છું કે મૃત્યુ પછી બ્રાહ્મણ જમાડવા, ક્રિયા કરવી…. એ કરવાથી શું મૃતાત્માને શાંતિ મળે છે ? કદાચ મળતી પણ હશે તો કોણ જોવા ગયું છે ? પણ જીવતા મા-બાપની સેવા એ જ ઉત્તમ સરવણી છે. હેમાંગ મુંબઈની આટલી મોટી જગ્યાએ કામ કરે છે. એ ઈન્ટરનેશનલ કંપનીમાં વી.પી. છે. જવાબદારીથી ભરપૂર જિંદગી છે. એમાંય સમય કાઢીને એણે એની માની સેવા કરી છે. સેવા કરવા પગારદાર બાઈ પણ મળી શકત. પણ જાતે મા-બાપની સેવા કરવી એ જ મા-બાપને કરેલું તર્પણ છે. એ જ સાચી સરવણી છે. જય શ્રી કૃષ્ણ.’ આટલું બોલતાં હું મારી જગ્યાએ બેસી ગઈ. આવેલાં દરેક મહેમાન શાંત થઈ ગયા હતા. જીવતેજીવ મા-બાપને ત્રાસ આપીને ધૂમધામથી જમણવાર કરનાર મેં ઘણાં જોયેલા પણ હેમાંગે તો એક આદર્શ પૂરો પાડેલો. કારણ એ કહેતો હતો કે મમ્મી પાછળ સગાંવહાલાંને વાસણો વહેંચવા કે જમાડવાની જરૂર નથી. પણ આપણે જે સમાજમાં રહીએ છીએ ત્યાં જરૂરિયાતવાળી ઘણી વ્યક્તિઓ છે. ઘણી સંસ્થાઓ છે ત્યાં હું દાન કરીશ. સગાંવહાલાંઓને મારા દિકરા-દીકરીના લગ્ન વખતે જમાડેલા જ છે. એમને ભેટ-સોગાદો પણ આપેલી છે. પણ હવે હું મમ્મી પાછળ દાન કરીશ. મને હેમાંગના વિચારો ગમતાં હતાં પણ આ સમાજ કે જેમાં મૃત્યુ પામેલાની પાછળ સરવણી કરી કે નહીં એવું પૂછનાર ક્યારે એવું પૂછશે કે મૃત્યુ પામેલા મા-બાપની દિકરાએ સેવા કરી કે નહીં ?",
      "duration": "8 mins",
      "category": "Inspirational"
    },
    {
      "id": 217,
      "title": "નથી રે કોઈ ઉપકાર",
      "story_name": "આકૃતિ દ્વિધામાં હતી. હવે શું કરીશ ? ફોન પાસે પહોંચી, પણ ફોન ઉઠાવવાની હિંમત ન ચાલી. પોતે શું કહેશે ? અને કહ્યા પછી પણ જવાબ તો નિશ્ચિત જ હતો. ગયા મહિને પણ આમ જ થયું હતું. ખરેખર તો આકૃતિ એની નાની બહેન વિભૂતિના વર્તનથી ત્રાસી ગઈ હતી. એના પતિ પણ એને ગુસ્સામાં કેટકેટલું સંભળાવતા હતા ! પોતે સાઠ વર્ષની ઉંમરે પણ આટલી બધી મજબૂરી હતી. પતિ જો સમજદાર હોત તો ? પણ આમાં એ પતિનો પણ કેટલો દોષ કાઢી શકે ? પતિના પણ અરમાન હતાં. આખી જિંદગી એને કેટલો ઢસરડો કર્યો હતો. અને હવે તો જિંદગી ભોગવવાના દિવસો આવ્યા ત્યારે....\n\nછતાં મન મક્કમ કરી એને નાની બહેન વિભૂતિને અમદાવાદ ફોન જોડ્યો. ફરી પાછી એ જ વાત. વિભૂતિએ આ વખતે તોછડાઇથી તો વાત ના કરી પણ એટલું જ કહ્યું,\" આકૃતિ ! આ વિષે તું તારા બનેવી જોડે જ વાત કરને ! \"આકૃતિ સમજી ગઈ હતી કે વિભૂતિને ના કહેતાં શરમ નડતી લાગે છે પણ બનેવી એ તો પારકો માણસ છે. એને વળી શરમ શી ? ત્યાં જ બનેવી નો અવાજ આવ્યો, \" આકૃતિ, આપણા આ વિષે અગાઉ વાત થઈ ગઈ છે. અમને તો બાને રાખવાનું ફાવે એમ જ નથી. તું તારી મેળે એની વ્યવસ્થા કરી જજે. \" અને બીજી કોઈપણ આડી- અવળી વાત કર્યા વગર ફોન કટ કરી દીધો. એ તો સારું હતું કે આ વાત પતિની ગેરહાજરીમાં થઈ હતી. બાકી પતિ ફરીથી એ જ રામાયણ ચાલુ કરી દેત. \n\nઆકૃતિ અને વિભૂતિ બન્ને સગી બહેનો હતી. એક ભાઈ પણ હતો, જે મંદબુદ્ધિનો હતો. માતાનો ત્રણેય બાળકો પ્રત્યે સરખો પ્રેમ હતો. માતા પણ સ્કૂલમાં પ્રિન્સિપાલ હતી. પિતા સરકારી ખાતામાં ઉચ્ચ પદ પર હતા. સમાજમાં ખૂબ માનપાન હતાં. પરિણામ સ્વરૂપ આકૃતિ અને વિભૂતિને ખુબ અમીર ઘરમાંથી માંગા આવતા અને બંને દીકરીઓ ખૂબ અમીર ઘરમાં જ પરણી હતી. \n\nઆકૃતિની ઈચ્છા હતી કે પોતે નોકરી કરે. એને મમ્મીને નોકરી કરતાં અને ઘર સંભાળતા જોઈ હતી. તેથી એ પણ એવું જ વિચારતી હતી. પોતાના આવા વિચારો પતિ સમક્ષ રજૂ કર્યા ત્યારે એના પતિએ કહેલું કે તારી ઈચ્છા નોકરી કરવાની હોય તો જરૂરથી કર. ના કરવી હોય તો ના કરીશ. મારે કંઈ પૈસાની જરૂર નથી. પણ આકૃતિ કહેતી, \" મારું ભણતર શું કામ આવશે ? આટલું બધું ભણી છું તાે નાેકરી તાે કરીશ જ. અને બીજું, તમારા ચાર ભાઈઓ અને એક બહેન છે. ઘરમાં કામ તો ક્યાંય વહેંચાઈ જશે અને આપણા ઘરમાં નોકર, રસોઈયા બધા જ છે. પછી આપણે આખો દિવસ કામ પણ શું છે ? આકૃતિની નોકરી સ્કૂલમાં હતી. સ્કૂલમાં દિવાળી વેકેશન, ઉનાળુ વેકેશન અને બીજી રજાઓ મળ્યા જ કરતી. સમય સરસ રીતે પસાર થતો હતો. એ દરમિયાન આકૃતિના પિતા અને તેના મંદબુદ્ધિના ભાઈનું અવસાન થઈ ચૂક્યું હતું. આકૃતિએ એની મમ્મીને કહેલું કે, \" થોડા દિવસ મારે ત્યાં રહેવા આવ.\" પણ આકૃતિને મમ્મી કહેતી, \" જ્યાં સુધી મારી જાતે મારું કામ કરી શકું છું ત્યાં સુધી હું ક્યારેય કોઈને ત્યાં રહેવા જવાની નથી અને બીજી વાત, જ્યારે મારાથી કંઈ પણ નહીં થાય તે દિવસે હું તમારે ત્યાં જ આવવાની છું ને ? \" આકૃતિને માત્ર એક જ દીકરી હતી. બધા ભાઈઓ તથા એકમાત્ર નણંદ ઝરણાં પણ પરણી ગયાં હતાં. બધાં સુખી હતાં કયાંય દુઃખની એકમાત્ર લકીર પણ જોવા મળે એમ ન હતી. \n\nદિવસો પસાર થતા ગયા અને આકૃતિના સાસુની તબિયત લથડી ગઈ. આકૃતિના પતિ એની મમ્મીને પોતાને ઘેર લઈ આવ્યા ત્યારે આકૃતિને કહેલું, \" આકૃતિ ! મને તારા પર મારી જાત કરતાં પણ વધુ વિશ્વાસ છે. મને ખાતરી છે કે તું મારી મમ્મીને મારા કરતા પણ વધુ સારી રીતે રાખીશ. આકૃતિ ! હું નથી ઈચ્છતો કે મારી માનું ઘડપણ બગડે.\" અને બીજે જ દિવસે આકૃતિએ નોકરીમાંથી રાજીનામું આપી દીધું હતું. આકૃતિ જે રીતે એના સાસુ ની સેવા કરતી એ જોઈને દરેક જણ કહેતું, \" વહુ હોય તાે આકૃતિ જેવી. \" ઝરણા ઘણી વાર આવતી, ક્યારેક આકૃતિની ગેરહાજરીમાં એની મમ્મીને પૂછી લેતી, \" મમ્મી ! તને ભાભી સારી રીતે રાખે છે ? જો સારી રીતે રાખતા ના હોય તો તું મારે ઘેર ચાલ. \" ત્યારે આકૃતિનાં સાસું કહેતાં, \" ઝરણાં! તારે બીજા ચાર ભાઈઓ છે, છતાં પણ હું આકૃતિ પાસે જ રહીશ. કારણ, તું કે તારી બાકીની ચાર ભાભીઓ પણ મને આકૃતિ જેટલી સારી રીતે નહીં રાખો. હું તો ભગવાનને પ્રાર્થના કરું છું કે દરેકને આકૃતિ જેવી જ વહુ મળવી જોઈએ. \"આ સાંભળી ઝરણાના મોં પર સંતોષ છવાઈ જતો.\n\nઆકૃતિની પુત્રીના લગ્ન પણ એન.આર.આઈ યુવક સાથે થઈ ગયાં અને એ ભારત છોડી જતી રહી. પુત્રી ઘણીવાર એની મમ્મી ને કહેતી, \"હવે મારે બાળક આવવાનું છે એ વખતે મારે સૌથી વધુ જરૂર માની હોય. તું અહીં આવ ;હું તારી ટિકિટ મોકલાવું છું. પણ આકૃતિનો જવાબ હતો કે, \" બેટા તું તારી સાસુમાં માનું સ્વરૂપ જોઈશ તો મારી ખોટ ક્યારેય નહીં સાલે. બાકી અત્યારે તારાં દાદીને ઘડપણમાં સૌથી વધુ જરૂર મારી છે. હા, તું તારા બાળકને લઈને અહીં આવજે. તારા બાળકનું મોં જોઈ દાદી ઘણી ખુશ થશે. \" ત્યારબાદ આકૃતિની પુત્રી આવતી -જતી રહેતી પણ મા-બાપ ને બોલાવવાનો ક્યારેય આગ્રહ રાખતી નહીં. જ્યારે આકૃતિના સાસુનું અવસાન થયું કે તરત તેની પુત્રીએ કહ્યું, \" મમ્મી ! તું હવે અમેરિકા આવ. એકવાર તું આ દેશમાં આવ. અહીંની જીવનશૈલી જો. હવે તો તારે કે પપ્પાએ ત્યાં રહેવાનો કોઈ કારણ જ નથી. \"થોડા દિવસ આકૃતિને એના પતિએ અમેરિકા દીકરીને ત્યાં રહેવા જવાનું અને એનું ઘર જાેવા જોવાનું નક્કી કર્યું. આમ પણ સાસુના અવસાન બાદ ઘર સાવ સૂનું થઈ ગયું હતું. છ મહિના બાદ આકૃતિ ને એના પતિ અમેરિકાથી પાછા ફર્યા ત્યારે ખબર પડી કે આકૃતિનાં મમ્મીને લકવા થઈ ગયો છે, બિલકુલ પથારીવશ છે. \n\nઆકૃતિ માને જાેવા વિભૂતિને ત્યાં અમદાવાદ દાેડી ગઈ. વિભૂતિ પોતાની બહેનને જોતાં જ ભેટી પડી અને બોલી, \" આકૃતિ ! સારું થયું કે તું આવી ગઈ. મારાથી આ વેઠ નહીં થાય. \" આકૃતિ સ્તબ્ધ બની ગઈ અને બોલી, \" વિભૂતિ ! આપણે સંસ્કારી મા બાપની દીકરીઓ છે. અરે, આવા શબ્દ તારા મોઢામાંથી નીકળી જ કઈ રીતે શકે ? \n\nસાહિત્યજગતમાં મમ્મીનું નામ છે. તે ઉપરાંત શ્રેષ્ઠ શિક્ષકનાે સરકાર તરફથી એવોર્ડ મળ્યો છે. આપણી મમ્મી હજારો બાળકોને સંસ્કારનું સિંચન કરે અને આપણે...! \"આકૃતિ આગળ બોલી ના શકી. પરંતુ વિભૂતિ તો બોલી, \" આકૃતિ! તું કાર લઈને આવી એ સારું કર્યું. મમ્મી પાછળની સીટ પર સૂઈ રહેશે. હું તારી જ રાહ જોતી હતી કે તું ક્યારે અમેરિકાથી આવે અને આમને લઈ જાય. \"આકૃતિ ચૂપચાપ બોલ્યા વગર એની માતાને લઈને વડોદરા આવી ગઈ. પરંતુ આકૃતિના પતિને આ ગમ્યું ન હતું. અને આકૃતિની મમ્મી જમાઈના મોં પરના ભાવ સ્પષ્ટ વાંચી શકતી હતી. પણ પોતે મજબૂર હતી. એટલે એને કહ્યું, \" બેટા, હું તારે ત્યાં રહેવા આવું છું પણ મારા દર મહિનાના પેન્શનના પૈસા તું લઇ લેજે. મારા ખાધાખાેરાકી અને રહેવાના ખર્ચ પેટે. જો વિભૂતિને પણ પૈસા આપ્યા છે. \n\n\"આકૃતિને થતું કે એનો પતિ કહેશે તમે પણ મારા મમ્મી છે. પૈસા શેના આપવાના ? પણ એના બદલે એના પતિએ માત્ર એટલું જ કહ્યું, \" તારા મમ્મીને દર મહિને કેટલું પેન્શન આવે છે ? એમાં તારા મમ્મીનાં દૂધ અને દવાના પૈસા નીકળતાં વધશે તાે ખરું ને ? \"આકૃતિને પતિના પ્રશ્નથી આઘાત લાગ્યો. અરે મૃત્યુ બાદ મમ્મી મિલકત આપવાની જ હતી ને ? અને જ્યારે એણે સાસુની આટલાં વર્ષો મન દઇને સેવા કરી ત્યારે તો પતિએ દૂધ કે દવાના પૈસાનો હિસાબ ગણ્યો ન હતો. અરે, બધા ભાઇઓએ મિલકતના ભાગ પાડતી વખતે કહેલું કે મોટાભાઈ અને ભાભીએ મમ્મીની પુષ્કળ સેવા કરી છે એમને થોડો ભાગ વધારે આપો. ત્યારે એના પતિએ કહ્યું, \"મા-બાપની સેવા કરવી એ સંતાનોની ફરજ છે. \" આકૃતિને થયું કે એ પતિને એના શબ્દો યાદ અપાવે, \" મા-બાપની સેવા કરવી એ સંતાનની ફરજ છે. \"પરંતુ આટલા વર્ષોના સુખી દાંપત્ય પછી ઝઘડો કરવાનો અર્થ ન હતો. એ મનમાં વિચારતી હતી, કે પતિ સાથે આટલા વર્ષો ગાળ્યા તો પણ પતિનો અસલ સ્વભાવ સમજી ના શકી. આજે આ એ જ પતિ છે.... જે કહેતો હતો મને મારી જાત કરતા પણ તારા પર વધુ વિશ્વાસ છે. પતિને એની સાસુના પેન્શનમાં રસ હતો. પરંતુ સાસુની સતત ચાકરી કરતી પત્ની ગમતી ન હતી. તેથી ઘણીવાર પતિ દાઢમાં બોલતો \" પાછલી ઉંમરમાં લોકો દેવદર્શન યાત્રા કરે. પરંતુ અમારા નસીબમાં એવું સુખ જ ક્યાં છે ? અમારા નસીબમાં માત્ર 'ઢસરડા ' જ કરવાના છે. \n\nએકવાર તો પંદર દિવસ યાત્રાએ જવું છે, કહીને એકલો ફરી આવેલો. ક્યારેક કહેતા, \"કેમ, તારે એકલીએ જ બધું કરવાનું છે ? થોડા દિવસ તારી બેનને ત્યાં નાંખી આવને. \"આકૃતિને થતું કે આ તે કંઈ ઘરનો કચરો છે કે જાણે ઉકરડે નાંખી આવું ! પાછલી ઉંમરમાં આકૃતિને લાગવા માંડ્યું કે પોતે જીવનસાથીની બાબતમાં કમનસીબ છે. એવામાં જ અમેરિકાથી ફોન આવ્યો કે આકૃતિના જમાઈ -દીકરીને અકસ્માત થયો છે અને બંનેની હાલત ગંભીર છે. આકૃતિના પતિએ બેગ તૈયાર કરતાં કહ્યું, \" તારે આખી જિંદગી અહીં રહેવું હોય તો રહેજે. હું તો આવતા અઠવાડિયાની ટિકિટ મળે કે તરત અમેરિકા જતો રહીશ. તારે શું કરવું છે એ વિચારીને કહેજે.\" વિભૂતિએ મોટીબેનની વાત શાંતિથી સાંભળી તો ખરી. પણ તેના પતિએ તો ના જ કહી દીધી. જિંદગીમાં પહેલી વાર આકૃતિ આક્રંદ કરી ઊઠી. એ જ સમયે અકસ્માતના સમાચાર જાણી એની નણંદ ઝરણાં મળવા આવી હતી. એને લાગ્યું કે દીકરી જમાઈના અકસ્માત ના સમાચાર જાણી ભાભી રડે છે અને રડવું બિલકુલ સ્વાભાવિક હતું. ઝરણા બોલી ઊઠી, \" ભાભી! તમે દીકરી પાસે જઈ આવો. માંનુ મોં જોતા જ દીકરી નું દર્દ ભાગી જાય, \" આકૃતિ ચોધાર આંસુ સાથે બોલી, \" ઝરણાબેન ! મારી પણ ઇચ્છા એવી જ છે. પણ મારા મમ્મી...\"ભાભી વાક્ય પુરું કરે એ પહેલાં જ ઝરણાં બાેલી ઊઠી,\" ભાભી ! તમારા મમ્મીને હું મારે ઘેર લઈ જઈશ. મારુ ઘર મોટું છે.આકૃતિને થયું કે કદાચ એક સ્ત્રી જ બીજી સ્ત્રીની વેદના સારી રીતે સમજી શકે છે. ઝરણાં આકૃતિના મમ્મીને એના ઘેર લઈ ગઈ એ આકૃતિના પતિને બહુ ગમ્યું ન હતું. પરંતુ પોતાની બહેનને શું કહી શકાય ? \n\nઅમેરિકા ગયા બાદ આકૃતિ ઝરણાને વારંવાર પૂછતી રહેતી, \" તમને અઘરું તો નથી પડતું ને ? \" ત્યારે ઝરણા કહેતી, \" ના ભાભી ! હું તો ખૂબ ખુશ છું, તમે પણ ખુશ રહેજો. હવે દીકરી-જમાઇને પણ સારું થઇ ગયું છે તો અમેરિકામાં થોડા વધુ દિવસ રહેજો. જ્યારે આકૃતિ અને એના પતિ પાછા આવ્યા ત્યારે ખબર પડી કે એ લોકોના ગયા બાદ પંદર દિવસ પછી જ ઝરણા દાદર પરથી પડી ગઈ હતી અને પગે સળીયાે બેસાડવાે પડેલાે. દિવસ અને રાતની જુદી જુદી બાઈઓ રાખી લીધી હતી. પણ ભાભીને વાત કરી ન હતી. કયાંય ભાભી દોડીને પાછા આવી જાય તો ! આકૃતિ આઘીપાછી થતાં જ એના પતિએ ઝરણાને કહ્યું, \" તું ય શું ના જોઈતી જવાબદારીઓ લઈને ફરે છે ? વિભૂતિ કેમ ના રાખે ? તારે શા માટે જવાબદારી લેવી જોઈએ ? અને જવાબદારી લીધી તો લીધી પણ તું પડી ગઈ એ વખતે વિભૂતિને ફોન કરીને કહી દેવું હતું ને કે હવે તમે તમારી મમ્મી ને લઇ જાવ,.\"ઝરણા માેટાભાઈ સામે જોઈ જ રહી. \n\nથોડી વારે બોલી, \"મોટાભાઈ! મેં તમને આવા ધાર્યા ન હતા. કદાચ તમને એ વાતની ખબર નહીં હોય કે આપણી મમ્મી ને એકાંતમાં કેટલીય વાર પૂછ્યું હતું કે તને ભાભી કેવી રીતે રાખે છે અને જવાબમાં મમ્મીના શબ્દાે અને મોં પર જે સંતોષ હતો એ હું ભૂલી શકી નથી. મોટાભાઈ, એ વખતે તો ભાભીએ તો તમને એવું કહ્યું ન હતું કે, તમારે બીજા ચાર ભાઈઓ છે તો મમ્મી એમને ત્યાં કેમ ના રહે ? તમને એ વખતે ફરવા જવાની ઈચ્છા થતી તો પણ તમે જતા ન હતા.\n\nભાભીએ મમ્મી ને સારી રીતે રાખ્યાં ન હોત તો હું મમ્મી ને મારે ત્યાં લઈ આવવાની હતી. મારે તો સાસુ પણ નથી. મેં તો કોઈનીય સેવા કરી નથી. ભાભીએ આપણી મમ્મી માટે જે કર્યું એના પ્રમાણમાં તો મેં કંઇ જ કર્યું નથી. મેં જે કંઈ કર્યું છે એ ઉપકાર નથી. \" હું તો માનું છું ઈશ્વરે મને સેવા કરવાની તક આપી છે. મોટાભાઈ ! છેલ્લે હું એક વિનંતી કરું છું કે તમે પણ એવું જ માનજો કે એ તમારી મા છે. ભાભીએ જે કર્યું છે આપણી મા માટે તેના બદલામાં આજે તમે એમની માનું કરશો એ ઉપકાર નથી. \"આકૃતિ બારણામાં ઊભી રહી ભાઈબહેનની વાત સાંભળી રહી હતી અને વિચારી રહી હતી કે સગા ભાઈબહેનોના સ્વભાવમાં કેટલું અંતર હોય છે. બહેન માને છે કે એણે ઉપકાર નથી કર્યો અને ભાઈ પૈસા લઈને પણ કહે છે અમે રાખીએ છે એ ઉપકાર જ છે ને ?",
      "duration": "9 mins",
      "category": "Inspirational"
    },
    {
      "id": 218,
      "title": "પાણી વગર ભીના",
      "story_name": "હર્ષદ અને બાલુ સગાભાઈઓ છતાંય અંતરંગ મિત્ર. બંનેને એકબીજા વગર ચાલે જ નહીં. બંનેની ઉંમર પણ માંડ દોઢ વર્ષનું અંતર.... તેથી તો બંનેને જોડે જ સ્કૂલે બેસાડ્યા હતા જેથી જોડે સ્કૂલે જાય અને જોડે સ્કૂલેથી પાછાં આવે. બંને વચ્ચે મનમેળ તો ખાસ્સો હતો જ પરંતુ બંને વચ્ચે એક વાતનું અંતર હતું અને તે, હોંશિયારીનું. બાલુ ભણવામાં કાયમ પ્રથમ આવે અને હર્ષદ માંડ માંડ પાસ થાય. હર્ષદે પોતાની હોશિયારી પહેલેથી સમજી લીધી હતી. તેથી જ એસ.એસ.સી.માં ૪૦ ટકાએ પાસ થઈ આગળ ભણવાનું છોડી દીધું અને એક ખાનગી કંપનીમાં નોકરી સ્વીકારી લીધી. જ્યારે બાલુએ તો આગળ ભણવાનું ચાલુ રાખ્યું હતું. તેથી જ બાલુને સરકારી ખાતામાં ખૂબ ઊંચા પગારની નોકરી મળી ગઈ હતી.\n\nમાબાપે બંનેના લગ્ન પણ એક જ માંડવે કરવાનું નક્કી કર્યું ત્યારે બાલુએ કહી દીધું કે મારી સાથે જ નોકરી કરતી પ્રેમીલા મને પસંદ છે. આપણી જ્ઞાતિની જ છે. મારા જેટલો જ પગાર છે. દેખાવડી પણ છે....આથી વધારે તમારે શું જોઈએ ? મા-બાપ સંમત થયાં હતાં પણ હજી હર્ષદની જવાબદારી બાકી હતી. હર્ષદ ખાસ ભણ્યો ન હતો. પગાર પણ ઓછો હતો. જો કે સંયુક્ત કુટુંબમાં પગાર વત્તેાઓછો હોય એની ચિંતા રહેતી નથી.\n\nપરંતુ એમના મનમાં બીક હતી કે વધુ પૈસા વાળા ઘરની દીકરી આવશે તો ઓછા પગારવાળા હર્ષદ પાસે વધુમાં વધુ માંગણી કરશે અને એની માગણી નહીં સંતોષાય તો ઘરમાં ઝઘડાનું ઘર થશે. તેથી જ્ઞાતિમાં ઓછી ભણેલી, શાંત અને સંસ્કારી શાંતિ પર પસંદગીનો કળશ ઢોળ્યો હતો. છતાં પણ સમજુ માબાપે શરત કરી હતી કે, \" ઘરમાં બાળકોના જન્મ બાદ પ્રેમીલાએ નોકરી છોડી દેવી પડશે. અત્યારે પણ નોકરી છોડી દેશે તો અમને વાંધો નથી, \" પરંતુ બાલુએ કહ્યું,\" સારું, બાળકો થયા બાદ પ્રેમીલા નોકરી છોડી દેશે.\n\nદસ વર્ષના સમય દરમ્યાન શાંતિને બે છોકરા અને બે છોકરીઓ થયાં. જો કે પ્રેમીલા જ બધો સમય એની સંભાળ લેતી કે છોકરાઓએ શું કરવું જોઈએ, શું ખાવું જોઈએ, શું પીવું જોઈએ. લગ્નના એક વર્ષ બાદ જ પ્રેમીલાનાં સાસુ પથારીવશ થઈ જતાં પ્રેમીલાએ નોકરી છોડી દીધી હતી. હર્ષદને ભણેલીગણેલી પ્રેમીલા માટે ખૂબ માન હતું.જ્યારે એમના પપ્પાનું અવસાન થયું ત્યારે હર્ષદે સામેથી કહ્યું હતું કે હવેથી ઘરનો બધો કારોભાર પ્રેમીલા જ સંભાળશે. \n\nપ્રેમીલાને ભાગે રસોઈ આવતી. બાકીના કામ માટે બાઈ હોવા છતાંય ઘરનું બાકીનું નાનું-મોટું કામ સાસુને નવડાવવાં, ધોવડાવવાં, એમના બાથરૂમ સંડાસ સાફ કરવાં, છોકરાંઓને નવડાવવા વગેરે કામ શાંતિના માથે રહેતું. ઘરમાં બધું વર્ચસ્વ પ્રેમીલાનું જ રહેતું. ક્યારેય કોઈ શાંતિની પસંદગી પૂછતું નહીં. છોકરાઓને કંઈક જોઈતું હોય તો કાકી પાસે જ માગવાનું એવું સમજાવી દીધેલું.\n\nદસ વર્ષ બાદ પ્રેમીલાને ત્યાં પણ એક દિકરો અને ત્યારબાદ બે વર્ષ પછી એક દીકરીનો જન્મ થયો. હર્ષદનાં બાળકોને તો જાણે રમકડું મળી ગયું હતું. શાંતિ ચૂપચાપ સાસુની સેવા કર્યા કરતી. પ્રેમીલાના બાળકોના લંગોટ પણ બદલતી. બધું ચૂપચાપ કરે જતી હતી. શાંતિ જાણતી હતી કે પ્રેમીલા પોતા કરતાં વધારે દેખાવડી છે, વધારે ભણેલી છે, બોલવામાં હોશિયાર છે, ઘરની દરેક વ્યક્તિના માેંએ પ્રેમીલાકાકી જેવા જ શબ્દો હોય છે. ઘરમાં પોતાની સ્થિતિ એક કામવાળી જેવી છે. જેની ઈચ્છા એનો માલિક ક્યારેક પૂછતો નથી. અરે ! પોતાના દિકરા -દીકરીઓ પણ કાકીની સલાહ મુજબ ચાલે છે. જાણે કે આ ઘરમાં મારું પોતાનું કોઈ જ નથી. પતિ પણ જમતી વખતે અનેક વાર પ્રેમીલાની રસોઈના વખાણ કરે જતો હોય, પતિની ખુશી જોઈ એ ચૂપ થઈ જતી. એને એક વાતનો સંતોષ હતો કે પોતાની ઈચ્છાઓ વ્યક્ત કર્યા વગર ચૂપચાપ જીવવાથી જિંદગી શાંતિથી જો પસાર થતી હોય તો શા માટે ઈચ્છાઓ વ્યક્ત કરવી ? દિકરા અને દીકરીઓએ નાસ્તામાં મેગી લઈ જવાં કે બિસ્કીટ લઈ જવા એ નક્કી પ્રેમીલા કરતી. ઘણીવાર શાંતિના મનમાં થતું કે પોતે કહે, મેગી કે બિસ્કિટ જેવી બહારની વસ્તુઓ નાસ્તામાં આપવી એના કરતાં ઘીનું મુઠી પડતું મોણ નાખી ભાખરી આપવી વધુ સારી.\n\nપણ જાણે એ ઘરમાં પોતાની ઈચ્છાઓ વ્યક્ત કરવા પર પ્રતિબંધ મુકાઈ ગયો હતો. ભલે પોતે પ્રેમીલા જેટલું ભણી નથી, પણ જિંદગીનો નિચોડ શાંતિ છે એ સમજી ચૂકી હતી. લડાઈ-ઝઘડાથી કોઈ ખુશ નથી અને પ્રેમીલા એનાં પોતાનાં છોકરાઓની જેમ એનાં છોકરાઓ જોડે વ્યવહાર કરે છે. પણ પોતાના દિકરાને પાસે બેસાડી એની સાથે બે ઘડી વાતો કરવાનો લહાવો એને નથી મળતો. બાળકો ચોપડી, નોટબુકોને પૂંઠા ચડાવવાનું પણ પ્રેમીલાને જ કહે છે. અને શાંતિ પણ ઘરનાં નાનાંમોટાં કામ કર્યા કરતી છતાં એનેને ક્યારેક પ્રેમિલા જેટલું માન સન્માન ના મળ્યું. \n\nશાંતિની બે દીકરીઓના લગ્ન વખતે પણ બધો વહીવટ પ્રેમિલાનો જ હતો. શાંતિના પિયરીયાંઓ ઘણી વાર કહેતા, \" બેન ! તું કઈ માટીની બની છું? દીકરીના દાગીનાની ડિઝાઈન, સાડીઓ તથા ડ્રેસ ની ખરીદી પ્રેમીલાની પસંદગી મુજબ જ થતું. અરે , આપવા- લેવાના રીતરિવાજની વાતો શાંતિ નહીં, પણ પ્રેમીલા જ કરતી.\n\nત્યારબાદ તો દીકરીઓ સાસરેથી આવતી ત્યારે સૌ પ્રથમ, \" કાકી...\" કહીને જ બુમ પાડતી .સાસરેથી આવેલી દીકરીને બાઝીને વહાલ કરવાનું શાંતિને ખૂબ જ મન થતું ; પણ દીકરીઓ પણ આવીને પપ્પા તથા કાકા અને કાકી ને શોધતી...જાણે કે શાંતિનું અસ્તિત્વ જ નથી ! શાંતિને મનમાં ઘણું જ દુઃખ થતું. જો કે બે દીકરીઓના લગ્ન એક જ માંડવે થયાં ત્યારે એક દીકરીને પોતે કન્યાદાન આપ્યું હતું. ત્યારે એનું પોતાનું કંઈક અસ્તિત્વ છે એવો એને અહેસાસ થયો હતો.\n\nપરંતુ જ્યારે શાંતિના મોટા પુત્ર રુદ્નનાં લગ્ન શ્યામલી સાથે થયાં ત્યારે સમજુ શ્યામલી આખી પરિસ્થિતિ સમજી ચૂકી હતી. કદાચ એક સ્ત્રી બીજી સ્ત્રીને ખૂબ સારી રીતે સમજી શકે છે. ભલે એ સંબંધ સાસુ -વહુનાે હોય, છતાં પણ લાંબે ગાળે એ સંબંધ મા-દીકરીનો બની જતો હોય છે. શ્યામલીને કાકી માટે માન હતું, મનમાં દ્વેષ તો હતો જ નહીં, પરંતુ સસરા જે રીતે કાકી ને માન અને મહત્વ આપતા એને શ્યામલીને પસંદ ન હતું. એકવાર તો શ્યામલીએ રુદ્રને પૂછી પણ લીધું ,\" રુદ્ર! તમે મમ્મી સાથે ક્યારેય શાંતિથી બેસો છાે ખરા? તમારો પહેલો પગાર થયો તો તમે મમ્મી માટે શું લાવ્યા? કાકીએ તમને કહ્યું કે ઘરના રિવાજ પ્રમાણે 10% દાનમાં કાઢી નાંખ, એટલે તમે કાઢી નાખ્યા પરંતુ દેવી જેવી તમારી મમ્મી માટે તમે શું કર્યું? અરે રસોઈ કરવી એ તો એકદમ સહેલી વાત છે પરંતુ રસોડું ધાેવું , સાસુની ચાકરી કરવી, પોતાની ઈચ્છા વ્યક્ત કર્યા વગર કાકી જે લાવે તે સાડી પહેરી લેવી એવું બલિદાન મમ્મી એ શા માટે આપવુ જોઈએ? તમે મમ્મી ને માન -સન્માન કેમ નથી આપતાં? \n\nરુદ્ર થોડો અકળાઈને બોલ્યો ,\" જો શ્યામલી ? આવું બધું વિચારવાનાે મને સમય નથી. તને જે યોગ્ય લાગે તે કરજે. મને સંસારની વાતોમાં લપેટીશ નહીં. \" શામલીએ તો જાણે ઘર ની કાયાપલટ કરવાનું બીડું ઝડપ્યું હોય એમ આવતાંની સાથે જ કહ્યું ,\" હવેથી, હું રસોઈ કરીશ. કાકી ,તમે તો બહુ વરસ બધાનું કર્યું, હવેથી તમે આરામ કરો.\"આડકતરી રીતે શ્યામલીએ કાકીને રસોડામાંથી તડીપાર કરી દીધાં હતાં. શ્યામલીની રસોઈ તો સારી બનતી પણ એ ક્યારેક વિચારતી કે શું મમ્મીને ક્યારેય ઈચ્છા નહીં થતી હોય કે હું મારા હાથે રસોઈ કરી પતિને જમાડું ! \n\nરામાયણમાં લક્ષ્મણની પત્ની પતિના વનવાસ દરમિયાન પતિને યાદ કરે છે અને શ્રી મૈથિલીશરણ ગુપ્તે\" સાકેત\"માં એનું વર્ણન કરતાં કહ્યું છે કે ઉર્મિલા કહે છે હું રસોઈ બનાવી બધાંને જમાડુ છું. એ કામથી મને તૃપ્તિ મળે છે, છતાંય થાય છે કે, આ કાચી-પાકી રસોઈ પતિને જમાડી શકતી નથી. ઉર્મિલા સહનશીલતાની મૂર્તિ છે , ત્યાગ એના રાેમે રાેમમાં છે. પતિ દૂર છે છતાંય સતત પતિનું રટણ કરે છે, જ્યારે મમ્મી સમક્ષ એમના પતિ હોવા છતાંય જાણે વૈરાગી બની ગઈ છે. મમ્મી તો સાક્ષાત્ કરુણામૂર્તિ છે. અરે ,એમનું હૃદય એટલું વિશાળ છે ? \n\nએકવાર શ્યામલી એ કહ્યું, \" મમ્મી ! અમે મામાને ત્યાં ગયેલા ત્યારે મામા કહેતા હતા કે, તમારા જેવા મેથીના ગોટા કોઈ ના બનાવે. મમ્મી ! આજે તમે રસોઈ કરો .\"શાંતિ પુત્રવધૂ સામે જોઈ રહી. પહેલી વાર કોઈ સ્નેહભર શબ્દોથી પોતાની સાથે વાત કરી રહ્યું હતું. જો કે કોઈ તોછડાઈથી પણ વાત કરતું નહાેતું, છતાંય શબ્દાેમાં અંતરનો ઉમળકો નહોતો. સ્નેહ ન હતો. જ્યારે શ્યામલીના શબ્દે શબ્દમાં સ્નેહ હતો .એ દિવસે જ્યારે શાંતિએ ગોટા બનાવ્યા ત્યારે બધા એવું જ સમજયા હતા કે બજારમાંથી ગોટા લાવીને પિરસ્યા છે .જયારે શયામલીએ,\" સાસુના હાથનો જાદુ છે\", એવું કહ્યું ત્યારે મનોમન બધાને થયું કે આટલા વર્ષો અમે આ વાનગીથી વંચિત રહ્યાં ! \n\nત્યારબાદ તો શાંતિ અવનવી વાનગીઓ, ગામઠી ખાસ કરીને બનાવતી. બધા વખાણ કરીને ખાતાં. શામલીએ બંને નણંદોને બોલાવી રીંગણાનો ઓળો, બાજરીની ખીચડી, રોટલો બનાવડાવ્યો. બધા દંગ થઈ ગયા કે મમ્મી આટલી સારી રસોઈ બનાવી શકે છે ! ત્યારબાદ તો શયામલી રુદ્રના પગારમાંથી થોડા રૂપિયા લઈ સાસુને પોતાની સાથે બજારમાં લઈ અને તેમની પસંદની સાડી લેવાનું કહ્યું. આ પહેલાં શાંતિને કોઈએ ક્યારેય તેની પસંદ પૂછી ન હોતી. શાંતિની આંખમાં આંસુ આવી ગયા. સાડી પસંદ કર્યા બાદ શયામલીએ કહ્યું ,\" મમ્મી ! આપણે કાકી માટે પણ સાડી લઈશું ?\"પ્રેમીલાને સાડી ગમી તો ખરી, પણ શામલી એની સાસુ ને જોડે લઈ ગઈ એ વાત એને ગમી ન હતી. બીજા મહિને શ્યામલીએ સસરા તથા પતિ બંને પાસેથી પૈસા લઈ બે સાડીઓ ખરીદી અને સાસુને સાથે લઈ બંને નણંદને ત્યાં સાસુના હાથે સાડી અપાવી. ધીરે ધીરે શ્યામલીએ બધાનાં મનમાં સાસુનું પણ અસ્તિત્વ છે એ વાત ઠસાવવા માંડી હતી. કાકી સારા હતા પરંતુ સાસુ ખરાબ નથી, એમનું પોતાનું એક આગવું અસ્તિત્વ છે. કાકી દેખાવડા છે પરંતુ સંસ્કારમાં તો કાકી કરતાંય ચાર ચાંદ ચડે એવા એના સાસુ છે. કાકી સંસ્કારી છે પરંતુ સહનશીલતામાં સાસુ ની તોલે કોઈ ના આવે એની પ્રતીતિ બધાંને કરાવવા લાગી. ધીરે ધીરે દિકરાઓ પણ મા સાથે વાતો કરતા થઈ ગયા. કાકીનાં માન પાન ઓછાં થયાં ન હતા. પરંતુ શાંતિના માનપાન વધી ગયાં હતાં. હવે દીકરીઓ સાસરેથી આવી મા પાસે બેસતી, ઘડીક વાતો કરતી. દિકરાઓ પણ મા સાથે હસીને વાત કરતાં છતાંય પ્રેમીલાથી એ ખમાતું ન હતું. જે દિકરા-દિકરીઓ આવીને પહેલા, \"કાકી \" કરીને બૂમ પાડતા એ હવે \"મમ્મી \"કહીને બૂમ પાડે એ વાત પ્રેમિલા માટે અસહ્ય હતી.\n\nએકવાર એણે પતિને કહ્યું ,\"જોયું, જેનાં તે તેનાં આખરે છોકરા-છોકરીઓ માનાં થઈ ગયાં. શાંતિએ શું લાગણી આપી છે ? મેં છોકરાંઓને પ્રેમ આપ્યો છે છતાંય છોકરાંઓ એની લાગણીમાં ભીંજાય છે. જાણે કે લાગણી ન હોય છતાંય લાગણી છે. પાણી વિના ભીનાં ભીનાં થઈ ગયા. ",
      "duration": "7 mins",
      "category": "Inspirational"
    },
    {
      "id": 219,
      "title": "હા, હું શિક્ષક છું",
      "story_name": "“શિક્ષક કભી સાધારણ નહીં હોતા, પ્રલય ઓર નિર્માણ ઉસકી ગોદમે પલતે હે “- ચાણક્યનું આ વાક્ય આજે પણ એટલુજ સાર્થક છે. એક શિક્ષક ધારે તો શું ના કરી શકે ? તેના માટે બધુજ શક્ય છે. જરૂર છે તો માત્ર પહેલ કરવાની.\n\n     ૧ ડિસેમ્બર ૨૦૦૪ ના રોજ સુરેન્દ્રનગર જીલાની ચોટીલા તાલુકાની છેવાડાની અંતરિયાળ ગામ ચિરોડા ભાદરમાં મારી નિમણૂક થઈ. હજારની વસ્તીવાળું નાનું ગામ. ભાદરના કિનારે નાની મારી શાળા. ગામમાં કોળી, રબારી, દરબાર, હરીજન અને દેવીપૂજક જાતિના લોકો રહે નળિયાવાળા એક રૂમમાં આખી શાળા ચાલે. સ્ટાફ્માં માત્ર બે શિક્ષકો જેમાથી એક શિક્ષકની બદલી મારા હાજર થતાં પહેલા છૂટા થયા. એજ મહિનામાં જૂથ શાળાનો રમતોત્સવ હતો. હું પોતે હોકી અને ફૂટબોલનો ખેલાડી એટ્લે મારા આચાર્ય ધ્વારા મને બાળકો લઈ મોકલવામાં આવ્યો. બાળકોના નબળા પ્રદર્શનથી હું ખૂબ નિરાશ થયો. પણ તેમાં બાળકોની કોઈજ ભૂલ નહોતી. કારણકે તેમને આ બાબતની કોઈજ તાલીમ આપવામા નહોતી આવી.\n\n      સમય બદલાતા આસપાસની શાળાની મુલાકાત લેતા મારી શાળામાં તો એ બાબતનું કશુજ નહોતું. આચાર્ય સાથેની વાતચીતમાં ઉપલી કક્ષાએ રજૂઆત કરતાં શાળાના પાંચ ઓરડા મંજૂર થયા. ૨૬ મી જાન્યુયારીના રોજ તેને બાળકો માટે ખુલા મૂકવામાં આવ્યા. નાની મહેનતથી વાલીગણમાં મોટી ખુશી જોવા મળી. નવા આવેલા શિક્ષકની ભણાવવાની પદ્ધત્તિ અને બાળગીતોની રમજાટ બાળકોના મુખે સાંભળતા વાલીઓમાં ઉત્સાહ જોવા મળતો હતો. એજ અરસામાં ગણિતના શિક્ષકની નિમણૂક થઈ જેથી કર્યા ભાર ઘટતા શાળા વિકાસના આયોજનને નવો વેગ મળ્યો. વર્ષ ૨૦૦૮માં ધોરણ ૮ની મંજૂરી મળતા બાળકોનો આગળનો અભ્યાસ માટેની નવી તકો મળી રહી. કન્યાઓનાં ડ્રોપ આઉટ ને ઘટાડવા માટે ફરીથી રજૂઆત કરતાં વર્ષ ૨૦૧૦ માં માધ્યમિક શાળાની મંજૂરી મળી. આર્થિક રીતે નબળા બાળકોને આગળ અભ્યાસ માટે નવી દિશાઓ ખુલવા લાગી. ધોરણ ૧૦ પૂરું થયા પછી બાળકોની ક્ષમતા પ્રમાણે વિવિધ પ્રવાહોમાં જાતે જઈ પ્રવેશ અપાવતો. જયા જરૂર પડે ત્યાં આર્થિક રીતે મદદરૂપ થઈ ભણવા માટે પ્રોત્સાહિત કરતો. બાળકોને બહાર ભણતા જોઈ ગામ લોકોમાં પોતાના બાળકોને ભણાવવાની તમન્ના જાગી. જેના પરિણામે ગામમાં નવી પેઢી માટે શિક્ષણ અને સાક્ષરતા વધી.\n\n        ગામમાં એકલાજ રહેતા હોવાથી સંપૂર્ણ સમય શાળા અને બાળકો માટે આપી શકતો. રવિવાર કે રજાના દિવસ કે વેકેશન માં પણ બાળકોને વિવિધ પરિક્ષાની તૈયારી, રમતો, કમ્પ્યુટરની તાલીમ ગામ સફાઈ, વન ભોજન જેવી અનેક સહ શૈક્ષણિક પ્રવૃત્તિઓ કરાવતા બાળકો માં રહેલી વિવિધ પ્રતિભાના દર્શન થવા લાગ્યા. શિક્ષકની બાળકો અને શાળા પ્રત્યેની નિષ્ઠા જોતાં વાલીઓની શાળા પ્રત્યેની આત્મીયતા વધવા લાગી. શાળા વિકાસના આયોજન મુજબ શાળા પ્રગતિ કરવા લાગી.\n\n   ગામને શાળા સાથે જોડવા માટે વિવિધ ઉત્સવો અને તહેવારની ઉજવણીના ભાગ રૂપે જોડવામાં આવ્યા. નવરાત્રિ,જન્માસ્ઠ્મી,રામા મંડળના આખ્યાનોમાં એક શિક્ષકનો વિચાર અને તેમાં નાવીન્યતા પ્રભાવિત કરી ગઈ. રાજ્ય સરકાર ધ્વારા ખેલ મહાકુંભની જાહેરાત થતાં બાળકોને વિવિધ રમતોમાં ભાગ લેવડાવી ઉતમ પરિણામ શાળાને જોવા મળ્યા. વર્ષ ૨૦૧૫ થી ૨૦૧૭ સુધીમાં કુસ્તી, કબડ્ડી દોડ, જૂડો જેવી વિવિધ રમતોમાં જિલ્લા અને રાજ્ય કક્ષાએ ઉત્તમ દેખાવ કરી ૧૮ જેટલી દીકરીઓ રાજ્યના સ્પોર્ટ સ્કૂલમાં પ્રવેશ અપાવ્યો. જે દીકરીઓ જે તે જીલ્લામાં રહી રમત સાથે અભ્યાસ કરી શાળા અને ગામનું નામ રોશન કરી રહી છે. જેમાથી એક દીકરી “ખેલો ઈન્ડિયા ખેલો “રમી નેશનલ કક્ષાએ રમી શાળાને ગૌરવ અપાવ્યું. ત્યારબાદ શાળાના બાળકો રમ્તૌત્સવ,વિજ્ઞાન મેળામાં જીલ્લામાં બે વાર અને એક વાર રાજ્ય કક્ષાએ શાળાનું ગૌરવ વધાર્યું. જવાહર નવોદય પરીક્ષા,રાજી પરીક્ષા બોર્ડની nmms ,ચિત્ર પરીક્ષા, વિવિધ પરીક્ષામાં ઉતમ દેખાવ કરતાં તાલુકાની બેસ્ટ ૩ શાળામાં સમાવેશ થવા લાગી. વર્ષ ૨૦૧૬ માં કલા મહાકુંભમાં સુગમ ગીત ,લગ્નગીત, સમૂહગીત, નૃત્યમાં જિલ્લા કક્ષાએ પ્રથમ આવી જોન કક્ષાએ પહોચી નાના એવા ગામડાની જિલ્લા કક્ષાએ નોંધ લેવાઈ. સ્મયાંતરે વિવિધ વિષયોના શિક્ષકોની નિમણૂક થતાં શાળાનો ગ્રેડ D માઠી A ગ્રેડમાં આવી.\n\n“થાય એટલું કરીએ ,અને કરવું હોય એટલું થાય. ” એ ઉક્તિ જાણે એક શિક્ષકે ચરિતાર્થ કરી બતાવી. વિવિધ સફળતા બાદ શાળાના બાળકો નોકરી લાગે ત્યારે જ શિક્ષણ સાર્થક થયું કહેવાય. આર્થિક રીતે નબળા બે બાળકોને દત્તક લઈ ઉચ્ચ અભ્યાસ કરી આજે એક વિદ્યાર્થી એસટી નિગમમાં સુરક્ષકરમી અને બીજો વિદ્યાર્થી રાજકોટ સિવિલમાં સ્ટાફ બ્રધર તરીકેની સેવા બજાવે છે. તેના બાદ ૪ દીકરીઓ નર્સિંગનો કોર્સ કરે છે, બે દિકરાઓ પોલીસમાં ફરજ બજાવે છે.\n\n   સામાજિક જીવનમાં પરીવર્તન લાવવા માટે શિક્ષકની અગત્યની ભૂમિકા હોય છે. મૃત્યુ પછી દહાડ્ની વિધિમાં ખોટો સમય અને રૂપિયાનો નો બગાડ કર્યા વગર તે રૂપિયા આર્થિક રીતે નબળા બાળકોને ભણાવવા માં ઉપયોગ કરવામાં આવે છે. વર્ષ ૨૦૧૭ અને ૨૦૨૦ માં તાલુકાનાં શ્રેષ્ઠ શિક્ષક તરીકે પ્રાંત અધિકારી સાહેબ ધ્વારા સન્માન કરવામાં આવ્યું. વર્ષ ૨૦૨૦ ૫ સપ્ટેમ્બર શિક્ષકદિન નિમિતે ચોટીલા તાલુકાનાં શ્રેષ્ઠ શિક્ષક તરીકે કેબિનેટ મંત્રીશ્રી કુવરભાઈ બાવળીયા સાહેબના હસ્તે સન્માન કરવામાં આવ્યું. મળેલી રકમ શાળા વિકાસમાં આપી ઉત્તમ શિક્ષત્વનું ઉદાહરણ પૂરું પાડ્યું છે. “અડગ મન્ના માનવીને હિમાલય પણ નડતો નથી “\n\n     આ બધું ત્યારેજ શક્ય બને કે જ્યારે શિક્ષક પોતાના મનમાં પોતાની શાળા,પોતાના બાળકો સમજી કાર્ય કરે. સફળતા એમજ નથી મળતી તેના માટે તન,મન અને ધનથી ખર્ચાઈ જવું પડે છે.\n\n         આજે મને કહેતા ગર્વ થાય છે કે “હું એક શિક્ષક છું”\n\n “જય જય ગરવી ગુજરાત “",
      "duration": "4 mins",
      "category": "Inspirational"
    },
    {
      "id": 220,
      "title": "ચપટી આપો, ખોબો ભરો",
      "story_name": "\" તાજગી ભાભી નથી ? \"આશ્ર્લેષાએ આવતાંની સાથે જ ફોઈને પ્રશ્ન કર્યો. પ્રશ્ન સાવ સામાન્ય હતો. પરંતુ તાજગી ના સાસુને આ પ્રશ્ન તીર ની જેમ વિંધતો હતો. ઘરમાં પ્રવેશતી દરેક વ્યક્તિ તાજગી વિશે પૂછતી હતી. જાણે કે આ ઘરમાં વર્ષોથી રહેતી વ્યક્તિઓનું કંઈ સ્થાન ના હોય અને માત્ર મહિનાથી પરણીને આવેલી તાજગી આ ઘરની સર્વેસર્વા ના હોય !\n\n\"આશ્ર્લેષા બહેન હું તમારા માટે મહેંદી જ પલાળતી હતી. મમ્મી તો ક્યારના કહેતા હતા કે હું કામ કરીશ, પણ તું આશ્લેષા માટે બધી તૈયારી કર \" અને તાજગી સાસુ સામે નજર કર્યા વગર પોતાની રુમ બાજુ જવા લાગી. તાજગી જાણતી હતી કે સાસુની આંખમાંથી અત્યારે અંગારા વરસતા હશે. પરંતુ ત્યાં જ આશ્લેષા,\"ફાેઈ , તમે કેટલા સારા છો ! ભાભી નસીબદાર છે. \" કહેતી કહેતી તાજગીના રૂમમાં ગઈ. તાજગીની સાસુને આશ્લેષાના શબ્દો ઘણા જ ગમ્યા. પરંતુ તાજગી આશ્લેષા પ્રત્યે જે પ્રેમ બતાવી રહી હતી એ એના સાસુને પસંદ ન હતું. વર્ષોથી ભાઈ બેન વચ્ચે મિલકત બાબતે મન દુઃખ હતું. તાજગીના સાસુ કોઈપણ ભાેગે પોતાનો અડધો ભાગ છોડવા તૈયાર ન હતા. એ કહેતા, \" મારા સાસરે ગમે એટલી મિલકત હોય એનો અર્થ એ નથી કે પિયર ની મિલકત માં આપણો ભાગ જતો કરવો. \" પરિણામે ભાઈ બહેન વચ્ચે બોલવા વહેવાર હતો જ નહીં. \n\nપરંતુ લગ્ન પહેલા તાજગી એ તૃષાંતને પૂછ્યું હતું , તૃષાંત, તમારા કુટુંબમાં તમારે બધા સાથે મનદુઃખ કેમ છે? શું મન દુઃખ દૂર થઈ શકે એમ નથી? \"\n\n\"તાજગી , ઈચ્છા તો મારી પણ એવી જ છે. પરંતુ મમ્મી અને મામા ને મિલકત બાબતે ઝઘડો છે. કહેતા ,તૃષાંતનાે સ્વર રૂંધાઈ ગયો. તાજગી હસીને કહ્યું ,\" તો મામા સાથે ઝઘડો તો મમ્મી ને અને એમના ભાઈને મિલકત બાબત છે. તમારે તો મામા સાથે ઝઘડો નથી ને ? આપણે બંને સાથે જઈને તમારા મામા ને કંકોત્રી આપી આવીશું. મને વિશ્વાસ છે કે તમારા મામા મારી વાતનો અસ્વીકાર નહીં કરે.\" તૃષાંત થોડી પળો પૂરતો ભાવિ પત્ની સામે જોઈ રહ્યો. બોલ્યાે ,\" તાજગી, હું વર્ષોથી મામા સાથે બોલવા ઇચ્છતો હતો. મામાને ત્યાં રહેવા જવા ઈચ્છતો હતો. આશ્લેષા સાથે તોફાન કરવા ઈચ્છતો હતો. પરંતુ કોણ જાણે મારામાં એટલી હિંમત ન હતી ,કારણ મને થતું હતું, મામા મને કાઢી મૂકશે તો ? \n\nપરંતુ આજે તો તેં મારા મનની વાત કરી. તાજગી ! આપણે જરૂરથી મામાને ત્યાં જઈશું. મને વિશ્વાસ છે કે મામા તારી વાત માની જશે. ખરા દિલથી કરેલો આગ્રહ કાેઈ ટાળી શકે જ નહીં. \" તૃષાંત ! મામા કાઢી મૂકે તો પણ ઘરની બહાર પગ મૂકવો કે કેમ એ આપણા મનની વાત છે. કદાચ ગુસ્સામાં કંઇ બોલે તો ,મોટા છે અને બોલ્યા ,એમ માનવાનું. પરંતુ હું નથી માનતી કે નવી આવનાર વહુ સાથે કોઈ ખરાબ વર્તન કરે.\n\nતૃષાંત! વાત આગળ ચલાવતા બોલ્યો ,\" કાકા વર્ષોથી મુંબઈ રહે છે. કાકા કહે છે છે કે મારી મમ્મી એમને પ્રેમથી બોલાવતી નથી. અમે ક્યારેક જ આવીએ છીએ છતાં પણ અમને કોઈ બોલાવતું નથી.\" તૃષાંતે ભાવિ પત્ની આગળ હૈયાવરાળ ઠાલવી. \n\n\u200C\" તૃષાંત ,આપણા લગ્નની કંકોત્રી તો કાકા ને મોકલજે જ. અને છતાં પણ જો કાકા ના આવે તો આપણે લગ્ન બાદ માથેરાન ફરવા જઈશું ત્યારે એક દિવસ મુંબઈ કાકાને ત્યાં જઈશું. બસ આટલી નાની વાતનું મન દુઃખ હોય તો હું કાકાનું મન સહેલાઈથી જીતી શકીશ. મને વિશ્વાસ છે કે આપણે ચપટી ભરીને પ્રેમ આપીએ તો બદલામાં ખોબો ભરીને પ્રેમ મેળવી શકીશું. \n\nત્યારબાદ તાજગી તથા તૃષાંત ત્યાં ગયા ત્યારે મામાએ બંનેનું ભાવભર્યું સ્વાગત કર્યું અને વર્ષોનો વિખૂટો પડેલો પુત્ર પોતાને ત્યાં આવ્યો હોય એમ એને ભેટી પડતાં મામાની આંખો ભીની થઈ ગઈ હતી. આશ્લેષા એ તો દોડીને તૃષાંતનો હાથ પકડી લીધો હતો અને બોલી હતી, તૃષાંત છેલ્લા દસ વર્ષથી તારો જમણો હાથ મારી રાખડી વગર સૂનો પડી ગયેલો ને શું હું તને યાદ ન હતી આવતી ? આજની જેમ - ૧૦ વર્ષ પહેલાં કેમ ના આવ્યો કહેતા ધ્રુસકે ધ્રુસકે રડી પડી હતી. આશ્લેષા એકની એક હતી અને તૃષાંત પણ. વર્ષોથી બંને સગા ભાઈબેન માફક રહેતા હતા. પરંતુ આજે જાણે વર્ષોથી વિખૂટા પડેલા ભાઈ બેન મળી ગયા હતા. \n\n\u200Cઆશ્ર્લેષા નું આગમન તાજગી ના સાસુને પસંદ નહોતું. પરંતુ તાજગી જે રીતે હસી હસીને આશ્ર્લેષા સાથે વાત કરતી હતી એ જોઈને આશ્ર્લેષા સાથે ખરાબ વર્તન પણ તે કરી શકતા નહોતા. તાજગી એ જ આશ્ર્લેષા ને કહેલું. \" દીદી, તમારા વિવાહ ના આગલા દિવસે તમે મારે ત્યાં આવજો હું મેંહેદી મૂકી દઇશ. વિવાહ ના દિવસે તમને તૈયાર કરીશ. તાજગી આ ડહાપણ પણ તેના સાસુ ને પસંદ ન હતું રાત્રે તૃષાંત ઓફિસેથી આવતાં એના મમ્મી એ ફરિયાદ ચાલુ કરી હતી ,તૃષાંત ! તાજગી એની મનમાની કરે છે તારા મામા સાથે આપણે સંબંધ નથી છતાં પણ સંબંધ રાખે છે.\" \"મમ્મી તારે અને મામા ને મિલકત નો ઝગડો છે આપણી પાસે પુષ્કળ પૈસા છે મામા તો સામાન્ય કારકુન છે તું એટલો ત્યાગ ના કરી શકે ?આપણી પાસે શું નથી ? મમ્મી, જીવવા માટે કેટલો પૈસો જોઈએ અને જેટલો જોઈએ એના કરતાં પણ વધુ પૈસા આપણી પાસે છે\".\n\n\u200Cતૃષાંત---! તું પણ આજકાલ ની આવેલી તાજગી ના વાદે ચઢ્યો? \n\n\u200Cઆ બધું કોના માટે, તારા માટે જ છે ને? મમ્મી ,તું એવું જ માનતી હોય તો મારે એ મિલકત જોઈતી નથી અને તૃષાંત બીજા રૂમમાં ગયો. પાછો ફર્યો ત્યારે એના હાથમાં એક લાંબુ કવર હતું. મમ્મીના હાથમાં મૂકતા બોલ્યો ,મમ્મી તારે મિલકત જ જોઈએ છે ને ? તો લે મારા લગ્ન નિમિત્તે મામા એ ઝગડા વાળી મિલકત મારા નામે કરી મને ભેટ આપી છે.\n\n\u200Cઘડીભર તૃષાંતને એના મમ્મી જોઈ રહ્યા. જાણે કે આ વાત સ્વપ્ન સમી હતી. તૃષાંત બરાડી ઉઠ્યો ,\"મમ્મી હજી તને અવિશ્વાસ આવતો હોય તો આ વાંચી લે. પણ એક વાત યાદ રાખજે કે આ બધી મિલકત હું આશ્લેષા ને એના લગ્નમાં ભેટ આપી દેવાનો છું. ગુસ્સામાં તૃષાંત બીજા રૂમમાં જતો રહ્યો. એની મમ્મીની આંખોમાં આંસુ આવી ગયા. જે મિલકત માટે એ વર્ષોથી સગા ભાઈ જોડે સંબંધ તોડી બેઠી હતી એ ભાઈ એ તો પ્રેમથી બધી મિલકત પોતાના પુત્રને નામે કરી દીધી અને પુત્ર પણ કેવો જળકમળવત રહ્યો. તાજગીના સાસુ ને લાગ્યું કે પોતાની જ કંઈક ભૂલ હશે. ભાઈ તો પહેલેથી જ ઉદાર હતો. પણ પોતે એની મમ્મી ના બધા જ દાગીના ઉપરાંત મિલકતમાં અડધો ભાગ માંગેલો. જ્યારે તાજગી તો ઘરમાં આવતાંની સાથે જ મામા જોડે મીઠો સંબંધ બાંધી દીધો હતો. \n\n\u200Cછેલ્લા અઠવાડિયા નું ચિત્ર તાજીગીનાં સાસુ સમક્ષ તરવરવા લાગ્યું. કુટુંબના લગભગ બધા સભ્યો સાથે વર્ષોથી મનદુઃખ ચાલ્યા કરતું હતું. પરંતુ ત્રણેક દિવસ પહેલાં જ તેમના દિયર મુંબઈથી આવ્યા ત્યારે હલવાનું પેકેટ, ભાભી તથા તાજગી માટે સાડી અને તૃષાંત માટે શર્ટનું કાપડ લઈને આવેલા. આવતાની સાથે જ તાજગીના સાસુને પગે લાગતા બોલેલા\", ભાભી ,તમે મારી પસંદ નો કેટલો ખ્યાલ રાખો છો ! તૃષાંત અને તાજગી સાથે તમે યાદ રાખીને મારા માટે ભાખરવડી અને લીલો ચેવડો મોકલેલો. મને લાગ્યું, વર્ષો પછી પણ ભાભી મને એટલો જ યાદ કરે છે. મારી પસંદ નો એટલો જ ખ્યાલ રાખે છે. ભાભી ! હું લગ્નમાં ના આવ્યો તે બદલ દિલગીર છું, પણ તમે વિશાળ હૃદય રાખી તૃષાંત- તાજગીને આશીર્વાદ લેવા મારે ત્યાં મુંબઈ મોકલ્યા.\n\nભાભી ! ભૂલ મારી હતી. મારે બધું ભૂલીને લગ્નમાં આવવું જોઈતું હતું. તાજગી કહેતી હતી કે મમ્મી તમને ખૂબ યાદ કરે છે ! તમે અમારા લગ્નમાં ના આવ્યા એ બદલ હવે અમે ફરીથી પાછા વડોદરા જઈએ ત્યારે આપણે બધા અઠવાડિયું સાથે રહીશું ભાભી ! મારાથી અઠવાડિયું રહેવાય એમ નથી, પણ તમારો આગ્રહ હતો અને મારે ઓફિસનું કામ વડોદરાનું હતું એટલે બે દિવસ રહેવાય એમ આવ્યો છું. \n\n\u200Cએ બે દિવસ ઘરનું વાતાવરણ ઊલ્લાસમય રહ્યું હતું. તાજગીનાં સાસુએ હકીકતમાં ભાખરવઙી કે લીલો ચેવડો મોકલ્યા જ ન હતા. પરંતુ દિયર ની વાત પરથી સમજી ચૂક્યા હતા કે તાજગીએ દિયર પાસે તેમની ભરપૂર પ્રશંસા કરી હશે. વર્ષોના મનદુઃખ ઘડીકમાં ઓગળી ગયા હતા. લાગતું હતું જાણે કોઈ ઝઘડો જ ન હતો. બે ભાઇઓએ પણ મોડે સુધી વાતો કરી હતી. તૃષાંતની વાત સાંભળી એની મમ્મીની આંખમાં આંસુ આવી ગયા હતા. એ આગળ કઈ વિચારે એ પહેલાં જ એને અવાજ સંભળાયો, \n\n\" મોટીબેન, આવું? \" તૃષાંતની મમ્મી ભાઈની સામે જોઈ રહી. તૃષાંતના લગ્નમાં ભાઈએ હાજરી આપી હતી. પણ પોતે ભાઈ સામે માત્ર ફિક્કું સ્મિત જ કર્યું હતું. જો કે તાજગી અને તૃષાંતના પ્રેમ આગળ ભાઈ એ અપમાન ગળી ગયો હશે. હવે એ વાત તાજીગી ના સાસુને પણ સમજાઈ ચૂકી હતી.\" બહેન! હજી પણ તું રીસાયેલી છે ? કાલે આશ્ર્લેષાના \u200Cવિવાહ છે. જમાઈ ઘેર આવવાના છે. બહેન, તુ ઘેર નહીં આવે? \n\nતાજીગીના સાસુનો કંઠ રૃઘાઈ ગયો. ભાઈ કેમ નહીં આવું ? મોટીબેન તો માની જગ્યાએ હોય છે. વાંક મારો જ હતો. કહેતા એ ધ્રુસકે ધ્રુસકે રડી પડયાં. તાજગી અને તૃષાંત પણ એમની રૂમમાંથી મામા ને મળવા બહાર આવેલા. તૃષાંત મમ્મી પાસે જઈને બોલ્યો, \" મમ્મી ! જો બધાંને તારા પ્રત્યે કેટલો પ્રેમ છે! મમ્મી ! પ્રેમ તો ચપટી જેટલો આપો તો સામે ખોબો ભરીને મળે. મમ્મી ! આ વાત તાજગી પાસેથી શીખવા જેવી છે.\"\n\nતૃષાંતનુ વાક્ય પૂરું થતાં જ બધાના મોં પર સંતોષનું સ્મિત રેલાઈ ગયું હતું.",
      "duration": "6 mins",
      "category": "Inspirational"
    },
    {
      "id": 221,
      "title": "ગુરુદક્ષિણા",
      "story_name": "સરહદી વિસ્તારના છેવાડાના ગામમાં વિદ્યા સહાયક તરીકેની પ્રથમ નિમણૂક મળી. શાળામાં હાજર થવા બાય રોડ નીકળ્યા ત્યારે પહેલીવાર જ એ વિસ્તાર જોયો. સાવ નિર્જન રસ્તો. ગામના નામના બોર્ડ પણ દેખાય નહીં. રસ્તા પર નાસ્તો કરવા કે જમવા જેવી હોટલ કે નાની દુકાનો પણ જણાય નહીં, અને હરિયાળીના નામે તો માત્ર ગાંડા બાવળ જ. માંડ માંડ ગામમાં પહોંચ્યા. પરંતુ, કહેવાય છે ને કે સુકાયેલા ઝાડની સુંદરતા પણ અનોખી હોય, એમ ગામ સાવ નાનું, પણ ખૂબ જ રળિયામણું. શાળા તો તળાવના કાંઠે જ. પરંતુ,ગામમાં કાચા ઓરડા અને સુવિધાઓનો અભાવ. શહેરમાં ઉછરેલ હોવાના કારણે ગામડામાં નોકરી કરવાનું થોડું અઘરું જણાયું. પરંતુ, શાળા પરિવારના સહકાર, આચાર્ય સાહેબની સમજાવટ અને બાળકોની જ્ઞાન પિપાસુ દ્રષ્ટિએ નોકરી ચાલુ રાખવા રોકી રાખી. પછી તો ઘણી દુવિધાઓના અંતે નજીક નાના શહેરમાં રહેવાનું નક્કી કર્યું.\n\nધીમે ધીમે એ માયાળુ મલકના માનવીઓ સાથે એવો તો ઘરોબો બંધાયો કે, વતનની યાદ ઝાંખી થવા લાગી. શાળામાં વિદ્યાર્થીઓનો એટલો બધો નિશ્ચલ પ્રેમ પ્રાપ્ત થયો કે કોઈ પૂછે, તમારે કેટલા બાળકો છે ?તો અનાયાસે મોઢેથી બે ના બદલે, મારા આખા વર્ગની સંખ્યાજ બોલાઈ જાય. પૂછનાર પણ ઘડીભર તો આશ્ચર્યથી સામે જોઈ રહે, પછી ચોખવટથી તેને સમજાવું ત્યારે વાત થાળે પડે. આમ,જોતજોતામાં પાંચ વર્ષના વહાણા વિતી ગયા અને વતનમાં પરત જવાની માંગણીને આધારે બદલીનો ઓર્ડર આવ્યો. ઓર્ડર હાથમાં આવતા જ નિ:શબ્દ બની, ખુશ થવું કે દુ:ખી ? એવી અસમંજસમાં પડી ગઈ.\n\nછેલ્લી ઘડી સુધી શાળામાં બાળકોને ખબર નહોતી કે, હવે કાલથી એમના બેન શાળામાં નહીં આવે. અચાનક, વિદાયના માઠાં સમાચાર સાંભળતા જ એ ખીલેલા ફૂલ જાણે કરમાવા લાગ્યા. શાળા પરિવારે વિદાય સમારંભની સરસ તૈયારીઓ કરી હતી. પરંતુ,ચહેરા બધાના ઉદાસ. બાળકોએ તો રડી રડીને આંખો લાલ કરી નાંખેલી. શાળામાં અનિયમિત રહેતા બાળકો પણ વિદાયના સમાચાર સાંભળી દોડતા શાળામાં આવી ગયેલા. વિદાયની વેળા તો હોયજ દુઃખીદાયી. પરંતુ,વતનમાં જવું પણ જરૂરી હતું. વિદાયનો પ્રસંગ પત્યા પછી શાળા પરિવાર અને બાળકોએ યથાશક્તિ ભેટ- સોગાદો આપી. રવાના થવાની તૈયારી જ કરી રહ્યા હતા કે, દૂર વર્ગના એક ખૂણામાંથી ડૂસકું સંભળાયું. ત્યાં જઈને જોતા, એક સતત અનિયમિત રહેતો બાળક ચોધાર આંસુએ રડતો હતો. એના માથે હાથ મૂકી શાંત પાડીને, રડવાનું કારણ પૂછતાં, રડમસ અવાજે તે બોલ્યો \"બેન,તમારી વિદાયના સમાચાર મળતા જ હું દોડતો શાળામાં આવ્યો. પરંતુ, મારા મમ્મી-પપ્પા સવારથીજ મજૂરીએ ગયેલા છે, અને મારી પાસે પૈસા ના હોવાથી,હું તમારા માટે કોઈ ભેટ નથી લાવી શક્યો. પણ બેન,મને તમારા માટે ખુબ પ્રેમ છે.\" આટલું કહેતાં કહેતાં તો એની છાતી પાછી ભરાઈ ગઈ.\n\nએ બાળકનો નિર્દોષ વ્હાલ જોઈને મારા હૈયે પણ જાણે પથ્થર પડ્યો હોય એટલું દુઃખ થયું. એને છાતી સરસો ચાંપી ને કહ્યું \"બેટા,તારે મને ભેટજ આપવી છે ને,તો તું મને એક વચન આપ. નિયમિત શાળાએ આવીશ અને શીખવાનો પૂરતો પ્રયત્ન કરીશ. \"એ બાળકે મારા હાથમાં હાથ મૂકીને હકારમાં ફકત માથું હલાવ્યું.  \n\nકેટલીય મોંઘી ભેટ- સોગાદો કરતાંય મૂલ્યવાન 'ગુરુદક્ષિણા' સાથે હું ત્યાંથી વિદાય થઈ. આખા રસ્તે મારી નોકરી દરમિયાનના સંસ્મરણોને વાગોળતી, મારા કર્મ અને ફરજને સંતોષપૂર્વક નિભાવ્યાની અદભૂત અનુભૂતિ સાથે પરત ફરી. અવાર-નવાર ફોન દ્વારા એ બાળકના સમાચાર લેતા જાણવા મળ્યું કે,તે મને આપેલા વચનને પૂરી નિષ્ઠાથી નિભાવી રહ્યો છે.",
      "duration": "3 mins",
      "category": "Inspirational"
    },
    {
      "id": 222,
      "title": "અન્નકૂટ",
      "story_name": "પ્રકૃતિને વિશ્વાસ હતો જ કે નિધિ તાે હાજ પાડશે. નિધિનો સ્વભાવ જ એવો કે બધા સાથે સહેજમાં હળીભળી જાય. એટલે જ તો એને નિધિને ફોન કરેલો. પ્રકૃતિને વિશ્વાસ હતો જ કે નિધિ અેનેા પ્રસ્તાવ સહર્ષ સ્વીકારી લેશે અને નિધિ સાથે દિવસો ક્યાં પસાર થઈ જશે એ ખબર પણ નહીં પડે . એના પતિને આખા વર્ષમાં માંડ દિવાળી વખતે જ ચાર રજાઓ મળે . એટલે જ બહારગામ જવાનું વિચારેલું. એમાંય નિધિનો સાથ મળે તો નવું વર્ષ હસતા રમતા પસાર થઈ જાય. \n\nપરંતુ ધાર્યા કરતાં વિપરીત જવાબ મળ્યો. નિધિ તો તરત બોલી ઊઠી,\"દિવાળીમાં ક્યારેય ફરવા ના જવાય,\"\"નિધિ તું અને તે બહારગામ ફરવા આવાની ના કહે તે માન્યામાં નથી આવતું,\" \"પ્રકૃતિ, જો હવે દિવાળીનું અઠવાડિયુ જ રહ્યું છે અને મારે ઘણા કામ છે,\" \"એટલે તું પાપડ મઠીયા નાસ્તો કરવા બેસીશ. હવે તો બધું બજારમાં તૈયાર મળે છે. હું તો ક્યારેય આવી ઝંઝટમાં પડતી નથી.\"પ્રકૃતિ એક શ્વાસે બોલી ઊઠી. નિધિ પર મનમાં ગુસ્સો પણ ચઢયાે. \n\nવર્ષો જૂની બેનપણીના અવાજમાં રહેલો ગુસ્સો પારખતા નિધિને વાર ના લાગી. તેથી જ એ બોલી,\"પ્રકૃતિ, આપણે દિવાળી પછી જઈએ,\" \"દિવાળી પછી રજાઓ પણ હોવી જોઈએ ને ? હવે પહેલાંની જેમ બધા એકબીજાને ત્યાં જતા પણ નથી. સંધ્યાકાળે દીવો કરવાને બદલે લાઈટના તોરણ લગાડી દે છે. દિવાળીની રજાઓમાં પિક્ચરમાં ટિકિટ પણ ના મળે. હોટલો પણ બધી ભરેલી. લાઈનમાં ઊભા રહીએ તો કલાકે નંબર આવે. ઘરમાં કંટાળી જવાય છે,\" પ્રકૃતિ તારે બહારગામ જ જવું છે ને તો અમે ગામડે જઈએ છીએ. અમારું ગામ નદી કિનારે છે. દર વર્ષે બધા ભેગા મળીએ છીએ. આખું કુટુંબ એક જગ્યાએ રહીએ છે. તું પણ અમારી સાથે ગામ ચલ.\"નિધિએ આગ્રહ કરતાં કહ્યું .\"પણ તમારા કુટુંબમાં મને કોણ ઓળખે ? અને તું મારા પતિનો સ્વભાવ જાણે જ છે કે કોઈ સાથે જલ્દી હળીભળી શકતા નથી .\" અમારા કુટુંબમાં તું મને ઓળખે . મારા પતિને ઓળખે. વધુ શું જોઇએ? બસ હવે મારે કંઈ સાંભળવું જ નથી. તું મારી સાથે દિવાળી કરવા મારે ગામ આવે છે. હું જતાં જતાં તમને બંનેને લઈ જઈશ .\"ઘણી આનાકાની બાદ પ્રકૃતિને એનો પતિ ગામડે દિવાળી કરવા તૈયાર થયા. અને સાથે સાથે કહેતા પણ ખરા,\"દિવાળીની રજાઓમાં ઘરમાં બેસીને કંટાળી જઈએ છીએ તાે આ વર્ષે તમારા ગામ આવીશું.\"નિધિ હસતાં હસતાં બોલી,\"પ્રકૃતિ, તને ખબર છે કે અમે આખું વર્ષ આ દિવસાેની રાહ જોતા હોઈએ છીએ . દિવાળીનો તહેવાર માણવો હોય તો અમારે ગામ જ આવવું પડે. તહેવાર શું છે એ સમજાશે.\" \"પણ,નિધિ, તમારા કુટુંબમાં કેટલા જણા ભેગા થશે ? સુવાની તકલીફ તો નહીં પડે ને ? બાકી બધાને એવું તો નહિ લાગે ને કે આપણા કુટુંબના આ લોકો ની શું જરૂર છે ?\"પ્રકૃતિએ પોતાની મૂંઝવણ રજૂ કરી. \n\n\"અમારા કુટુંબમાં અમે લગભગ પાંત્રીસ જણાં છીએ . બે ચાર જણા કોઈ કારણસર કદાચ ના આવી શકે એવું બને તો પણ ઓછામાં ઓછા ત્રીસ જણા તાે હોય જ . અમારું આખું સાસરી પક્ષ. ત્રણ કાકાઓ, એમના દીકરા વહુઓ, એમની દીકરી જમાઇઓ, એમના દીકરા દીકરીઓ. ખૂબ મજા આવશે . રહી વાત રહેવા સુવાની, તો તને કહી દઉં કે દાદાની એટલે કે મારા વડસસરાની ગામમાં મોટી હવેલી છે . પાંત્રીસ જણા રહીશું તો પણ જગ્યા વધશે. પ્રકૃતિનું એ વાતે સમાધાન થયું હતું . પણ હજી પણ એના મનમાં ખચકાટ હતો . મનમાં થતું હતું કે પાંત્રીસ જણા ની રસોઈ કોણ કરશે ? તહેવારમાં ઘરની વહુઓએ રસોડામાં જ પુરાઈ રહેવાનું હોય તો ઘર શું ખોટું ?પરંતુ નિધિના માેઢે વખાણ સાંભળેલા છતાંય એને લાગતું કે નિધિની વાત જુદી છે. એને તો દરબાર ભરવાની ટેવ છે એટલે જ એ બધાને ભેગા કરતી હશે . પરંતુ ઘરમાં ચાર રજાઓમાં કંટાળી જવાની બીકે એ તૈયાર થઈ હતી. જ્યારે નિધિ પ્રકૃતિને એની કારમાં લેવા ગઈ ત્યારે રસ્તામાં પ્રકૃતિએ ઘણા સવાલો પૂછ્યા હતા. જેમ કે આટલા બધાની રસોઈ કોણ કરશે ? રસોઈયાે સારી રસોઈ બનાવશે ? પરંતુ નિધિ હસ્યા કરતી હતી અને કહેતી હતી કે બધા સવાલો એક સાથે જ પૂછી લઈશ તો ત્યાં મજા નહિ આવે. તું જ ત્યાં જઈને જોજે .\n\nપ્રકૃતિ ગામડે પહોંચી ત્યાં વિશાળ હવેલી પાસે કાર ઊભી રહી. કારનો અવાજ સાંભળતા જ છોકરાઓ બોલવા માંડયા. કાકા કાકી આવી ગયા. નિધિને બધા પ્રેમથી બાઝી પડ્યા . પ્રકૃતિને પણ ઘરમાં બધાએ નામથી જ બોલાવી. પ્રકૃતિ, તું આવી ગઈ ? અમારે ત્યાં તમને ખૂબ ગમશે. પ્રકૃતિ અને એના પતિને લાગ્યું કે જાણે આખું ઘર એમને ઓળખે છે. નિધિએ બધાને અગાઉથી જ કહી દીધું હશે એ વાત પ્રકૃતિ સહેજમાં સમજી ગઈ. પરંતુ ઘરના દરેક સભ્ય પ્રકૃતિ અને એના પતિને વારાફરતી મળી ગયા. વાતાવરણ ઉલ્લાસમય હતું. હસવાના, વાતોના અવાજોથી હવેલી ગાજી ઊઠી હતી. પ્રકૃતિને નવાઇ લાગતી હતી કે આટલા બધા માણસો પાંચ દિવસ સુધી જોડે રહે? અને પાછા બધા સમય કાઢીને આવે? જામનગર, સુરત, અમદાવાદ, વડોદરા બધા જુદા જુદા શહેરોમાં રહેતા સગાઓ ગામડે આવે? શહેરની ઝગમગાટની જિંદગી છોડીને ! અહીં કઈ રીતે ગમતું હશે ? જવાનું સ્થળ તો માત્ર નદી કિનારો જ ને? ત્યાં જ નિધિએ બૂમ પાડી,\"પલ્લવી ચા થઈ ગઈ કે નહીં? તારા હાથની ચા પીવા કેટલા દિવસથી રાહ જોતી હતી.\"પ્રકૃતિને મનમાં હાશ થઇ કે રાંધનારી તો છે જ . પણ રસોડામાં સામેથી જવાબ આવ્યો,\"ભાભી, લાેટ બાંધી દીધો છે. ચા પીને ઘુઘરા ભરવા આવી જાઓ.\"\"હા, હું ઘુઘરાનાે સાટાે તો તૈયાર કરીને જ લાવી છું.\"પ્રકૃતિએ જિંદગીમાં ક્યારેય ઘુઘરા ભર્યાં ન હતાં. તેથી તેને સંકોચ થતો હતો છતાંય બોલી,\"હું મદદ કરવા આવું?\"ના .... કારણ કે રેશમી કપડામાં માત્ર કુટુંબની વ્યક્તિઓ જ રસોઈ કરે અને નિધિની એટલી બધી ઝડપ છે કે ઘુઘરા તો એ જ ભરે બાકી કોઈ ના કરે. અને સાટાે પણ એ જાતે તૈયાર કરીને લાવે છે.\"\" \n\nહા, પણ ગોપીએ જલેબીનું ખીરું તૈયાર કર્યુ કે નહીં?\"નિધિએ સામેથી પૂછ્યું,\"હા, એ વાડામાં જલેબીનું ખીરું તૈયાર કરવા બેઠી છે અને મોહનથાળ હલાવવા રાજુભાઈ તમે રસોડામાં આવી જાઓ . બધા દોડાદોડી કરતા હતા ત્યાં જ નિધિના પતિએ કહ્યું,\"હું ગિફટ પેપરાે ઘરેથી લઈ આવ્યો છું . બધી છાબડીઓ મને આપી દો, હું શણગારી દઉં અને કેતન તું પડિયા પતરાળા લઈ આવ્યો ?\"ચારે બાજુ જાણે કામ કરવા બધા તત્પર હોય એમ કેતન બાેલ્યાે,\" મોટાભાઈ, એ બધું તો કાલનું તૈયાર કરી દીધું. હું તો કાલનો આવી ગયો છું.\"ત્યારબાદ તો પ્રકૃતિએ જોયું કે દરેક જણ કામ કર્યા કરતું હતું સાથે સાથે હસી-મજાક તો ચાલુ જ હોય. ત્યાં જ પ્રકૃતિની ડીશ તૈયાર થઈને બહાર આવી. તેમાં મઠિયા, ચોળાફળી, સેવ, ચેવડાે બધું જ હતું અને ખૂબ જ સ્વાદિષ્ટ હતું તેથી જ એણે પૂછયું,\"આ કઈ બ્રાન્ડના છે ?\"બધા એક સાથે હસી પડ્યા, બોલ્યા આ અમારી શાહ બ્રાન્ડના મઠીયા છે.\" નયન અને ભાેપીન બે દિવસ પહેલા આવી ગયેલા . એમને જ લાેટ ઝુડેલો અને ફળિયાના બધા મઠિયા, ચોળાફળી વળાવવા આવી ગયેલા . પ્રકૃતિને એક પછી એક આંચકો લાગતો હતો. ઘરમાં પુરુષો તાે હુકમ કરતા હોય એના બદલે લાેટ ઝુડાવવા લાગે એ જ આશ્ચર્યની વાત છે અને ફળિયાની બધી સ્ત્રીઓ પાપડ મઠીયા વણાવવા આવે એ જ બહુ કહેવાય. અમારા ફ્લેટમાં તો દરેકના બારણાં બંધ હોય અને ઘેર તો કોઈ આવી ઝંઝટ પણ શું કામ કરે ?બધું બજારમાં તૈયાર મળે જ છે ? અને પ્રકૃતિના મનમાં જાતજાતના વિચારો આવતા હતા. થોડીવારમાં નિધિ રેશમી વસ્ત્રોમાં સજ્જ થઇ આવી ગઈ હતી. નિધિનુ આ સ્વરૂપ નવું હતું . કયાં કોલેજની ઈકોનોમિક્સની લેક્ચરર અને કપડાં સંકોરીને એક બાજુથી અડી ના જવાય એનું ધ્યાન રાખતી નિધિ ! નિધિનાે પતિ એન્જીનિયર હોવા છતાંય છાબડીઓની બહારની બાજુએ રંગબેરંગી ગીફ્ટ પેપરથી શણગારી રહ્યો હતો. કોલેજમાં ભણતી છોકરીઓ જાનકી,તુલસી બધા માટીના વાસણો પર પીંછીથી કલર કામ કરી રહ્યા હતા . વચ્ચે વચ્ચે બધાને બતાવતા હતા કે અહીં કયો કલર સારો લાગશે? પીળો કે લીલો ? બધા પોતપોતાના કામમાં મશગૂલ હતા. બધા ભેગા મળીને કામ કરે તો કામનો બોજો રહે જ નહીં. ઘરની દરેકે દરેક વ્યક્તિ હાેંશે હાેંશે કામ કરતી હતી. જાણે કે દરેક જણને બીજા કરતાં વધુ કામ કરવાની ઈચ્છા હતી. આંગણામાં રંગોળી પૂરાતી હતી. પ્રકૃતિને એના જુના દિવસો યાદ આવ્યા જ્યારે એ રંગોળી પુરતી હતી. જો કે હવે તો તૈયાર સ્ટીકરો જ લગાડી દેતી હતી. પણ ઘરની છોકરીઓ સાથે પ્રકૃતિ પણ રંગોળી પુરવા બેસી ગઈ . પ્રકૃતિને લાગતું હતું કે રંગોળી માં રંગ પુરાતા જાય છે એમ એના જીવનમાં પણ ઉલ્લાસનો રંગ પુરાતો જાય છે. વર્ષો પછી એ રંગ પૂરતી હતી . નાનપણ નો શોખ જાગી ઉઠ્યો . બધી છોકરીઓ સાથે પ્રકૃતિ હળીમળી ગઈ હતી . આમેય પ્રકૃતિને રસોઈ બનાવવા માં ખાસ રસ હતો જ નહીં. એમાંય આવી જાતજાતની વાનગીઓ બનાવવાની એ તાે વિચારી શકે એમ જ ન હતું. હા, પરંતુ નાનપણમાં આવાે શોખ હતો જ . અત્યાર સુધી પ્રકૃતિની માન્યતા એવી હતી કે એનો પતિ ખાસ કોઈ સાથે હળી મળી શકતો નથી. પરંતુ પ્રકૃતિએ જોયું કે તેનો પતિ પણ નિધિના પતિ ની સાથે છાબડીઓ શણગારવા બેસી ગયો હતો. એટલું જ નહીં બધા સાથે હસી હસીને વાતો પણ કરી રહ્યો હતો. તેથી પ્રકૃતિ એ પૂછ્યું,\"છાબડીઓ બધા કેમ શણગારે છે? અને માટીના વાસણો પર કલર કામ કેમ કરો છો?\"\" અરે તમને એ પણ ખબર નથી કે તમે અહીં શા માટે આવ્યા છો ? અમારે ત્યાં નવા વર્ષના દિવસે અમારા ભગવાનનો અન્નકુટ કરવામાં આવે છે . એમાં અનેક જાતની વાનગીઓ બનાવી ભગવાનને ધરાવવાની હોય છે. એ પણ માટી અને છાબડીઓનો જ ઉપયોગ કરવામા આવે. સ્ટીલ કે પિત્તળનાે નહીં, હા, ચાંદીના વાસણો ચાલે . પણ વાસણો ના વપરાય અને સાદી ટાેપલીઓ મૂકી દઈએ એના કરતાં રંગબેરંગી કાગળોથી સજાવેલી ટોપલીઓ સરસ લાગે અને અંદર પતરાળા મૂકી એમાં ભગવાનની સામગ્રી મૂકવામાં આવે. અમારા કુટુંબમાં દરેક જણે સ્વેચ્છાએ કામ વહેંચી દીધું છે. કોઈ મોહનથાળ સારો બનાવે, તો કોઈ જલેબી તો, કોઈ ઘૂઘરા . પરિણામ સ્વરૂપ દરેકને ઉત્તમ વાનગી પ્રાપ્ત થાય. જામનગર વાળા કાકી સૂકી કચોરી સરસ બનાવે છે. સુરતવાળા કાકી ભજીયાં સરસ બનાવે છે. તેથી ભગવાનને ઉત્તમ વાનગીઓ પીરસી શકાય. \n\n\"પ્રકૃતિને આ બધું જાેવા જાણવાની મજા પડી ગઈ હતી . સમય ક્યાં પસાર થઈ ગયો એ ખબર જ ના પડી. પરંતુ જ્યારે રસોડામાંથી રીમાની બુમ સંભળાઇ કે,\"ચલો બધા વારાફરતી જમવા આવી જાવ, રસોઈ તૈયાર છે .\"ત્યારે પ્રકૃતિ ને નવાઈ લાગી કે આટલા બધા માણસો હોવા છતાં આટલી જલદી રસોઈ કઈ રીતે બને ? પોતાની ઉત્સુકતા ચરમસીમાએ પહોંચતા એ રસોડામાં ગઈ ત્યાં બે ત્રણ લાેઢી પર બ્રેડ સેકાઈ રહી હતી. તેથી જ એ બોલી ઉઠી,\"અહીં ગામડામાં બ્રેડ મળે એ સારુ કહેવાય.\"રીમા હસતાં હસતાં બોલી,\"બ્રેડ લાવવાની જવાબદારી નિધિની છે . તમે આવ્યા ત્યારે બ્રેડ લઈને જ આવેલા. આ દિવસે પાવભાજી બનાવવાનું નક્કી જ હોય છે. આવતીકાલે સેવ ઉસળ બનશે. એક દિવસ ઘઉંનો ખીચડો બનશે. ત્યારબાદ અન્નકુટના દિવસે તો અનેક જાતની વાનગીઓતો ખરીજ .\"હવે પ્રકૃતિને લાગતું હતું કે વિવિધ વાનગીઓ આરોગી ઈશ્વર રાજી થતા હશે પરંતુ અહીં વિવિધ પ્રકારની વ્યક્તિઓ ભેગી થઇ જે આનંદ લૂંટે છે એ અદ્ભુત છે. \n\nત્યારબાદ તેને એ પણ જાણવા મળ્યું કે લોટ ઝુડનાર નયન ચાર્ટર્ડ એકાઉન્ટન્ટ છે અને ભાેપિન ડોક્ટર છે. નયન એની ફર્મ બંધ કરીને બે દિવસ વહેલો આવેલો અને ભાેપિને એનું ક્લિનિક બંધ રાખેલું . જ્યાં જુઓ ત્યાં પ્રેમ જ દેખાય છે. પ્રકૃતિએ પૂછી લીધું કે,\"તમે અન્નકુટ કેટલા વર્ષોથી કરો છો ? અન્નકુટ ઘેર કરાય એ જ મને તાે નવાઈ લાગે છે. અમે અન્નકુટના દર્શન કરવા જઈએ છીએ, ભેટ મુકીયે અને પ્રસાદ લઈ ઘેર આવીએ.\"પ્રકૃતિ, અમે બાપદાદાના વખતથી અન્નકુટ કરીએ છીએ. દાદાની ઈચ્છા હતી કે અન્નકુટ ક્યારેય બંધ ના કરવાે. ઘરના દરેક સભ્યએ બને તો હાજર રહેવું. અને બેસતા વર્ષે જ કરવો જેથી નવું વર્ષ ઘરના બધા સભ્યો સાથે મળીને કરે. બાકી દાદા ભવિષ્ય જોઈ શક્તા હતા કે બધા ભણેલા ગણેલા અને વેપાર ધંધામાં રચ્યાપચ્યા રહેનાર ક્યારેય એકબીજાને મળી શકશે નહીં અને એમના દીકરા દીકરીઓ એકબીજાને ઓળખશે પણ નહીં. દાદાની ભાવના ઉચ્ચ હતી એ બધા સમજી ગયા હતા. આજે દાદા હયાત નથી પણ તેમની ઇચ્છા મુજબ બધું થઇ રહ્યું છે . \n\nઅન્નકુટને કારણે જ બધા ઉત્સાહમાં હોય છે. કારણ કે પ્રસંગ કોઈ એકનાે નહીં પરંતુ ભગવાનનો છે \"અન્નકુટને દિવસે અન્નકુટની આસપાસ દીવા કરાયા, રંગોળી પૂરાઈ, પાણીમાં દીવડા તરતા મુકાયા, આરતીની થાળી સુંદર રીતે શણગારવામાં આવી. આગલી રાત્રે બધા મોડે સુધી બેસી ગપ્પા મારતા રહ્યાં. હવે પ્રકૃતિને ગામ છોડવાનું મન થતું ન હતું. આટલા વર્ષોમાં પહેલી વાર આટલી સરસ રીતે દિવાળી થઈ હતી . બાકી ત્રણ નણંદો, બે જેઠ, બે દિયર, એની પોતાની પાંચ બહેનો છતાંય, ક્યાં કોઈ કોઈને મળે છે ? અન્નકુટ એટલે વિવિધ મીઠાઈ કે વિવિધ ફરસાણો જ માત્ર નહીં, પરંતુ કુટુંબના સભ્યોએ ભેગા થઈ પીરસેલાે સ્નેહ હતો. નિધિએ આ દિવસો દરમિયાન ઘણીવાર પ્રકૃતિને કહ્યું હતું કે,\"તું નદી કિનારે જા, નાવડીમાં બેસી સામે પાર જા, ત્યાં મંદિર છે. દર્શન કરી આવ.\"પરંતુ એ કહેતી,\"નિધિ નદીકિનારો તો વારંવાર જોવા મળે છે પરંતુ આવાે કુટુંબ મેળો ક્યાંય જોવા નહીં મળે . અહીં તાે ભગવાનને વાનગીઓ આરોગવા આવવાની ઈચ્છા જરૂર થાય એવું વાતાવરણ છે .\" \n\nદિવાળીના બીજા દિવસે ધામધુમથી અન્નકુટ પુરાયો હતો. બીજા દિવસે છુટા પડતી વખતે પ્રકૃતિ રડી રહી હતી . એનાે પતિ પણ ઉદાસ હતો. છુટા પડતી વખતે પ્રકૃતિ નિધિના કાકીસાસુને પગે લાગતા બોલી,\"કાકી, આવતા વર્ષે અમે જરુરથી આવીશું પણ મહેમાન બનીને નહીં. તમારા રસોડામાં ભલે ના આવીએ પણ બીજું બધું કામ કરીશું તો પણ અમને લાગશે કે અમે પણ આ ઘરના સભ્યો છીએ.\"કહેતાં પ્રકૃતિ ધ્રુસકે ધ્રુસકે રડી પડી. આટલા બધા પ્રેમથી એ ભીંજાઈ ગઈ હતી. અન્નકુટનાે અર્થ એને સમજાઈ ગયો હતો.",
      "duration": "9 mins",
      "category": "Inspirational"
    },
    {
      "id": 223,
      "title": "વ્યસનની અસર",
      "story_name": "સુર્યનગર નામનું એક સુંદર ગામ હતું. ગામ ખુબ જ સ્વચ્છ અને રળિયામણું હતું. ગામના લોકો પ્રમાણમાં સુખી હતા. તે ગામમાં અનેક પરિવાર રહેતા હતા. તેમાં એક પરિવાર ભરતનો પણ હતો. ભારતના પરિવારમાં ત્રણ સભ્યો હતા. એક ભરત, બીજી તેની પત્ની રાધા અને ત્રીજો તેનો ૫ વરસનો દીકરો રાજુ. ભરતનો પરિવાર આમ તો સુખી હતો. પણ ભરતને સિગરેટ પીવાની ખરાબ ટેવ હતી.\n\nઆ ભરત દિવસમાં કેટલીય સિગારેટ પી જતો હતો. તેની સીગારેટમાંથી નીકળતો ધુમાડો આખા ઘરમા ફેલાઈ જતો હતો. તે સિગારેટ પીતી વખતે આજુબાજુ જોતો નહિ. ઘણીવાર તો તે નાના રાજુની હાજરીમાં જ તેની સામે જ સિગારેટ પીતો. રાજુ આ બધું જોયા કરતો. તેણે પણ પપ્પાની જેમ સિગારેટ પીવાની ઈચ્છા થતી. હવે એક વખત ભરત પોતાના કપડા કાઢીને બાથરૂમમાં ન્હાવા ગયો. એ વખતે નાનો રાજુ ત્યાં રમતો હતો. તેણે પપ્પાના કાઢેલા કપડાના ખીસામાં સિગારેટનું પેકેટ જોયું. તેણે પપ્પાના ખીસામાંથી સિગારેટ કાઢી અને પીવા લાગ્યો.\n\nજેવી તેણે સિગારેટ સળગાવીને ધુમાડો મોઢામાં ખેંચ્યો, બધો જ ધુમાડો તેની સ્વાસ નળીમાં ચાલ્યો ગયો. તેની આંખોમાં આંસુ આવી ગયાં. તેણે જોર જોરથી ઉધરસ આવવા લાગી. તે જોર જોરથી રડવા લાગ્યો. તેનો રડવાનો અવાજ સાંભળીને ભરત અને તેની પત્ની રાધા દોડીને આવી ગયા. રાજુ જોર જોરથી ઉધરસ ખાતો હતો અને રડતો હતો. એટલે ભરત તરત જ તેને ડોક્ટર પાસે લઇ ગયો. ડોક્ટરે દવા કરીને રાજુના મોઢામાંથી ધુમાડો કાઢી નાંખ્યો.\n\nતેમણે ભરતભાઈને સમજાવ્યું કે ‘તમે બાળકને દેખતા સિગારેટ પીશો તો બાળક પણ તમને જોઈને સિગારેટ પિતા શીખવાનું જ છે, માટે તમારે બાળકને દેખતા સિગારેટ ન જ પીવી જોઈએ. બીજું કે બાળક સિગારેટ ન પીવે પણ જો તમે બાળકની નજીકમાં બેસીને સિગારેટ પીશો, તો પણ તેમાંથી નીકળતો ધુમાડો બાળકને નુકસાન કરવાનો જ છે. અને આ સિગારેટ પીવાથી કેન્સર જેવી બિમારી થાય છે.’ આ બધું સંભાળીને ભરત ચમકી ગયો. અને તેણે ડોક્ટરને પ્રોમીસ કર્યું કે તે આજ પછી કોઈ જાતનું વ્યાસન નહિ કરે. અને બીજાને પણ વ્યસન નહિ કરવા સમજાવશે.",
      "duration": "2 mins",
      "category": "Inspirational"
    },
    {
      "id": 224,
      "title": "ખુશીની જયોત",
      "story_name": "સવારે ઊઠીને હાથમાં બ્રહ્મા, વિષ્ણુ, મહેશનું ધ્યાન ધરીને સામે દિવાલ પર ટાંગેલ કેલેન્ડરમાં નજર પડી. દિવાળીને હજુ\n\nદસ દિવસની વાર હતી. છતાં પણ એમ થયું કે ઘરની સફાઈ, નાસ્તા, ખરીદી બધું કયારે થશે?..પતિદેવ સાથે ચા નાસ્તો કરતાં કરતાં ચર્ચા કરી, તો તેમણે કહ્યું \"ચિંતા ના કર, આમ પણ હવે કયાં કોઈ દિવાળી કે નવા વર્ષ પર એકબીજાના ઘરે જાય-આવે છે? બધા વર્ષમાં મળતી પાંચ દિવસની રજામાં બહાર ફરવા જવાનું વિચારે છે.\" મેં પણ મારા પતિની વાત સાંભળી વિચાર્યું કે પુરુષો કેટલા પ્રેકટીકલ હોય છે. તેમને શું ખબર કે જમાનો ગમે તેટલો આગળ વધી જાય પણ એક ગૃહિણી હંમેશા પરંપરાથી જોડાયેલી હોય છે.\n\nએમ ને એમ દિવસ આથમી ગયો. રાત્રે ભોજન સમયે ફરીથી મેં મારા બાળકો અને પતિ સાથે દિવાળી તહેવાર બાબત ચર્ચા કરી તો મારી દિકરી કહે, \"મમ્મી ડોન્ટ વરી બધું થઈ જશે.\" અને મારા બંને બાળકો, દિકરી ૨૦ વર્ષની અને દિકરો ૧૪ વર્ષનો તે બંનેએ જે વાત કહી ખરેખર મને અને મારા પતિને ગર્વ થયો. મારા બાળકોનો પ્લાન કંઈક આવો હતો..\n\nબંને બાળકોએ કહ્યું કે, \"પપ્પા-મમ્મી અમે આ વર્ષે દિવાળી માટે અમારા માટે કપડાં નહીં ખરીદીએ.\" અહીં વાચકોને જણાવું કે દર વર્ષ દિવાળી માટે અમે જે કપડાં ખરીદી કરીએ\n\nતેમાં લગભગ મોઘવારી પ્રમાણે ૮ થી ૧૦,૦૦૦ નો ખર્ચ થાય છે. બીજા બધાં ખર્ચ અલગ!!!. તો મારા બાળકોએ નક્કી કર્યું કે, દિવાળી માટે અમારે કપડાં નથી લેવા પણ તે પૈસાથી ઝૂપડપટીના ગરીબ બાળકો માટે મિઠાઈ, ફટાકડા અને નાસ્તો વહેંચવો છે. હું અને મારા પતિ ખુશ થયા કે ચલો, આ જમાનામાં પણ અમારા બાળકો આટલા સમજું છે. મારી દિકરી તો આમ પણ દર વર્ષે તેના ફાર્મા ગૃપ સાથે મળીને ઘરડાંઘર અને અનાથાશ્રમમાં મિઠાઈ, કપડાં વહેંચે છે. તો તેણે આ વખતે નક્કી કર્યું કે આપણાં ઘરમાંથી પણ આ પૂણ્યનું કામ થાય અને ખુશી મળે.\n\nપછી શું, મેં પણ ધરમ માટે કોઈ ખોટો ખર્ચ ના કર્યો જે જૂની વસ્તુઓ હતી તેનાંથી કામ ચલાવ્યું. અને હા, દર વર્ષે હું ઘરે આવનાર મહેમાન માટે નાસ્તા બનાવું છું. આ વર્ષે ઉત્સાહથી ગરીબ બાળકો માટે ખુબ નાસ્તો બનાવ્યો અને દિવાળીના આગલા દિવસે મિઠાઈ, ફટાકડાની ખરીદી કરી અને દિવાળીના દિવસે મારા બાળકો અને પતિ સાથે ઝૂપડપટીમાં ગયા અને બધા બાળકોને મારા બાળકોના હાથે મિઠાઈ ફટાકડા, નાસ્તાની વહેચણી કરી. ખરેખર, તે બાળકોના ચહેરા પર જે ખુશી જોઈ તો મનને એક અજીબ સુકુન મળ્યું.\n\nએ દિવસે મેં પહેલીવાર ઘરે આવીને રાત્રે મારા બાળકો સાથે ફટાકડા ફોડયા કેમકે મે મારા જીવનમાં કયારેય ફટાકડાને હાથ પણ નહોતો લગાડયો. કેમકે મને પસંદ જ નથી ફટાકડા ફોડવાનું પણ ખબર નહીં કેમ? પણ તે ગરીબ બાળકોના ચહેરા પર ખુશી જોઈ લાગ્યું કે આજે સાચા અર્થમાં દિવાળી છે. દર વર્ષ કરતાં આ વર્ષ ખરેખર લાગ્યું કે ચારે તરફ ખુશીની જયોત જલે છે.",
      "duration": "2 mins",
      "category": "Inspirational"
    },
    {
      "id": 225,
      "title": "મહેનતનું ફળ",
      "story_name": "એક ગામ હતું. તે ગામમાં રામું નામનો છોકરો રહેતો હતો. તે ખુબ ગરીબ હતો. પણ ભણવામાં ખુબ હોંશિયાર હતો. પણ એકવાર એવો સમય આવ્યો કે તેના પિતાજી અચાનક મૃત્યુ પામ્યા. રામુ ઘરમાં સૌથી મોટો હતો. એટલે ઘરની બધી જવાબદારી રામુ પર આવી પડી. એટેલે ઘર ચલાવવા માટે રામુને ભણવાનું છોડીને નોકરી કરવાની ફરજ પડી.\n\nતે નોકરી કરવા પોતાના ગામથી દુર એક શહેરમાં ગયો.\n\nત્યાં એક કરીયાણાની મોટી દુકાનમાં તેને નોકરી મળી. એ દુકાનમાં બીજા પણ ઘણા માણસો કામ કરતાં હતા. દુકાનના શેઠ ખુબ જ વિશ્વાસુ માણસ હતા. તેઓ પોતાના નોકરો પર ખુબ વિશ્વાસ અને પ્રેમ રાખતા. એટલે દુકાનની બીજી ચાવી જુના નોકરો પાસે જ રહેતી હતી. પણ ધીમે ધીમે રામુને જાણવા મળ્યું કે દુકાનના કેટલાક નોકરો શેઠને દગો દેતા હતા. દુકાનમાંથી વસ્તુઓની ચોરી કરતાં હતા. રામુને આ જાણીને ખુબ દુખ થયું. પણ પોતે ખુબ નાનો હતો તે શું કરી શકે.\n\nપણ એકવાર રામુ રાતે જમ્યા પછી આંટો મારવા બહાર નીકળ્યો. જે દુકાનમાં એ નોકરી કરતો હતો તે બાજુ. તો તેણે જોયું કે રાત ખુબ થઈ ગઈ હતી. પણ દુકાનનું શટલ ખુલ્લું હતું. અને તેની અંદર લાઈટ ચાલુ હતી. તેણે ધીમે ધીમે દુકાનની નજીક જઈને જોયું તો દુકાનના જુના અને શેઠના વિશ્વાસુ નોકરો દુકાનમાંથી કેટલીક વસ્તુઓની ચોરી કરી રહ્યા હતા. રામુ આખી વાત સમજી ગયો. તે તરત જદોડતો દોડતો શેઠના ઘરે ગયો. શેઠને જઈને બધી વાત કરી. અને શેઠને પોતાની સાથે દુકાને લઇ આવ્યો. અચાનક શેઠને આવેલા જોઈને જુના નોકરો જે ચોરી કરતાં હતા તે ગભરાઈ જ ગયા. કેમ કે તેમની ચોરી પકડાઈ ગઈ હતી.\n\nપછી શેઠે જુના નોકરોને ખુબ ઠપકો આપ્યો. અને પોલીસ બોલાવીને તેમણે જેલમાં મોકલી દીધા. શેઠ રામુની ઈમાનદારી અને વફાદારીથી ખુશ થયા. તેમેન દુકાનની બધી જવાબદારી હવે રામુને આપી દીધી. તેમેને રામુનો પગાર પણ ખુબ વધારી દીધો. સમય જતાં રામુ જોડે પૈસાની બચત થઈ. તે પૈસામાંથી રામુ જે શેઠની દુકાનમાં નોકરી કરતો હતો. તે જ દુકાનમાં ભાગીદારી કરી. સમય જતાં રામુ વધુ પૈસા કમાયો અને પોતાની આગવી દુકાન કરી મોટો શેઠ બની ગયો.\n\nજીવનમાં આગળ વધવું હોય તો ઈમાનદારી, વફાદારી અને મહેનત જરૂરી છે.",
      "duration": "2 mins",
      "category": "Inspirational"
    },
    {
      "id": 226,
      "title": "સુખનું સરનામું",
      "story_name": "સમયની સાથે તાલ મેળવવાની કે જે તે ક્ષેત્રમાં ટકી રહેવાની મહત્વકાંક્ષા પરિપૂર્ણ કરવા માટે કેટલી માનસિક સજ્જતા રાખવી પડે એનાથી આજે કોણ અજાણ છે? કેટલાક એવા છે જેમના પર પોતાના સપના સાકાર કરવાની ભરચક જવાબદારીઓ છે અને એને પહોંચી વળવાની મથામણના લીધે માનસિક તાણ અનુભવે છે તો કેટલાક એવા ય છે જેમની પાસે કલ્પના કરતાં ય વધુ સમૃદ્ધિ છે, સાત પેઢી ખાય તો ય ન ખૂટે એવા ધન ભંડાર ભરેલા છે ત્યારે એમને સમય અને પોતાની શક્તિનો ક્યાં ઉપયોગ કરવો એની મથામણ છે.\n\nએવા જ એક ધનાઢ્ય પરિવારની મહિલા માનસચિકિત્સક પાસે પહોંચી. અત્યંત મોંઘા અને બ્રાન્ડેડ વસ્ત્રોમાં સજ્જ એવી મહિલાને પોતાને એવું લાગતું હતું કે એનું જીવન અર્થહિન છે. કોઇ ધ્યેય વગરના જીવનને લીધે એ અત્યંત નાસીપાસ થઈ ગઈ હતી. અહીં આ કેબિનમાં માનસચિકિત્સક પાસે આવતી વ્યક્તિ પુરેપુરી ઠલવાઇ જાય એ જરૂરી હોય છે એટલે માનસચિકિત્સકે શાંતિથી એ મહિલાની વાત સાંભળી લીધી.\n\nત્યારબાદ ડૉક્ટરે એમની ઓફિસ સાફ કરતી બાઇને બોલાવી. ધનાઢ્ય મહિલાને કહ્યું કે હું ઇચ્છું છું કે કોઇપણ ટ્રીટમેન્ટ ચાલુ કરું એ પહેલા આની વાત સાંભળી લો. કામ કરતી બાઇએ પોતાના હાથમાંથી સફાઇના સાધનો એક બાજુ મૂક્યા અને વાત માંડી.\n\nએના કહેવા પ્રમાણે એનો પતિ થોડા સમય પહેલા કેન્સરથી બિમારીમાં ઝઝૂમીને મૃત્યુ પામ્યો હતો. એનો દિકરો કાર અકસ્માતમાં મૃત્યુ પામ્યો હતો. હવે એની સાથે કોઇ નહોતું, એની પાસે કશું જ નહોતું. આ બેવડા આઘાતના લીધે એ એવી તો સન્ન થઈ ગઈ હતી કે એના કહેવા પ્રમાણે રાતે એ સૂઇ પણ શકતી નહોતી, ખાવાની પણ સૂધ રહી નહોતી. એ સ્મિત કોને કહેવાય એ ભૂલી ગઈ હતી. જીવવા માટે કોઇ કારણ નહોતું. અત્યંત હતાશાએ એને ઘેરી લીધી હતી અને પરિણામે એને પોતાના જીવનનો અંત આણવાની ઇચ્છા થઈ આવતી. પછી એક દિવસ એવું બન્યું કે એ ઘેર પાછી વળતી હતી ત્યારે બિલાડીનું એક નાનકડું બચ્ચુ એની પાછળ પાછળ એના ઘર સુધી આવી ગયું.\n\n“કોને ખબર કેમ પણ મને એ બચ્ચાની દયા આવી ગઈ. એ બાઇએ પોતાની વાત માંડી. બહાર સખત ઠંડી હતી એટલે મેં એને ઘરની અંદર લીધું. એક પ્લેટમાં થોડું દૂધ ભરીને એની પાસે મુક્યું. બચ્ચાએ પળવારમાં બધુ દૂધ ચાટી પ્લેટ સફાચટ કરી દીધી પછી એ મારા પગ પાસે બેસીને મારા પગને ચાટવા માંડ્યુ. કેટલાય સમય પછી મારા ચહેરા પર સ્મિત ફરક્યું. એ પછી મને વિચાર આવ્યો કે જો આટલા નાના બચ્ચા માટે આટલું અમસ્તું કર્યું તો મને મારું ખોવાયેલું સ્મિત પાછું મળ્યું તો વધારે લોકો માટે જો કંઇ કરી શકું તો કદાચ મારા મનને વધુ આનંદ મળશે. એટલે બીજા દિવસે મેં થોડા બિસ્કિટ બેક કર્યા અને મારા પાડોશી જે કેટલાક સમયથી પથારીમાં હતા એમના માટે લઈને ગઈ. કોઇક છે જે તમારી પરવા કરે છે એ વિચારથી એ રાજી થયા. એમનો રાજીપો જોઇને મને પણ આનંદની સાથે સંતોષ થયો. તે દિવસથી હું અન્ય કોઇ માટે કંઇ સારુ કરવાનો પ્રયત્ન કરું છું, કોઇને પણ મારાથી બની શકે એટલી મદદ કરવા પ્રયત્ન કરું છું અને એના લીધે એમને ખુશ જોઇને મને પણ ખુશી મળે છે. આજે મને લાગે છે કે મારાથી વધારે સારી ઊંઘ ભાગ્યેજ કોઇને આવતી હશે. અન્યને ખુશી આપવાથી આનંદ શું છે એ મને સમજાયું છે. આજે મને મારા જીવવાનો મતલબ સમજાયો છે.”\n\nબાઇએ પોતાની વાત પુરી કરી અને એની વાત સાંભળીને પેલી શ્રીમંત મહિલા ધ્રુસકે ધ્રુસકે રડી પડી. એને સમજાયું કે એની પાસે દુનિયાભરની એ તમામ ભૌતિક વસ્તુઓ હતી જે એ પૈસા ખર્ચીને ખરીદી શકતી હતી પણ એણે જે ખોયું હતું એ દુનિયાભરનો પૈસો ભેગો કરીને પણ ખરીદી શકે એમ નહોતી.\n\nસીધી વાત- આપણે કેટલા ખુશ છીએ એના પર જીવનની સાર્થકતા નિર્ભર નથી પણ આપણા થકી બીજા કેટલા ખુશ થઈ શકે છે એમાં જીવનની સાર્થકતા છે. પ્રસન્નતા એ મંઝીલ નથી પણ એક સફર છે કે જેમાં આપણે જેટલાને સામેલ કરી શકીએ સુખ એટલું બેવડાય છે. સુખની સફરને કાલ પર નિર્ભર ન રાખી શકીએ. એ તો આજે જ, આ ક્ષણથી શરૂ થવી જોઇએ. પ્રસન્નતાનો પ્રવાસ અન્ય કોઇ સમય પર અવલંબિત ન રાખતા આજથી – આ ક્ષણથી અમલમાં મુકવાનો પ્રયાસ છે- પ્રસંગ છે. તમારી પાસે શું છે એના કરતાં તમે શું કરી શકો છો એમાં પ્રસન્નતા સમાયેલી છે.",
      "duration": "3 mins",
      "category": "Inspirational"
    },
    {
      "id": 227,
      "title": "ટુથબ્રશ",
      "story_name": "વ્યોમ કોલેજ જવા માટે નીકળી રહ્યો હતો. જીન્સ, ટીશર્ટ, કેપ, સન ગ્લાસ બધુજ એકબીજાની સાથે ઉઠાવ આપી રહ્યું હતું કે નહીં એની ખાતરી કરવા અરીસા પર એની આંખો જડાઈ ચૂકી હતી.\n\n\"હેન્ડસમ લાગે છે... હંમેશાની માફક જ....\"\n\nપાછળ થી આવેલા પિતાના અવાજથી ધ્યાનભગ્ન થઇ અરીસામાં જડાયેલી આંખો પિતાની આંખોને મળી અને ચ્હેરા ઉપર સ્નેહભર્યું હાસ્ય ફેલાઈ રહ્યું.\n\n\"થેંક્યુ પપ્પા... આખરે દીકરો કોનો છું ?\"\n\nપોતાના દેખાવડા વ્યક્તિત્વનો યશ પોતાના પિતાને આપતા એણે પોતાની આંખ મસ્તીમાં પલકારી. પપ્પા જોડે આમ મસ્તી વાળી હળવી પળો માળવાની બાળપણથી જ એને ટેવ હતી.\n\nપિતા એ હમેશા એક મિત્ર બનીજ એને ઉછેર્યો હતો. એને યાદ નથી કે કદી એમણે એના ઉપર હાથ ઉઠાવ્યો હોય કે અવાજ ઊંચો કરી ધમકાવ્યો હોય ! પોતાની દરેક ભૂલ સમયે પિતાજી એ ખુબજ સંયમ અને સહનશક્તિ જોડે એને ભૂલોમાંથી જીવનની શિક્ષા ગ્રહણ કરવાની કલા શીખવાડી હતી. ભૂલોથી ડરીને નહીં ભૂલોથી શીખતાં રહેવાથીજ જ્ઞાન મેળવી શકાય અને પોતાના ચરિત્ર ]નો સાચો વિકાસ સાધી શકાય એ અનન્ય આત્મ -વિશ્વાસ પિતા એજ તો એના વ્યક્તિત્વ ]માં ઉતાર્યો હતો.\n\nએક પિતા પોતાના બાળકનો મિત્ર બને ત્યારે તે બાળક સૃષ્ટિનો સૌથી સુરક્ષિત બાળક બની રહે. મનમાં ઉદ્દભવતી કોઈ પણ મૂંઝવણ કે જીવનમાં વ્યાપેલી કોઈ પણ સમસ્યાના ઉકેલ અંગેનું માર્ગદર્શન ઘરની બહાર શોધવાની જગ્યા એ મિત્ર સમા પિતા પાસેથીજ વિના સંકોચે જો મળી રહેતું હોય તો બાળકોનો માનસિક વિકાસ ખુબજ સહજ અને સુરક્ષિત રીતે થઇ શકે. જો કે એ મિત્રતા માટે પિતા અને પુત્ર વચ્ચેના સંબંધની ગરિમા જાળવી રાખી દરેક બિનજરૂરી ઔપચારિકતાઓ, શરમ, સંકોચને પીગાળવી ફરજીયાત બની રહે. એ બાબત વ્યોમના પિતા ઊંડાણપૂર્વક સમજતા પણ હતા અને અનુસરતા પણ.\n\n\"એક પ્રોજેક્ટ છે... એ અંગે તારી મદદ જોઈએ છે.... કરીશ ?\"\n\nવ્યોમ કુતુહલથી પિતાને જોઈ રહ્યો. પિતાજીના ઓફિસના પ્રોજેક્ટ માં એ કઈ રીતે મદદરૂપ થઇ શકે ? હજી થોડા દિવસો પહેલા\n\nતો કોલેજ જીવનનો પ્રારંભ થયો હતો. એનું યુવાન મગજ હજી એટલું પરિપક્વ કે અનુભવી થોડું હતું ! આમ છતાં પિતાજીની મદદ કરવી એટલે ચોક્કસ કોઈ નવો અનુભવ અને નવું જ્ઞાન મેળવવાની એક અનેરી તકજ તો હતી જે એને ગુમાવવી ન હતી.\n\n\"ચોક્કસ... બોલો શું કરવાનું છે ?\" વ્યોમની નવ યુવાન આંખો માં ઉત્સાહ અને ધગશ ઉમટી પડ્યા.\n\nએક ડબ્બામાંથી એમણે કેટલાક જૂના ટુથ -બ્રશ નીકાળ્યા. બધાજ ટુથ-બ્રશ વપરાયેલા અને તદ્દન ઝન્ખવાળા લાગી રહ્યા હતા. પિતાજી ટુથ -બ્રશ બનાવતી એક મોટી કમ્પનીના મુખ્ય વેચાણ અધિકારી તરીકે ફરજ બજાવતા હતા. એમને બજાર સંશોધન અંગેના કોઈ અહેવાલ માટે માહિતી ભેગી કરવી હતી એ સમજતા વ્યોમને નામનોજ સમય લાગ્યો.\n\n\"કોલેજના વિદ્યાર્થીઓને આ ટુથબ્રશ અંગે અભિપ્રાય પૂછવાના છે. શું તેઓ આ ટુથબ્રશનો ઉપયોગ પોતાના દાંત સાફ કરવા માટે કરી શકે ? એમણે આપેલા બધાજ ઉત્તરો આ કાગળ પર નોંધી પરત કરવા.\"\n\nવ્યોમ ખડખડાટ હસી પડ્યો. મેલા , ગન્દા, વપરાયેલા, જૂના ટુથબ્રશ પર સંશોધનની આ વળી કેવી નવી વ્યાપાર પ્રયુક્તિ ? આમ છતાં કામ રમૂજ પડે તેવું અને પડકાર યુક્ત હતું. યુવાન હૈયું જીવનમાં હમેશા કંઈક જૂદું અને નવું કરવા તત્પરજ હોય.વ્યોમે પિતા એ ફેંકેલો પડકાર સ્વીકારી જ લીધો.\n\n\"ઠીક છે. સાંજે હું આ કાગળ પરત કરીશ.\" પિતાના હાથમાંથી કાગળ લઇ એ બમણા જોમ અને રોમાંચ જોડે કોલેજ માટે નીકળી ગયો.\n\nકોલેજના કેમ્પસ ઉપર વ્યોમના જૂના ટુથબ્રશ વાળા ડબ્બા એ ધૂમ મચાવી મૂકી. મિત્રોની મદદથી એને સોંપાયેલ સંશોધન કાર્ય વધુ રસપૂર્ણ અને રમૂજથી ભરપૂર બની રહ્યું. પ્રશ્ન સાંભળીનેજ વિદ્યાર્થીઓ ના ચ્હેરા ઉપર તરી આવતા ચીડ અને ઘૃણાના ભાવો જોવા લાયક હતા. પ્રશ્ના ઉત્તરમાં ભેગા થઇ રહેલા જવાબો પણ એટલાજ મજા ઉપજાવનાર અને રમુજી હતા. વાતમાં કોઈ તર્ક જ ક્યાં હતો ? આખરે કોઈ વપરાઈ ચૂકેલ ગંદકીથી ભરપૂર એવા અન્ય વ્યક્તિના ટુથ બ્રશ પોતાના વ્યક્તિગત વપરાશ માટે શા માટે સ્વીકારશે ? એક એક ઉત્તર શબ્દે શબ્દ નોંધી કાગળ ઉપર જવાબોની લાંબી યાદી તૈયાર થઇ ગઈ. ઉત્સુકતાસભર મિત્રોએ વ્યોમને પિતાના સંશોધનના પરિણામથી એમને પણ અવગત કરાવવાનું વચન લઇ લીધું.\n\nરાત્રે પિતાજીની આગળ એણે પોતાની સંશોધન યાદી ગર્વથી રજૂ કરી. વિદ્યાર્થીઓ એ આપેલા અગણિત જવાબો માંથી કેટલાક રસપ્રદ જવાબો તો જાતેજ વાંચી સંભળાવ્યા.\n\n\"ઇટ્સ નોટ હાઈજેનીક..\"\n\n\"ગંદા,અતિસુક્ષ્મ કીટાણુઓ ધરાવતા અન્ય લોકો એ વપરાશ કરેલ ટુથબ્રશ હું અડકું પણ નહીં.\"\n\n\"આમ અન્ય લોકો એ વાપરી ચૂકેલા ટુથબ્રશથી દાંત સાફ કરવા એટલે માંદગીને સીધું આમન્ત્રણ આપવું.\"\n\n\"જરાયે સુરક્ષિત નહીં, બીમાર થઇ જવાય..\"\n\n\"અન્યના મોંના કીટાણુઓ કોણ સ્વીકારે ?\"\n\n\"છી .....યક ....!\"\n\n\"વોમિટ જ આવી જાય.\"\n\n\"એવી ગંદકી ના ફેલાવાય. સાફ, સુરક્ષિત, સ્વ્ચ્છ ટેવોથીજ સ્વાસ્થ્ય જળવાય.\"\n\n\"દરેક વ્યક્તિ એ પોતાનું વ્યક્તિગત ટુથબ્રશ વાપરવું, એજ સ્વાસ્થ્ય માટે હિતાવહ.\"\n\nએક પછી એક ઉત્તરો વાંચી રહેલ વ્યોમ પેટ પકડી હસી રહ્યો હતો. પુત્રના ચ્હેરાને નિહાળી રહેલ પિતાજીની આંખોમાં અનન્ય ચમક પ્રસરી રહી. યુવા પુત્રના હાથમાંથી કાગળ પરત મેળવી પોતાના સંશોધન અંગેના પરિણામની દિશામાં આગળ ધપી રહ્યા હોય એ રીતે એમણે વ્યોમની આંખોમાં આંખો પરોવી.\n\n\"હવે તું મારા એક પ્રશ્નનો ઉત્તર આપ. જો તમે તમામ નવ યુવાન યુવકોને યુવતીઓ ફક્ત એક અજાણ્યા ટુથબ્રશને શરીરમાં પ્રવેશવાની અનુમતિ ન આપી સ્વાસ્થ્ય સુરક્ષા અંગે આટલી તકેદારી ધરાવતા હોવ તો તમેજ જણાવો કે એક અજાણ્યા જીવતા જાગતા શરીરને સુરક્ષાના કોઈ પણ પગલાં ભર્યા વિના પોતાના શરીરમાં સહજતાથી પ્રવેશ આપવું કેટલું તર્કયુક્ત ? સ્વાસ્થ્ય સુરક્ષા સામે આટલું મોટું જીવલેણ જોખમ ખેડવું કેટલું હિતાવહ ?\"\n\nમશ્કરીના મિજાજમાંથી વ્યોમ શીઘ્ર ગંભીર મુદ્રા ધારણ કરી રહ્યો. આ કોઈ વ્યાપાર કે બજાર અંગેનું સંશોધન ન જ હતું. આટલી ઊંડી વાત એક ખુબજ સાધારણ ઉદાહરણથી ધારદાર પ્રશ્નનું રૂપ ધારણ કરી એની નવ યુવાન દ્રષ્ટિ આગળ ઉભી હતી. થોડા દિવસો પહેલાજ ઇન્ટરનેટ ઉપર એચઆઈવી અને એડ્સ અંગે વાંચેલી માહિતી એના અર્ધજાગ્રત સ્મૃતિમાંથી જાગ્રત સ્મૃતિમાં ઠલવાઇ રહી.\n\n\"પણ એડ્સ ફક્ત અસુરક્ષિત શારીરિક સંબંધો થીજ નથી થતો. ક્યારેક લોહી સંક્રમણ દ્વારા તેમજ એવા કોઈ પણ ઉપકરણો કે સાધનો દ્વારા પણ થઇ શકે છે જેના વડે અન્ય અસુરક્ષિત લોહી આપણા શરીરમાં ભળી શકે. પછી એ એક સામાન્ય સેવિંગ બ્લેડ પણ કેમ ન હોય !\"\n\nવ્યોમની જાગ્રતતા અને શિક્ષિત વાચન ટેવથી ગર્વ અનુભવતા પિતાજીએ પોતાનો હાથ એમના પુત્રમિત્રના ખભે ગોઠવ્યો.\n\n\"તદ્દન સાચી વાત. એચઆઈવી પોઝિટિવ વ્યક્તિ અસુરક્ષિત શારીરિક સંબંધોથીજ આ માંદગીનો શિકાર બન્યા હોય એ જરૂરી નથી. એ માંદગીના ભોગ બનેલ માનવીઓને સમાજ અછૂત બની ધુત્કારે એ ખુબજ અન્યાયભર્યું વર્તન કહેવાય. સમાજ તરફથી માન, આદર, સ્નેહ, કાળજી અને હૂંફ એમના સામાજિક અધિકાર છે જે એમને મળવાજ જોઈએ. આ માંદગી સ્પર્શવાથી નહીં જાગ્રતતાના અભાવથી ફેલાઈ છે . આમ છતાં અસુરક્ષિત શારીરિક સંબંધો ઘણા કારણોમાંનું એક કારણ તો છેજ ને એ અંગે તકેદારી રાખી ઈશ્વરે અર્પણ કરેલ સ્વસ્થતા રૂપી ભેટને જાળવી રાખવી એ આપણી મહત્વની ફરજ છે.\"\n\nપિતાના શબ્દે શબ્દ ધ્યાનથી સાંભળી રહેલો વ્યોમ ખુબજ હળવો થઇ રહ્યો હતો. જે વિષય પર કદાચ પોતે આગળથી કઈ કહેતા અચકાતે એ જ વિષય પિતાએ આગળથી એની માટે મોકળો કરી કેટલી સહજતાથી એને સમજાવી દીધો હત .\n\n\"આપ ચિંતા ન કરો. હું ઈશ્વરે અર્પેલ સ્વસ્થતાની જાળવણી કરીશ. મારા શરીરની સુરક્ષા મારી ફરજ છે.\" પિતાના ગળે વળગેલા વ્યોમના હૃદયમાં પિતા માટેનું માન બમણું થઇ ચૂક્યું હતું જયારે વ્યોમના પિતાના હૃદયમાં નવ યુવાન પુત્ર તરફની ચિંતાઓનો ભાર હળવો !\n\nબીજે દિવસે કોલેજ કેમ્પસ ઉપર વ્યોમે તમામ યુવક યુવતીઓ સામે સંશોધનનું પરિણામ ધર્યું અને એ તમામ યુવાન હય્યાઓ માટે ટુથ-બ્રશનું એ અતિ સામાન્ય રમુજી ઉદાહરણ જીવન સુરક્ષાના ઊંડા જ્ઞાનમાં પરિવર્તિત થઇ રહ્યું.\n\nમનોવિજ્ઞાન કહે છે કે માનવી ભૂલ થીજ શીખે છે. પરંતુ કેટલીક જીવલેણ ભૂલો માનવ અસ્તિત્વને અન્ય મોકો જ આપતી નથી. એવી ભૂલો તરફ યુવાનોના પગલાં ન મંડાઈ એ માટે વ્યોમના પિતાની જેમ બાળકોની આગળ ટુથબ્રશ થામી વિના શરમ, સંકોચ સીધા શબ્દોમાં વાત કરવા ઉભા થઈશું ત્યારેજ સાચા અર્થ માં આધુનિક સમાજનું નિર્માણ શક્ય બનશે.",
      "duration": "7 mins",
      "category": "Inspirational"
    },
    {
      "id": 228,
      "title": "જુનાગઢનો મોચી",
      "story_name": "આમ તો મારા મોજડી પેટર્નના બુટ ખાદી ભંડારમાંથી ખરીદેલા હતા, પણ સમય જતાં તેના ગાત્રો શીથીલ થવા લાગ્યા હતા. રસ્તા પર જ રાજીનામું આવે એ પહેલાં તેનું રિફીટીંગ કરાવી લેવું જરૂરી હતું. નક્કી કર્યાના પાંચેક દિવસ પછી એક સવારે તેનું મુહુર્ત આવ્યું. પણ ત્યારે ખબર નહોતી કે કેવા સંતોષી જીવ સાથે મુલાકાત થવાની છે.\n\nરાજકોટના રૈયા એક્ષ્ચેન્જ નજીક એક કોમ્પ્લેક્ષની બહાર ઝાડ નીચે તાજી જ અગરબતી કરીને શિયાળાની મસ્ત સવારે બિરાજમાન મોચી દેખાયો. ઉંમર લગભગ પંચાવન આસપાસ હશે. અદ્લ ગાંધીજી જેવું શરીર, સ્મિત પણ એટલું જ નમ્ર અને ચશ્મા પણ એવા જ. બાઈક પાર્ક કરીને પાસે ગયો એ સાથે જ સામે જોઈને તે ગાંધીજીવાળું સ્મિત આપીને બોલ્યો,\n\n‘આવો સાહેબ…’\n\nહસતી વખતે તેના ગાલમાં મોટા ખાડા પડ્યા. મેં મોજડી-કમ-બુટ રિફીટીંગ કરાવાની વાત કરી એ સાથે જ એણે ઝાડની પાછળથી પ્લાસટીકનું નાનું ગોળ સ્ટૂલ ખેંચ્યું. સ્ટૂલના એક પાયાનું વરસો પહેલાં જ રાજીનામું આવી ગયું હશે. એ પાયાને આ ઘટનાનાં નાયકે લોખંડના વારાથી જડ્બેસલાક બાંધ્યુ’તું. અને વિશ્વાસ સાથે તે બોલ્યો,\n\n‘બેસો બેસો, કંઈ નહીં થાય...’ બેઠાં પછી ખરેખર કંઈ ન થયું તેની ખાત્રી કરી લીધા પછી મેં તેને બુટ આપ્યા. બુટનું નિરિ\u200Dક્ષણ કરવામાં તેની અનુભવી આંખો વ્યસ્ત બની. ગાંધીજીવાળું સ્માઈલ ફરી ઝબક્યું અને તેણે કામ શરૂ કરી દીધું. તેનો મોચીકામનો સામાન એકદમ વ્યવસ્થિત મૂકેલો હતો. આટલી ચીવટ જોતાં મને વધુ જાણવામાં રસ પડ્યો. મેં શરૂઆત કરવા કહ્યું,\n\n‘કાકા, આ તો ખાદી ભંડારમાંથી લીધા’તા, થોડા ટક્યા પણ ખરા, પણ હવે ખીલ્લી મરાવી પડશે એવું લાગ્યું...’ જવાબમાં ફરી પેલું જૂનું સ્મિત આવ્યું અને બોલ્યા, ‘હા, હજુ એમ તો થોડો ટાઈમ ટકશે...’\n\nમેં કહ્યું, ‘તમે માપ લઈને નવા મજબુત જોડાં બનાવી આપો ખરા ? તૈયારમાં ખાસ મજા નથી આવતી…’\n\nથોડો ટાઈમ કંઈ જવાબ ના આવ્યો, પછી સામું જોઈને ફરી પેલું સ્મિત રેલાવી લાચારી સાથે બોલ્યો,\n\n‘ના, હવે પે'લાં જેવાં ચામડા આવતા નથી, અને નબળા જોડા હું બનાવતો નથી…’\n\nમેં કહ્યું, ‘પણ પૈસા મળતાં હોય તો તમને શું વાંધો છે ?’\n\nહવે એના ચહેરા પર સિધ્ધાંત ડોકાયો અને કહ્યું… ’સાહેબ, આ તો મારા બાપ-દાદાનો ધંધો છે, રોજી પર બેસીને કામમાં લાલીયાવાડી કરું તો હજમ કેમ થાય ? આપણે વધારે જોતું’ય નથી...’ ફરી પેલું જુનું સ્મિત…!\n\nમેં કહ્યું, ‘તો ખાલી રીપેરીંગ જ કરો છો એમને ? પે’લા બનાવતા હશો, તમારા બાપુજીના વખતમાં…’ બાપુજીના વખતનો ઉલ્લેખ થતાં જ આ વખતે તેના જુનાં સ્માઈલમાં દોઢ કિલોનો ઉમેરો થયો, અને એના જુવાનીનો સમય જાણે તેની નજર સામે આવી ગયો.\n\n‘હા સાહેબ, જુનાગઢ ગ્યાં છો ? અમે મૂળ ન્યાં રે’તાં. જુનાગઢનાં મોટા વકીલ હતાં ને (કોઈ એ વખતના પ્રખ્યાત વકીલનું નામ બોલ્યા) એના જોડા મારા બાપુજી જ બનાવતા, બીજા કોઈના એને ફાવે જ નહીં, અને ઈ વખતે વસ્તુ એવી આવતી ! પે’રનારા યાદ કરતાં, ચોમાસાના કીચડ હોય તોય જોડાં ને કાંઈ નો થાતું ! જુનાગઢ તો અમારે જુનાગઢ હતું !’ એની વાત કરવાની એક આગવી છટા હતી. સતત હસતો ચેહરો અને નરી નિખાલસતા હતી, જવાબમાં મે કહ્યું, ‘હા, જુનાગઢમાં તો લીલીપરીક્ર્મા કરવા ઘણા જતા હોય છે રાજકોટથી. હું એકવાર ગિરનાર ચડવા ગયો’તો.’\n\n'ગિરનારમાં વાંદરા કેવાં ? જોયા'તા?’\n\nમેં કીધું, ‘હા.., ત્યાં તો પગથીયે પગથીયે વાંદરા...’\n\n‘પણ કાંઈ કરે નંઈ હોં ! તમે એને ચારો કરો તો જ, બાકી કાંઈ નો કરે, અમારે તો જુનાગઢમાં આગળ-પાછળ બારણાંવાળી મોટી ઓસરીવાળું મકાન હતું મોટું… અગાશીથી વાંદરા આવતાં... એકવાર તો મારો નાનો ભાઈ સવારે ઓસરીમાં ચા ને ભાખરી ખાતો તો ને એની થાળીમાં સામે બેસીને વાંદરો આપણા માળહની જેમ પલોઠી વાળીને ભાખરી ખાવા મંડ્યો, મારી બા રાડું પાડે, પણ મે કીધું કાંઈ નહીં કરે, પછી હું ગ્યો એટલે પાછલા બારણેથી વાંદરો ભાઈગો, પણ એનો ચારો નો કરાય હોં !’ અત્યારે જાણે એ આખાય જુનાગઢની માનસિકયાત્રા પર પહોંચી ગયા હતા અને ચહેરા પર એક અલગ જ ઉત્સાહ દેખાતો હતો. હજુ એને આગળ જાણે ઘણુંબધું કહેવું’તું.\n\n‘એમ તો અમે લીલી પરિક્રમા કરી નથી, પણ મારા બાપુજી લીલી પરિક્રમાના રસ્તે હાલીને જાતા હોય એના જોડા રીપેર કરી દેવા જાતા, પણ મફત હો, ખાલી સેવા, પૈસા નહીં લેવાના...”\n\n‘એમ ? પણ હવે તો બધું મોંઘું થઈ ગયું ને સેવા કોને પોસાય ? એ વખતે તો સસ્તાઈ હતી ને !’ એને જૂના સમયની વાતોમાં રસ હતો એટલે મેં એ જ વાત આગળ ચલાવી. પણ મેં આ પૂછ્યું એ વખતે જ હાથમાં સાવરણો લઈને એક હરિજન ત્યાં આવીને ઊભો રહી ગયો.\n\n‘દાદા વધારાના જોડા છે ?’ હરિજને પૂછ્યું.\n\nજવાબમાં એક જૂના જોડા મોચીએ એના પગ પાસે ફેક્યાં, ‘આ એક છે.’\n\n‘પણ મારે તો ઘરવાળી માટે જોઈ છે.’\n\nહવે મોચીએ ત્યાં રહેલી એક લાકડાની પેટી ખોલી સાવ જુના પણ સાચવી રાખેલા લેડીઝ ચંપલ કાઢ્યાં અને પેલાને આપી દીધા એટલે પેલો ચાલતો થયો. આ ઘટનામાં મારા છેલ્લા સવાલનો જવાબ આવી ગયો કે અત્યારના ટાઈમમાં સેવા કોણ કરે ?\n\nમેં પૂછ્યું, ‘જુના જોડા તો તમારે કામ ના આવે? ક્યાંક થીગડું મારવામા એનું ચામડું કામ લાગે ને…’ જવાબ એ જ સ્મિત સાથે, ‘માણાહ પેરે એટલે ઘણું, એક જોડી જોડામાં શું ?’ આ તો ભાઈ ખરો માણસાઈવાળો નીકળ્યો. હવે મારું કુતુહલ થોડું વધ્યું. એક તો આટલી મોંઘવારી, એમાંય રાજકોટ જેવું મહામોંઘુ શહેર. કોઈને પંદર હજાર પગાર મળતો હોય તો સતત બીજી વીસ હજારવાળી જોબની ઓફરની રાહ જોવાતી હોય, વીસ હજાર હોય તો પચ્ચીસની જોબ શોધતા હોય, અને ધંધામાં વધુને વધુ નફો કેમ કરવો તેના પ્લાનીંગ થતાં હોય, કોઈ કોઈનું એક રૂપિયાનુંય રાખે નહીં ત્યાં આ ભાઈના હૈયે વળી કઈ માનવતા આંટો વાળી ગઈ છે ?\n\nમેં પૂછ્યું, ‘આમ રાજકોટ તો જુનાગઢ કરતાં મોધું, નહીં? અહીયાં તો ઘરેય એટલા મોંઘા પડે.’ મારા બુટમાં છેલ્લી ખિલ્લી મારતાં તે બોલ્યો, ‘એમ તો ભાઈ હોય એટલું ઓછું. અમારે તો માતાજીની દયા છે, અમારે બે ટંક ખાઈ છીએ એનાથી વધારે એક રૂપિયોય નથી જોતો, અને ઘરનું ઘર ક્યાં કરવું છે ? જ્યાં રે’તાં હોય ન્યાં બે ટંક મળે એટલે પૂરું, વધારાનો રૂપિયો જોતો’ય નથી. મોજથી રે’વા મળે એટલે ઘણું. એમ તો કપડાંમાં ભરત-ગુંથણમાં મારી બોવ ફાવટ, ગામના કામ મળેય ખરા, પણ આપણે બે ટંક ખાવાથી વધારે જોતું જ નથી…’ મારા બુટ પગ પાસે મૂકતાં તે છેલ્લું વાક્ય બોલ્યો.\n\n‘કેટલા થયા ?’ મે પૂછ્યું.\n\n‘જે આપો ઈ’\n\nત્રીસ-ચાલીસ રૂપિયાથી વધુ નહીં થાય એવી મારી ગણત્રી હતી, તો પણ પચાસને બદલે સોની નોટ આપીને જે થતા હોય એ લઈ લેવા કહ્યું. પણ એણે ક્હ્યુ કે ‘સો ના છુટ્ટા તો નથી, પચાસવાળી હોય તો આપો, છુટ્ટા આપું.’ મેં પચાસની નોટ આપી તો એણે માત્ર પંદર રૂપીયા લઈ ને પાંત્રીસ પાછા આપ્યા અને પાછું ‘બીજીવાર આવજો’નો વિવેક પણ કર્યો.\n\nસાલું, અહીંયા તો દુઆ કબુલ ના થાય તો લોકો ભગવાન પણ બદલાવી નાખે ત્યારે આ માણસ, જેની પાસે સ્ટુલ પણ ફટીચર હાલતમાં છે, એ જ્યાં બેસેલો છે એ જગ્યાએથી ક્યારે તંત્રવાળા ઊભો કરી દેશે એની પણ ખબર નથી, અને એ કંઈ અહીંયા બેસીને મહીને દસ-પંદર હજાર કમાઈ નહીં લેતો હોય, તો પણ એ પોતાના પર માતાજીની ખુબ દયા છે એવું માને છે. બાકી અત્યારના સમયમાં દરેકે-દરેકને પોતાના જીવનમાં કંઈક ખુટતું હોય એવુ લાગતું હોય છે. દરેકની ભગવાન પાસે કંઈકને કંઈક માંગણી હોય જ છે. અરે કેટલાય તો મરતાં સુધી અફસોસ કરતા હોય છે કે, મેં આમ કર્યું હોત તો અત્યારે કેટલો આગળ હોત. આપણી જ વચ્ચે આવું સંયમી જીવન જીવતા આ મોચી જેવા ‘વીરલા’ સાધુ મહાત્માથી કમ તો ના જ કહેવાય…\n\nબાકી જુનાગઢ જાવ તો યાદ કરજો આ ભાઈ ને...",
      "duration": "6 mins",
      "category": "Inspirational"
    },
    {
      "id": 229,
      "title": "રાત થોડીને વેશ ઝાઝા",
      "story_name": "\"મેડમ! આ બે-ત્રણ છોકરીઓ ભણવાનું ના પાડે છે, હોશિયાર છે એમાંથી બે તો. એમના ઘરે જવુ પડશે\".. પ્યુનના શબ્દો સાંભળી મે છોકરીઓની ડિટેઈલ કઢાવી. સરકારી શાળાઓમાં આવી ઘટનાઓ સામાન્ય રીતે ઘટતી જ હોય. જયાં સુધી સરકારી લાભ મળે ત્યાં સુધી તો સંખ્યા ફુલ હોય પછી આમ જ કોઈ વિદ્યાર્થીઓનો રસ ઓછો તો કયારેક વાલીઓ સરકારી લાભ લઈને છુટા પણ, હું આવા દરેક વિદ્યાર્થીના ધરે એકવાર અચુક જઈ આવતી. જેથી કોઈને ભણવું હોય અને જો વાલી અવરોધ થતા હોય તો એમને સમજાવીને રાજી કરતી.\n\nક્લાર્ક પાસેથી ત્રણેય છોકરીઓ સરનામાં લઈ હું અને અમારા બીજા એક શિક્ષિકા બહેન અમારી ફરજમાં ઉપડયા. જતાં જતાં એ બહેન મને કહેવા લાગ્યા, \"જો જો બહેન પેલી જે થોડી ડફોળ છે એને ત્યા બહુ સમય નહીં બેસીએ આ ત્રણેયના ઘર નજીક છે એટલે જઈશું.\"\n\nમેં પણ સંમતિ મા માથુ ધુણાવ્યું પુછતાં પુછતાં અમે-જે બે હોશિયાર હતી એમને ત્યાં પહેલા ગયા. એમના વાલીને મળ્યા સમજાવ્યા, છોકરીઓ પણ ઘરે જ હતી એમની ઈચ્છા ખુબ હતી ભણવાની એટલે થોડીવાર ભણતરના ફાયદા ગણાવ્યા.\n\nઆ ત્રણે છોકરીઓ હતી વણઝારા સમાજની એટલે ઘરમાં બહુ ભવ્યતા ન હતી સાદુ બે રુમનું ઘર. ઘરમાં રહેનારા દસ-પંદર સભ્યો. પણ એ ઘરના પુરુષથી માંડી સ્ત્રીઓની એક લઘુતાગ્રંથી હતી છોકરાઓની ચાલીસ હાજર ફી ભરીને પણ અંગ્રેજી માધ્યમમાં ભણાવવા અને છોકરીઓને મફત સરકારીમાં પણ નવ સુધી એટલે સ્વાભાવિક રીતે અમે બે શિક્ષિકાઓ ( સ્ત્રી) હતી એટલે એ લોકોને મન અમારી વાત બહુ ખાસ મહત્વ ની ન હતી.\n\nથોડી વારમાં અમે ત્યાંથી ઉભા થઈ ગયા. જ્યાં બહુ આવકારો કે માન ન હોય ત્યાં ઝાઝો સમય કેમ ટકવું ? હવે વારો એ છોકરીને ત્યાં હતો જયાં અમે બે મિનિટથી પણ ઓછો સમય રોકાવાનું નક્કી કર્યુ હતું. ફળીયુ એક જ હોવાથી અમે ત્યાં જલદી જ પહોચી ગયા. રહેવાનું ઉપરના માળે હોવાથી દાદ ચઢતી વખતે ફરી પેલાં બહેને મને ટકોર કરી, 'બહેન, બે જ મીનીટ હોં ?'...મેં ફરી એ જ હકારમાં માથું હલાવ્યું. મારા મનમાં આ સમાજની છોકરીઓ પ્રત્યેની ઉદાસીનતા રમતી હતી એટલે વિશ્વાસ હતો કે ત્રણે એક જ સમાજના છે, પેલી બન્ને ફર્સ્ટ રેન્ક વાળી હોવા છતાં જો પ્રતિબંધ તો તો અંહિ ?\n\nબે જ રૂમનું પણ, સરસ ટાઈલ્સ વાળું, સ્વચ્છ અને અગરબત્તીની સુવાસથી પ્રસન્ન લાગતું હતું. અમે હજુ ઘરમાં પગ મૂક્યો ત્યાં જ એ વિદ્યાર્થીની ભીના હાથ લૂંછતી-લૂછતી આવી અને પગે લાગી. હું હજુ એને કંઈક કહું એ પહેલાં તો એક લાંબી, પાતળી-સુડોળ સ્ત્રી વણઝારાના પહેરવેશમાં બહાર આવી. પંખો ચાલુ કરતા એકબાજુ એણે ખાટલો ઢોળ્યો. અને પૂરા આગ્રહથી અમને બેસાડ્યા. સાથે જ એના હાથમાં નવો સીવેલો વણઝારણ ડ્રેસ હતો. હું એ સ્ત્રીને થોડીવાર જોઈ રહી. એ બહુ રૂપાળી તો નહોતી પણ, ચહેરામાં કંઈક તો હતું. હું જેમ એના ચહેરાને જોઈ રહી હતી એમ એ પણ અમને બન્ને બહેનોને એક ગર્વ ની નજરે જોઈ રહી હતી. એટલામાં જ ત્યાંઆંઠ વર્ષ અને બાર વર્ષની બીજી બે દીકરી ઓ સાથે ચારવર્ષનો દીકરો આવ્યા. હું જોઈ રહી અને વિચાર કરતી હતી કેચાર-ચાર 4 સંતાન હોય પછી શું ભણાવે. ત્યાં જ એના અવાજે મારી મગ્નતા તોડી. 'ધરતી ! આખા દૂધની ચ્હા બનાવ બહેનો માટે'...અને ખબર નહીં કેમ, પણ અમે બે માંથી એકેય ના ન પાડી શક્યા.\n\nઘરની ઠંડક કે એ સ્ત્રીની વાતો એ અમને ધાર્યા કરતાં વધુ સમય રોકવા મજબૂર કર્યા. એ સ્ત્રી એ પોતાની વાત શરુ કરી. વણઝારા સમાજમાં ચાલતાં રિવાજો હું જાણતી જ હતી, છતાં એ સ્ત્રી એ વાત શરુ કરી ત્યારે હું થોડી ચોંકી ઉઠી. એણે કહ્યું. 'બહેન ! હું પણ મારી ધરતીને ખુબ ભણાવવા ઈચ્છું છું. એની સાસરીમાં એ સૌથી નાની છે,જમાઈ પણ ભણે છે. હું સિવણ કરીને આ ચારેયની ફી ભરુ છું ઘર પણ એ જ રીતે બનાવ્યુ. 'મારાથી સહજતાથી પુછાઈ ગયું- 'તમારા ઘરવાળા ?'.. 'બહેન ! એ તો મજૂરી કરે અને એ એમ કહે કે છોકરીઓને નથી ભણાવવી. એટલે હું ફી નહીં ભરૂ. પણ બહેન એમણે કહ્યું કે તારે ભણાવવી હોય તો તુ ભણાવ. બસ, મેં બધાના ઘરે કામ શરુ કર્યુ. ધીમે-ધીમે રાતના ઉજાગરા કરી આ ત્રણેય બહેનોની ફી ભરુ છું.'\n\nઅમને બન્ને બહેનોને રસ જાગ્યો. પેલા બહેને પુછ્યું કે 'તમે ભણેલા હશો એટલે આ બધુ સમજો. બાકી પેલી બન્ને છોકરી ઓને તો એમની મમ્મીઓ એ જ ના કહી.'\n\nવાક્ય સાંભળી થોડીવાર એ સ્ત્રી શાંત રહી એની આંખમાં આંસુ આવી ગયા. એક ઉંડા નિસાસા સાથે એ બોલી. 'ના બહેન ! હું અભણ છું, મને પૈસોય ગણતા ન આવડે. મારા સાસુ -સસરા અને ઘરવાળા એ કહ્યુ તારે તારી છોકરીઓને જે કરવું હોય એ કર. નહીં તો અમારા સમાજમાં ચાલતાં બાળલગ્ન કરાવી એ છુટા થઈ જાય. એટલે એ ખર્ચો ય બચે.. પણ બહેન ! નવ-નવ મહિના એમ થોડી રાખી બધી ને. એમ કેમ જીવ ચાલે ? એટલે બધાની ઉપરવટ થઈને મેં એમને ભણાવી. હું રાતે એમને સિવણ ય શીખવુછુ.'\n\nચ્હા હજુ પચે એ પહેલાં જ એણે નાની દીકરી ને સોડા લેવા મોકલી. અમે ના કહી તો જામેં વર્ષોની સખીઓ મળી હોય એમ અમને બન્ને બહેનોને હાથ પકડી બેસાડી દીધી અને ગ્લાસ તૈયાર કરતા-કરતા ફરી વાત શરુ કરી. એની ત્રણેય દીકરીઓના કરિયાવરની જવાબદારી એને સોંપી હતી. એટલે એ રાત-દા'ડો એક કરીને તૈયારી કરતી. 'બહેન ! હજુ તો સોનાનાં ઝુમર જ લીધા છે ત્રણના. એમના ઝાંઝરને ઘરવખરી બાકી. બસ એક બીક છે કે આ નાનીના કરિયાવર સુધી આ જાત ટકશે ? એટલે એમ જ કહો ને કે \"રાત થોડીને વેશ ઝાઝા\n\nએ સ્ત્રી એ અમારા માટે રીક્ષા મંગાવવનુ કહ્યું પણ મેં એક્ટિવાની ચાવી બતાવી ના નો ઈશારો કર્યો. અને અમે ત્યાથી વિદાય લીધી એ સ્ત્રી હોવાનો ગર્વ અનુભવતી અમને સ્કૂટી પર જતાં જોઈ રહી. અને અમે બન્ને આખાય રસ્તે પાછા વળતા બિલકુલ ચૂપ. કદાચ બન્નેના મનમાં એ સ્ત્રી ની ખુમારી અને એના એ અંતિમ શબ્દો રમતા હતા..\n\n\"રાત થોડી ને વેશ ઝાઝા \"\n\n",
      "duration": "5 mins",
      "category": "Inspirational"
    },
    {
      "id": 230,
      "title": "આપ મુવા વિના સ્વર્ગે ન જવાય",
      "story_name": "\"જો મમ્મી હવે હું એના ઘરમાં પગ પણ નથી મૂકવાની, મારી જિંદગી બંધીયાર બનાવી દીધી છે એ માણસે.\"\n\n\"પણ બેટા આ તો સંસાર કહેવાય, ઘર હોય ત્યાં વાસણ તો ખખડે જ, પણ એમાં કાંઈ ઘર થોડું છોડી દેવાનું હોય?\"\n\n\"મમ્મી પ્લીઝ, હું અહીંયા તારી સલાહ કે શીખામણ સાંભળવા નથી આવી, મને એમ કે કમસેકમ તું તો મને સમજી શકીશ. પણ તે તો મને કહેવતો ને શીખામણો આપવાનું ચાલું કર્યું.\"\n\n\"પણ બેટા, તારા પપ્પાના સ્વભાવની તો તને ખબર છે ને, એ રાજી નહોતા જ તારા અને કિશનના લવ મેરેજ માટે, મેં તારી મરજી પ્રમાણે તારા પપ્પાને ખૂબ મનાવેલા અને તું કાંઈ અવળું પગલું ભરે એ બીકથી એમણે મને કમને ‘હા’ પાડેલી, અને હવે તું કિશન સાથે ખુશ નથી એવું હું ક્યા મોઢે કહું તારા પપ્પાને?\n\n\"યેસ મોમ, એ જ, એ જ તો પ્રોબ્લેમ છે આ બધા પુરષોનો, આપણે તો બસ એમનાથી ડરી ડરીને જ રહેવાનું અને એમની મંજૂરીથી જ બધું કરવાનું, આ બધું તું સહન કરી શકે મમ્મી બટ સોરી આઈ કાન્ટ.\"\n\n\"તો તારા પપ્પાને શું જવાબ આપીશ તું?\"\n\n\"કાંઈ જ નહીં, મારે કોઈ જ જવાબ આપવાની જરુર ન પડે બી'કોઝ આઈ ઓલરેડી ડીસાઈડેડ ટુ લીવ અલોન. હા મારી પાસે જોબ છે, હું કમાઉં છું એટલે હું એકલી પણ રહી શકું છું કોઈના સહારા વગર.\"\n\nદિપ્તિ સામાન લઈને નીકઈ ગઈ, ભાવના બહેને એને રોકવાની કોશિશ કરી પણ વ્યર્થ ગઈ. દીપ્તિ અમદાવાદના પોશ એરિયામાં રેન્ટ પર રહેવા લાગી. સોફ્ટવેર કંપનીમાં એઝ એ ટીમ લીડર દિપ્તિનો પગાર પણ સારો હતો.\n\nકોઈ પણ બંધનમાં ન રહેવાની માનસિકતા ધરાવતી દિપ્તિને આ સ્વતંત્રતા શરુઆતમાં તો ગમી ગઈ. ખુલ્લું આકાશ મળી ગયું. ઈચ્છા થાય ત્યારે સુવાનું, ઈચ્છા થાય ત્યારે જાગવાનું, ન કોઈ ટોકવા વાળું કે ન કોઈ કાંઈ કહેવા વાળું. પણ થોડા સમય બાદ દિપ્તિ પોતાની આ સ્વતંત્રતાથી જ કંટાળવા લાગી. સ્વતંત્રતા તો એને ગમતી પણ એકલતા કોરી ખાતી હતી. ઘણા નવા નવા મિત્રો બનાવ્યા પણ બોયફ્રેન્ડસ પણ બનાવ્યા પણ એમાં છેવટે ક્યાંકને ક્યાંક પોતે બંધાય છે, સ્વતંત્રતા છીનવાય છે એવું લાગતાં એ બ્રેકઅપ કરી નાખતી.\n\nપહેલા બિન્દાસ ઉંઘી શકતી દિપ્તિને હવે રોજ બેડ પર પડતા જ એકલતા જાણે ઘેરી લેતી. કિશનની યાદ આવી જતી. મનોમન તે વિચારતી કે કેટલો સરળ હતો કિશન. કદાચ પોતે જ આ સ્વતંત્રતાના નામે વધારે પડતી પઝેસિવ હતી. પહેલા ધિક્કારતી હતી એ જ કિશન એને એકલતામાં યાદ આવવા લાગ્યો. પણ પોતે હવે કયા મોઢે જાય કિશન પાસે? એ મનોમન નિસાસો નાખતી અને પડખા ફેરવ્યા કરતી.\n\nએક દિવસ રાત્રે તો નક્કી જ કર્યું, ભાડમાં જાય આવી સ્વતંત્રતા, નથી જોઈતી આવી ફ્રીડમ કે જેમાં આપણી પરવા કરનાર કોઈ પણ ન હોઈ. સવારે જ મમ્મી પાસે જશે અને માફી માગીને કિશનને ઘરે બોલાવી માફી માગી લેશે અને ફરીથી કિશન જોડે જ રહેશે.\n\n\"અરે દિપ્તિ તું? આવ બેટા, કેમ છે તું?\"\n\n\"બિલકુલ મજામાં નથી મમ્મા...\"\n\n\"કેમ શું થયું બેટા ?\"\n\n\"આઈ એમ રીયલી સોરી મમ્મી, હું ખોટી હતી. નહીં જીવી શકું હવે હું એકલી. પ્લીઝ કિશનને તું વાત કરને.\"\n\n\"બેટા દિપ્તિ, હું તને એ જ સમજાવવાની કોશિશ કરતી હતી કે પોતાના લોકો વગર એકલું રહેવું સહેલું નથી. કિશનનો ઘણીવાર કોલ આવતો કે દિપ્તિના કોઈ સમાચાર છે ? એના સમાચાર મળે તો તરત મને કે'જો એમ. એ વ્યક્તિ ખરેખર તને ખૂબ પ્રેમ કરતો હતો અને હજી પણ કરે છે. આપણે પણ થોડું જતું તો કરવું જ પડે ને ? થોડોક ભોગ આપીએ તો જ સુખી થઈએ. 'આપ મુવા વિના સ્વર્ગ ન મળે' બેટા. સારુ ચલ તું હાથ-મોં લોઈને ફ્રેશ થઈ જા હું હમણા જ કિશનને ફોન કરીને બોલાવું છું.\"",
      "duration": "3 mins",
      "category": "Inspirational"
    },
    {
      "id": 231,
      "title": "દીકરી એક ગૌરવ કે એક સજા",
      "story_name": "સમાજમાં દીકરી તરીકે જન્મ લેવું પાપ છે? કદાચ સારું લગાડવા ઘણા લોકો એવું કહેશે કે ના કોઈ પાપ નથી પણ મનમાં તો દીકરા પ્રત્યેનો જેટલો પ્રેમ હશે એટલો દીકરી પ્રત્યે નઈ જ હોય. આવું ઘણી જગ્યા એ જોવા મળે છે.\n\nકોઈ છોકરી જો બાળકને જન્મ આપવાની હોય તો, ઘરના વડીલો જેમ કે દાદા - દાદી, નાના - નાની, માતા - પિતા, સાસુ - સસરા, પતિ ને ફોઈ, કાકા બધાજ એવી ભગવાનને પ્રાર્થના કરે કે અમારી દીકરીના ઘરે કે અમારી વહુના ખોળે એક દીકરો જ જન્મ લે. એ છોકરીની સામે અને બીજા સગાવાળાઓની સામે પણ આવું જ કંઇક બોલતા હોય છે. ભાગ્યે જ એવા કોઈ મળે છે જે એમ કહે છે કે ઈશ્વર જે આપશે એમાં ખુશ કે પછી દીકરી થાય તો સારું. આવા શબ્દો ભાગ્યેજ સંભળતા હોય છે.\n\nજો એ છોકરી જો એક દીકરીને જ જન્મ આપી દે તો સાસરી પક્ષવાળાની જે નવા બાળક માટેની ખુશી હોય છે એ ઓછી થઇ જતા મેં જોઈ છે. અને એ દીકરીને જન્મ આપી પાપ કરી બેસી હોય એવા વર્તન કરવાવાળા પણ મેં ઘણા જોયા છે. દીકરીના પિયરવાળા એને આશ્વાસન આપે છે કે ચિંતા ના કર તારું બીજું બાળક દીકરો થશે. પણ કોઈ એમ કેમ નથી કહેતું કે દીકરી આવી તો ઘરમાં લક્ષ્મી આવી. એ ફક્ત સારી વાતો, ગ્રંથો જ કેમ બની જાય છે. વાસ્તવમાં લોકો એને કેમ નથી અપનાવતા? શું દીકરી સમાજમાં એક સજા છે? એ કોઈ અલગ જ પ્રાણી છે? તો પછી લોકો આટલો ભેદભાવ સાને કરતા હશે?\n\nદરેક ધર્મમાં દીકરીને એક સુંદર સ્થાન આપેલું છે. જેમ કે હિન્દૂ ધર્મમાં એ ઘરની લક્ષ્મી, મુસ્લિમ ધર્મમાં જો અલ્લાહ તમારાથી ખૂબ જ ખુશ થાય તો તમને એક દીકરીના રૂપમાં સંતાન આપે છે. આવા તો ઘણા ગ્રંથો હશે અને ઘણી વાતો હશે પણ લોકો કેમ આ વાતને નથી સમજતા? કેમ એક દીકરા રૂપી સંતાનને મેળવવા એ અબોલ નાના બાળક સાથેના કરવાનું કરી જતા હોય છે?\n\nજો દીકરી થાય તો એ કોઈ સ્ત્રીના હાથમાં તો નથી ને? એતો કુદરત જ નક્કી કરે છે. અને બહુ ભણેલા હોવ અને કુદરતમાં ના માનતા હોય એવા માટે પણ સાયન્સ એ પુરવાર કર્યું છે કે દીકરી કે દીકરાનો જન્મ પુરુષના શુક્રકોષ નક્કી કરે છે. સ્ત્રીમાં તો એક્સ-એક્સ પ્રકારના અંડકોષ હોય છે. જયારે પુરુષમાં એક્સ-વાય પ્રકારના શુક્રકોષ હોય છે. જો પુરુષમાંથી વાય પ્રકાર નો શુક્રકોષ સ્ત્રીના ગર્ભમાં પ્રેવેશે તો જ દીકરો જન્મે તો પછી લોકો એવું કેમ કહે છે કે સ્ત્રી એના પતિ કે પરિવારને દીકરો નઈ આપી શકે?\n\nસમાજમાં રહેલી આ માન્યતા ભણેલા પણ કેમ દૂર નથી કરી શકતા? જો તમારીમાં જ તમારી જનેતા જ દુનિયામાં ના હોત તો તમે જ ન આવ્યા હોત. દુનિયામાં ખાલી પુરુષ જ હોત તો શું બે પુરુષ મળીને સંતાનને જન્મ આપેત? તમારા દીકરાના લગ્ન માટે છોકરી શોધો છો. તો પુરુષ કેમ નથી શોધતા? દીકરીની દુનિયામાં જરૂર છે પણ દીકરીના જન્મ સમય એ આટલી નફરત, આટલી નારાજગી, આટલા સવાલો કેમ?\n\nસરકાર એ એક વાત તો સારી કરી છે કે ગર્ભમાં બાળકની જાત જાણવા કે જણાવવા પર પ્રતિબંધ રાખ્યો. જેથી દીકરીની ગર્ભમાં થતી હત્યાને રોકવામાં મોટી સફળતા મળી, પણ એ અબોલ જીવનો એવો તો શું વાંક કે એને તમે દુનિયામાં પણ નથી લાવવા માંગતા? કેમ આવું કરે છે સમાજ, કેમ લોકો નથી સમજતા કે દીકરી જ વ્હાલનો દરિયો છે.\n\nલોકો દીકરા પાછળ અઢળક રૂપિયા ખર્ચે એને ભણાવે ગણાવે, લગ્ન કરાવે પોતાની બધી જ પ્રોપર્ટી એને આપે, એક સુંદર કન્યા સાથે મેરેજ કરાવે. એના સંતાનને સાચવે પણ એ દીકરો જેટલો મા બાપને પ્રેમ કરે એના કરતા દીકરી વધુ જ કરતી હશે. હું એક દીકરો હોવા છતાં એ ખાતરી આપી શકું. દીકરી જેવી મોટી થાય પોતાનું બધું જ છોડીને સાસરે ચાલી જાય, કઈ પણ માંગે નહિ અને હંમેશા તમારી ચિંતા જ કરતી રહે. તો પણ લોકો કેમ એને એક સજા સમજે છે. કેમ લોકો આવું કરે છે?\n\nમુસ્લિમ ધર્મમાં માને ખૂબ જ ઊંચું સ્થાન આપવામાં આવ્યું છે. માના પગ નીચે સવર્ગ છે એવો કુરાન શરીફમાં ઉલ્લેખ છે. જો સ્ત્રી મહત્વની ના હોત તો એ પયગમ્બર જેને આપણે ખુદાના મેસેનજર માનીએ છીયે એમને આવો ઉલ્લેખ શા માટે કર્યો હશે. મંદિરમાં, મસ્જિદમાં, દરગાહમાં કે દેવી દેવસ્થાન એ જઈને તમે માથું ટેકવો છો પણ એ ખુદાએ આપેલા આ સંદેશા માટે કેમ તમારી આંખો બંધ છે? કેમ તમે કઈ સાંભળવા નથી માંગતા? કેમ?\n\nદીકરીને બોજ બનાવનાર જ તમે છો. કોઈ પણ ધર્મ એમ જ કહે છે કે દહેજ આપવું પાપ છે. પણ સમાજમાં છોકરો માંગે એ છોકરી વાળા આપતા હોય છે. અને આ પણ એક કારણ છે કે ગરીબ કે લાચાર વ્યક્તિ પૈસા ના હોવાના કારણે છોકરીના જન્મ પર નારાજ થતો હોય છે. શું આપણે બધા સમજી આપણા આ કુરિવાજોને દૂર ન કરી શકીયે?\n\nબસ મારે વધુ તો કઈ નથી કેહવું પણ જેટલું હું સમજુ છું એટલું તમે સમજો અને દીકરીના જન્મ પર દીકરાના જન્મ કરતા પણ વધુ ખુશ થાઓ અને એ દીકરીને દીકરાથી પણ વધુ લાડકોડથી ઉછેરીને મોટી કરો. એને દીકરાથી પણ વધુ અભ્યાસ કરવો. એને પગભેર બનાવો. એને ક્યારેય તમારી જરૂર વર્તાય તો હંમેશા સાથે ઊભરહો. સ્ત્રીને માન આપો. એને પહેરવા ઓઢવાની છૂટ આપો. એને તમારી સમકક્ષ બેસાડો, એને પણ એક દીકરા જેવો જ પ્રેમ આપો. તમારી પત્ની, તમારા દીકરાની વહુ, કે કોઈ પણ સ્ત્રીને તમે તમારા દીકરાને દીકરી સમજીને જ પ્રેમ આપો. બસ આજ એક મારું કઠિન સપનું છે. પણ મને આશા છે કે સમાજમાં એવા લોકો છે જે આ વાત સારી અને સુંદર રીતે ફોલો કરી રહ્યા છે. પણ કોઈ જાણતા અજાણતા ના કરતા હોય તો તમારા અહમ ખોટા કુરિવાજોને દૂર કરી આટલું જરૂર કરશો. તો કદાચ....\n\n\"દીકરી તમારું ગૌરવ બનશે.. સજા નહિ...\"",
      "duration": "5 mins",
      "category": "Inspirational"
    },
    {
      "id": 232,
      "title": "ટાઈમ ટુ બી એ ફાધર",
      "story_name": "એના સવારથી આમજ આરામખુરશી ઉપર શૂન્યમનસ્ક પડી હતી. દરરોજ ખુબજ સ્ફૂર્તિમાં બધા કાર્યોમાં વ્યસ્ત રહેનારી એનાના શરીરમાં સ્ફૂર્તિનું નામોનિશાન ન હતું . જાણે એક આત્મા વિનાનું શરીર. એનાનું તો જાણે વિશ્વ જ સમાપ્ત થઇ ગયું હતું. \n\nસવારે ડોકટરે આપેલો રિપોર્ટ સામેના ટેબલ ઉપર પડ્યો હતો. રિપોર્ટ નોર્મલ ન હતો. એ એબ્નોર્મલ રિપોર્ટએ એનાનું આખું જીવન અસ્તવ્યસ્ત કરી મૂક્યું હતું. રિપોર્ટની પડખે ગોઠવાયેલી આલ્બર્ટ જોડેની એનાની તસ્વીર સુખી દામ્પત્ય જીવનની ચાડી ખાઈ રહી હતી. પણ હવે આ રિપોર્ટ આવ્યા પછી શું એ લગ્નજીવન એટલુંજ સુખી બની રહેશે? એનાના હય્યામાં સવારથીજ એજ પડઘા ઝીલાઈ રહ્યા હતા. આલ્બર્ટ એને ખુબ ચાહતો હતો. પણ એ જાણતી હતી કે આલ્બર્ટને બાળકો કેટલા પ્રિય હતા! \n\nડોકટરે કેટલી નિર્દય રીતે જણાવી દીધું. \n\n\"સોરી મિસ્ટર એન્ડ મિસિસ આલ્બર્ટ. આ રિપોર્ટ કહે છે યુ કેન નોટ હેવ અ ચાઈલ્ડ.\" \n\nઘરે પરત થતા આલ્બર્ટ ખુબજ સામાન્ય દેખાઈ રહ્યો હતો. એ પોતાનું દુઃખ છુપાવી રહ્યો હતો કે પછી..... \n\nએનાના તો આંસુ રોકાઈ જ રહ્યા ન હતા. આલ્બર્ટ એનાને ઘરે છોડી બહાર નીકળી ગયો હતો. કેટલો સમય નીકળી ગયો? એ આમ ક્યાં જતો રહ્યો? કદી પિતા ન બની શકવાની વેદના કેવી અસહ્ય હશે? જેને બાળકો એટલા પ્રિય હોય એને કદી કોઈ 'ફાધર' કહેનાર ન હશે. \n\nએનાનું હૃદય વિચારોના ભાર જોડે ડૂબી રહ્યું હતું. અચાનક ડોરબેલ વાગી. આલ્બર્ટ હશે એ વિચારે એનાએ આરામખુરશી છોડી. બારણું ખોલતાંજ એની સૂઝેલી આંખો આલ્બર્ટ ઉપર અચંભાથી જડાઈ ગઈ. આલ્બર્ટ હાસ્યસભર ચહેરે બારણે ઉભો હતો. એના હાથમાં એક મોટી થેલી હતી. જે ભાતભાતના રમકડાંઓથી ભરેલી હતી. એણે એનાના હાથમાં કંઈક આપ્યું ને થેલો લઇ ઉત્સાહ જોડે અંદરના ઓરડામાં જતો રહ્યો. આલ્બર્ટના શબ્દો એના જેવાજ ઉતાવળિયા હતા. \n\n\"કમોન એના. લેટ્સ ગેટ રેડી. હરિઅપ્પ! ઇટ્સ ટાઈમ ટુ બી એ ફાધર...\" \n\nએના ફાંટી આંખે અંદરના ઓરડામાં જઈ રહેલ આલ્બર્ટને તાકી રહી. એ ફરીથી આરામખુરશી ઉપર પછડાઈ પડી. હાથમાંનું ગાઉન વિસ્મયથી જોતા એના હય્યાના ધબકારા ચરમસીમાએ પહોંચ્યા. ડોક્ટરની માહિતીથી આલ્બર્ટને ઘેરો ધક્કો લાગ્યો હતો. એની અસર એના મગજને......\n\nઘભરાટ એનાના ચહેરાને પરસેવે ભીંજવી રહ્યો. એ આગળ કઈ કરે એ પહેલાજ આલ્બર્ટ તૈયાર થઇ બહાર નીકળ્યો. એનો રમકડાંનો થેલો એના ખભે વીંટળાયેલો હતો. \n\n\"હજુ તું તૈયાર ન થઇ? વી આર ગેટીંગ લેટ, એના .\" \n\nઆલ્બર્ટનું કોશ્ચ્યુમ નિહાળી એનાના ચહેરા ઉપર રાહતભર્યું સ્મિત વેરાઈ ગયું. એ ઝડપથી ઉઠી તૈયાર થઇ ગઈ. થોડા સમય પછી શહેરની એક સંસ્થામાં અસંખ્ય બાળકો બુમાબુમ કરી રહ્યા હતા. \n\n\" ફાધર... ફાધર... ફાધર...\" \n\nફાધર ક્રિસમસ એ બધાના હાથમાં એક પછી એક રમકડું પકડાવી રહ્યા હતા. એનાની નજર ગર્વથી એ 'ફાધર' ને નિહાળી રહી હતી. ",
      "duration": "2 mins",
      "category": "Inspirational"
    },
    {
      "id": 233,
      "title": "સ્નેહના સાથી ભાઈ-ભાભીને પત્ર",
      "story_name": "વ્હાલા ભાઈ-ભાભી, \n\n     આશા રાખું છું કે આપ કુશળ હશો.. \n\nએમ તો આપણે ફોન પર, મેસેજ પર, વિડિઓ કોલિંગ પર અઢળક વાતો કરીએ છીએ તેમ છતાં આજે પત્ર દ્વારા મનની લાગણીઓને વહેતા મૂકવાનું મન થયું, કારણ કે મારા મતે જે લાગણી, જે સ્નેહ, જે આદર, જે સત્કાર પત્ર લખવાથી અનુભવી શકાય છે ને એ કદાપિ ફોન પર કે મેસેજ પર નથી અનુભવી શકાતો. એટલે જ વિચાર્યું કે તમારા જીવનની સૌથી યાદગાર પળને પત્ર દ્વારા સજાવું. તમારી એનિવર્સરી નિમિત્તે તમને મારા આ નાનકડા પત્ર દ્વારા શુભેચ્છા પાઠવવાની ઈચ્છા થઈ. \n\n    તમારી જિંદગીનો સૌથી યાદગાર એ દિવસ, જે અમારા સૌના માટે પણ એટલો જ ખાસ છે. હું મારી વાત કરું તો એ દિવસ મારા માટે તો જાણે ખુશીઓનો ખજાનો હતો, કારણ કે એ દિવસે મારા ભાઈને એક ખૂબ પ્રેમાળ જીવનસંગિની તો મળી પણ સાથે મને ખૂબ જ વ્હાલ કરનારી એક માતા જેવી ભાભી મળી. ખરેખર ભાઈ તમે ખૂબ જ નસીબદાર છો કે ભાભી જેવા જીવનસાથીનો સાથ તમને મળ્યો, જેમણે તમારી જિંદગીને તો ખુશીઓથી સજાવી પણ સાથે ઘરના સૌને એમના સ્નેહ અને લાગણીમાં ભીંજવી દીધા. ખરેખર ભાભી તમે આપણા ઘરને મંદિર બનાવ્યું. મારી દિલથી ઈચ્છા છે કે હું તમારા જેવી બનું. જેમ દરેક પરિસ્થિતિનો સામનો તમે હિંમત અને સંયમથી કર્યો એને ખરેખર દિલથી સલામ છે. \n\n      ભાભી, તમે આવીને મારા નટખટ ભઈલાને જવાબદારીથી જીવતા શીખવ્યું. મારો ભાઈ, ખૂબ પ્રેમાળ છે, હા થોડો ગુસ્સાવાળો છે. ગુસ્સો તો હંમેશા એમની નાક પર જ હોય. પણ એકદમ નારિયેળ જેવો સ્વભાવ ભાઈનો, અંદરથી નરમ ને બહારથી કઠણ. \n\n       તમે બંને મારા જીવનના સૌથી ખાસ વ્યક્તિ છો. કદાચ ક્યારેય કહી નહીં શકું છે તમે બંને મારા માટે શું છો? પણ ભગવાને આપેલી સૌથી ખાસ ભેટ છો તમે.તમને કહેવા માટે મને શબ્દો નથી જડતા બસ લાગણીઓનો પ્રવાહ જ વહ્યા કરે છે. તમે હંમેશા મને દરેક ખુશી આપી, પણ જીવનની સૌથી મોટી ભેટ આપી મને ફઈ બનાવીને.. એ ક્ષણ ખૂબ જ અમૂલ્ય છે, એને વ્યક્ત કરવા માટે શબ્દો નથી, બસ પુષ્કળ લાગણી અને હેત છે. \n\n       આજે તમે અમારાથી દૂર છો પણ એ માત્ર કિલોમીટરની જ દૂરી છે, દિલની નહીં.. \n\n\"રસ્તાઓની દૂરી આપણા હૃદયના તાંતણે જોડાયેલા સંબંધોને ક્યારેય વિખેરી ના શકે..!\"\n\n   તમારા બંનેના આ ખાસ દિવસ પર તમારા માટેની મારી લાગણીને પંક્તિમાં કંડારી છે:\n\n\n\n\"ઝરણું અવિરત વહ્યા કરે જેમ,\n\n સાથ તમારો અકબંધ રહે તેમ..!\n\n\n\n વ્હાલનો વરસાદ ને પ્રેમની કૂંપળો,\n\n બનાવે તમારા સંબંધને હંમેશા હૂંફાળો..! \n\n\n\nઆપી મને તમે વાત્સલ્યની ભેટ ઘણી, \n\nરાખજો સદા મને તમારા હેતની ઋણી..! \n\n\n\nજેમ ચાંદને લાગે વ્હાલી એની ચાંદની,\n\n એમ સદા ભીંજવે મને આપની લાગણી..!\n\n\n\n દિલથી કરું હું દુઆ પ્રભુને હરપળ,  \n\nબની રહે આ સફરનું સંભારણું જીવનભર..!\"\n\n\n\n   તમને બંનેને એનિવર્સરીની ખૂબ ખૂબ શુભેચ્છાઓ. \n\nઆવા રંગીન પળ સાદા આપના જીવનમાં વર્ષોવર્ષ આવતા જ રહે એવી દિલથી પ્રભુને પ્રાર્થના..!\n\n   બસ, હવે વધારે નથી લખી શકતી, કારણ કે પછી તમારી યાદમાં બાંધી રાખેલો આ આંસુઓનો પુલ તૂટી જશે. તમારો વાત્સલ્યરૂપી હાથ સદા મારે માથે રાખજો. તમે બંને એકબીજાનું ધ્યાન રાખજો અને પ્યારા છોટુંને એની ફીયા વતી ખૂબ ખૂબ લાડ આપજો. \n\n   ઘરે કોઈની ચિંતા ના કરતા, તમારા જેટલી તો નહીં પણ હું બધાની પુરેપુરી સંભાળ રાખવાનો પ્રયત્ન કરીશ. પરિસ્થિતિ એ આપણને થોડો સમય દૂર કર્યા છે પણ એ સમય પણ વીતી જશે. બસ, તમે જલ્દી પાછા આવી જાઓ. \n\n   બધા વતી મારા જયશ્રી કૃષ્ણ..!\n\n  લિ. આપની લાડલી ગુડિયા ",
      "duration": " mins",
      "category": "Inspirational"
    },
    {
      "id": 234,
      "title": "પુત્રીને જન્મદિવસે",
      "story_name": "વ્હાલી દીકરી,\n\nજીવનસફરનું વધુ એક વર્ષ વીતી ગયું, \n\nને એકદમ નિર્ધારિત રીતે, તારા જીવન નો વધુ એક પડાવ પણ આવી ગયો.\n\nબાળપણને જીવતું રાખી, ઘરનો ઉંબર વટાવીને, કમ્માંફર્થીટ ઝોનમાંથી બહાર નીકળીને હવે વ્યવસાયિક દુનિયા તરફ જઈ રહી છો, બસ અહીંથી હવે આગળ અને આગળ જ વધવાનું છે અને એવા અમારા આશીર્વાદ પણ છે.\n\nના, હું એવું બિલકુલ નહિ કહું કે તારા જીવનમાં કોઈ અડચણ ન આવે, કારણકે એ શક્ય નથી ને જો હોત તો દુનિયાના કોઈ મા-બાપ એમના સંતાનોના જીવનમાં કોઈ તકલીફ આવવા જ ન દેત, પણ હા એટલું ચોક્કસ કહીશ કે જીવનની કોઈ પણ ક્ષણે, કોઈપણ તકલીફમાં તારી આત્મસૂઝથી તું માર્ગ કાઢી શકે એવી કુનેહ કે શક્તિ ઈશ્વરે તને જરૂર આપી છે અને જીવનના દરેક તબક્કે અમે પૂજ્ય ગુરુદેવના આશીર્વાદથી તારા પથદર્શક બની હંમેશા ઉભા છીએ, એક મજબૂત સહારો બનીને. સલાહ, શિખામણ કે ખિજાવા ના પડાવ ને તે પાર કરી જ દીધો છે ને અમને ગર્વ છે કે અત્યાર સુધી અમારે એનો ખાસ ઉપયોગ પણ કરવો નથી પડ્યો.\n\nહવે પછીના સમયમાં,તમારી જિંદગી કેમ જીવવી એ તમારે નક્કી કરવાનું છે,ઘણા તબક્કાઓમાં અમે સાથે નહીં હોઈએ ને તમારે જ જાતે નિર્ણયો લેવા પડશે, ત્યારે એક માં-બાપ તરીકે,અમારો અનુભવ તારી સાથે શેર કરીએ છીએ,તને જેટલું યોગ્ય લાગે એટલું તું લઈ શકે છે અને એને ન માનવાનો પણ તને પૂરો હક્ક છે\n\nતમારા વિચાર, આચાર,વાણી અને લીધેલા નિર્ણયોજ તમારા ભવિષ્યને નક્કી કરશે અને બીજાના મનમાં તમારી છબી ઉભી કરશે, માટે હંમેશા કોઈપણ નિર્ણય લેતા પહેલા ફક્ત દિલ કે ફક્ત દિમાગથી ન વિચારતા બન્ને વચ્ચે સંતુલન રાખી નિર્ણયો લેવા.\n\n\n\nજીવન આનંદ કરવા માટે છે ને ભરપૂર જીવવા માટે છે. નિઃસંકોચ સમાજનો ડર રાખ્યા વગર અને તમારો અંતરાત્મા જેમ કહે તેમ જ જીવવું. જે ઉંમરે જે કરવાનું હોય, માણવાનું હોય એ માણી પણ લેવું, ઉંમર વીતી ગયા પછીનો અફસોસ કરવા કરતા એ સારું જ છે. સાથે સાથે તમારી શારીરિક, માનસિક, આર્થિક કે સામાજિક મર્યાદાઓને પણ ન ઓળંગવી.\n\nવિચારો અને દેખાવ વિશે સંપૂર્ણ સભાન અને સ્પષ્ટ રહેવું,દયાળુ પણ રહેવું અને જરૂર પડે લુચ્ચાઈ કરતા પણ શીખવું, બીજાને અને બીજાના વિચારોને પણ માન આપવું, હું \\જ સાચી છું એવો હઠાગ્રહ ક્યારેય ન કરવો, કોઈની વાતોમાં અંજાઈ પણ ન જવું,ચર્ચા અને દલીલના ફર્ક ને સમજવો. શબ્દોની કિંમતને સમજવી એનો વેડફાટ બિલકુલ ન કરવો, શબ્દોમાં ક્યાં અને ક્યારે, કેટલું વજન આપવું, ક્યાં અને ક્યારે અટકવું એ કળા જીવનમાં હર મોરચે કામ આવશે. વિશ્વાસ બહુજ મોટો શબ્દ છે. બધામાં વિશ્વાસ કરવો અને હકારાત્મક વલણ રાખવું. છતાં ભોટ ન બનવું. એક વાતમાં હંમેશા સચેત રહેવું કે વિશ્વાસઘાત પણ ત્યાંજ થાય છે જ્યાં વિશ્વાસ હોય છે. પણ છતાં પણ જ્યાં સુધી શ્રુષ્ટિ છે ત્યાં સુધી ઈશ્વરને માણસ પર ભરોસો છે એ વાત યાદ રાખવી. બાળકનું જન્મવું કે ફૂલોનું ખીલવું એના સુંદર ઉદાહરણો છે.\n\nઅમે એવું ઇચ્છીએ કે અમારી ભૂલોમાંથી પણ તમે શીખો. જેથી તમે એનું પુનરાવર્તન ન કરો.\n\nઅમને, આજની તમારી આ 'યો' વાળી પેઢી પર પૂરો ભરોસો છે, તમારામાં સમયની સાથે પોતાની જાતને ઢાળવાની અને જવાબદારી લેવાની આવડત પર માન છે, તમે અમારું ભવિષ્ય છો અને જોઈ શકીએ છીએ કે અમારું ભવિષ્ય એક સુરક્ષિત પેઢીના હાથમાં છે .\n\nઆખી વાતનો નિચોડ એટલોજ છે કે, ખુલ્લા આ આકાશમાં ઊડો. મન ભરીને ઉડો, પુરી તાકાતથી અને બધી જ શક્યતાઓ અને તકને ઝડપી ને ઉડો. માત્ર વિનય અને વિવેક જાળવીને ઉડો.\n\nથીંક ઓલ્વેસ પીંક.\n\nતારી માતા.\n\n",
      "duration": "3 mins",
      "category": "Inspirational"
    },
    {
      "id": 235,
      "title": "વૃદ્ધાશ્રમ",
      "story_name": " \"વૃદ્ધાશ્રમ એટલે વૃદ્ધ માતા -પિતાનુંં ઘર \" આ તો સૌ કોઈએ સાંભળ્યું હશે. અને હાલનાં સમયમાં તો 80% લોકો પોતાનાં માતા પિતા ને આશ્રમ મૂકી આવે છે. પરંતુ મને એ નથી સમજાતું કે કેમ ? શુંં માતા પિતા એ તમને નાનપણમાં સાચવ્યાં નથી? શું તમે તમારા માતા-પિતા ને હેરાન નથી કર્યાં બાળપણમાં? શું તમારા માતા-પિતા એ તમારી જીદ પૂરી નથી કરી? શું તમારા માતા -પિતા એ એમને જે જોઈએ એ ના લાવીને તમને જોઈએ એ નથી લાવી આપ્યું? શું તમારી માતા પોતે ભીની પથારીમાં સૂઈને તમને સૂકી પથારીમાં નથી સૂવડાવ્યાં? શું તમારા પાપા એ રાત - દિવસ મહેનત કરીને તમને સારુ નથી ભણાવ્યાં? શું તમારા માતા -પિતા એ તમને લાડથી મોટા નથી કર્યાં? \n\n   માતા-પિતા એ બહુ મહેનત કરીને પોતાનાં બાળકોને મોટા કર્યાં હોય છે. એમને એમની બધીજ ફરજો પૂરી કરી હોય છે. અને પછી આપણી ફરજ આવે માતા પિતાને સાચવવાની તો કેમ આપણે આપણી ફરજ ભૂલીને આપણાં ઘરડા માતા-પિતાને સાચવવા નથી ગમતા?\n\n   આપણે સૌ જાણીએ છીએ જન્મ- બાળપણ - યુવાવસ્થા -ઘડપણ - મૃત્યુ એ સૌ કોઈના જીવનનો ભાગ છે. આજે નહીં તો કાલે સૌ કોઈને આ સમયમાંથી પસાર થવાનું હોય છે. બાળપણ અને યુવાવસ્થા તો જલ્દીથી પસાર થઈ જાય છે પણ ઘડપણ જલ્દીથી પસાર નથી થતું.\n\n    જયારે કોઈ મનુષ્યના જીવનમાં ઘડપણનો સમય આવે ત્યારે તેમને સૌથી વધારે સાથની જરૂર હોય ત્યારે એમને સૌથી વધારે પોતાનાં બાળકના સાથ -સહકાર ની જરૂર હોય ત્યારે તેમનું બાળક તેમને સાથ - સહકાર આપવાની જગ્યાએ માતા-પિતા ને વૃદ્ધાશ્રમમાં જઈને મૂકી આવે. ત્યારે, કયારે પણ માતા -પિતા ની વેદનાનો અનુભવ કર્યો છે? જે માતા -પિતા એ પોતાનાં બાળક ને આટલા લાડથી મોટુ કર્યું હોય અને એજ બાળક મોટુ થઈને પોતાનાં માતા -પિતા એ વિચાર્યું પણ ન હોય કે એમને આ રીતે પોતાનાં ઘર, ઘર ના લોકો ને છોડીને કોઈ બીજા ના ઘરે જવુ પડશે જ્યાં કોઈ એમનું છે જ નહી.\n\n   વૃદ્ધ માતા-પિતા ની ઈચ્છા હોય કે પોતાનાં પૌત્ર-પૌત્રી જોડે આનંદમય સમય પસાર કરે એમના સાથે રમી નેે મસ્તી કરીને સમય પસાર કરે. પરંતુ જયારે એમની ઈચ્છા વિરુદ્ધ વૃદ્ધાશ્રમમાં જવાનું થાય ત્યારે તેમની લાગણી ને બહુ ઠેસ પહોંચે છે પરંતુ આપણે એ વાતનું ધ્યાન નથી રાખતા.અને માતા પિતા ને વૃદ્ધાશ્રમમાં મૂકી આવીએ છીએ. તમે જાણો છો ત્યાં તમારા માતા -પિતા ની કેવી રીતે સંભાળ થાય છે ? એમને સમયસર જમવાનું એમની દવાઓ આપવાનું કામ થાય છે કે નહી? તેમને ત્યાં કોઈ માતા પિતા,દાદા દાદી કઈ ને બોલાવાવાળુ નથી. તો એ લોકો કોના સહારે જીવન પસાર કરશે ત્યાં? \n\n    આપણે સૌ જાનીએ છીએ આપણાં ભગવાન પહેલા આપણાં માતા પિતા જ છે. હુ જાનું છુ કે દિવસે ને દિવસે જીવન મા પરિવર્તન આવે છે તેથી આપણી અને માતા પિતા ની વિચારસરણી મા તફાવત હશે. પરંતુ ઘડપણ મા આપણી ફરજ છે કે આપણે એમની સાર -સંભાળ રાખીએ.નહીકે વૃદ્ધાશ્રમ મા મોકલીયે.\n\n     ઘડપણમાં માતા -પિતા ને શારીરિક અને માનશિક બિમારીઓ વધારે જોવા મળે.એ લોકોને જોવામા,ખાવા પીવામા, કોઈ વસ્તુ ને યાદ રાખવામા,સાંંભળવામા,બોલવામા, એમનામા ચિડિયાપણુ પણ વધારે જોવા મળે પરંતુ આ બધુ ધડપણ મા કુદરતી રીતે થતા ફેરફાર ના કારને જોવા મળે એમા એમનો કોઈ વાંક નથી.આ સમયે આપણી ફરજ છે કે ઘરના બધા લોકો એમની સાથે સારુ વર્તન કરે અને એમની સાર સંભાળ રાખે.\n\n   મારો આ વાર્તા લખવાનો હેતુ એ જ છે કે હવે મહેરબાનિ કરીને કોઈ પોતાનાં વૃદ્ધ માતાપિતા ને વૃદ્ધાશ્રમ મા ના મૂકી ને પોતાની પાસે ઘરના બધા લોકો સાથે હળી મળીને રહે.   \n\n   હુ વૃદ્ધાશ્રમ મા વૃદ્ધ દાદા -દાદિ જોડે કોલેજ માંથી ગયેલી છુ અને એમની સાથે બહુ સમય પણ પસાર કર્યો છે. અમને કોલેજ ના વિદ્યાર્થીઓ ને જોઈને એમના ચહેરા પર ની ઉદાસી દૂર થઈને ચહેરા પરનું અનોખુ સ્મિત જોવા મળતુ અને એમનો અનેરો ઉત્સાહ જોઈને બસ એમના જોડે જ રહેવાનું મન થતું. \n\n   અને અમુક બાળકો તો એવા બી છે જે વૃદ્ધ માતા પિતા ને મળવા બી નથી આવતા એવા લોકો ને હુ એટલુ જ કહીશ કે માતા પિતા ને આ રીતે દૂર કરવા યોગ્ય નથી એ લોકો દિવસ રાત પોતાનાં બાળકો ની યાદ મા આંખો મા આંસુ લઈને રાહ જોતા હોય છે એમના અમૂલ્ય આંસુ અને સમય વ્યર્થ ન જવા દો.\n\n    જીવન મા માતા પિતા એક જ વાર મળે છે. એમની સેવા થી મોટુ પુણ્ય કોઈ નથી.\n\n   હુ આશા રાખિશ કે મારી આ સ્ટોરી વાંચીને કોઈ એમના માતા પિતા ને આશ્રમ મા નહી મુકે અને એમની સાર - સંભાળ કરશે.\n\n    \" મંદિર બનાવો, મસ્જિદ બનાવો\n\n     અનાથાશ્રમ બનાવો, હોસ્પિટલ બનાવો,\n\n     ગુરુદ્વાર બનાવો, ચર્ચ બનાવો, સ્કૂલ બનાવો, પરંતુ કયારે વૃદ્ધાશ્રમ ન બનાવો.\"",
      "duration": "4 mins",
      "category": "Inspirational"
    },
    {
      "id": 236,
      "title": "ઓર્ડર.. ઓર્ડર..",
      "story_name": "શહેરના નામી એડ્વોકેટ પ્રવિણ શાહ પર લોક ડાઉનના કાયદાના ભંગ માટે મુકદ્દમો ચાલવાનો હોવાથી આખો કોર્ટરૂમ વકીલો અને પ્રેક્ષકોથી ભરાઈ ગયો હતો. \n\nક્રિમિનલ લોયર પ્રવિણ શાહ ‘કાયદે આઝમ’ ના હુલામણા નામથી પ્રખ્યાત હતા. કાનૂનની કિતાબના એક એક કાયદાથી સુપેરે માહિતગાર અને કાયદાની તમામ આંટીઘૂંટીના જાણકાર દ્વારા કાયદાનો ભંગ કરવામાં આવી હોવાની વાત જ્યારે લોકોની જાણમાં આવી ત્યારે કોઈ તે વાત માનવા કોઈ તૈયાર ન હતું પરંતુ જ્યારે તેમની ધરપકડના ફોટા સાથે સ્થાનિક ચેનલો પર સમાચારો વહેતા થયા ત્યારે સૌને અચરજ થયું હતું. \n\nએડ્વોકેટ પ્રવિણ શાહની ધરપકડ શહેરના રેડ ઝોનમાં લોક ડાઉનનું સખત પાલન થાય તે માટે વિશેષ રીતે નિયુક્ત કરવામાં આવેલ ખૂબ કડક લેડી એ.એસ.પી. શાલિની વર્મા દ્વારા કરવામાં આવી હતી. તેથી સ્થાનિક ચેનલો પર એડ્વોકેટ પ્રવિણ શાહ અને શાલિની વર્મા પર વિશેષ કાર્યક્રમો પ્રસારીત કરી આખા ઇસ્યુ ને બિન જરૂરી મહત્વ આપી એડ્વોકેટ પ્રવિણ શાહને અપમાનીત કરવાનું આમનાવીય કામ કરવામાં આવી રહ્યું હતું જે લોકોને ગમ્યું ન હતું.  \n\nજજ સાહેબે ડાયસ પર સ્થાન લઈ હાજર સૌ સમક્ષ નજર ફેંકી મુકદ્દમો શરૂ કરવા જણાવ્યુ. સરકારી વકીલે કેસની ટૂંકી હકીકત જજ સાહેબ સમક્ષ રજૂ કરી એડ્વોકેટ શાહ જેવા કાયદાના જાણકાર દ્વારા કરવામાં આવેલ કાયદાના ભંગ બદલ તેમને કાયદામાં કરવામાં આવેલ જોગવાઈ મુજબ વધારેમાં વધારે સજા કરવા ન્યાયાધીસ સાહેબને વિનંતી કરી પોતાની રજૂઆત પૂરી કરી. \n\nસરકારી વકીલની રજૂઆત પછી ન્યાયાધીશ સાહેબે આરોપીના પાંજરામાં ઉભેલા એડ્વોકેટ પ્રવિણ શાહ પર નજર ફેંકી કહ્યું “મિસ્ટર શાહ, આપને આપના બચાવમાં કઈ કહેવું છે ?”\n\nમિ. શાહ : “નો, માય લોર્ડ, હું મારો ગુનો કબુલ કરું છું.“\n\nન્યાયાધીશ : “મિ. શાહ આપના જેવા કાયદાને માન આપતા એડ્વોકેટ દ્વારા જ્યારે કાયદાનો ભંગ કરવામાં આવ્યો હોય ત્યારે તે પાછળ કોઈ કારણ જરૂર હશે. પ્લીઝ ... મારે એ કારણ જાણવું છે. કૂડ યૂ બી કાઇંડ ઇનફ ટુ એક્સપ્લેઇન ધ રીઝન ?” \n\nમિ. શાહ : \"માય લોર્ડ .. પ્લીઝ મને તે વાત જણાવવા મજબૂર કરવામાં ન આવે તેવી મારી નામદાર કોર્ટને વિનંતી છે.”\n\nન્યાયાધીશ : “મિ. શાહ ! ચુકાદો આપતા પહેલાં અદાલતને તે જાણવું જરૂરી જણાય છે.“\n\nમિ. શાહ : “ઑ.કે. માય લોર્ડ.“\n\nમિ. શાહે ગળું ખંખેરી કહ્યું “માય લોર્ડ તે દિવસે હું મારા બંગલાની બાલ્કનીમાં બેસી પુસ્તક વાંચી રહ્યો હતો ત્યાં મારી નજર રોડ પર એક શ્રમિક બાઈ પર પડી. તે તેના અપંગ પતિને એક ટ્રાઈસિકલમાં બેસાડી ઉઘાડા પગે પસાર થઈ રહી હતી. કદાચ તે લોકો ઘણે દૂરથી ચાલીને આવી રહ્યા હોય તેમ ખૂબ થાકેલા જણાતા હતા તેની સાથે એક પાંચ સાત વર્ષની બાળકી પણ ચાલી રહી હતી. તે બાળકીના પગમાં પણ ચપ્પલ ન હતા. કદાચ તેના પગમાં લાંબુ ચાલવાના કારણે છાલા પડી ગયા હતા એટલે તે ખોડંગાતી ચાલતી હતી. તપતા રસ્તાથી બચવા માટે તેના જે પગમાં છાલા પડ્યા હતા તેણે તે પગ ફરતે પ્લાસ્ટિકની કોથળી વીંટાળી હતી. આ દ્રશ્ય મારા હદયને હચમચાવી ગયું એટલે મેં ઝડપથી ઘરમાંથી તેમના માટે ખાવાનું અને નાસ્તાની ચીજ વસ્તુઓ લીધી. પેલી સ્ત્રી માટે મારી પત્નીના અને નાની બાળકી માટે મારી દીકરીના ચપ્પલ લીધા તેમજ ઠંડા પાણીની એક બોટલ અને હાથ ખર્ચી માટે થોડા રૂપિયા લઈ તેમને આપવા માટે હું મારા ઘરની બહાર આવ્યો પરંતુ તે લોકો ત્યાં સુધીમાં થોડા દૂર નિકળી ગયા હતા એટલે મેં તે બધી વસ્તુઓ મારી ગાડીમાં મૂકી તેમને આપવા માટે ગાડી દોડાવી મૂકી. તેમને તે વસ્તુઓ પહોંચાડી હું ઘરે પરત આવ્યો એટલે શાલિની મેડમે લોક ડાઉનના કાયદાના ભંગ બદલ મારી ધરપકડ કરી હતી. મિ. લોર્ડ હું આ બાબતે શાલિની મેડમનો કોઈ વાંક જોતો નથી. તે કાયદાથી બધાએલા હતા.” \n\n“હા એક વાત જરૂર કહીશ માય લોર્ડ કે શાલિની મેડમના હદયમાં પણ તે ગરીબો પ્રત્યે અનુકંપા હતી એટલે તેમણે બીજા શ્રમિકોની જેમ તે લોકોને ઊઠબેસ નહોતી કરાવી કે ડંડા પણ નહોતા લગાવ્યા. તેમણે પોતાની નજર ફેરવી લઈ તે લોકોને જવા દીધા હતા. મે જોયું હતું કે જ્યારે તેમણે પેલી ગરીબ બાઈને ઉઘાડા પગે જોઈ ત્યારે તેમણે તેને મદદરૂપ થવા માટે પોતાના પગ તરફ જોયું હતું. તેમના પગમાં બુટ પહેરેલા હતા જો તેઓ ડ્યૂટી પર ન હોત અથવા તેમના પગમાં બુટના બદલે ચપ્પલ હોત તો તેમણે તે ક્ષણે જ પોતાના ચપ્પલ તે બાઈને આપી દીધા હોત ! મિ. લોર્ડ એ ગરીબ લોકો સતત પંદર દિવસથી ચાલતા હતા અને ત્યાર સુધીમાં પંદરસો કિલોમીટરનો પ્રવાસ કર્યો હતો અને હજુ ચારસો કિલોમીટરનો રસ્તો કાપવાનો બાકી હતો. ધેટ્સ ઓલ માય લોર્ડ “\n\nએડ્વોકેટ પ્રવિણ શાહની કેફિયત સાંભળી લોકોનો આંખોમાં આંસુ આવી ગયા. સૌ એડ્વોકેટ શાહના માનવીય અભિગમના વખાણ કરવા લાગ્યા એટલે કોર્ટમાં ઘોંઘાટ થઈ ગયો. ન્યાયાધીશ મહોદયે લાકડાની હથોળી પછાડી “ ઓર્ડર.. ઓર્ડર ..” કહી સૌને શાંત કર્યા.\n\nન્યાયાધીશ મહોદય બોલ્યા : “જેમ શાલિની મેડમ કાયદાથી બંધાએલા હતા તેમ મિ.શાહ માનવતાથી બાંધેલા હતા. એટલે હું તેમને નિર્દોષ જાહેર કરી ઇજ્જત સાથે છૂટા કરવાનો આદેશ કરું છું.”\n\nન્યાયાધીશ મહોદયનો ચુકાદો સાંભળી કોર્ટરૂમમાં આનંદનું મોજું ફરી વળ્યું.",
      "duration": "4 mins",
      "category": "Inspirational"
    },
    {
      "id": 237,
      "title": "મમ્મી ખોવાઈ....!!",
      "story_name": "ક્યારનો બાલ્કનીમાં ઊભેલો પિન્કુ રડમસ ચહેરે અને સાવ ઢીલી ચાલે ઘરમાં આવી ટીવી પર ન્યૂસ જોઇ રહેલાં મિહાર ને હલબલાવતાં બોલ્યો \" ડેડી, મમ્મી તો પાછી ખોવાઇ ગઇ.....\" આટલું બોલતાં તો એ રીતસર રડી જ પડ્યો. એક ક્ષણ તો મિહાર ને કશું સમજાયું નહીં. પણ બીજી ક્ષણે એના મગજમાં કશોક ઝબકારો થયો અને એ પિન્કુને ઉંચકી લેતાં બોલ્યો \" એમ કંઇ મમ્મી થોડી ખોવાય? ચાલ હું પણ તને શોધવામાં મદદ કરું...\"\n\nમિહાર આજે જ પિન્કુને વેરાવળ પાસે એક નાના ગામમાં આવેલ એની નાની ને ઘરેથી લઇ આવેલો. છેલ્લાં ત્રણેક મહીનાથી પિન્કુ ત્યાં જ હતો. છ મહિના પહેલાં જ પિન્કુની મમ્મી સ્વાતિનું અવસાન થતાં નાની અહીં જ હતાં. પણ પછી નાનાં પિન્કુને લઇ પોતાને ગામ ગયેલાં. જે આમ તો હવે ટચૂકડા શહેરનો જ ભાગ ગણાતું હતું. મમ્મીને મિસ કરતાં પિન્કુને ખુશ રાખવા નાની રોજ મોડી સાંજે તેને અગાસીમાં લઇ જતાં, ને ગામનાં પ્રદૂષણ રહિત સ્વચ્છ વાતાવરણમાં નિરભ્ર આકાશમાં ચમકતાં ચાંદા ને ટમટમતાં અનેક તારલાઓ બતાવતાં પિન્કુને કહેતાં \"મમ્મી તો ચાંદામામા ના સુંદર દેશમાં ગઇ છે. ત્યાંથી એ રોજ પિન્કુને જુએ છે.\" અને પછી એકાદા ચમકતાં તારાને બતાવી કહેતાં..\" જો ....પેલી તારી મમ્મી છે ...તને જોઇ કેવી હસે છે !...\" ને પછી તો એ નાનું બાળ રોજ પોતે જ ટમટમતાં તારલીયાઓમાંથી પોતાની 'મમ્મી ' ને શોધી ખુશ રહેતું !!....\n\nઆજે મેગાસીટીનાં પોતાના ઘરની બાલ્કનીમાંથી એ ક્યારનો મમ્મીને આકાશમાં શોધી રહ્યો હતો. પણ મોટી ઇન્ડસ્ટ્રીઝની ફેક્ટરીઓમાંથી ઉત્પન્ન થતાં ઝેરી વાયુ, અસંખ્ય વાહનોનાં પેટ્રોલ -ડીઝલનો ધૂમાડો...અસંખ્ય ઓફિસ ને ઘરોમાં સતત ચાલુ રહેતા એરકન્ડીશનર મશીનમાંથી ફેંકાતો ઝેરી ગેસ.....આખા શહેરનાં પ્લાસ્ટીકીયા કચરાનાં નિકાલ માટે એને બાળતાં, નીકળતા ધૂમાડાંથી પ્રદૂષિત હવામાં .. ધરતી ને આકાશની વચ્ચે રચાયેલાં આ ગાઢા -ઝેરી વાયુના ધુમ્મસ ભર્યાં વાતાવરણમાં ---માણસ જાતને જ્યાં મુક્ત પણે શ્વાસ લેવો જ નસીબ ન હોય !! ત્યાં તારલા મઢ્યું આકાશ દેખાય એ તો ,અશક્ય જ!!!......\n\nપોતાની મમ્મી માટે વલવલતાં દિકરાની ખુશી માટે મિહાર, પિન્કુને ઉંચકી બાલ્કનીમાં આવ્યો....ઘણાં પ્રયત્ન પછી પણ એક તારો પણ ન દેખાતાં બંને ઉદાસ થઇ ગયાં, જાણે સ્વાતિને ફરી એકવાર ગુમાવી દીધી....!!!\n\nપિન્કુનો ઉદાસ ચહેરો જોઈ મિહાર વિચારતો ....આ બચ્ચાં ને હું એની 'માં 'તો પાછી ન આપી શકું ....મમ્મીને તારલિયામાં જોઇ એને થતી ખુશીની અનુભૂતિ તો હું જરુર આપી શકું!!.....સ્વાતિની ફેફસાંની બિમારી કદાચ આ હવાનાં પ્રદૂષણ ને કારણે જ હતી....હવે મારે મારા દિકરાના સ્વાસ્થ્ય માટે પણ આ શહેર છોડવું જ રહ્યું. એને થયું શહેર છોડી -આ દેશ છોડી પરદેશ સ્થાઇ થતી યુવા પેઢીને ફક્ત પૈસાનું આકર્ષણ જ નથી હોતું...,આસપાસ ભરપૂર વૃક્ષાચ્છાદિત વાતાવરણને કારણે મળતી શુધ્ધ હવા ને ખુલ્લું ગગન પણ એમને એટલાં જ આકર્ષે છે......ને એણે નિર્ણય કર્યો આ મેગાસીટી છોડવાનો.\n\nમિહારને ફક્ત આ શહેર છોડવું હતું.....દેશ નહીં. એને ખાત્રી હતી કે ધુમ્મસ રહિત વાતાવરણને તલસતાં આવાં અનેક પિન્કુ ...અને એમને એક સ્મિત-- સ્વાસ્થ્ય અને સારું વાતાવરણ આપવા કટિબધ્ધ એવા અનેક મિહાર ....આપણાં જ દેશમાં , વૃક્ષારોપણ અને પ્રદૂષણ નિવારણ ને પ્રાધાન્ય આપશે ..લોકોને પણ એ માટે જાગૃત કરશે.પછી ખુલ્લી હવા અને તારલા મઢ્યું આકાશ આપણા હરએક શહેરને નસીબ હશે.\n\nબીજે દિવસે સવારે જ પિન્કુની આંખ ખૂલતાં જ એને પંપાળતાં મિહાર બોલ્યો \" બેટા, મમ્મી ક્યાંય ખોવાઇ નથી ગઇ !! એ તો નાનીના ગામમાં જ રોકાઈ ગઇ છે. હવે આપણે પણ ત્યાં જ આપણું ઘર બનાવશું...પછી પિન્કુ રોજ સાંજે મમ્મીને અને મમ્મી પિન્કુને જોયા જ કરશે.",
      "duration": "3 mins",
      "category": "Inspirational"
    },
    {
      "id": 238,
      "title": "જિંંદગીને મોજથી જીવો",
      "story_name": "ઈશ્વરે આપણને કેટલી મસ્ત જિંદગી આપી છે. અને આપણે ! કેટલું કામ છે ! થશે કે નહીં થાય ! નહીં થાય તો શું થશે ? સતત આવાં વિચારોથી ઘેરાયેલા રહીએ છીએ. પતિને સવારે વહેલા ઉઠી કામે જવાનું ટેન્શન, ગૃહિણીને ઘર સંભાળવાનું ટેન્શન, બાળકોને શાળામાંથી આપેલાં હોમવર્કનું ટેન્શન. આ રીતે જોવા જઈએને તો દુનિયાનું બીજું નામ એટલે ટેન્શન. ટેન્શન એટલે કોઈ સારી બાબત નથી. ટેન્શન એટલે મગજના નેગેટિવ વિચારો. કોઈ વ્યક્તિ માત્ર એક દિવસ પણ ટેન્શનથી મુક્ત નથી રહી શકતો. જિંદગીને માનવે ટેન્શનનો શો-રૂમ બનાવી દીધો છે. જ્યાં અલગ-અલગ વેરાયટીના ટેન્શન મળે છે. કુતરાં કે બિલાડીને જોયા છે ક્યારેય ટેન્શન લેતાં. રોજ સવારે રોજ નવી મુસીબત.\n\n\n\nમાનવી નાનકડાં એવાં દુ:ખમાંથી પણ બે દિવસ સુધી બહાર નથી આવતો. વેદ-પુરાણોમાં લખ્યું છે કે સુખ અને દુ:ખ જિંદગીનો એક હિસ્સો છે. આ બંને એક પ્રકારનું ચક્ર છે જે સતત ફર્યા કરે છે. સુખ અને દુ:ખ વારાફરતી આપણાં જીવનમાં આવ્યાં જ કરે છે. જ્યારે ખબર જ છે કે દુ:ખ પછી સુખ આવવાનું જ છે. તો દુ:ખને પોશવાનો શો અર્થ ? આપણને સુખ વધારે ગમે છે કારણ કે તેમાં આપણને આનંદ મળે છે. જ્યારે દુ:ખ નથી ગમતું. કારણ કે તેમાં કાં તો આપણે રડતાં હોઈએ, કાં હતાશ થઈએ. અને સતત તેના વિચાર કરતાં હોઈએ. આ વ્યક્તિના નેગેટિવ વિચાર છે.\n\nઈશ્વરે આપણને કેટલી સરસ જિંદગી આપી છે. રડવાં, હતાશ થવાં કે ટેન્શન લેવાં માટે નહીં પરંતુ મોજથી જીવવા માટે. અને ખરેખર ઈશ્વરે આપેલી આ અમુલ્ય ભેટ છે જેને આપણે માણવી જોઈએ.\n\n\"સારો સમય એજ વ્યક્તિનો આવે છે જેણે ખરાબ સમય જોયો હોય\"\n\n\n\nજ્યારે આપણી ઉપર દુ:ખોના પહાડ તુટી પડે ત્યારે ખુબ હતાશ થતાં હોઈએ છીએ. અને સતત આ દુ:ખને યાદ કરતાં હોઈએ છીએ. આ નેગેટિવ વિચાર છે. કદાચ આપણે નેગેટિવ વિચારવાને બદલે પોઝિટિવ વિચારીએ તો આ દુ:ખ ઓછું થઈ શકે. કારણ કે દુ:ખ આવવું એ સુખ આવવાનો સંકેત છે.\n\nજ્યારે આપણને માથામાં દુ:ખાવો થતો હોય ત્યારે બે કલાક સુઈ જઈએ અને જ્યારે ઉઠીએ ત્યારે દુ:ખાવો હોતો નથી. આવું કેમ ? કારણ કે જ્યારે જાગ્રત હતાં ત્યારે સતત વિચાર્યા કરતાં. કેટલું માથું દુ:ખે છે ? ક્યારે દુ:ખાવો ઉતરશે ? પરંતુ સુઈ ગયાં પછી કોઈપણ પ્રકારના વિચારો આવતાં ન હોવાથી માથાનો દુ:ખાવો આપમેળે ઉતરી જાય છે. એવીજ રીતે જ્યારે પણ દુ:ખ આવે ત્યારે તેની વિશે કંઈપણ વિચાર્યા વિના જ અન્ય કોઈ પ્રવૃતિમાં મગજને એકાગ્ર કરવું જોઈએ. દુ:ખ આપમેળે જતું રહેશે.\n\n\n\nઈશ્વરે આટલી મસ્ત જિંદગી આપી છે, તો તેને મોજથી જીવવી જોઈએ. કારણ કે ટેન્શન લઈને કોઈજ ફાયદો નથી. જિંદગીને મોજથી જીવવા માટે કોઈ કારણ, સ્થળ કે સમયની જરૂર પડતી નથી. એ માત્ર આપણાં વિચારો પર નિર્ભર કરે છે. અને વિચારો હંમેશા એવાં રાખવા જોઈએ કે આપણે આનંદ આપે, ખુશી આપે, સતત આપણને જિંદગી આગળ વધવા માટે પ્રેરણા આપે. નહી કે સતત આપણને આગળ વધતાં અટકાવે. આપણાં કાર્યમાં રુકાવટ બને. બાળક જ્યારે જન્મે છે ત્યારે કપડાં પહેરીને જન્મ નથી લેતું. તેની માતા તેને કપડાં પહેરાવે છે એવી જ રીતે સુખ અને દુ:ખ બંને બાળક આ દુનિયામાં આવીને મેળવે છે. જે સંપુર્ણ રીતે તેની પર આધાર રાખે છે. કે મારે કેવી રીતે જીવવું જોઈએ. \n\n\"જિંદગીને મોજથી જીવો અને એટલી મોજથી જીવો કે સામેવાળાને આશ્ચર્ય થાય કે આટલું બધું ટેન્શન હોવાં છતાં કોઈ ફિકર જ નથી\"\n\nસુખ મેળવવા માટે દુ:ખના પાપડ શેકવા જ પડે છે.\n\n",
      "duration": "3 mins",
      "category": "Inspirational"
    },
    {
      "id": 239,
      "title": "સત્ય",
      "story_name": "વારુણીએ ઘડિયાળમાં જોયું,\n\n“ઓહોહો ! દસ વાગી ગયા. સવારે છ વાગે દિવસ શરુ થાય તે રાતના દસ ક્યાં વાગી જાય એની ખબર જ નથી પડતી. આ ઘર સંભાળવું એ ફૂલ ટાઇમ જોબ છે એ કોણ સમજે છે ! બસ, દરેકને પોતાનું કામ જ અઘરું અને મોટું લાગે પણ દરેકની પાછળ મારો સહકાર અને મદદ કોણ જોવે છે!“\n\n\n\nવારુણી બરાબર કંટાળી હતી. ચાર જણના પરિવારમાં બે દિકરીઓ પોતપોતાની જોબમાં અને પતિ પણ બિઝનેસમાં વ્યસ્ત. માત્ર પોતે હાઉસ-વાઇફ. એટલે દરેક જણને એમ થાય કે, તું તો ઘરમાં જ છે. તને આટલો કંટાળો અને થાક ન લાગવો જોઇએ.\n\nવારુણીને હાડોહાડ લાગી આવતું.\n\n\n\n“સવારે ત્રણે જણ જાગે એ પહેલાં ચા-નાસ્તા અને ટિફિન તૈયાર કોણ કરે છે ! આખો દિવસ એમનાં જ કામ વધુ હોય. કપડાં, ઘરની સફાઈ, સાંજનું જમવાનું આ બધું કોણ કરે છે ! ઘર ચોખ્ખુંચણક અને દરેકના રુમ અપ ટુ ડેટ કોણ રાખે છે? હેં ! પણ કદર જ નથી. આના કરતાં હિમાલયમાં જતા રહેવું. વારુણીને સ્વર્ગમાં જતા રહેવું એમ કહેતાં સહેજ જીભ અચકાઈ.“\n\nવારુણીને ભરઉંઘમાં કોઈ બોલાવતું હોય એવો ભાસ થયો. પરાણે આંખ ખોલીને જોયું તો એક દેવદૂત હાથ લંબાવીને બોલાવી રહ્યો હતો...\n\n\n\n“વારુણી, તું સ્વર્ગની હકદાર છે. પૃથ્વી પર તેં બહુ મજૂરી કરી. હવે તને એશોઆરામની જિંદગી જીવવાનો હક છે.”\n\nવારુણી એકદમ ખુશ હતી.\n\n“હાશ! કોઈ તો સમજ્યું.”\n\nઅને જાણે વારુણીમાંથી એક પડછાયો દેવદૂત તરફ આગળ વધી ગયો.\n\nસ્વર્ગના દરવાજા ખૂલ્યા.\n\n“ઓહોહો ! શું સાહ્યબી છે !”\n\nવારુણી સહેજ આગળ વધી ત્યાં તો બાજુવાળાં મંદામાસી દેખાયાં.\n\n“અરે માસી તમારે તો જલસા જ છે.”\n\n“ના ના વારુણી. એમ જરાય ન સમજતી હોં!\n\nસાચી મજા તો પૃથ્વી પર પરિવાર સાથે આવતી. ભલે આ બધી સાહ્યબી નહોતી પણ સાંજ પડે આખો પરિવાર ભેગો થાય અને ચકચક કરે એવું અહીયાં કંઈ નહીં. એકલા જ સાહ્યબીમાં જીવો. કોઈ બેસવા-બોલવા-પૂછવાવાળુંય નથી. ગાંડા થઈ જવાય\n\nએવી પરમ શાંતિ છે. હું તો જો ફરી મોકો મળે તો પરિવારમાં પાછી પહોંચી જાઉં.”\n\nવારુણી હક્કાબક્કા હતી. દિકરીઓના કોયલ જેવા ટહુકારા અને પતિનો પ્રેમાળ સ્પર્શ બહુ યાદ આવી રહ્યો..\n\n\n\nટ્રીનનનનન...એલાર્મ વાગી રહી હતી. વારુણી નવી સકારાત્મક વિચારધારા સાથે તાજગી અનુભવતી જાગી ગઈ..\n\n“શું હું પણ... આનાથી વધુ સુંદર જિંદગી ક્યાંય ન હોય..”\n\nઘણા સમય પછી દિકરીઓ અને બાપે વારુણીનાં સુંદર પ્રભાતિયાં સાથે સવાર પડતી જોઈ.\n\n",
      "duration": "2 mins",
      "category": "Inspirational"
    },
    {
      "id": 240,
      "title": "ઘરનો ખૂણે ખૂણો",
      "story_name": "\"આપણે સમયના મમ્મી પપ્પાને આ વાત જણાવવી જોઇએ\"\n\n\"મને લાગે છે કે ધૂપીએ આ વાત જણાવી જ હશે''\n\n\"પણ ધૂપી એ વાત માનવા જ તૈયાર નથી. મેં ધૂપીને કહ્યું ત્યારે તેણે શું કહ્યું ખબર છે ? ધૂપીએ મને કહ્યું કે આ વાત કરવાથી સમયને કોઇ ફરક પડતો હોય તો હું એવું માનીશ કે મે જીવનસાથીની પસંદગી કરવામાં ભૂલ કરી છે. તો આ ડૉ.ધૂપી જીંદગી આખી દર્દીઓની સેવા કરશે. ક્યારેય લગ્ન નહીં કરે. મને ધૂપીની આ વાતથી ડર લાગે છે.\"\n\n\"પણ અંજુ, આપણી તો ફરજ છે. અત્યારે જ આપણે સમયના ઘેર જઇએ આજે રવિવાર છે તેઓ ઘેર જ હશે.\"\n\n\"તમે જઇ આવો કદાચ તેઓ આ સંબંધ માટે ના પાડશે તો મારાથી એ સહન નહીં થાય.\"\n\n\n\n\" અરે ના પાડવાનો સવાલ જ નથી આપણી ધૂપી લાખોમાં એક છે... સારું હું એકલો જ જઇ આવું છું. હમણાં ધૂપીને વાત નહીં કરતી. જોઇએ તેઓ શું કહે છે.\"\n\nરજત સમયના પપ્પા દેવેનભાઇને મળવા ગયા અને અંજુ ભૂતકાળમાં ખોવાઇ ગઇ. આજથી બાવીસ વરસ પહેલા તે પ્રથમવાર ધૂપીને મળી હતી. તે દિવસે તે એક મહીનાના અંશુને લઇને બાલાશ્રય ગઇ હતી. તેને જોઇ બાળકો બોલી ઊઠ્યા.\n\n\n\n“દીદી આઇ, દીદી આઇ, દીદી ભૈયાકો ભી સાથ લાઇ”. બાલાશ્રયમાં આશ્રિત સૌ બાળકો અંજુને જોઇ ખુશ થઇ ગયા હતા. એમાય થોડા દિવસ પહેલા જ બાલાશ્રયમાં આવેલી ધૂપીએ સૌને હિન્દી બોલતા કરી દીધા હતા. રેલ્વેસ્ટેશન પર ધૂપીને કોઇ તરછોડી ગયું હતું. રેલ્વે પોલીસે તેના ઘરનાને શોધવા ખાસ્સી મહેનત કરી તે પછી તેને અહીં બાલઆશ્રયમાં મૂકી ગયા હતા. શરુમાં તે તેના મમ્મી પપ્પાને યાદ કરતી પણ હવે તે બાળકો સાથે ભળી ગઇ હતી. તેને પોતાનું નામ સરખુ બોલતા ય નહોતું આવડતું તેથી કોઇ પૂછે તો તે ‘ધૂપી’ બોલતી. તેથી તેને સૌ 'ધૂપી' કહેતા.\n\n\n\nઅંજુ અહીં ઘણી વાર આવતી. લગ્નના દસ વરસ પછીય અંજુનું ઘર બાળકની કિલકારી વિના સૂનું હતું. વિશાળ બંગલો, પણ બંગલામાં તે એકલી હતી. તેના પતિ રજત બિઝનેસમાં રચ્યા પચ્યા રહેતા. લખલૂટ સંપતિ હતી પણ તેને વાપરનાર કોઇ નહોતું. નજીકના સગાવહાલાની નજર તેની મિલ્કત પર હતી. ઘણીવાર તો તેના જેઠાણી તેને કહેતા કે અમારા અચ્યુતને દત્તક લઇ લ્યો. પણ એમાં લાગણી કરતા પૈસાની લાલચ વધારે હતી. અચ્યુત નાનો હોય તો ય ઠીક છે, તે આઠ વરસનો હતો અને જેઠાણી અચ્યુતને સોંપવા માંગતા નહોતા. એના બે વરસ પહેલા જ અંજુ અને રજતને કાર એક્સિડન્ટ થયો હતો, જો કે ખાસ વાગ્યું નહોતું. બંને બચી ગયા હતા. પણ ત્યારથી અંજુને વિચાર આવ્યા કરતો કે આટલી બધી સંપતિ શું કરવી. તેના ગયા પછી આ સંપત્તિ લાલચું અને સ્વાર્થી સગાવહાલાના હાથમાં જ જવાનીને ને.\n\n\n\nઅંજુએ એક વખત તેના મોટાભાઇ અને ભાભી પાસે આ ચિંતા વ્યક્ત કરીને કહ્યું, “કદાચ અમને કંઇ થઇ જાય તો તમે આ મિલ્કત સંભાળી લેજો.” મોટાભાઇએ જ રસ્તો બતાવતા કહ્યું, ”અરે તારા હાથે જ એ સંપતિનો સદુપયોગ કર. આ શહેરમાં કેટલાય અનાથાશ્રમ વૃધ્ધાશ્રમ અને હોસ્પિટલ છે.\"\n\n\"પણ મોટાભાઇ, આપણા પૈસાનો ઉપયોગ તેઓ શું કરે તે આપણને શું ખબર પડે ?\" ત્યારે મોટાભાઇએ કહ્યું હતું, તારા હાથે જ તે લોકો માટે વસ્તુઓ લઇ જવાની ને તારા હાથે જ વહેંચવાની\" એ પછી તો તેને ધ્યેય મળી ગયું.\n\n\n\nતે શહેરના જુદા જુદા અનાથાશ્રમમાં જતી. જવાના આગલા દિવસે અનાથાશ્રમના દરેક બાળકની વીશ ફોનથી પૂછતી. ફોન પર સૌ પોતપોતાની વિશ લખાવતા ને એ લઇ હાજર થઇ જતી. તેને જોઇ બાળકો ખુશ થઇ જતા. આ ઉપરાંત બાળકો માટે ચોકલેટ બિસ્કીટ, રમકડાં, મિઠાઇ પુસ્તકો તો ખરા જ. અનાથાશ્રમમાં તે બાળકો સાથે સમય વીતાવતી ક્યારેક બાળકોને નજીકના સ્થળે ફરવા લઇ જતી. ક્યારેક હોટલમાં તો ક્યારેક આઇસક્રીમપાર્લરમાં. બાળકો માટે એ દિવસ યાદગાર બની જતો.\n\n\n\nએ જ રીતે અંજુ વૃધ્ધાશ્રમમાં પણ જતી તેને જોઇ વૃધ્ધોની આંખમાં ચમક આવી જતી. તે સૌ સાથે પ્રેમથી વાતો કરતી. સૌના સુખદુઃખ પૂછતી. ક્યારેક સૌને કોઇ યાત્રાધામે લઇ જતી. વૃધ્ધોને રમતો રમાડતી. નિયમિત તેમનું મેડિકલ ચેક અપ કરાવતી કોઇને ડાયાબીટીસ, બી.પી, થાઇરોઈડ જેવી નિયમિત લેવાતી દવાઓ લઇ આપતી. વૃધ્ધાશ્રમ બહેતર બનાવવા તે તેમાં સુખસગવડો કરાવતી.\n\nસરકારી હોસ્પીટલમાં સમયાંતરે જતી. દૂધ ફ્રુટ સાથે લઇ જતી. જરુરિયાતમંદને દવા લઇ આપતી. કોઇને રહેવાની વ્યવસ્થા ન હોય તો રહેવાની વ્યવસ્થા કરી આપતી. આ ઉપરાંત જુદી જુદી હોસ્પીટલોમાં દર્દીઓ અને તેના સગાવહાલા માટે ટીફીન સર્વિસ ચાલું કરાવી. પૈસાની કોઇ જ કમી નહોતી. તેના પતિ તેને જોઇએ તેટલા પૈસા આપતા.\n\n\n\nએ બધાની આંતરડી ઠારી, આશિર્વાદ મેળવ્યા એટલે તેના ઘરે ય પારણું બંધાયું હતું. તે દિવસે તે અંશને લઇને આ બાલાશ્રયમાં આવી હતી. સૌ બાળકો અંશને જોઇને ખુશ થઇ ગયા. રમાડવા લાગ્યા. અંશ પણ બધા બાળકોને જોઇ ખુશ થઇ ગયો હતો. અંજુને ય બાળકોએ ઘણાં સમય પછી જોઇ હતી વચ્ચે થોડો સમય તે અહીં નહોંતી આવી શકી પણ તેના મોટાભાઇ ભાભીએ તેની આ જવાબદારી ઉપાડી લીધી હતી. અંજુના આવ્યા પછી થોડી વાર પછી રજત ય બાલાશ્રય આવ્યો. બાળકોની લાગણી અને પ્રેમ જોઇ તે ભાવવિભોર બની ગયો.\n\n\n\nઅંજુ એ આગલા દિવસે ફોન પર બધા બાળકોની વિશ જાણી હતી. સૌએ પોતપોતાની વિશ કહી જ્યારે ધૂપીનો વારો આવ્યો ત્યારે ધૂપીએ ફોન પર કહ્યું હતું, \"મુઝે મમ્મી ચાહિએ.. પાપા ચાહિએ... \" અંજુ એ સમયે કશું બોલી ન શકી. તેણે રજતને આ વાત કરીને કહ્યું, \"આપણે ગમે તેમ કરીને ય એ મમ્મી પપ્પા શોધી આપીએ તો ?\" રજતે કહ્યુ, “તે રેલ્વે સ્ટેશન પર મળી છે. એટલે કદાચ તે તરછોડાઇ પણ હોય. એના કરતા આપણે જ તેના માતા પિતા બની જઇએ તો ? આપણને એક પુત્રી અને અંશને એક બહેન મળી જશે. એક બાળકીને પોતાનું ઘર મળશે. હજુ ત્રણેક વરસની જ છે. તો સહેલાઇથી આપણી સાથે ભળી જશે. તેણે બાલાશ્રયમાં આ વાત કરી. અંજુ અને રજતે જરુરી કાનૂની વિધિ કરી ધૂપીને દત્તક લીધી. ધૂપી ધીમે દૂધમાં સાકર ભળે તેમ ભળી તે કડકડાટ ગુજરાતી બોલતી થઇ ગઇ. ધૂપી ભણવામાં તેજસ્વી હતી.\n\n\n\nપંદરેક વરસ પછી જ્યારે તે અઢાર વરસની થઇ ત્યારે તેના અઢારમા જન્મદિવસે તેને આ વાત કરી પણ તે માનવા જ તૈયાર નહોતી કે તે દત્તક પુત્રી છે. ભરપૂર પ્રેમ અને લડકોડ મળ્યા હતા તેણે કહ્યું, \"આર યુ જોકીંગ ?\" \"આ સત્ય છે અમે તારા પાલક માતા પિતા છીએ\" તેને દત્તકવિધિના કાગળિયા બતાવ્યા પણ ધૂપીએ કહ્યું, \"આ કાગળિયા તો શું ખુદ ભગવાન આવીને મને કહે તોય હું માનવા તૈયાર નથી અને આજ પછી ક્યારેય તમે મારી સાથે આ વાત કરતા નહીં.\" \"અરે બેટા, અમારી ફરજ છે તેથી તને જણાવ્યું.\"\n\nધૂપી એ પછી ડૉક્ટર બની તેની સાથે ભણતા રજતના મિત્રના પુત્ર સમય સાથે તેનો પરિચય થયો. પરિચય પ્રણયમાં પલટાયો. બંને લગ્ન કરવાનું વિચારતા હતા આ વાત હજુ અઠવાડિયા પહેલાજ તેણે ઘેર જણાવી. અંશુ અને રજતને પસંદગી ગમી પણ બધુ નક્કી કરતા પહેલા તે એક વાર સમયના માતાપિતાને જણાવવા માંગતા હતા કે ધૂપી તેમની પાલક પુત્રી છે.\n\nએટલામાં અંશ આવ્યો. આવતાવેંત પૂછ્યું,\n\n\n\n“દીદી ક્યાં ? મારે આ ચેપ્ટર ..દીદી મને સમજાવવાની હતી.”\n\n“અરે હવે તો એનો કેડો મૂક ? હવે તેના લગ્ન થવાના છે.”\n\n“દીદી જતી રહેશે ? કોણે આવી પ્રથા બનાવી હશે.”\n\n\"હા બેટા, એક દિવસ આ જ રીતે હું ઘરના બધાને છોડીને અહીં આવી હતી.\"\n\nરજતે દેવેનભાઇને આ વાત કરી. એટલામાં ધૂપી અને સમય પણ ત્યાં આવ્યા. સમયને પણ વાત કરી. દેવેનભાઇએ કહ્યું, “તારે આ વાત મને પહેલા જણાવવી જોઇતી હતી.” ધૂપી અને રજતને અઘાત લાગ્યો તેમણે સપને ય નહોતું વિચાર્યું કે આવો પ્રતિભાવ મળશે. તેને વિશ્વાસ હતો કે આ વાત સાંભળીને કહેશે. અરે અમે તો ધૂપીને એના સંસ્કાર જોઇને પસંદ કરી છે. શુ બોલવું તે રજતને ન સમજાયું થોડીવાર પછી તેણે કહ્યું, \"પણ હજુ ય કશું બગડ્યું નથી. હજુ તેમની સગાઇ ક્યાં થઇ છે ?\"\n\n\n\n\"સગાઇ તો થઇ જશે પણ હવે આ ઉંમરે હું દિકરી દત્તક લેવા થોડો જઇ શકુ ? અમને ય પુત્રીની કેટલી ઝંખના હતી અમારે બે પુત્રો છે. તે મને પહેલા કહ્યું હોત તો અમને ય સૂઝત ને ?\"\n\nને પછી સમય સામે જોઇ કહ્યું, “હવે હું એક જ શરતે આ સંબંધ માટે હા પાડું છું. કે લગ્ન પછી તારે અને ધૂપીએ એક દિકરી દત્તક લેવાની જ છે.”\n\n“હા પપ્પા હું વચન આપુ છું કે અમે એક દીકરી દત્તક લેશું\".\n\nધૂપીએ કહ્યું \"ભલે અમારી પોતાની પુત્રી હશે તો ય...\"\n\nને ઘરનો ખૂણે ખૂણો હસી ઊઠ્યો.\n\n",
      "duration": "6 mins",
      "category": "Inspirational"
    },
    {
      "id": 241,
      "title": "બાળપણના મિત્રો",
      "story_name": "શેરગઢ નામનું એક ગામ અને તેં ગામનાં એક છેડે આવેલી પ્રાથમિક શાળા. આ શાળામાં રાજુ, મહેશ અને નરેશની મિત્રતા વખણાય. આખી શાળામાં આ ત્રણેય આખો દિવસ સાથે હોય. તેમાં રાજુ ભણવામાં હોશિયાર અને મહેશને પણ થોડુ ધણું વાંચતા અને લખતા આવડે જ્યારે નરેશને ન તો વાંચતા આવડે કે ન તો લખતા આવડે. નરેશ ખાલી શાળામાં તેનાં બે જ મિત્રોને જ મળવા માટે જ શાળાએ જતો. શેરગઢ પ્રાથમિક શાળામાં માત્ર સાત ધોરણ જ હતાં અને આ મિત્રો પણ સાત ધોરણ ભણીને આગળ ભણવા માંગતા હતાં. નરેશનો પરિવાર ગરીબ હોવાથી તેં આગળ ભણી ના શક્યો. જ્યારે રાજુ તેનાં પરિવાર સાથે બહાર બીજા શહેરમાં રહેવા માટે જતો રહ્યો. રહ્યો પેલો મહેશ તો તેને ભણવું ના હતુ પણ તેનાં મામા આવ્યાં અને તેને પણ લઇ ગયા. \n\nનરેશ સાવ એકલો પડી ગયો. તેં ગામમાં રહીને ખેતરનું કામ કરતો અને પશુપાલનનું પણ કામ કરતો. ક્યારેક ક્યારેક તે પેલા ગામનાં તળાવે જઇને ટેકરી પર બેસતો અને તેનાં મિત્રો સાથે જે આ જ તળાવમાં જે નાહ્યા અને તેં ખૂબ જ રમત રમ્યા હતા તેને દરરોજ આવીને આ તળાવની ટેકરી પર બેસીને યાદ કરતો. આજ તળાવમાં ત્રણેય મિત્રો એ તરતાં શિખ્યું હતુ. શાળામાં ક્યારેક જો રાજા હોય તો પણ તેઓ તળાવની ટેકરી પર આવીને બેસતા. સમય વીતતો ગાયો. આમને આમ દસ વર્ષ થઈ ગયા.\n\nએકવાર રાજુ તેને પરિવાર સાથે પોતાના વતન આવ્યો અને મહેશને પણ તેનાં મામા તેને ઘરે મુકી ગયા. રાજુ અને મહેશ માલ્યા મળ્યા અને તેમનાં બાળપણની વાતો કરી. રાજુને તેનો મિત્ર નરેશ યાદ આવ્યો. ઝટ રાજુ અને મહેશ તેને નરેશનાં ઘરે ગયા અને તેના માતા અને પીતાને મળ્યા.રાજુ એ કહ્યું,\n\n'કયાં અમારો ગોઠી નરિયો ?\" \n\n'ખેતરે ગાયો ચરાવવા ગયો છે' નરેશની માતા એ પાણીનો લોટો આપતાં કહ્યુ.\n\nત્યાંજ ઘરની ડેલીએ ગાયો અને ભેંસો આવી ગઇ તેમના ગાળામાં ઘંટડી વાગતી હતી. રાજુ અને મહેશ આમ રાજી રાજી થઈ ગયા જાણે કે નાના બાળકને જોઈતું રમકડું મળી ગયું હોય ને તેંવી ખુશી આ રાજુ અને મહેશના મોઢા પર જોવા મળી. પણ એક સમય માટે આ ખુશી ગાયબ થઈ ગઇ. કારણ નરીયો ગાયો ભેગો ના હતો.  \n\n\"આ છોકરાનું શું કરવું મારે આજ પણ ગાયો અને ભેંસોને એકલા મુકીને જતો રહ્યો ?\" નરીયાની મા ગાયો અને ભેંસોને ખુટે બાંધતા બોલી. \n\n\"હોવે તો તમને નરીયો ત્યાં જ મળશે જયાં તમે તેને મુકી ને ગયા હતાં અને જયાં તમારું બાળપણ વીત્યું હતુ. રાજુ અને મહેશ સમજી ગયાં. ફટાફટ તેઓ તેમનાં બાળપણમાં ગયા એટલે કે પેલી ટેકરી પર પહોંચ્યા. રાજુ અને મહેશ સીધા જ તળાવમાં પડ્યાં. ત્યાંજ નરીયો રાજુ અને મહેશને જોઈને રાજીનો રેલમછેલ થઈ ગાયો. જાણે કે તેને બધું મળી ગયું હવે તેને કાંઇ જોઈતું નથી. રાજુ અને મહેશ તેને બાળપણના ભેરૂને જોઈને નરેશ રડવા લાગ્યો. ત્રણેય તળાવમાં તરતાં જાય અને પોતપોતની વાતો કરતાં જાય. \"તમને હવે મારી યાદ આવી એમને\" નરીયો કહેતો જાય અને ત્રણેય મિત્રો એકબીજા પર પાણી ઉછળતા જાય.",
      "duration": "3 mins",
      "category": "Inspirational"
    },
    {
      "id": 242,
      "title": "જલઅરીસો - એક અસંભવિત દુનિયા",
      "story_name": "\"બસ રોહન, બસ. કંટાળી ગઈ છું હું તારાથી, તારી નોકરીઓના બહાનાથી. કેટલી નોકરીઓ બદલાવવી છે તારે ? મને લાગે છે કે આપણે આપણા આ સંબંધને અહીં સુધી જ રાખીયે તો સારું રહેશે. કેમ કે હું મારી જિંદગી તારા જેવા નિષ્ફળ અને બેરોજગાર સાથે નથી વિતાવવા માંગતી. આ સંબંધ આગળ વધારવાનો કોઈ જ ફાયદો નથી. તું તારી જિંદગીમાં ખુશ રહે અને હું મારી જિંદગીમાં ખુશ રહુ. આજથી, અત્યારથી જ આપણા રસ્તાઓ અલગ અલગ છે. જીવનમાં મને મળવાની ક્યારેય કોશિશ પણ ના કરીશ અને જો જિંદગી આપણને ક્યાંય મેળવી દે તો પણ આપણે અજાણ્યા બની એકબીજાને જોયા કે મળ્યા વિના આગળ નીકળી જઈશું. મારી આ વાત હંમેશા યાદ રાખજે.\" કંગનાના આ તીખા શબ્દો રોહનના મગજમાં હથોડાની માફક લાગી રહ્યા હતા.\n\n\"રોહન, આજકાલ તારું ધ્યાન ક્યાં હોય છે ? કોઈ કામ ઠીકથી નથી કરતો. ગઈકાલની મિટિંગમાં તું શું બકવાસ કરતો હતો ? તારું ધ્યાન ક્યાં હતું ? તને ખબર છે તારા કારણે આપણે કેટલું નુકસાન થયું છે ? જો આવી જ રીતે કામ કરવું હોય તો આ નોકરી મૂકી દે. અમારે તારા જેવા માણસોની કોઈ જરૂર નથી.\"\n\n\"હા, હું પણ જાઉં જ છુ. મારે પણ અહીં કામ નથી કરવું. આ રહ્યો મારો રેઝિગ્નેશન લેટર. ફૂલ એન્ડ ફાઇનલ મારા એકાઉન્ટમાં ઉમેરી દેજો.\" રોહન ગુસ્સામાં બહાર નીકળી ગયો.\n\n હતાશા અને નિષ્ફળતા એ રોહનને બધી જ બાજુએથી ઘેરી લીધો હતો. આજના દિવસના દ્રશ્યો કોઈ ફિલ્મ ચાલી રહી હોય એમ રોહનની આંખ સામેથી પસાર થઇ રહ્યા હતા. હતાશ થઇને રોહન દરિયાકિનારે એકદમ સુમસાન જગ્યા એ બેઠો હતો. જ્યાં દૂર દૂર સુધી કોઈની અવર-જવર ન હતી. આ જિંદગી જ નકામી છે એમ વિચારી રોહન દરિયામાં આત્મહત્યા કરવા જઈ રહ્યો હતો ત્યાં જ આકાશમાં એક ચમકારો થયો અને એ ઉભો રહી ગયો. રોહનને કોઈ અજાણી શક્તિ જાણે કે પાછો ખેંચી રહી હોય એવું લાગવા લાગ્યું. એ ત્યાંજ બેસી ગયો. બિયરની બોટલ દરિયામાં ફેંકી હજી ઉભો થવા જાય છે ત્યાં જ એક ચળકતી વસ્તુ એ એનું ધ્યાન ખેંચ્યું. એ ચળકતી વસ્તુમાંથી અત્યંત તેજ રોશની નીકળી રહી હતી. ધીરે ધીરે રોહન એક ડર સાથે એ વસ્તુ પાસે ગયો. એ વસ્તુ એ એક અરીસો હતો. હા લંબગોળ અરીસો કે જે સોનાની જીણી નક્શીકામવાળી ફ્રેમથી મઢેલો હતો.\n\nએકદમ નજીક જઈને રોહને એ અરીસાને જોયો પરંતુ આ શું ? અરીસામાં કાંચની બદલે પ્રવાહીતરંગો હતા. પહેલા તો રોહનને એમ થયું કે કદાચ દરિયાનું પ્રતિબિંબ પડતું હશે. પરંતુ આ કેવી રીતે શક્ય છે ? અરીસો તો ચત્તો જમીન ઉપર છે એમાં પ્રતિબિંબ હોય તો પણ આકાશનું પડવું જોઈએ. પ્રવાહી પ્રતિબિંબ કેવીરીતે દેખાઈ શકે ? કંઈક તો ગરબડ છે. પહેલા તો રોહનને ડર લાગ્યો પછી એમ થયું કે આમપણ મારે તો મરવું જ છે તો જોઈ લઉં કે આ શું વસ્તુ છે ? એમ વિચારી અરીસો હાથમાં લે છે. એ અરીસામાંથી આંખો અંજાય જાય એટલો પ્રકાશ નીકળે છે અને જાણે કે એ પ્રકાશ એને પોતાની સાથે અંદર ખેંચતો હોય એવું લાગે છે. રોહન પોતાની આંખો બંધ કરી દે છે. \n\nરોહન જયારે પોતાની આંખો ખોલે છે ત્યારે દરિયો ગાયબ હતો અને એને પોતાની ચારેબાજુ પાણી જ પાણી દેખાય છે. રોહનને સમજાતું ન હતું કે આ શું થઇ રહ્યું છે. હજી રોહન કઈ સમજે અને કોઈને બૂમ પડી બોલાવે એ પહેલા જ પાણીમાં હલચલ થઇ અને એવું કંઈક થયું કે જે જોઈને રોહનને પોતાની આંખો ઉપર વિશ્વાસ ન આવ્યો. એને પોતાની આંખો બે-ત્રણવાર ચોળી, પોતાને ચીમટો પણ ભર્યો કે આ સ્વપ્ન તો નથી ને ! પરંતુ ના આ સ્વપ્ન ન હતું ,આ હકીકત હતી.\n\nરોહને પાણીમાંથી એક આકાર બનતા જોયો. એ આકાર આગળ વધી રહ્યો હતો. એ આકારમાં પાણીના અણુનું સંયોજન એ નરી આંખે જોઈ શકતો હતો. રોહને રસાયણશાસ્ત્રમાં વાંચેલું હતું કે પાણી એ ૨ હાઇડ્રોજન અને ૧ ઓક્સિજન ના સંયોજનથી બને છે. જેમાં ૨ હાઇડ્રોજન અને ૧ ઓક્સિજન સહસંયોજક બંધથી જોડાયેલા હોય છે અને ચતુષ્ફલકીય આકારમાં ૧૦૪.૫ના ખૂણે ગોઠવાયેલા હોય છે. આ સંયોજન નારી આંખે જોવું અસંભવ છે. પરંતુ રોહન એ સંયોજનને નરી આંખે જોઈ શકતો હતો. જોતજોતામાં તો એવા અસંખ્ય આકારો ઉત્પન્ન થઇ ગયા. બધા એક જ જગ્યા એકઠા થયા. હવે રોહનને સમજાતું હતું કે આ જલદુનિયા એટલે કે પાણીની દુનિયા છે અને એ અરીસો કોઈ સામાન્ય અરીસો ન હતો એ તો જળઅરીસો હતો. એ અરીસો જલદુનિયામાં પ્રવેશવા માટેનું ગુપ્તદ્વાર હતો.\n\nએવામાં એક મોટો આકાર ઉદભવ્યો અને સૌથી આગળ પહોંચી ગયો. એવું લાગી રહ્યું હતું કે એ એ બધાનો લીડર હતો અને પાણીના અણુઓની મિટિંગ ચાલી રહી હતી. રોહનને આશ્ચર્ય તો એ વાતનું થતું હતું કે એ પાણીના અણુઓ વચ્ચેનો સંવાદ સ્પષ્ટ રીતે સાંભળી અને સમજી શકતો હતો.\n\nપાણીના અણુઓનો લીડર બધાને સંબોધી ને કહી રહ્યો હતો કે,\n\n\"પાણી એ પૃથ્વીની સપાટી ઉપર આવેલું સૌથી વધુ માત્રામાં અસ્તિત્વ ધરાવતું સંયોજન છે. પૃથ્વી ગ્રહની સપાટી નો લગભગ ૭૦% હિસ્સો રચે છે. પાણી વિના પૃથ્વી ઉપર જીવન શક્ય જ નથી. પરંતુ આ પૃથ્વી ઉપરના મનુષ્યો એ જે વિકાસ સાધ્યો છે, ઔદ્યોગિકરણ, શહેરીકરણના કારણે વૃક્ષો કાપી જંગલોનો નાશ કરી રહ્યો છે. જેના કારણે જળચક્ર ખોરવાયું છે અને પૃથ્વી પર પાણીનું અસ્તિત્વ ખતરામાં છે. જો સમયસર કોઈ પગલાં ના લેવાયા તો આપણું પૃથ્વી પર અસ્તિત્વ જ નહિ રહે. જો આપણું જ અસ્તિત્વ નહિ રહે તો આ મનુષ્ય કેવી રીતે જીવશે ? આ મૂર્ખ મનુષ્ય આ વાતને ક્યારે સમજશે ? જયારે સમજશે ત્યારે તો બહુ જ મોડું થઇ ગયું હશે.પાણીની આટલી આટલી તંગી ભોગવવા છતાં પણ આજનો માનવી પાણીની કિંમત નથી સમજતો. આપણું અસ્તિત્વ જોખમમાં છે. પૃથ્વી પર દરરોજ લગભગ બધી જ જગ્યા એ આપણા અસ્તિત્વને કેમ બચાવવું એની મિટિંગો થાય છે. પણ આ આપણા એકલાના હાથની વાત નથી. આમાં મનુષ્યોનો સહયોગ પણ એટલો જ જરૂરી છે.\"\n\nફરીથી બધા જ આકાર પાણીના સ્વરૂપમાં ફેરવાય જાય છે. ફરીથી એક ચમકારો થાય છે ને જળ અરીસા મારફત રોહન ફરીથી પોતાની દુનિયામાં આવી જાય છે.\n\nરોહને પોતાની દુનિયામાં આવી શક્ય હોય એટલી જગ્યા એ રૂબરૂ જઈને પાણી વિષે જાગૃતતા ફેલાવાનું ચાલુ કર્યું. પોતે વધુમાં વધુ વૃક્ષો વાવ્યા અને લોકોને પણ એ માટે જાગૃત કર્યા. રોહને પર્યાવરણને બચાવવા પર્યાવરણ માટે કામ કરતી સંસ્થા બનાવી. પ્રધાનમંત્રીને પત્ર લખી પર્યાવરણ, પાણીને બચાવવાના પ્રયાસો ચાલુ કર્યા. આજે રોહનની સંસ્થા રાષ્ટ્રીય અને આંતરરાષ્ટ્રીય સ્તરે પર્યાવરણને બચાવવાના કર્યો કરે છે જે માટે આજે રોહનનું નામ નોબલ પારિતોષક માટે પણ સૂચવવામાં આવ્યું છે.\n\nએક ચમકારા એ રોહનનું જીવન બદલાવી નાખ્યું. મિત્રો, શું આપણે પણ રોહનના પર્યાવરણને બચાવવાના કાર્યમાં સહભાગી ન થવું જોઈએ ? શું આ માટે આપણે કોઈ ચમકારાની જરૂર છે ? \n\n",
      "duration": "5 mins",
      "category": "Inspirational"
    },
    {
      "id": 243,
      "title": "રંજ",
      "story_name": "આજે પણ દિપાલી શાળામાં મોડી આવી. શિક્ષક વિનુ ભાઈનો મિજાજ ગયો. તે બરાડી ઊઠ્યા. \"રોજ મોડી આવે છે અને લેશન પણ કરીને આવતી નથી. અને આ લઘર-વઘર વેશ, તારાથી તોહું કંટાળી ગયો.\" ગૂસ્સાથી બાવડું પકડી તેને બેંચ પર બેસાડી દીધી. દિપાલીની આંખમાં ઝળઝળિયા આવી ગયા. તે ચૂપચાપ બેસી ફાટેલી નોટ કાઢી તેમાં લખવા માંડી. થોડા દિવસ આવું ચાલ્યું. દિપાલીને રોજ મોડું થતું. વિનુભાઈ શિક્ષક તરીકે બદલીને નવાજ આવ્યા હતા. તેમની પાસે ત્રીજું ધોરણ હતું. તે સમયપાલનના ચુસ્ત આગ્રહી હતા. દિપાલીનું મોડું આવવું તેને બિલકુલ ગમતું નહિ.\n\nએક દિવસ તો દિપાલીને વધારે મોડું થઈ ગયું તે ડરતી-ડરતી વર્ગમાં આવી. વિનુભાઈએ ગુસ્સામાં તેના ગાલ પર જોરથી થપ્પડ મારી દીધી અને બોલ્યા, ઘણા દિવસથી હું તને સૂચના આપું છું, છતાંય તારામાં કંઈ સુધારો ન થયો. દિપાલી જોરથી રડવા લાગી. તેની બાજુમાં રહેતી એક છોકરી હિંમત કરીને બોલી, \"સાહેબ દિપાલીની નવી મમ્મી છે. તે દિપાલી પાસે ઘરનું બધુ કામ કરાવે છે. અને લેશન પણ કરવા દેતી નથી. અને દિપાલીને રોજ મારે પણ છે. વિનુભાઈ આ સાંભળીને અવાક થઈ ગયા. હવે તેને દિપાલીની પરિસ્થીતીનો ખ્યાલ આવ્યો. દિપાલીને મારવા બદલ પારાવાર રંજ થયો. તેણે દિપાલીની પાસે ગયા, અને પ્રેમથી તેના માથા પર હાથ ફેરવ્યો અને કહ્યું, બેટા, હું તારા મમ્મીને મળીને સમજાવીશ. તારે કંઈ પણ જરૂર હોય તો મને કહેજે. હું તને મદદ કરીશ.\n\nવિનુભાઈએ હવે નક્કી કર્યું કે કદી કોઈ પણ બાળકને શિક્ષા કરીશ નહિ અને દરેક બાળકની ઘરની પરિસ્થિતિ જાણવી એ પણ મારી ફરજનો એક ભાગ છે.",
      "duration": "2 mins",
      "category": "Inspirational"
    },
    {
      "id": 244,
      "title": "અર્ધાંગિની",
      "story_name": "સુલભા બેનનો એકનો એક લાડકો દીકરો પ્રણવ પ્રેમલગ્ન કરીને સપ્તપદીના ફેરા ફરીને રીટાને લાવ્યો, ત્યારથી સુલભાબેનનો મગજનો પિત્તો ગયો. રીટાને વહુ તરીકે સ્વીકારી ન શક્યાં. રીટા દેખાવમાં ભલે સામાન્ય હતી પરંતુ સંસ્કારથી ભરેલી આદર્શ વહુ હતી. \n\nમળસ્કે સાડા ચાર વાગ્યામાં રીટાની સવાર પડી જાય ! મોડું થઈ જશે તો સુલભાબેન ખીજવાશે એ બીકમાં રાતે પણ ઝબકીને જાગી જતી. બરાબર સત્તર વરસ થયાં આ વાતને કે જે દિવસે રીટા પ્રણવને પરણીને દિલમાં અરમાનો ભરીને નવવધૂ તરીકે સાસરે આવી. સુલભાબેનનો ઠસ્સો અને રૂઆબ જ એવો હતો કે રીટા પારેવાની માફક ધ્રૂજતી રહેતી.\n\n\"વહુ બેટા, સવારમાં સાડા પાંચે તમારા સસરાને ચા જોઈએ, એ પ્રમાણે ઉઠી જજો.\" નવવધૂ તરીકેના આગમનની એ રાતે એક વાક્યમાં ઘણું કહી દીધું.\n\n\"નાહ્યા વિના તુલસીના છોડને ના અડાય, ફ્રીજનું બારણું તરત બંધ કરી દેવાનું, બધી ઠંડક બહાર નીકળી જાય અને બિલ વધારે આવે. ચા મૂકતી વખતે માપની જ ચા બનવી જોઈએ. આ પ્રણવ તો મારો બહુ ઉદાર અને દયાળુ, એનું જોઈને વહુ જરા શીખતાં હોવ તો ? બે દિવસ પ્રણવ બહાર શું ગયો, આ છોકરાઓને ચોકલેટ આપવાની તેમાં પણ મોડું થઈ ગયું, વહુ જરા ધ્યાન રાખતા હો તો ! બાજુવાળા રમીલાબેનની સીમાવહુને જુઓ, સ્કુટી પર આમ પતંગિયાની જેમ બજારના કામ પતાવી આવે અને નોકરી પણ કરે, અહીં તો ઘરમાં બેસી રોટલા તોડવાના.\"\n\nએક પછી એક વક્રવાણીનો મારો ચાલુ જ! પરંતુ એક પણ શબ્દ સામે જવાબ આપે તો એ રીટા નહિ !\n\nપ્રણવ પણ બધું સમજતો હતો પરંતુ માતાની આમન્યા ખાતર રીટાને ન બોલવા સમજાવતો. સવારમાં નવ વાગે એટલે સુલભાબેનના ઘરનાં ઓટલે શેરીનાં નાના બાળકો ભેગાં થવા માંડે. નવને દસે તો શેરીના બધાં નાના બાળકો પ્રણવકાકાના હાથમાંથી ચોકલેટ લઈ પોતપોતાના ઘરે ભાગે ! એ પતે એટલે શેરીના કૂતરાં બિસ્કીટ ખાવા ઓટલે આવે. આ રોજનો ક્રમ ! જે પ્રણવે છેલ્લાં દસ વરસથી જાળવેલ. \n\nપ્રણવ અને રીટા આખી શેરીમાં ને સગાં સંબંધીઓમાં ચોકલેટ અંકલ અને ચોકલેટ આન્ટી તરીકે ઓળખાય. પ્રણવ સ્વભાવે ખૂબ ઉદાર અને રીટાનો એમાં પૂરેપૂરો સહકાર. તોયે સુલભાબેન કાયમ રીટાને ભલું બૂરું કહ્યા જ કરે. પ્રણવ ભારે હસમુખો અને જ્યાં બેઠો હોય ત્યાં હસાયરો અને મુશાયરો થઈ જાય. એની સાથે પાંચ મિનિટ બેસો તો તમારી જીવન જીવવાની પદ્ધતિ બદલાઈ જાય ! બિલકુલ ચિંતામુક્ત અને ભલો માણસ ! કોઈનું દુઃખ જુએ તો પોતાની પાસે જે હોય તે આપીને મદદ કરી છૂટે પણ આવતીકાલનો જરીયે વિચાર ન કરે! જોકે પ્રણવની આવી ઉદારતાનો લીધે જ એના  બાંધકામના ધંધામાં પાર્ટનર્સ પણ એટલાજ વફાદાર મળેલ કે બરકત પર બરકત થયા કરતી !\n\nપ્રણવ રીટાને હંમેશા રાજી રાખતો. એકમેકના સુખદુઃખના સાથી બની પરસ્પર પ્રેમ રાખી બંને જીવન સંસાર હાંકતા.\n\n\"જો રીટા, બા બોલે એ બહુ ધ્યાનમાં ન લેવું, જરા ગરમ મિજાજ છે પણ બા દિલની બહુ ભોળી છે, મારા જેવી જ..\".એમ કહી રીટાને પોતાની બાહુઓમાં સમાવી દેતો.\n\nરીટાની આંખમાં ક્યારેય આંસુ ન આવે તેની ખાસ કાળજી રાખતો. પ્રણવ હંમેશા રીટાને સપ્તપદીના ફેરાની યાદ અપાવતો. નારી એટલે અબળા નહિ પરંતુ સમય આવ્યે દુર્ગા થઈને સ્વમાં તાકાત ધારણ કરી સમાજમાં અડીખમ ઉભા રહેવું જોઇએ એ વાત શીખવતો ત્યારે રીટા પ્રણવની અર્ધાંગિની બનવા બદલ પોતાની જાતને ધન્ય માનતી અને પોતાની બધી ચિંતા ભૂલી જતી.\n\nહમણાં હમણાં પ્રણવને હાઈ બ્લડપ્રેશરની તકલીફ થઈ ગઈ. જેના કારણે રીટા બહુ ચિંતિત રહેતી. પણ કોઈ વાતને ગંભીરતાથી લે, તો એ પ્રણવ શાનો! \n\n\"મારો પ્રણવ કેટલી મહેનત કરે, ઘડીભર જંપીને બેસતો નથી, કેટલાં સારાં કામો કરે ..એના થકી જ આજે બધા સુખી છીએ.\" બસ મોકો મળ્યો નથી કે સુલભાબેન ચાલુ થઈ જાય.\n\n\"મા...જરા રીટાને ફોન આપજે ને, અને હા... તમે બધા જમી લેજો મને જરા મોડું થશે. \" આજે બપોરે બાર વાગ્યા તોયે પ્રણવ જમવા ન આવ્યો પણ એનો ફોન આવ્યો તેથી રીટાને જરા ઉચાટ થયો પરંતુ પ્રણવનો અવાજ સાંભળી શાંતિ થઈ. છેક રાતે અગિયાર વાગે પ્રણવ ઘરે આવ્યો ત્યારે કાન પાસે ગળાની બાજુ એક પટ્ટો લગાવેલ જોઈ રીટા ગભરાઈ ગઈ અને રડવા લાગી.\n\n\"અરે ...ગાંડી..કઈ નથી, આ બેપાંચ દિવસથી કાન પાછળ દુખતું હતું તે ડોકટરને બતાવ્યું, તો જરા સાદી ગાંઠ જેવું હતું તે આજે કપાવી. કશું ચિંતા જેવું નથી. મા... તું પણ ફિકર નહીં કર... જોને હું જાતે કાર ડ્રાઈવ કરીને આવ્યો તો સારું છે તો જ આવ્યો ને !\" પ્રણવ જમતાં જમતાં બોલ્યો અને બધાને હાશ થઈ.\n\nબીજા દિવસે નિત્ય ક્રમ મુજબ નવ વાગે છોકરાઓની ચોકલેટ લઈ પ્રણવ ઓટલા પર આવ્યો અને ડાબું અંગ જકડાઈ ગયું અને ખેંચ આવવા માંડી. રીટાએ તરત આજુબાજુવાળાની મદદથી હોસ્પિટલમાં દાખલ કરી દીધો . અનુભવી ડોકટરે નિદાન કર્યું કે કાન પાસેથી ગાંઠ કાઢવા માટે જે ઓપરેશન થયું હતું તે ઓપરેશનની જરૂર જ ન હતી, સાદી રસોળી જ હતી અને છતાં એ ઓપરેશન કર્યું અને બ્લડપ્રેશર વધી જવાથી પેરાલિસિસનો એટેક થયો છે ! સતત ભાગતા દોડતા રહેતા પ્રણવના શિરે ગંભીર માંદગી લખાઈ ગઈ ! પ્રણવનું આખું ડાબું અંગ ખોટું થઈ ગયું. પહાડ જેવો માણસ લાચાર થઈને પડ્યો! રીટાને માથે આભ તૂટી પડ્યું. સુલભા બેનના વાકપ્રહારો વધતા ગયા. પણ કહેવાય છે ને કે કુદરત જ્યારે બધા દરવાજા બંધ કરી દે ત્યારે એક દરવાજો એવો ખોલી આપે કે માણસ જીવી જાય! હસતા રમતા, દયાળુ અને ઉદાર દિલના પ્રણવને આમ લાચાર પડેલો જોઈ રીટા રડીને પણ થાકી.\n\nપ્રણવ માંડ એકાદ શબ્દ બોલી શકતો પરંતુ કોઈને સમજાતું નહીં કે એ શું બોલે છે. રીટાની જીંદગી જાણે થંભી ગઈ. રીટાને રડતી જોઈ પ્રણવ હાવભાવથી એને શાંત પાડી ઉપર આકાશ તરફ આંગળી ચીંધી ભગવાનની મરજીનો ઉલ્લેખ કરતો અને રીટાને બહાદુર બનવા માટે હાથથી ઈશારત કરી હસાવતો.\n\nરીટા વિચારતી કે કઈ માટીથી બન્યો હશે આ માણસ કે જેને મારે સાંત્વન આપવું જોઈએ તે માણસ આટઆટલું ભોગવ્યા બાદ મને સાંત્વન આપે છે, \"ઉઠ રીટા,ઉઠ. મજબૂત બન, પ્રણવને સાચવી લે, ડગલે ને પગલે પ્રણવે તને અત્યાર સુધી સાથ આપ્યો છે તો હવે, રીટા ઉભી થા, તારું કર્તવ્ય બજાવ અને પ્રણવનો ખભો બન. અત્યાર સુધી પ્રણવે તને સાચવી છે. તો હવે તારો વારો .\" ને તે જ ઘડીએ રીટાએ જાણે પ્રણવ પ્રત્યેની ફરજનું, હિંમતનું, કર્તવ્યનું અને સાહસનું ગાંડિવ ધારણ કર્યું.\n\n\"સપ્તપદીના ફેરા યાદ કરી પ્રણવના દુઃખની ભાગીદાર થઈ એનું દુઃખ વહેંચી લે. આમ હિંમત હાર્યે નહીં ચાલે\"\n\nઆ બધું સાંભળી રીટા સહસા ઉભી થઈ અને આંસુ લૂંછી નાંખ્યાં અને હસતાં હસતાં પ્રણવ સાથે અલક મલકની વાતો કરી હસાવવા લાગી, દવા આપવા લાગી, પ્રણવને નવરાવવાથી માંડીને કપડાં પહેરાવવા, પોતાના હાથે કોળિયા ભરાવવા, માથે તેલ નાખી વાળ ઓળવા, પ્રણવની દાઢી બનાવવી, પ્રણવને વ્હીલચેરમાં બેસાડી ઓટલા પર લાવી બાળકોને ચોકલેટ આપવી, પ્રણવને કસરત કરાવવી.\n\nઅહા, રીટા ક્યારેય થાકી નહીં. કે ક્યારેય એના મોં પર પ્રણવની બીમારીની ચિંતા દેખાઈ નથી. હા, પંદર દિવસે એકવાર ડોકટરને બતાવવું હોય ત્યારે બાજુવાળા મહેશભાઈને ગાડીમાં લઈ જવા માટે કહેવું પડતું. સુલભાબેન પણ સમય સાથે ધીમે ધીમે બોલવામાં શાંત થઈ ગયાં. ઘરનો તમામ આર્થિક વહેવાર રીટા સંભાળે છે, પ્રણવને જરા જેટલી ખબર નથી પાડવા દેતી. પ્રણવ ગર્વથી રીટાને જોઈ મલકી રહે છે. \n\nઆજે સાત વરસ થયાં. પ્રણવ રીટાનો હાથ પકડી લાકડી કે વ્હીલચેર વિના ધીમે ધીમે પણ પોતાના પગ પર ચાલે છે, પ્રણવ આજે જે કંઈ તૂટક તૂટક શબ્દો બોલે છે તે ફક્ત રીટા જ બરાબર સમજી શકે છે અને હસતાં હસતાં બધાને કહે છે કે \"પ્રણવ શું બોલ્યા.\" રીટા હસતાં મુખે સહુને કહે છે કે \"મને તો જીવતા જાગતા ભગવાનની સેવા કરવાની તક મળી. પથ્થરની મૂર્તિની પૂજામાં શું દાટ્યું છે ?\"\n\nરીટા આજે ડ્રાઈવિંગનું પાકું લાઇસન્સ ધરાવે છે અને પ્રણવને બાજુની સીટ પર બેસાડી લોંગ ડ્રાઈવ પર લઈ જાય છે. પ્રણવના વફાદાર પાર્ટનર્સ પણ પોતાની વફાદારી ચૂક્યા નથી. મૂડીમાં પ્રણવનો હિસ્સો લઈને બાકીના ત્રણ ધંધો ચલાવે છે અને જે નફો થાય તે પ્રણવને ઈમાનદારીથી પાઈ એ પાઈ પહોંચાડી દે છે !  આજે પણ પ્રણવને જ્યાં જવાનું મન થાય ત્યાં એકી અવાજે રીટા એને ગાડીમાં બેસાડી સાથે સુલભાબેનને પણ લઈને જાય છે.\n\n\"ભાઈ....મારે તો વહુના રૂપમાં સાવિત્રી મળી છે, પોતાના સત્યવાનને ભગવાન પાસેથી ઝૂંટવીને પાછી લાવી છે.\" સુલભાબેન હરખથી બોલી ઊઠે છે. \n\n\"બસ...બા... એ તો પ્રણવે દિલમાં કંડારેલા સપ્તપદીના વચનોનો પ્રતાપ છે અને પ્રણવની અર્ધાંગિની ક્યારેય કમજોર ન હોઈ શકે. બા, પ્રણવે મને એટલી મજબૂત બનાવી દીધી છે.\" રીટા પ્રણવ સામે જોઈ હસી ઉઠી !\n\n",
      "duration": "6 mins",
      "category": "Inspirational"
    },
    {
      "id": 245,
      "title": "ભલાઈનું ફળ",
      "story_name": "એક ગામ હતું. તે ગામનું નામ સુંદરપુર હતું. આ ગામમાં અનેક લોકો હતા. એક ખેડૂત પરિવાર પણ રહેતો હતો. ખેડૂતનું નામ ભલાભાઈ હતું. ખેડૂતની પત્નીનું નામ સીતાબેન હતું. ભલાભાઈ અને સીતાબેન ખુબ દયાળુ અને પરોપકારી હતા. તે ગરીબ હતા. પણ સંસ્કારી હતા. આ ખેડૂત દંપતીને એક દીકરો હતો. તેનું નામ વિક્રમ હતું. વિક્રમ પણ તેના મા-બાપની જેમ ખુબ જ સંસ્કારી અને દયાળુ હતો.\n\nએક વખતની વાત છે. શાળામાં પરીક્ષાના દિવસો ચાલતા હતા. બધા બાળકો તૈયાર થઈને પરીક્ષા આપવા નીકળી ગયા હતા. પણ આજે વિક્રમને ઘરેથી નીકળવામાં જરાક મોડું થઇ ગયું હતું. તે ઉતાવળે ઉતાવળે નિશાળ જઈ રહ્યો હતો. શાળાએ જતા રસ્તામા એક રોડ આવતો હતો. નિશાળ જવા માટે આ રોડ ક્રોસ કરીને સામે છેડે જવાનું હતું. આ રોડ પર ઘણા જ સાધનોની અવાર જવર રહેતી હતી. એટલે રોડ ક્રોસ કરવામાં ઘણું સંભાળવું પડે તેવું હતું. વિક્રમ રોડ પાસે આવીને ઉભો હતો.પણ રોડ ક્રોસ કેમ કરીને કરવો. કેમકે સાધનો ખુબ જ આવી રહ્યા હતા.\n\nએટલામાં તેની નજર તેની બાજુની સાઈડ પર ઉભા રહેલા કે વૃદ્ધ દાદા પર પડી. તેમને પણ રોડ ક્રોસ કરવો હતો. પણ પોતાને ઉંમર થવાને લીધે આંખે ઓછું દેખાતું હતું. એટલે ડરી રહ્યા હતા. વિક્રમે આ જોયું. તે તરત પેલા દાદા પાસે પહોંચી ગયો અને કહ્યું, ‘ચિંતા ન કરો દાદા, મારે પણ એ બાજુ જવાનું છે. ચાલો હું તમને રોડ ક્રોસ કરાવી દઉં. આમ કહી તેણે દાદાનો હાથ પોતાના હાથમાં પકડ્યો. અને વાહનોની અવર જવર બંધ થઇ એટલે દાદાને સાથે રાખી રોડ ક્રોસ કરીલીધો.\n\nતે જેવો સામેની બાજુ પહોંચ્યા ત્યાં વળી એક માજી ઉભા હતા. તેમને રોડ ક્રોસ કરીને પેલી બાજુ જવું હતું. તેમને વિક્રમને દાદાને રોડ ક્રોસ કરતા જોયો હતો. એટલે એમને આશા થઇ કે આ છોકરો મારી મદદ જરૂર કરશે. આમ વિચારી તેમણે વિક્રમને પોતાની મદદ માટે બોલાવ્યો. વિક્રમને તો મોડું થઇ ગયું હતી. પરીક્ષા પણ ચાલુ થઇ ગઈ હશે. પણ એમ છતાં તેણે માજીને મદદ કરવા માટે પોતાની પરીક્ષાની પરવા નાં કરી. તેને ફરી માજીને સામેની બાજુ રોડ ક્રોસ કરવી દીધો. આ બધી ધમાલમા તેને ખાસું એવું મોડું થઇ ગયું.\n\nવિક્રમ શાળાએ પહોંચ્યો ત્યારે પરીક્ષા શરુ થઇ ચુકી હતી, તે નિરીક્ષક સાહેબે પૂછ્યું, ‘કેમ ભાઈ પરીક્ષામાં મોડો આવ્યો ?’ ત્યારે વિક્રમે બધી હકીકત કહી. વિક્રમના ચહેરાને જોતા નિરીક્ષકને વિક્રમની વાત સાચી લાગી. તેમને વિક્રમને પરીક્ષામાં બેસવા દીધો. વિક્રમ ભણવામાં હોંશિયાર તો હતો જ તેને સમય મર્યાદામા જ પોતાનું પેપર પૂરું કરી દીધું.\n\nતે ભણતરની પરીક્ષામાં તો પાસ થયો જ પણ જીવનની પરીક્ષામાં પણ પાસ થયો. શાળાના આચાર્ય તરફથી વિક્રમને તેની માનવતા બદલ ઇનામ આપવામાં આવ્યું.",
      "duration": "2 mins",
      "category": "Inspirational"
    },
    {
      "id": 246,
      "title": "પાણીપુરી",
      "story_name": "ઢળતી સાંજે મહેશભાઇ ગામમાં આંટો મારવા નીકળ્યા. પાણીપુરીનો ઠેલો જોયો ને તેમને પાણીપુરી ખાવાનું મન થઇ ગયું, પણ આ ઉનાળાની સીઝન ને પોતાની તબિયત તો ઠીક પણ સાથે બે ટાબરિયા ય હતા. તેથી એ પાણીપુરી ખાઇ શકાય તેમ નહોતું તેથી તેમણે રસ્તો કાઢ્યો. પાણીપુરીવાળાને કહ્યું કાલે સાંજે આમારે ઘેર પાણીપુરી બનાવી આપજે. પૂરી, બટાકા, ચણા, પાણી બધુ જ અમારું, ફક્ત મસાલો તારો...તારે અમને પાણીપૂરી બનાવીને આપવાની, પાણીપૂરીવાળો ઘેર આવવા તૈયાર થઇ ગયો.\n\nમહેશભાઇ સંયુક્ત કુટુંબમાં રહેતા હતા ચાર ભાઇઓનો બહોળો પરિવાર હતો. પણ સૌ સંપીને સાથે રહેતા. સૂરજ બડજાત્યાની ફિલ્મોમાં આવે તેવી ફેમીલી હતી. ઘર સાંકડું હતું. ઘરમાં માંડ માંડ બધાનો સમાવેશ થતો હતો. એકાદ મહેમાન આવે તોય સૂવામાં તકલીફ પડતી. પણ કોઇ ભાઇ અલગ રહેવા તૈયાર નહોતા. સૌએ પોતાનો ફ્લેટ લઇ રાખ્યો હતો પણ તોય તેમાં રહેવા નહોતા જતા. અરે નાના ભાઇ વિદિતની પત્નીને તો અહીંથી ઑફિસ દૂર પડતી હતી, ફ્લેટ ઑફિસની નજીક હતો. બે એક મહીના ત્યાં રહેવા ગયા પણ ફાવ્યું નહીં. અહીં સાથે રહેવામાં જે મજા હતી તે ત્યાં નહોતી.\n\nમહેશભાઇનું સંચાલન જ એવું હતું સૌ પોતપોતાની રીતે સ્વતંત્ર હતા. રાત પડ્યે રોજ જુદીજુદી રમતો રમાતી. મહેશભાઇ ક્યારેક કોઇ હરિફાઇનું આયોજન કરતા.. નાના -મોટાનો, તારા મારાનો બધો ભેદ ભૂલાઇ જતો. મહીનામાં એક બે વાર નાનીમોટી પિકનીક થતી. ક્યારેક સૌ હોટલમાં સાથે જમવા જતા. એકેએક્ તહેવાર ધામધૂમથી ઉજવાતો. નાની વહું અમદાવાદની હોવા છતાં ઉત્તરાયણમાં અમદાવાદ જવા કરતા અહીં સૌ સાથે ઉત્તરાયણમાં પતંગો ચગાવતી.\n\nદેરાણી જેઠાણીના ઝગડાનું સામાન્ય રીતે જે કારણ હોય છે તેમાં એક કામકાજ. મહેશભાઇ ઘરનું તમામ કામ કરાવી લેતા. રસોઇ બનાવવા બંન્ને ટાઇમ બે બાઇ આવતી. રસોઇમાં ય વિવિધતા રહેતી, સ્વાસ્થ્ય અને સ્વાદ બંને જળવાતા. વાસણ કચરા પોતા માટે અલગ કામવાળી હતી. બાળકો ય નાનપણથી સાથે જ રહ્યાં હોવાથી પિતરાઇ ભાઇ કે સગા ભાઇબહેન જેવો ભેદ રહ્યો નહોતો.રમકડા કે અન્ય કોઇ બાબત માટે બાળકોમાં કોઇ વાર ઝગડો થાય તો બાળકો પોતે જ ઝગડો નિપટાવતા. કોઇ મોટા તેમાં વચ્ચે પડતા નહીં.\n\nસંયુક્ત પરિવારમાં ઝગડાનું બીજુ કારણ હોય છે પૈસા...આ ઘરમાં બધા ભાઇઓ એક નિશ્ચિત રકમ મહેશભાઇને આપી દેતા. મહેશભાઇ બીજા ભાઇઓ જેટલું કમાતા નહીં. તેઓ પોતાના માટે, પત્ની અને બાળકો માટે ઓછો ખર્ચ કરતા પણ ભાઇઓ એ કસર પૂરી દેતા. પોતાના કપડાં ખરીદે ત્યારે મોટાભાઇ ભાભી અને તેમના બાળકો માટે ય કપડાં, ચીજવસ્તુંઓ લઇ આવતા. મહેશભાઇ ના પાડતા પણ તેઓ એમ ક્યાં માને તેમ હતા. મહેશભાઇની આવડત અને હોશિયારીથી ઘર સારી રીતે ચાલતું. ઘર નહીં એક મેળાવડો રહેતો. દિકરાઓ વચ્ચેનો આવો સંપ જોઇ માબાપની આંખો ઠરતી. બહેનો પણ ખુશી ખુશી આવતી અને રોકાતી.\n\nમહેશભાઇએ ઘેર આવી સૌને પાણીપુરીની વાત કરી. સૌ ખુશ થઇ ગયા. બીજા દિવસે સવારથી ચણા પલાળી રાખ્યા હતા. પાણીપુરીવાળા સંજુએ આવીને ચણા અને બટેટા બાફીને મસાલો તૈયાર કર્યો. પાણીપુરીનું પાણી પણ એક્વાગાર્ડથી ફિલ્ટર થઇ આવેલું તેમાં સંજુએ પોતાનો મસાલો ઉમેર્યો. સૌ થોડી થોડી વારે રસોડામાં ડોકા કાઢતા હતા આજે રવિવાર હોવાથી સૌ ઘેર હતા વિદિતે કહ્યું. ચાલો આજે તો આપણે ભાઇઓ વચ્ચે હરિફાઇ થઇ જાય કોણ વધારે પાણીપુરી ખાય છે. ત્યાં બીજા નંબરના ભાઇ અભિનવની પત્ની મેહા બોલી તો અમારા દેરાણી જેઠાણી વચ્ચે ય હરિફાઇ થઇ જાય. બાળકો ય પછી કેમ પાછળ રહે તેમણે ય હરિફાઇ રાખી ત્યાં ત્રીજા નંબરના ભાઇ નિલેન્દુએ કહ્યું હું હરિફાઇમાંંથી બાકાત છું. મારી તબિયત હમણાં બરાબર નથી પણ હરિફાઇમાં જે પ્રથમ બીજો ત્રીજો આવશે તેને મારા તરફથી ઇનામ. સૌએ પૂછ્યૂં શું ઇનામ છે ત્યારે તેણે કહ્યું તે સરપ્રાઇઝ છે.\n\nપાણીપૂરી તૈયાર થઇ ગઇ. સૌ સીસકારા બોલાવતા જાય ને પાણીપુરી ખાતા જાય. પાણીપુરી ખાવાની આ પહેલા આવી મજા ક્યારેય નહોતી આવી. બીજા દિવસે સૌને એનું સરપ્રાઇ ઇનામ પણ મળી ગયું.\n\nથોડા દિવસ પછી મહેશભાઇની તબિયત લથડી. સૌ હોસ્પીટલમાં હાજર હતા. બધા એક જ પ્રાર્થના કરતા હતા કે હે ભગવાન મહેશભાઇને જલ્દી સારું થઇ જાય. મહેશભાઇએ એકસૂત્રે જે રીતે સૌને બાંધી રાખ્યા હતા તે બીજા કોઇની વશની વાત નહોતી. ડૉક્ટરને ય આશ્ચર્ય થયું. પોતાની આટલા વરસોની કારકીર્દીમાં આટલા બધા સ્વજનોના હાથ દુવાઓ માટે ક્યારેય નહોતા ઊઠ્યા ને સૌની દુવા ફળી. મહેશભાઇ સાજાસમા ઘેર આવી ગયા.\n\nહોસ્પીટલનું અઢી લાખનું બિલ આવ્યું પણ કોઇ ભાઇએ મહેશભાઇને તેમની બચત ઉપાડવા નહોતી દીધી. મહેશભાઇને ખબર ય ન પડી કેમ બિલ ભરાઇ ગયું.\n\nફરી પરિવાર કિલ્લોલ કરતું થઇ ગયું. પાણીપૂરી જેવો જ ગળચટ્ટો અને સૌને આકર્ષતો એ પરિવાર.\n\n",
      "duration": "4 mins",
      "category": "Inspirational"
    },
    {
      "id": 247,
      "title": "મેં અપની ફેવરેટ હું",
      "story_name": "આજથી થોડા વર્ષો પહેલા જ્યારે હું લગભગ 12-13 વર્ષની હતી ત્યારે મને નાચવા ગાવાનો ભારે શોખ, હંમેશા હું મને સેલિબ્રિટીની જેમ ટ્રીટ કરતી. પેલી કરણ જોહરની ફિલ્મ કભી ખુશી કભી ગમમાં પૂજા એટલે કે કરીના કપૂરનું કેરેક્ટર મારુ ફેવરેટ .\n\nબાળપણથી કરીનાની હું જબરી ફેન. અને કભી ખુશી કભી ગમની પૂજાનો ડાયલોગ \"મેં અપની ફેવરેટ હું\" એ મેં મારા જીવનનું સૂત્ર કહો કે ટેગલાઈન એ બનાવી લીધું.\n\nબાળપણમાં મજાક મસ્તીમાં એ ડાયલોગ બસ એક ડાયલોગ જ લાગતો પણ જેમ જેમ બાળપણ ખોવાતું ગયું અને જુવાની માથે ચઢતી ગઈ એમ એમ એ ડાયલોગનો સાચો મતલબ અને સાચી જરૂરિયાત સમજમાં આવતી રહી.\n\nઆજે હું 22 વર્ષની છું પણ 12 વર્ષથી 22 વર્ષની મારી આ લાઈફની જર્ની ઘણી ઉતાર ચઢાવવાળી રહી છે. આ બે ઉંમર વચ્ચે એવો સમયગાળો આવે જ્યારે આપણે એમ થાય કે આપણે જે છીએ જે કરીએ છીએ એ બધું ખોટું છે. આપણે ઘણા લોકોની વાતો અસર કરવા લાગે, ઘણા લોકોની લાઇફસ્ટાઇલ અસર કરવા લાગે, ઘણા લોકોનું નેચર, ઘણાનો એટીટ્યુડ એ બધી અસરનું મિક્સ અપ આપણી અંદર થાય અને આપણે આપણી જાતને ભૂલી બીજાના ઇન્ફલ્યુઅન્નસમાં આવી એમની જેમ વર્તન કરવા લાગીએ.\n\nદરરોજ નવી નવી વાતો જાણવા મળે, કોઈ સારી તો કોઈ ખરાબ, દરરોજ નવા નવા એક્સપરિરિયન્સ થાય, નવા નવા લોકો મળે, અને એમાંથી 60 -70 % આપણી જ ઉંમરના લોકો હોય અને એ બધામાંથી તમને એવા 20% મળશે જે આપણી ઉંમરના જ હશે પણ પોતાની જાતને ઓવરસ્માર્ટ સમજી ને તમને વાત વાતમાં જજ કરશે. અને પોતાની જાતને તમારી સમક્ષ ઘણી ઊંચી દેખાડશે અને તમારી જાતને તમારી સમક્ષ જ ખૂબ નીચી દેખાડવા લાગશે.\n\nઆવા લોકો મને પણ મળ્યા, મારી સાથે આવું થયું ત્યારે મને લાગતું કે એક હું જ આવી ડિફેકટિવ પીસ છું આ દુનિયામાં. આ લોકો મારી સાથે જ કેમ આવું કરે છે, હું મારી જાતને સાચે એ લોકોથી નીચી માનવા લાગી હતી.\n\nમારા જીવનનો એ પડાવ મેં ગમે એમ કરી પાર કરી લીધો, કોઈક વખત દુઃખ થતું, કોઈક વખત એકલામાં રડું પણ આવી જતું. પણ જેમ જેમ એ સમય વીતતો ગયો એમ એમ થોડી થોડી અક્કલ અને ઘણી મેચ્યુરિટી આવતી ગઈ. અને બાળપણમાં પસંદ પડેલ પૂજાનો ડાયલોગ ફરી યાદ આવી ગયો.\n\n\"મેં અપની ફેવરેટ હું. \"\n\nવાતે વાતમાં જજ કરતા લોકો સામે માથું ઉઠાવીને ચાલતા આવડી ગયું. હા થોડો સમય લાગ્યો આ બધું સમજતા કે લોકોની વૃત્તિ હોય છે તમને જજ કરવાની, આગળ વધતા હંમેશા રોકવાની, ડરાવવાની, હંમેશા નીચા સાબિત કરવાની.\n\nઅને એવું નહીં કે ફક્ત એ જ ઉંમરના સમયગાળામાં તમને એવા લોકો મળશે. ના ના... તમે જ્યાં સુધી જીવશો ત્યાં સુધી તમને આવા લોકો મળશે. પણ ફરક આટલો રહે છે એ ઉંમરના સમયગાળામાં આપણી અંદર બુદ્ધિનો આટલો વિકાસ ન થયો હોય.\n\n\"જેમ જેમ ટીપાઓ એમ એમ ઘડાઓ.\"\n\nઆ એવી વાત છે . એ સમય એ મને એમ થતું કે બસ હું જ એક આવો નમૂનો છું જેને આવું બધું ફેસ કર્યું હશે, પણ ના સમય વીતતા ખબર પડી મારા જેવા ઘણા નમૂનાઓ છે દુનિયામાં. અલગ અલગ પ્રકારના નમૂના, બસ એક સારા હોય તો એ લોકો જે આપણ ને દરેક વાત પર જજ કરતા.\n\nહા, એ લોકો જ સારા છે. એને જ કારણે આપણે આપણી જાતને કાબીલ બનાવી, એવી કાબીલ કે હવે આવા લોકોની વાતોથી કાંઈ ફરક જ નથી પડતો.\n\nબોલ્યા કરે... શું બોલે આપણે શું કામ છે...આપણે બસ મનમાં એ જ રાખવાનું જે કરીના એ કીધું...\n\nશું ?\n\nજેવી છું \"મેં અપની ફેવરેટ હું. \"\n\nછોકરાઓ પણ સ્ત્રીલીંગને બદલે પુલિંગનો ઉપયોગ કરી ને કહી શકે છે\n\n\"મેં અપના ફેવરેટ હું.\" અને હા બૌ બોલે તો એ ડાયલોગ મોઢે ચિપકાવી દેવાનો, એટલે બોલતી બંધ. શું કહેવું તમારું ?\n\nઅરે એટલે એવું નહીં કે તમે આ મારા લેખને જજ નહીં કરી શકો. એ તો તમારો હક છે.\n\nતો ચાલો કોમેન્ટ કરી ને જણાવો કેવો લાગ્યો આ મારો લેખ, અને કોણ કોણ મારા આ લેખને પોતાના જીવન સાથે સરખાવે છે ?",
      "duration": "4 mins",
      "category": "Inspirational"
    },
    {
      "id": 248,
      "title": "ઋણ",
      "story_name": "હેલો, સૂરી...હા બોલ હેન્ડસમ-સામેથી હાસ્ય સાથે અવાજ આવતા ગોપાલ હરિભકિતના ચહેરા પર સ્મિત આવી ગયું.અરે યાર તું પણ!!! અચ્છા સાંભળ, આવતીકાલે સવારે તું ટેનિસ કોર્ટ પર ટેનિસ રમવા આવીશને? મારે જરૂરી વાત બધા મિત્રો સમક્ષ કરવી છે.અરે બોલને-કાલ સુધી ક્યાં રાહ જોવડાવે છે મને? હસતાં હસતાં ગોપાલે કહ્યું, થોડી ધીરજ પણ રાખ મારા દોસ્ત!ચલ,બાય - સી યુ. કાલે મળીયે. ફોન કટ કરી ક્યાંય સુધી ગોપાલની આંખમાં સવાલો ઉભરાતા રહ્યા.\n\nગોપાલ અને તેના મિત્રો વડોદરાના સર ગાયકવાડ પછીના ધનાઢ્ય સેલિબ્રિટી છે.એક સેવાના કાર્યક્રમમાં બધા મળ્યા અને મિત્રો બની ગયા.એ પછી એમણે...\n\nહરિભકિત એન.જી.ઓની સ્થાપના કરી, વડોદરામા આજે આ એન.જીઓ સેવા કાર્યો માટે જાણીતું છે!\n\nરવિવાર-ટેનિસ કૉર્ટ -રમનારા સભ્યોથી ખીચોખીચ હતું.સૂરી, વાસવાની, જીતેશ-ગોપાલની રાહ જોતાં હતાં. ગોપાલની એન્ટ્રી આજે મોડી થઈ. એને આવતાં નિહાળી સૂરી બોલ્યો, લુક એટ હીમ. તેને જોઈ બધાને પ્રસન્નતા થઈ.સોરી-સોરી ફે્ન્ડસ,ટુડે આઇ એમ લેટ. કોઇ વાંધો નથી સાંઇ,બસ લેટની સજા એ છેકે આજે તારે બધાને નાસ્તો કરાવવો પડશે. ઓ.કે.ઓ.કે.ડન- ગોપાલે હસતાં હસતાં કહ્યું.\n\nટેનિસ રમી ચારે તેમના રિઝર્વ ટેબલ પાસે બેઠા. સવૅન્ટને ઈશારો કર્યો-બધા માટે લેમન જ્યુસ અને નાસ્તાનો ઓર્ડર આપ્યો.દોસ્તો-ગોપાલ આપણને કંઈક કહેવા માગે છે, પ્લીઝ એને સાંભળો.હા- ગોપાલ શું વાત છે?અમને કહે.દોસ્તો લાસ્ટ સેટરે ડે ઝી ટી.વી.પર લીટલ માસ્ટસૅના ડાન્સનો પ્રોગ્રામ જોતો હતો. નાગપુરના અલીપુરા ગામના રોકૅસ ગ્રુપનો ડાન્સ જોયો. એ પછી એમના ગામની વિગતો અને તસ્વીર જોઈ-મિત્રો મારી આંખો છલકાઇ ગયી. મહારાષ્ટ્રના એ વિદભૅમા ૨૬૨૮ ખેડૂતોએ-ખેતીના કરજના રૂપિયા ના ચૂકવાતાં આત્મહત્યા કરી લીધી છે. આ જોતા હું વિચલિત થઈ ગયો. ગામના ખેડૂતોની દશા જોઈ,વરસાદના અભાવને કારણે દુકાળ જેવી સ્થિતિ છે, સરકારની રાહત એ લોકો સુધી પહોંચતી નથી. રોજ એક ખેડૂત આત્મહત્યા કરે છે. ઘરથી બહાર નીકળનાર ઘરનો મોભી-ઘરે પરત આવશે કે નહીં કે આત્મહત્યા કરશે એ દહેશત તેમની પત્નીને રહે છે.ખાવા માટે અનાજ નથી.\n\nદોસ્તો એ જોઇ મને એક વિચાર આવ્યો,આપણી સંસ્થા આવા કામ માટે કાયૅ કરે છે.આ વખતે આપણે અલીપુર ગામને દત્તક લેવું, ત્યાં થોડી સુવિધા ઉપલબ્ધ કરાવીએ તો એનાથી ઉત્તમ કોઈ કામ નથી રાઇટ??\n\nબધા મિત્રોએ એક સાથે સૂર પૂરવતા કહ્યું,ગોપાલ-દોસ્ત તારી વાત એકદમ સાચી છે! ચાલો,આ વખતે આપણે આજ સેવાનું કામ કરીએ. દોસ્ત ,તારી વાત સાંભળી અમે દ્રવી ઊઠયાં.આપણો દેશ ખેતીપ્રધાન દેશ છે-કિસાન તેની ધરોહર છે! અને એ જગતનો તાત-આત્મહત્યા કરે અને આપણે કશું ના કરીએ-એ શરમજનક વાત છે યાર.\n\nગોપાલ, તું કહે ત્યારે અમે તારી સાથે આવવા તૈયાર છે. મિત્રોનો સાથ જોઇ ગોપાલ બોલ્યો-આપણે આખું ગામ દત્તક લેવું છે.જગતના તાત અનાજ ઊગાડી આપણા સુધી પહોંચાડે છે એનું ઋણ આપણે કદી નથી ઉતારી શકવાના, થોડી મદદ કરી એમના દુ:ખ ઓછા કરીશું તો આપણને સંતોષ થાશે-આપણે તેમના દર્દ ઓછા કરવામાં સફળ રહ્યા. આ શુભ કામ શરૂ કરવામાં વિલંબ નથી કરવો. વધુ એક કિસાન આ કારણે આત્મહત્યા કરે એમ હું નથી ઈચ્છતો. શું ખબર- આપણું આ કાર્ય જોઈ બીજી સેવાભાવી સંસ્થાઓ મદદ માટે આવે- ખેડૂતોનું જીવન બચાવી શકે.\n\nમેં બધી માહિતી ભેગી કરી છે.આશરે એ માટે બે કરોડ જેટલી રકમ જોઈશે, આપણી સંસ્થામાં એટલી રકમ નથી, વધારાની રકમ બધા આપવા તૈયાર છો? એટલે જ તમને આજે આ વાત કહેવા માટે બોલાવ્યા છે. અરે, ગોપાલ દોસ્ત- એ માટે પૂછવાનું ના હોય.અમે બધા તારી સાથે છીએ. કહે, કયારે એની શરૂઆત કરવી છે?\n\nઆપણે બે દિવસ પછી ત્યાં જવા રવાના થાશું.અલીપુર ગામથી શરૂઆત કરીશું. અઠવાડિયાનો પ્રોગ્રામ બનાવીએ.પછી સ્થાનિક માણસોને રોકી એ કામ પર દેખરેખ રાખીશું- એ બહાને એમને મહેનતાણું મળી રહે.\n\nબે દિવસ પછી એ ચાર મિત્રો અલીપુર ગામના સરપંચ અનિષ મહોલકર સામે બેઠા હતા.તેમની વાત સાંભળી સરપંચજી ખુશ થયા. એ રાત્રે નાનકડી સભા ગોઠવી, ગામના ખેડૂતોને ભેગા કર્યા.બધાની સમસ્યાઓ સાંભળી. બધી ચર્ચા પછી નક્કી કર્યું, દરેક ચાર ખેતર વચ્ચે એક પાણીનો બોર કરાવવો. તેનું જોડાણ એ ચાર ખેતરોમાં પાઇપ લાઇનમાં આપવું- સિંચાઇ સુવિધા ઉપલબ્ધ કરાવવી. ખેતરોની જમીન સૂકી ભઠ્ઠ થવાને કારણે ટૂંકા ગાળાના પાક ઉગાડવા- એ માટે બિયારણ-ખાતરની સગવડ, જમીન ખેડવા ટ્રેકટર વસાવવા, એ દરેકને નિ: શુલ્ક ઉપલબ્ધ મળશે.આ પ્રાથમિક જરૂરિયાતો હરિભકિત એન.જી.ઓ.એ ઉપાડી.\n\nઆ જાહેરાત સાંભળી દરેકના ચહેરા પર સ્મિત આવી ગયું. મનમાં નવી આશા જન્મી. હવે સારા દિવસો આવશે એમ લાગ્યું.બધા એ મિત્રોની જયજયકાર કરવા લાગ્યા. અરે,એ માટે આભાર તો અમારે તમારા ગામના રોકૅસ ગ્રુપને માનવો જોઈએ.આવી વિકટ પરિસ્થિતિમાં પણ હિંમત હાર્યા વગર દુનિયા સમક્ષ આ હકીકત લાવ્યા. હું વધારે ઈમ્પ્રેસ એ વાતે થયો એ ગ્રુપમાં બધી દીકરીઓ જ છે! એમને ભણાવો, ઘરકામ કરાવી એમને મુરઝાઇ જવા ના દો.આજના જમાનામાં ભણતર જરૂરી છે, જેવું વાવશો એવું લણશો- એ આપ બધા સમજો છો! ગામની બધી દીકરીઓને ભણાવવાનો ,એમને ડાન્સ શીખવવાનો ખર્ચો અમારી સંસ્થા ઉપાડશે.બધા એકી સ્વરે જયજયકાર કરી સૂર પૂરાવ્યો. બીજે દિવસથી શરૂ થયો અલીપુર ગામનો એક નવો અધ્યાય લખાવવાનો!!\n\nખુબ થોડા મહિનાઓમાં ખેતીના પ્રારંભિક કામ-પાણીના બોર બનાવવાનું કામ પૂર્ણ થયું.ગામની દીકરીઓના હાથે, એ ચારે મિત્રોએ બટન દબાવી એનું શુભ મુહૂર્ત કર્યું.\n\nપાણી બહાર આવ્યા, ખેતરોમાં વહેવા લાગ્યા. એના ભીના ભીના સ્પર્શથી વસુંધરા ભીની ભીની મ્હેકી ઉઠી!\n\nસમય જતાં ખેતરોમાં બિયારણની વાવણી થઈ.પિયત મળતા તે અંકુરિત થઈ ઊઠ્યા. જ્યાં ઉજ્જડ-વેરાન વસુંધરા દેખાતી હતી,આજે એને લીલો શૃંગાર ધારણ કર્યો છે! વસુંધરા નવપલ્લવિત બની છે!\n\nઆજે આખું ગામ હિલોળે ચડ્યું છે,એ ચાર મિત્રોના સ્વાગત માટે! ખેતરોમાં પાક તૈયાર થઈ ગયા છે,આજે એ ભગવાનોના હાથે કાપણીનો પ્રોગ્રામ છે! પહેલો પાક દેવોને ધરાવાય-એ ચાર મિત્રો એમના દેવદૂત સમાન છે આજે! દરેકના ચહેરા પર સ્મિત છે, ચિંતાના વાદળો વિખેરાઈ ગયા છે.એમની ખુશી જોઈ-ગોપાલ,સૂરી,જીતેશ,વાસવાની ખુશ છે, કોઈકે સાચું કહ્યું છે, \"સંબંધ અને સંપત્તિ- મુઠ્ઠી ભરો તો રેતી છે અને વાવતા રહો તો ખેતી છે\"!!!એ યથાર્થ કરી આપ્યું આજે!\n\n",
      "duration": "4 mins",
      "category": "Inspirational"
    },
    {
      "id": 249,
      "title": "સંગાથ",
      "story_name": "ખૂબ વરસીને થાકી ગયેલા આકાશમાં હજુ ઊઘાડ નથી થયો. અપર્ણા બાલ્કનીના ઝૂલા પર બંધ આંખે હ્રદયના ઓરડાને સંઘરેલી યાદોથી સજાવતી હતી. વર્ષો પહેલા મનના એક ખૂણામાં દાટેલી એ લાગણીઓ જાણે કે આજ કુંપળો બની રહી રહીને ફૂટી રહી હતી.\n\nવર્ષો પછી આજ પોતાના માટે સમય કાઢવાનુ બની શક્યુ છે. નહી તો રોજિંદી જંજાળમાંથી પોતાના માટે સમય મળતો નહી અને કદાચ પોતાને એ સમય કાઢવો પણ ન હતો. એ પોતાના મનને ખૂબ સારી રીતે જાણતી હતી કે જો હ્રદયનો એ બંધ દરવાજો ખૂલશે તો લાગણીઓના વાવાઝોડામાં પોતે જ ફંગોળાય જાશે. પણ આજ તો પોતે મનોમન એ નક્કી કરી લીધુ હતું કે આજે તો હ્રદયના એ ખૂણામાં ફરીથી થોડુ જીવી લેવું છે અને અપર્ણા પચ્ચીસ વર્ષ પહેલા ના સમયમાં સરી ગઈ.\n\nખૂબ તેજસ્વી અને મહત્વકાંક્ષી આદિત્યને જ્યારે પહેલી વાર જોયો ત્યા જ તેના પ્રેમમાં પડી ગઇ હતી. આદિત્ય, પોતાના નામ જેવું જ તેજ, આંખોમાં કંઈક કરી બતાવવાની ઘેલછા પણ સાથે સાથે સમજદારી પણ એટલી જ. એટલે તો નાના એવા રામપુરથી ભણવામાંટે મોટા શહેરમાં એના બાપુએ મોકલ્યો હતો. તો નિર્દોષ સૌંદર્યની મૂર્તિ સમી અપર્ણાને જોતા જ આદિત્ય એનો થઇ ચૂક્યો હતો. અપર્ણા, તામ્ર વર્ણી વાન, કાળી આંખો, લાંબા વાળ. એનામાં એવું કશુંક તો હતું જ કે એને જે જોવે તે આકર્ષાયા વગર ન રહે. પહેલી નજરનો એ પ્રેમ એક નહી પણ જન્મો જન્મનો સંગાથ થઈ ચૂક્યો હતો. આદિત્ય અને અપર્ણા જાણે એક બીજામાંટે જ બન્યા હતા.\n\nકોલેજના પેલા વર્ષની શરૂઆતમાં જ એક બીજા પ્રત્યેનો પ્રેમ વ્યક્ત કરી દીધો હતો. સાથે ભણતા, સાથે હરતા - ફરતા. કોલેજમાં હોય એટલી વાર બંને સાથે જ હોય. આમ બે વર્ષ ક્યા વિતી ગયા ખબર પણ ન પડી. આદિત્ય ખૂબ હોશિયાર હતો ભણવામાં જ્યારે અપર્ણા કઇ ખાસ નહી. એ હંમેશા કહેતી \"મારે બહુ ભણવાની ક્યા જરૂર છે તુ આપણા બંનેના ભાગનું તો ભણે છે. તું ભણીને ખૂબ પૈસા કમાજે અને હું વાપરીશ\" અને બંને ખડખડાટ હસી પડતા અને પોતની વૈવાહિક જીંદગીના સપના જોતા. સપનાથી સજાવેલા પોતાના નવા સંસારને જલ્દીથી હકીકતમાં માણવું હતું.\n\nકોલેજનુ ત્રીજુ વર્ષ પણ પૂરૂ થવામાં હતુ . હવે બંનેને પોતાની ઘરે કેમ વાત મૂકવી એ વિચાર મૂંજવતો હતો. એક વરસાદી સાંજે બંને કોલેજના એ નાના એવા બગિચામાં બેઠા હતા. આમ પણ ત્રણ દિવસની રજા પડવાની હતી, એક્ઝામ પેલાનો રીડીંગ ટાઈમ. એટલે થોડો સમય વધુ સાથે રહેવું હતું. ખૂબ વરસાદ પછી સંધ્યા પણ ખૂબ ખીલી હતી. એ વાતાવરણમાં બે પ્રેમીઓ અને એકલતા, પહેલા ચુંબન માટેનું આનાથી\n\nસાનુકુળ વાતાવરણ બીજુ શું હોય શકે ? બસ નજર મળી અને આપોઆપ જાણે એકમેક તરફ ખેચાઇ ગયા, એ અધરોનુ મિલન થયુ અને નજર ઢળી ગઇ. અને જાણે કેટ કેટલા જન્મો પછીનો એ મેળાપ હતો. અને જ્યારે ફરી નજર મળી ત્યારે પ્રેમનો રંગ વધુ ઘાટો થઇ ગયો હતો. આંખોમાં સ્નેહની સાથે સંતોષ પણ ઝરતો હતો. અંધારૂ પણ થઈ ગયું હતું અને હવે ઘરમાં વાત કરવામાં વધુ સમય નથી કાઢવો એટલે ત્રણ દિવસ પછી બંને કોલેજ આવે એ પહેલા પોતપોતાને ઘરે વાત કરી લેશે એવુ નક્કી કરી અને છૂટા પડ્યા.\n\nપણ ત્યારે ક્યાં એવી ખબર હતી કે આ છેલ્લું મિલન થઈ રહેવાનું હતું.. વિધાતા એ કંઇક બીજા જ લેખ લખ્યા હતા.\n\nકાશ! માણસ પોતાના ભવિષ્યને જાણી શક્તો હોત તો કદાચ દુનિયા અલગ જ હોત. પણ અફસોસ કે પછીની ક્ષણ પણ જીંદગી શું લઇ ને આવાની એ ક્યાં કોઈ ને ખબર છે.\n\nઆદિત્ય હોસ્ટેલ પહોંચી, સામાન લઈ પોતાના ગામ રામપુર જવા નીકળી ગયો. મનમાં કેટલાય સપના લઈને કે અપર્ણા સાથે લગ્નની વાતમાંતા પિતા સ્વિકારી લેશે અને પછી… પછી તો બસ ખૂશી જ ખૂશી હશે જીવનમાં. આપણુ વિચારેલું થતું હોત તો ક્યાં કઈ દુઃખ હોત.\n\nઅપર્ણા પણ પોતાની સખી રીયા સાથે ઘર તરફ ચાલી. અપર્ણા અને રિયા બાજુ બાજુમાં જ રહે. કોલેજ એક પણ ક્લાસ અલગ હતા. બંને નાનપણથી સાથે મોટી થઈ હતી. એક બીજાથી કઇ છુપાવે નહીં. આદિત્ય સાથેનો પ્રેમ પણ એનાથી છૂપો ન હતો.\n\nઅપર્ણા ઘરે પહોંચી ત્યારે તાળું જોઈ રિયાની ઘરે પહોંચી કે શારદામાસીને તો ખબર હશે જ કે મમ્મી પપ્પા આવા ટાઈમે ક્યાં ગયા હશે. ત્યાં જ શારદામાસી સામે મળ્યા એ સમાચાર આપવા કે અપર્ણાના પપ્પાને અચાનક છાતીમાં દુખાવો ઉપડ્યો એટલે હોસ્પિટલ લઈ ગયા છે. અપર્ણા માંટે તો જાણે જીવનના નવા વળાંકોની શરૂઆત થઇ ગઇ હતી. ભાગતી એ હોસ્પિટલ પહોંચી અને મમ્મીને મળી ત્યાં તો મમ્મીના એ ચોધાર આંસુ ઘણું બધું કહી ગયાં. અપર્ણાના પપ્પા પાસે હવે બહુ સમય બચ્યો ન હતો. રાજીવભાઇને અપર્ણા એ એક જ પુત્રી. એટલે સ્વભાવિક છે કે એમને પોતાની દિકરીની ચીંતા થતી જ હોય. એમાં પણ જ્યારે ખબર પડે કે હવે બહુ સમય નથી બચ્યો ત્યારે તો વધુ ચીંતા કોરી ખાય.\n\nથોડા ભાનમાં આવતા જ રાજીવભાઇ પરિસ્થિતિ પામીને મિત્ર શૈલેષને તાબડતોડ મળવા બોલાવ્યા. રાજીવભાઇ અને શૈલેષભાઈ ખાસ મિત્રો. શહેરોનુ અંતર ક્યારેય મનનુ અંતર ન બન્યું. અને પોતાની ચિંતા વ્યક્ત કરી અને અપર્ણા માંટે એના પુત્ર અથર્વનો હાથ માંગ્યો. શૈલેષભાઈ એ પણ વાત સહર્ષ સ્વિકારી લીધી અને બીજા જ દિવસે સવારે મંંદિરમાં રાજીવભાઇની હાજરીમાં અપર્ણા અને અથર્વના લગ્ન ગોઠવવાનુ નક્કી થઈ ગયું. બધું એટલું જલ્દી બની ગયું કે અપર્ણા પાસે કંઈ કહેવા કે વિચારવાનો સમય જ ન હતો. અને કહેવુ પણ કોને અને શું? મરણપથારીએ પડેલા પિતા પાસે કેવી રીતે પોતાનું મન ખોલે. એની ઈચ્છાનો કેમ વિરોધ કરી શકે. આદિત્ય પણ ગામમાં ન હતો. અપર્ણા તો જાણે આત્મા વગરનુ શરીર બની યંત્રવત જે થતું હતું તે થવા દેતી હતી.\n\nઆજની રાત બસ રહી હતી. કાલે સવારે તો એ પોતાના અને આદિત્યના સપનાઓ ને બાળી એ જ અગ્નિની સાક્ષી એ કોઈ બીજાની થઇ જવાની હતી હંમેશ માટે. જ્યારે કોઈ વ્યક્તિ સાથે જીંદગીભરનો સાથ થવાનો જ નથી તો શું કામ કૂદરત એને આપણી જીંદગીમાં મોકલે છે. અને જે પણ કંઈ બન્યું એમાં દોષ પણ કોનો ? અપર્ણા ખૂબ રડી. હૈયુ ફાડીને રડી.. એ સંબંધને વિંટળાઈ ને રડી કે જે એણે જીવ્યો હતો, માંણ્યો હતો, ચાહ્યો હતો હવેથી કદાચ એ આ સંબંધ માટે રડી પણ નહીં શકે. કેટલી પિડા ! જ્યારે બધું જ આપણું છતાં પણ આપણે કંઇ ન કરી શકીએ. સંબંધ આપણો, જીવન આપણું, ઈચ્છાઓ આપણી અને એ બધું જ આપણા હાથમાંથી સરતુ જતું હોય છતાં પણ આપણે કંઈ જ ન કરી શકીએ.\n\nકંઈક વિચાર આવ્યો અને એ ઊભી થઈને દોડીદોડીને આદિત્યની પાસે એના ગામ જવા. પણ એ ઘરનો ઊંબરો ઓળંગવા જતી હતી ત્યાં જ એમ્બ્યુલન્સ આવી ને ઊભી રહી. રાજીવભાઇની ઈચ્છા પ્રમાણે એ હવે ઘરેથી જ સારવાર કરાવશે અને જે પણ કંઈ થાય તે પોતાના ઘરની ભૂમિ પર જ થાય. અને અપર્ણા એ ઊંબરો ન ઓળંગી શકી. આદિત્યને પત્ર લખવા બેઠી પણ શબ્દો પણ રિસાઈને દૂર થઈ ગયા હતા. એ કંઈ જ ન લખી શકી, બસ એના આંસુ એ પત્રને પલાળતા રહ્યા. અને સમય રેતી બની સરી ગયો.\n\nઆજની સવારમાં પણ અપર્ણાને તો ફક્ત અંધકાર જ દેખાતો હતો. અને થોડી જ વારમાં તો એના ગળામાં અથર્વના નામનુ મંગળસૂત્ર લટકતું હતું. બધું જ પૂરું થઈ ગયું, પોતાના સપનાઓનો ધુમાડો એની આંખોમાં ગજબ બળતરા કરાવતો હતો. અપર્ણા હજી પોતાના મનને સમજે ત્યાં તો રાજીવભાઇ એ દેહ પણ છોડી દીધો. એક સાથે બે બે વ્યક્તિની પોતાના જીવનમાંથી વિદાય થઈ ગઈ.\n\nકોલેજમાં પરિક્ષા શરૂ થઇ ગઇ. નક્કી થયા પ્રમાણે આદિત્ય પોતાની ઘરે વાત કરી અને સહર્ષ મંજૂરી પણ લઈ આવ્યો હતો. એ અપર્ણા ને શોધતો હતો પણ એ ક્યાંય ન દેખાઈ. પરિક્ષાનો બેલ પણ વાગી ગયો. અપર્ણાને કદાચ મોડું થઇ ગયું હશે એવું વિચારી એ પરિક્ષા ખંડમાં ગયો. પેપર પણ એ જ ઉત્સાહથી પૂરુ કર્યું કે જલદી એ અપર્ણાને મળી આ સારા સમાચાર આપે અને આવા જ સમાચાર સામે સાંભળવા મળે. પણ અપર્ણા ક્યાંય ન મળી. હવે આદિત્યને ચિંતા થવા લાગી કે એવું તો શું થયું કે અપર્ણા પરિક્ષા આપવા જ ન આવી. ચીંતા સાથે તરફડાટ પણ વધી ગયો. પણ પોતે શું કરે, કોને પૂછે કંઈ સમજાતું નહોતું. બેબાકળો બની એ આમથી આમ એને શોધતો રહ્યો. કોલેજ બંધ કરવાના સમયે પટ્ટાવાળાના કહેવાથી બહાર નીકળ્યો. બીજા ત્રણ દિવસો પણ આવું જ બન્યું.. આદિત્ય માટે હવે પરિસ્થિતી અસહ્ય બની ગઇ. એની તડપ હદ પાર કરી ગઇ હતી. સતત એક જ વાત કે એવું તો શું થયું? અપર્ણાની વફાદારી પર તો એને પૂરો ભરોસો હતો તો પછી શું થયું એવું? ત્યાં એને રિયા દેખાઈ. એ દોડીને રિયા પાસે પહોંચ્યો અને એને જ્યારે હકીકત ખબર પડી એના પગનીચેથી જાણે જમીન ખસી ગઇ. કોઇ જ પ્રતિભાવ વગર એ ફસડાઇ પડ્યો. અને જ્યારે આંખો ખોલી ત્યારે…\n\nઆંખો ખોલી ત્યારે અપર્ણા એનાથી કાયમ માટે દૂર થઈ ગઇ હતી. આ આઘાત પચાવવો ખૂબ અઘરો હતો. પહેલા તો ખૂબ ગુસ્સો આવ્યો.\n\nજે સપના ચાર આંખોથી જોવાયા હોય. જે સંબંધને બે હ્રદયે સાથે મળી સિંચ્યો હોય. જેમા હંમેશના સાથ માટે પરસ્પર વચનો દેવાયા હોય. જે સંબંધ એકબીજાને સાથે રાખી વાવ્યો હોય. એ સંબંધ ને પૂરો કરવાનો નિર્ણય કોઈ એક જ વ્યક્તિ કેવી રીતે કરી શકે ? પણ આદિત્ય પોતાની અપર્ણાને જાણતો હતો. એ ગુસ્સા અને નારાજગી સામે પોતાના પ્રેમની જીત થઈ. એની મજબૂરી ખૂબ સારી રીતે સમજી શક્યો. હવે એને પોતાની તકલીફ કરતાં અપર્ણાની તકલીફો વધુ પિડા આપવા લાગી. કોઈની પત્ની બની એણે આખી જીંદગી સંસાર નિભાવવાનો હતો એ પણ કોઈ ફરિયાદ વગર, હસતા ચહેરા સાથે.\n\nએણે મનોમન નક્કી કર્યુ કે એ હવે ક્યારેય અપર્ણાને નહીં મળે. એ કાયમ માટે ન્યુ યોર્ક જતો રહ્યો. અને અહીં અપર્ણાએ પણ પોતાની જાતને વચન આપ્યું કે તે અથર્વ ને અને પોતાના સંસારને પૂરી નિષ્ઠા અને વફાદારીથી નિભાવશે.\n\nસમયનુ ચક્ર ફરવા લાગ્યું. બંન્ને એ પોતાની જાત ને એટલી વ્યસ્ત કરી દીધી કે જાણે આ જન્મે જ બધી જવાબદારી પૂરી કરી હવે ના બધા જન્મો બસ એકબીજા માટે ના જ થઇ રહે.\n\nપણ, આજ પચ્ચીસ વર્ષ પછી એ લાગણીઓ કેમ તોફાને ચડી આટલા વર્ષોની તપસ્યાને ડગમગાવતી હતી. મનમાં સખત અજંપો અને તરફડાટ. આ તે કેવી બેચેની. પોતાનું મન આજ આદિત્યને વિંટળાઈને કેટલી સંવેદનાઓમાં અટવાવા લાગ્યું. આંખોના આંસુ આજે રોકાવાનું નામ ન હતા લેતાં જાણે આટલા વર્ષોથી બાંધેલો દરિયો આજ ગાંડોતૂર બની બસ બધું તબાહ કરી નાખશે.\n\nત્યાં ડોરબેલ વાગી. પોતાની જાતને માંડ સંભાળતી એ દરવાજો ખોલવા ગઇ. સામે કોઈ સાવ અજાણ્યો માંણસ હાથમાં મોટું કવર લઇને ઊભો હતો. “તમે અપર્ણા મેડમ ?”, અપર્ણા એ ફક્ત હકારમાં માથું હલાવ્યું. “હું આદિત્ય સરનો સેક્રેટરી,” આદિત્યનું નામ સાંભળતાં જ અપર્ણા સ્તબ્ધ થઈ ગઈ. મનમાં એક સાથે હજારો વિચારો આવ્યા અને ગયા. “મેડમ, આદિત્ય સર છેલ્લા ત્રણ મહિનાથી ન્યુ યોર્કથી અહીં પોતાના વતન આવ્યા છે. જીંદગીની છેલ્લી ક્ષણો એ અહીં વિતાવવા ઇચ્છતા હતા. સરની બંન્ને કિડની ફેઇલ થઈ ગઇ હતી. અહીં આવી એમણે સારવાર પણ બંધ કરી દીધી હતી. એમની ઇચ્છા પ્રમાણે એમના ગયા પછી તમને આ એન્વેલપ અને આ લેટર દેવાનું કહ્યું હતું. એ સાવ છેલ્લા શ્વાસ લઈ રહ્યા હતા અને હવે તો કદાચ ……”\n\nઅપર્ણા એ કવર સાઇડ માં મૂકી લેટર ખોલ્યો.\n\nઅપર્ણા,\n\nમારી કહેવાનો હક નથી રહ્યો એટલે ફક્ત અપર્ણાથી જ સંબોધી. જે પણ કંઈ થયું એ આપણા નસીબનો ખેલ હતો. તુ તારી જાતને જરા પણ દોષી ન માનતી અને આ સંપત્તિના કાગળિયા સ્વિકારી લેજે. મારી જીંદગીમાં તારું સ્થાન કોઈ ન લઈ શક્યું. એ સ્થાન તારુ જ હતું અને દરેક જન્મમાં તારું જ રહેશે. આ જન્મમાં આપણો સંગાથ લખાયો જ નહીં હોય પણ હવે દરેક જન્મમાં તારા જ સંગાથની રાહમાં...\n\nઆદિત્ય….\n\nઆટલું વાંચતાં જ અપર્ણા પણ નીકળી પડી આદિત્યની રાહ પર જન્મોજન્મના સંગાથ માટે….",
      "duration": "9 mins",
      "category": "Inspirational"
    },
    {
      "id": 250,
      "title": "જાદુકી જપ્પી",
      "story_name": "જાદુ કી જપ્પી... આ શબ્દ આપણે મુન્નાભાઈ એમ.બી.બી.એસમાં સાંભળ્યો જ છે.\n\nમેં મારી જાતને આજે એક પ્રશ્ન પૂછ્યો અને એ જ હું તમને પૂછવા માંગું છું..\n\nઆખા દિવસ દરમિયાન નાના મોટા દરેક વ્યક્તિને જે તમારું કામ કરી આપે છે કે તમારું ટિફિન બનાવતી મમ્મી ને કે તમારુ સ્કુટર સાફ કરતાં પપ્પા ને થેન્કયુ કહી ને આલિંગન આપ્યું છે?? તમારા ઘરે કચરો લેવા આવનાર વ્યક્તિ ને કેમ છો? પૂછયું છે? તમારા ઘરે રસોઈ કરતા બહેનને પણ એક સ્ત્રી તરીકે કેવી મુશ્કેલીઓનો સામનો કરવો પડે છે એ કોઈ દિવસ વિચાર્યું તમે??તમારા ઘરે કામ કરતી કામવાળી બાઈ કેમ કરી ઘર ચલાવે એને પૂછ્યું કદી.?? આપણા વોચમેન ને રાતે કેટલી ઠંડી લાગતી હશે એ વિચાર્યું???\n\nતમે કહેશો આપણે આપણું જ વિચારવામાંથી ઉપર નથી આવતા આ લોકો નું કયાં વિચારવાના????\n\nસાચું એકદમ સાચું...કંઈ કરી ન શકીએ..\n\nમેં કશે વાંચેલું કે, \"આપણું એક જ આલિંગન સામેવાળી વ્યક્તિના આત્મવિશ્વાસમાં વધારો કરી આપે છે.\"\n\nનાનું બાળક જયારે કંઈક મુંઝવણ અનુભવે ત્યારે પોતાના માતા પિતા પાસે જઈને વળગી પડે છે.. અને ફરી એ પોતાની મસ્તીમાં મસ્ત બની જાય છે.આ એક ઉત્કૃષ્ટ ઉદાહરણ છે.\n\n\"આપણને આપણો જ અહંકાર નડે છે.\"આ વાક્ય કડવું છે પણ સત્ય તો છે જ...\n\nઆપણ ને કોઈ બોલાવે તો કેવું સારું લાગે..લાગે ને!!??હા કે ના તો કહો સાહેબ.. બસ એમ જ આપણે પણ બીજાને સારું લાગે એ જ કરવાનું છે.\n\nઆપણે દરેકને આલિંગન ન આપી શકીએ..એ સાચી વાત છે સ્વીકારું પણ છું કારણ આપણી ભારતીય સંસ્કૃતિમાં એક મર્યાદા બતાવવામાં આવી છે..અને હું એની સાથે સહમત પણ છું. તો,.. મેં તો એક રસ્તો કાઢ્યો છે...\n\n\" આપણું એક મીઠું સ્મિત મારામાં અને સામેવાળી વ્યક્તિમાં અપાર આનંદ નો સંચાર કરી જાય છે\"\n\nસાયન્ટિફિકલી પણ સાબિત થયા છે..આલિંગન ના ફાયદાઓ.. તો આપણાથી નાના ને,,,આપણી સરખી ઉંમરના વ્યક્તિને...આપણી વહાલી વ્યક્તિ ને,આલિંગન આપી શકાય એવી બધી જ વ્યક્તિ ને મસ્ત \"જાદુ કી જપ્પી \"આપો..બાકી આપણું મીઠું સ્મિત તો છે જ.. કોને ખબર એજ વસ્તુ આપણું જીવન બદલી જાય. આપણા માટે તો રોજ જ હગ ડે...\n\n\"જીવન એક ઉત્સવ છે,જેટલું ઉજવીશું એટલું જ માણીશું\n\nબાકી જીવવા ખાતર જીવી જશું!\"",
      "duration": "2 mins",
      "category": "Inspirational"
    },
    {
      "id": 251,
      "title": "અહેસાસ",
      "story_name": "\"એ તમને ના સમજાય, તમે શાંતિ રાખો હમણાં. હું મોટો થઈ ગયો છું. મને ખબર પડે છે શું કરવું અને શું ના કરવું એની. ભલે ધંધો તમે શરૂ કર્યો એને આટલે આગળ સુધી તમે લાવ્યા હવે આ ધંધાને આનાથી પણ વધુ આગળ હું વધારીશ. બસ તમે મને મારી રીતે કામ કરવા દો અને તમે નિરાંત રાખો.\"\n\nજ્યારે દીકરા અનિકેત એ મને આવું કીધું ત્યારે મારી જિંદગીના ૩૫ વર્ષની એ ધંધા પ્રત્યેની મહેનતના દિવસો યાદ આવી ગયા. જે કાપડનો ધંધાને મેં મારા હાથે શરૂ કર્યો હતો. આટલી ઉંચાઈ સુધી લાવ્યો તેમાં આગળ નવી નવી પદ્ધતિઓ અપનાવીને ધંધાને વેગ આપ્યો હતો અને મારો દીકરો કહે છે કે મને ખબર ના પડે.\n\nઅનિકેત એ જ્યારે તેનું ભણતર પૂરું કર્યું ત્યારે થયું કે હવે તે મને ધંધામાં મદદ કરશે અને કરતો પણ ખરી. મારા જેટલી કે મારાથી વધારે ધંધાને આગળ વધારવામાં મદદ કરતો.\n\nપણ અમુક સમયે નાદાનીમાં ખોટા નિર્ણયો લેતો જેના કારણે તેને હું શાંતિથી સમજાવતો. થોડા સમય પછી થયું કે અનિકેત હવે પૂરો સમજદાર થઈ ગયો છે. તે પુરી તકેદારીથી ધંધામાં ધ્યાન આપતો. એટલે મેં ધંધામાં ધ્યાન આપવાનું ઓછું કરી દીધું હતું.\n\nપણ જ્યારે મને ખબર પડી કે અનિકેત કાપડને ઓનલાઈન વેચાણની પદ્ધતિમાં વધારે ધ્યાન આપે છે ત્યારે હું અનિકેત ને સમજાવવા ગયો તો અનિકેત એ મને ઘણું કહી દીધું હતું. અને અંદાજે એકાદ મહિના પછી, અનિકેત મારી પાસે આવ્યો અને કહેવા લાગ્યો કે,\n\nઅનિકેત : \"પપ્પા મારી ઓનલાઈન વેચાણની પદ્ધતિમાં ધંધાને ઘણી ખોટ ગઈ છે હું શુ કરું હવે મને કાઈ જ સમજાતું નથી.\"\n\nત્યારે જ મેં અનિકેત ને કહ્યું કે \"તને મેં ઘણું સમજાવવાની કોશિશ કરી પણ તું ના સમજ્યો. પણ કાંઈ વાંધો નઈ બેટા તું ચિંતા ના કર બધું ઠીક થઈ જશે.\"\n\nત્યારે ખબર નહીં કેમ પણ અનિકેતની આંખોમાં આંસુ આવી ગયા હતા. કદાચ એવું બની શકે કે તેને તેની ભૂલનો અહેસાસ થયો હોય પણ તેણે મને ત્યારે કાઈ જ ના કીધું. ધંધાને થયેલી ખોટ તો મેં મારી રીતથી પુરી નાખી હતી. પણ અનિકેતના કિધેલા અમુક શબ્દો દિલમાંથી જતા ના હતા.\n\nપણ તે દિવસે અનિકેત ફરી મારી પાસે આવ્યો અને ધ્રુસકે ને ધ્રુસકે રડવા લાગ્યો હતો અને વારંવાર કહ્યે રાખતો કે \"મારાથી બહુ મોટી ભૂલ થઈ છે પપ્પા મને માફ કરી દો. તમે મારા કરતા વધારે સમજદાર છો, હું જ ના સમજ છું. મને જ કાંઈ ખબર નથી પડતી. તમે દર વખતે મને સમજાવતા રહ્યા અને હું સમજતો જ નહિ. અને મેં તમારા પર ગુસ્સો કર્યો તમને ના કહેવાના શબ્દો કીધા. અને તો પણ તમે ક્યારેય મારો સાથ ના છોડ્યો. મને દરેક મુશ્કેલીઓથી બચાવ્યો. પપ્પા મારાથી ઘણી બધી ભૂલો થઈ છે પણ મને માફ કરી દો.\"\n\nતે સમયે દિલમાં હાશકારો અનુભવાયો અને થયું કે અનિકેતને તેની ભૂલનો અહેસાસ તો છે. એ જ સારી વાત છે. ભૂલ થઈ હોય તેનો અહેસાસ થવો અને તેનો સ્વીકાર જ સાચા માણસની એક ઓળખ છે.\n\n",
      "duration": "3 mins",
      "category": "Inspirational"
    },
    {
      "id": 252,
      "title": "મારું ઘર",
      "story_name": "એમ તો કહેવા માટે મારા બે ઘર છે પણ એમાથી એકને પણ હું પોતાનું કહી શકુ એમ નથી. આમ તો આ ઘરમાં હું પરણીને આવી હતી અને અહી જ મારા પતિ સાથે જીવન વિતાવ\u200Bવાના સપના જોયા હતા પણ ખબર નહી ક્યારે એક તુફાન આવ્યું અને મારું એ સપનુ રોડાઈ ગયું. મારું સર્વસ્વ લુટાઈ ગયું.\n\nએક ઘરેથી મને વિદાય આપ\u200Bવામાં આવી હતી પણ એનો અર્થ એ નહોતો કે હું ફરી પાછી ત્યા ના જઇ શકું પણ જ્યારે મને સહારાની જરૂર હતી ત્યારે એ ઘર મારે માટે પારકું થ\u200Bઈ ગયું. આ ઘરમાં લગ્ન પછી મારું ગ્રુહલક્ષ્મી તરીકે સ્વાગત કરવામાં આવ્યું હતું પણ આ ઘરને ક્યારેય હુ મારું કહી જ ના શકી કારણ કે દરેક સમયે મને અહેસાસ થતો કે આ ઘર મારું નથી.\n\nપતિ તરફથી મને પુરો સહકાર અને સહારો રહેતો પણ આ રૂઢીચુસ્ત સમાજના કારણે એ બંધાયેલા હતા એટલે જ અમુક સમયે એ પણ મારો સાથ ના આપી શકતા. ક્દાચ આના કારણે જ મને લડ\u200Bવાની હિંમત મળી નહી તો હું મારા દિકરાનું ભ\u200Bવિષ્ય સુરક્ષીત ના કરી શકી હોત\u200B.\n\nસંજીવ હંમેશા કહેતા કે ક્યારેક તમારે તમારી લડાઈ જાતે જ લડવી પડે છે અને એ મને બધી રીતે સહકાર પણ આપતા. એમણે આપેલ હિંમત ના કારણે જ આજે હું આટલું કરી શકી છું અને મે જે પણ કર્યુ છે એ મારા દિકરા માટે કર્યુ છે. આજે મને મારા દિકરા ઉપર ગર્વ થ\u200Bઈ રહ્યો છે, મારા આટલા વર્ષની મહેનતનું ફળ મળ્યુ છે.\n\nઆજે હું મારા ઘરે જ\u200Bઈ રહી છું જે મારા દિકરાએ મારી માટે ખરીધ્યું છે અને હ\u200Bવેથી અમે ત્યાં સાથે રહેશું. આ વાત પહેલા મને ખટકી હતી પણ પછી મારે એની વાત માનવી પડી કારણ કે મારી દિકરી જેવી વહુ મને એમની સાથે લેવા આવી હતી. ત્યારે મારા દિકરાએ કહ્યું હતું,\n\nમમ્મી, ક્યાં સુધી તમે આ લોકોના સહારે રહેશો. હ\u200Bવે અમે બન્ને કમાઇએ છીએ તો તમે અમારી સાથે રહેવા આવી જાવ\u200B. હજી હું આ વાત પર વિચાર કરુ એ પહેલા જ મારા જેઠાણી કહે,\n\nદેરાણીબા ધ્યાન રાખજો, દિકરો જાતે વહુ શોધી લાવ્યો છે ક્યાક ત્યા જઇને જીવન નર્ક ના બની જાય\u200B.\n\nબધુ જાણ\u200Bવા છતા હું ચુપ રહેતી એટલે એમ કે હું સમજતી નથી પણ આખરે મે નિર્ણય લ\u200Bઈ લીધો અને મારા દિકરા-વહુ સાથે જ\u200Bવા તૈયાર થઈ. આટઆટલા દુઃખ વેઠ્યા પછી આજે સુખનો સૂરજ જોયો છે પણ મારુ મન શાંત છે. ખુશી છે પણ એણે વ્યક્ત કર\u200Bવાનું કારણ નહોતું!\n\nઅમે જ્યારે ઘરે પહોચ્યા ત્યારે બધા ત્યા હાજર હતા. મારી વહુના ઘરના લોકો. દિકરાના ઓફીસના લોકો અને થોડા સગાસંબંધી જે અમને પોતાના માનતા. અમે ગાડીમાથી ઉતરી ને ઘરના મુખ્ય બારણા તરફ ગયા, હજી બારણું ખોલ\u200Bવામાં આવ્યું ના હતું. એટ્લામાં જ મારી વહુએ મારા હાથમાં કાતર પકડાવી અને મે બારણા આગળની દોરી કાપી. તરત જ બારણા પાસેનું કાપડ હટ્યું અને એના પર લખેલું નામ વંચાયુ. એના પર લખેલું હતું!\n\n\"સરીતા ભ\u200Bવન\u200B\"\n\nમારા દિકરાએ આ ઘરને મારું નામ આપ્યું આ જોઈ આજે મને હાશ થઈ. હાશ એ વાતની કે આ ઘરને હું મારુ ઘર કહી શકીશ\u200B. અમારુ ઘર\u200B.",
      "duration": "3 mins",
      "category": "Inspirational"
    },
    {
      "id": 253,
      "title": "જીવન સાફલ્ય",
      "story_name": "“હેલો, કોણ ? \n\n“બેન હું પિન્કેશ બોલું ઓળખાણ પડી ?”\n\nમેં મારાં મગજ પર થોડું જોર આપ્યું અને મને યાદ આવ્યું કે પિન્કેશ રબારી મારો ભૂતપૂર્વ વિદ્યાર્થી હતો.  \n\n“હા પિન્કેશ, બોલ બેટા આટલાં વર્ષે તારો ફોન આવ્યો એટલે...\n\n“બેન મેં જી.પી.એસ.સી.ની પરીક્ષા પાસ કરી. હવે, જલ્દી મારું સિલેક્શન થઈ જાય એટલે તમારાં આશિર્વાદ મેળવવા માટે જ ફોન કર્યો. બેન મને આશિર્વાદ આપો.”\n\nપિન્કેશ એકી શ્વાસે બોલી ગયો અને મારી આંખોમાં મારાં વિદ્યાર્થીની સફળગાથા તથા મને આપેલા સન્માન બદલ ઝળઝળિયાં આવી ગયાં. પિન્કેશને આશિર્વાદ આપી તેની પાસેથી બધાં ભૂતપૂર્વ વિદ્યાર્થીઓની માહિતી મેળવી. ફોન તો કટ થઈ ગયો પણ મારી આંખો સામે મારો વર્ગ સજીવન થઈ ગયો !\n\nકેટલાં નિર્દોષ અને મસ્તીખોર હતા મારા એ વર્ગનાં બાળકો ! ક્યારેક હું એમને ઠપકો આપતી તો ક્યારેક જીવન ઉપયોગી એવા પાઠ ભણાવતી જે પાઠ્યપુસ્તકમાં નહોતા આપવામાં આવતાં. દરેક વિદ્યાર્થીનું વર્ગમાં અને મારા હૃદયમાં અનેરું સ્થાન હતું !સમાજમાં માન, સન્માન, પ્રતિષ્ઠા સારો પગાર અને બાળકોનો અખૂટ પ્રેમ આટલું બધું તો નસીબદારને જ મળે. હું ઈશ્વરનો હર ક્ષણ આભાર માનું છું કે મને શિક્ષક બનવાની તથા બાળકોના ભાવિને કંડારવાની ઉત્તમ તક મળી છે. \n\nમને બરાબર યાદ છે કે શિક્ષક બનવું એ મારું સ્વપ્ન નહોતું. ભણવામાં પણ શરૂ શરૂમાં કદાચ હું થોડી ઠીક હતી કે પછી કદાચ છેલ્લી પાટલીની વિદ્યાર્થીની હતી. વાંચન લેખન તો કદાચ થોડું ગમતું પણ ગણિત વિષય ઉપલાં ધોરણોમાં પલ્લે નહોતો પડતો. પેલી વિદેશી ભાષા અંગ્રેજી અને તેનાં શિક્ષક પ્રત્યે તો કદાચ મને સુગ હતી પરંતુ સમય જતાં કેટલાક શિક્ષકોનાં માર્ગદર્શન તથા મારા ઘરની કપરી પરિસ્થિતિએ મને બધું શીખવી દીધું. મેં મારા મગજમાં નક્કી કરી દીધું કે, \n\n“બેટા ભણ્યાં વગર તો તારો ઉદ્ધાર નથી” પછી તો ભણતરનો નશો એવો ચડ્યો કે મેં ના જોયો દિવસ કે ના જોઈ રાત. જે વિષયો મારાં માટે અણગમતાં હતાં. એ વિષયમાં એટલી મહેનત કરી કે બોર્ડની પરીક્ષામાં પૂરેપૂરાં ગુણ પ્રાપ્ત થયા.\n\nદસમાં ધોરણમાં ખૂબ જ સારા ટકા સાથે શાળામાં પ્રથમ આવી. ઈચ્છા તો હતી વિજ્ઞાન પ્રવાહમાં આગળ ભણી વૈજ્ઞાનિક બનવાની ! પણ મારા ઘરની આર્થિક સ્થિતિ મારાં સપનાને પુરાં કરવામાં અડચણરૂપ થતી હતી. જ્યાં સામાન્ય પ્રવાહમાં ભણવાનો ખર્ચ પણ કાઢવો મુશ્કેલ હોય ત્યાં વિજ્ઞાન પ્રવાહમાં ભણવાનું મારું સપનું અધૂરું રહી ગયું. ક્યારેક એવું થાય કે કા...શ... એ સમયે પણ કોઈ એજ્યુકેશન લોન મળતી હોત તો... \n\nકહેવાય છે કે ભગવાને એ નથી આપતો જે તમે માંગો છો,  પણ ભગવાન એ આપે છે જે તમારા માટે યોગ્ય હોય છે. કદાચ એટલે જ મને સામાન્ય પ્રવાહમાં ભણવા માટે આર્થિક મદદ મળી રહી પછી તો જાણે ભણતર એ જ મારી દુનિયા બની ગઈ. મેં આ જીવન વિદ્યાર્થી બનવાનું નક્કી કર્યું અને કદાચ ઈશ્વરે એટલે જ મને શિક્ષક બનવાનું સૌભાગ્ય આપ્યું. બીજા માટે કદાચ આ એક નાનકડો વ્યવસાય હશે પણ મારાં માટે આ વ્યવસાય મારું કર્મ અને ધર્મ છે. \n\nજો ભણવાની ઉંમરે પુસ્તકો સિવાય બીજે મન લગાવ્યું હોત તો આ બધું મળવું અશક્ય હતું. હું મારા બાળકોને દરેક કાર્ય સંપૂર્ણ નિષ્ઠાથી કરવાની હંમેશા શિખામણ આપું છું. કોઈ પણ ક્ષેત્રમાં સફળતા મેળવવા અથાક મહેનત, સંપૂર્ણ જ્ઞાન, નિષ્ઠા, કાર્ય પ્રત્યે પ્રેમ તથા ઈશ્વરમાં શ્રદ્ધા હોવા ખૂબ જ જરૂરી છે. વર્ગમાં ભણાવતી વખતે ક્યારેક એવું થાય આ બાળકોને આવી વાતો ઉપરથી જાય છે પરંતુ વર્ગના કેટલાક બાળકોના હૃદય સુધી પણ આ વાતો જાય છે. એવું તો મને થોડાં દિવસ પહેલાં આવેલાં નિશાના મેસેજ પરથી ખબર પડી.\n\n“બેન તમે અમારા માટે ભગવાન છો” \n\nએનાં આ શબ્દોએ મને હચમચાવી નાંખી. બાળકો સાથે નાની-નાની યાદગાર ઘટનાઓ તો રોજ બને પરંતુ એમાના ઘણા પ્રસંગો ચિરંજીવી બની જાય છે.\n\nમનમાં હંમેશા થાય કે જો વિદ્યાર્થી અવસ્થામાં મહેનત ના કરી હોત તો મને શિક્ષક બનવાનું સૌભાગ્ય પ્રાપ્ત ના થઇ શક્યું હોત. મારું જીવન કેટલું સફળ રહ્યું એ તો મને ખબર નથી પણ મારી આ શિક્ષણયાત્રામાં મારી સાથે જોડાયેલાં તમામ બાળકો મહેનત કરી સફળતાના ઉચ્ચ શિખરે બિરાજમાન થાય એવી પ્રભુને પ્રાર્થના કરી મેં મારી આજની ડાયરી ‘મારા બાળકો મારાં ભગવાન’ની લેખન નોંધ પૂર્ણ કરી.",
      "duration": "3 mins",
      "category": "Inspirational"
    },
    {
      "id": 254,
      "title": "નવી એપ",
      "story_name": "તન્મય ચારેક વર્ષનો હતો ને એક અકસ્માતમાં એના બંને હાથ કપાઈ ગયા. માબાપ બંને ચિંતામાં પડી ગયાં. હાથ વગર હવે આ શું કરશે ? પણ બાળ તન્મયને તો કંઈ ફેર પડ્યો જ નહીં. નાનો હતો ત્યાં સુધી તો ઘરના બધાં એને મદદ કરતાં પણ જેમ જેમ મોટો થતો ગયો તેમ એનામાં સમજણ આવવા માંડી કે મારી જિંદગીનો ભાર મારે જ વહન કરવાનો છે. એટલે જેટલો જલ્દી હું સ્વાવલંબી બની જાઉં ત્યાં સુધી સારું. આખી જિંદગી કોઈ મદદ કરવાનું નથી. એ માટે ભણવું ખૂબ જરૂરી છે. \n\nપહેલાં તો તન્મયે ધીમે ધીમે પગની મદદ લઈને પોતાના જરૂરી કામ જાતે કરવા માંડ્યા. સવારે ઊઠીને બ્રશ કરવાથી માંડીને રાત્રે બ્રશ કરી સૂવા સુધીના બધાં કામ તે પગની મદદ લઈને કરતા શીખી ગયો. એની મમ્મી સુધાબેનને ઘણી વખત દયા આવતી. તે એને મદદ કરવાં જતાં પણ તન્મય અને એના પપ્પા સુમનભાઈ ના પાડતા. તન્મયે ધીમે ધીમે આધુનિક ટેકનોલોજીનો આધાર લઈ કોમ્પ્યુટર  એન્જિનિયરીંગમાં માસ્ટર ડીગ્રી મેળવી. આ માટે એને ઘણી મુસીબતોનો સામનો કરવો પડ્યો. પણ કહે છે ને કે મક્કમ મનના મુસાફરને હિમાલય પણ નથી નડતો. \n\nજીવનમાં પોતાને સહેવી પડેલી મુશ્કેલીઓ પરથી એને પોતાના જેવી તકલીફ બીજાને સહન ન કરવી પડે. એટલા માટે એણે એક નવી એપ વિકસાવી જેનાથી દિવ્યાંગોને સરળતા રહે. એની એપને સરકાર તરફથી માન્યતા મળી અને નવી શોધ કરવા માટે મિડિયામાં એની નોંધ લેવામાં આવી. શિક્ષણના સહારે માણસ ધારે તો શું ન કરી શકે ? તન્મય તેનો જીવતો જાગતો દાખલો છે. આજે સુધાબેન અને સુમનભાઈની આંખોમાં આનંદના આંસુ આવી ગયાં. એક વખત જે લોકો તન્મય માટે બિચારો શબ્દ વાપરતાં હતાં તે બધાંની તો બોલતી જ બંધ થઈ ગઈ. ",
      "duration": "2 mins",
      "category": "Inspirational"
    },
    {
      "id": 255,
      "title": "અરમાન",
      "story_name": "ધૂળની ડમરીઓ ઊડાડતી ચાર બંગડીવાળી કાળા ચટ્ટક રંગની ગાડી ગામમાં પ્રવેશતાં જ લોકોની આંખો -મોં ખુલ્લા અને મગજ દંગ રહી ગયા.\n\n\"બસ અહિં જ ગાડી ઊભી રાખી દો. \"\n\n\"પર,આપકો ચલના જ્યાદા પડેગા\"\n\n\"અંકલ, સાંકડી ગલી છે અને આ ગાડી મોટી, અંદર નહિ આવે. આ સાંકડી શેરીમાં બહુ દોડ્યા તો હવે ચાલવામાં શું તકલીફ ?\"અને પોતાના ગોગ્લસને પાણી ભરેલી આંખ ઉપર ચડાવી પેન્સિલ હિલ પહેરેલા પગથી એ ગાડીમાંથી બહાર આવી.\n\nતેણીના આવવાના સમાચાર તો સોશિયલ મીડિયા ઉપરથી પહેલાંથી મળી ગયા હતા. તેના સ્વાગતમાં લોકો એકઠા થઈ ગયા હતા. ફૂલોનો શણગાર, ઢોલ, માંડવા બંધાયા હતા જાણે એક ઉત્સવ જેવું લાગતું હતું. લાગે જ ને સિનેમા જગતનું એક ખૂબ પ્રખ્યાત નામ કુંજલ જૈન આજે પોતાના વતન આવી હતી. તેમના ગીત વીડિયો સોશિયલ મીડિયા ઉપર ધૂમ મચાવતાં હતા. પોતાના અવાજનો જાદુ લોકોના દિલ સુધી પહોંચાડવામાં એ સફળ રહી હતી. રાતો રાતની સફળતા નહતી. ઘણાં વર્ષો સંઘર્ષ કર્યા,નામ કમાવવા અથાગ મહેનત કરી. આજે એ સફળતા શિખર ઉપર હોય તો પોતાની જ મહેનતથી. . ના કોઈ સહારો ના કોઈ ગોડફાધર ,બસ ઓડિશનના ચક્કર અને દિન -રાત એક કરીને મેળવેલી ચાહના જે આજે કુંજલ જૈનને ટોપ ઉપર લઈ આવી હતી.\n\nઆજે પુરા પાંચ વર્ષે પોતાના માતા પિતાને મળીને એ ખૂબ રડી સાથે હળવી પણ થઈ ગઈ હતી. ચારે બાજુ વખાણ, પ્રશ્નો તેમજ ચર્ચાઓ ચકડોળે ચડેલી હતી. કુટુંબીજનો ખિસ્સામાં ઘણાં સવાલ લઈ આવી ગયા હતા. લોકો અચરજ પણ પામ્યા હતા કે,ત્રણ પેઢીથી એક વેલસેટ ડોકટર ફેમિલીમાં એક તેજસ્વી છોકરી આ રસ્તો પસંદ કરશે એ કલ્પના પણ નહતી કરી. બાળપણથી નક્કી જ હતું કે ડોકટર જ બનવાનું છે. એમાં પણ બારમાં ધોરણમાં સાયન્સ અને ઉચ્ચ ટકાવારી આવતાં કુંજલ માટે મેડિકલ લાઈનના દ્વાર ખુલ્લી ગયા હતા. પરિવારના દરેક સભ્યની ઈચ્છા હતી ખાસ દાદાજીની કે કૂંજલ ગાયનેકોલોજી વિભાગ પસંદ કરે. કેમ કે, એ જાણતાં હતાં ગામડાઓમાં ખાસ સ્ત્રીઓ માટે સ્ત્રી ડોકટરની જરૂર હતી. સ્ત્રીરોગ તપાસમાં ગામમાં પુરુષ ડોકટર હોવાને લીધે ઘણી કુટુંબની સ્ત્રીઓ સારવાર વગર જ દુઃખથી પીડાતી. ક્યારેક મૃત્યુને પણ ભેટતી. દાદાજીના આ અભિગમથી દરેક લોકો ખુશ હતા તેમજ કુંજલ પાસે આશા રાખી બેઠા હતા.\n\nપરંતુ, કુંજલના નસીબમાં કાંઈક બીજું જ લખ્યું હતું.\n\nમેડિકલ કોલેજમાં બહુ ઓછા ફંકશન થતાં. પણ જ્યારે કોઈ કાર્યક્રમ હોય ત્યારે એ પોતાના અવાજના જાદુથી દરેક લોકોને મંત્રમુગ્ધ કરી દેતી. ધીમે ધીમે શહેર જાણીતું બનતા, પોતાના શોખને પ્રોફેશનલ રીતે સ્વીકારવા લાગી. ટીવીના જાણીતાં રિયાલિટી શો માં ઓડીશન આપતાં પોતે પસંદ પણ થઈ અને પોતાની ધ્યેય સમજી ચાલતી ગાડીને કંઈક અલગ જ દિશામાં લઈ ગઈ. ડોકટરી અભ્યાસમાં ક્યારે નીરસતા આવી ગઈ એ ખબર જ ન રહી. ઘરે જાણ કરતાં વિરોધના વંટોળ ફૂંકાયા. સમજુ માતા પિતાના સપોર્ટથી આગળ તો આવી પરંતુ દાદાજીની નારાજગી સામે ઘરે પરત ફરી ન શકી. દાદાજીના કહેલા શબ્દો આજે પણ કાનમાં ગુંજતા હતાં,\"એ નાચવા ગાવાના કામ નટ બજાણિયાના છે આપણે તો ઊંચા ઘરની છોકરાં છોકરીઓ તો ડોકટર જ બને\"\n\nઆજે જ્યારે પૂરાં 5 વર્ષે ઘરે આવી તો કોઈ ડોકટર બનીને નહીં પરંતુ, ખ્યાતનામ ગાયિકા બનીને આવી. કુટુંબના કોઈના સવાલો સામે જવાબ દેવાની પોતે કોઈ ઈચ્છા ધરાવતી ન હતી. પણ, નજર તેની પુરા ઘરમાં ફરતી હતી. કુંજલે પ્રશ્નાર્થ નજરે પોતાના પિતા સામે જોતાં જ એ સમજી ગયા અને કહ્યું,\n\n\"ઉપર રૂમમાં છે જા મળી લે\"\n\nકુંજલ થોડા સંકોચ સાથે ગઈ. દાદાજી પોતાની આરામ ખુરશી ઉપર બેઠા હતાં. એમને પગે લાગી નીચે જ બેસી ગઈ.\n\n\"દાદાજી,તમારા અરમાન અને મારા સપનાં વચ્ચે બહુ યુધ્ધ ચાલ્યું. મારા સપનાની જીત થઈ પણ એનો અર્થ જરાયે એવો નથી કે,તમારા અરમાન હારી ગયા. મેં ગામમાં સ્ત્રીરોગ નિષ્ણાત માટે ક્લિનિક ખોલાવવાનું નક્કી કર્યું. મારી ગાયિકી દ્વારા જે પણ કમાણી થશે એમાંથી હું અડધી એ ક્લિનિકમાં આપીશ. તમારી ઈચ્છાને માન આપીશ. \"\n\nકુંજલની એકતરફી વાતો સામે દાદાજી બસ બારીની બહાર જોયા જ કર્યા. કોઈ પ્રત્યુતર નહિ. તેમ છતાં કૂંજલે વાત શરૂ રાખી.\n\n\"દાદાજી જેટલી મહેનત મેડિકલ લાઈનમાં એક સફળ ડોકટર બનવા માટે પડે છે તેટલી જ મારે મારા સપનાં પૂરાં કરવામાં પડે છે. આ મુકામ સુધી પહોંચવામાં મેં બહુ મહેનત કરી છે. ક્યારેય શોર્ટકટ કે અવળાં રસ્તે નથી ચાલી. ઓડીશનની લાઈનમાં ટાઢ,તડકો કે વરસાદને હંમેશા અવગણ્યા છે. મંજિલ સુધી પહોંચવામાં જેટલી મહેનત એક સાયન્સની બુક્સના અભ્યાસમાં પડે મેં તેનાથી વધુ મહેનત,અભ્યાસ મારા ગાયન માટે કરી છે. \"\n\nઆટલું કહી દાદાજીના પગે લાગી કોઈ પણ પ્રત્યુતરની અપેક્ષા વગર તે ઊભી થઈ બહાર નીકળવા લાગી. જ્યારે દરવાજા તરફ પહોંચી ત્યાં જ તેના કાનમાં એક પોતાના અવાજે ગાયેલું ગીત સંભળાયું,\n\n\"તુજસે નારાજ નહિ જિંદગી હેરાન હું મેં. . હો. . . \"\n\nદાદાજીએ પોતાના રેડિયામાં અવાજ ધીમો કરી કહ્યું, \"હવે પછી લગ જા ગલે ગીત રેકોર્ડ કરજે મને એ બહુ ગમે છે.\"\n\nકુંજલ દોડીને એમને ભેટી પડી અને લાગ્યું કે આજે પોતાના સપનાને દાદાજીના અરમાન સાથે વધુ ચમકાવી દેશે. .!",
      "duration": "4 mins",
      "category": "Inspirational"
    },
    {
      "id": 256,
      "title": "ડોક્ટર",
      "story_name": "ભગો, હાચું નામ ભવતોશ. ચાર ધોરણ શાંતિલાલની ધુડી નિશાળમાં ભણ્યો ત્યાં લગી તો બધુ ઠીક મારા ભાઈ, બુચાકાકા એટલે કે આપણા ભગાભાઈના પુ. પિતાશ્રી, એમને ભગાભાઈમાં ડોક્ટર બનવાના ગુણ દેખાયાં.\n\nપણ, સાત ધોરણથી લઈને એસ એસ સી સુધી ભગાભાઈની ગાડી એક ધોરણમાં બબ્બે વરસ ત્રણ ત્રણ વરસ અટકતી અટકતી ચાલી ત્યારે બુચાકાકાએ ભગામાં જોયેલા ડોક્ટરના સપનાને હાથમાં સાદી તમાંકુ અને ચુનાના મિશ્રણ ભેગુ મસળી નાખ્યું. એસ એસ સીની ચોથી ટ્રાઈમાં ભગાભાઈએ ધોળકું ધોળ્યું, અને બુચાકાકામાં રહેલા દુર્વાસા ૠષી પ્રગટ થયાં. ભગાને શબ્દ અને હાથથી ધોઈ નાખ્યો. ભગાભાઈએ રીસના માર્યા તે દિ' અન્ન ઉપર મહેરબાની કરી, ના જમવાનું છોડ્યુ નો'તુ ડબલ ખાધું !\n\nઅંતે ભગાનો કાન પકડીને બુચાકાકા પહેલા ભગાની સ્કૂલે ગયાં, લીવિંગ સર્ટી કઢાવીને પછી મિત્ર સુલેમાનના ગેરેજે લઈ ગયાં.\n\n'સુલીયા, આ છોકરો આજથી તને સોપ્યો, ભૂલી જાજે કે એ મારો છોકરો છે, બીડી, પાન એની આગળ મંગાવજે અને હા ગેરેજની સાફસફાઈ પણ કરાવજે અને મન થાય તો શીખવાડજે'.\n\nઅને ભગાભાઈની નવી સફર શરુ થઈ.\n\nનિશાળના ચોપડા સાથે જે ખરેખરી દુશ્મની હતી એની સામે અહીં પાના પકડ પેચિયા સાથે દિલોજાન દોસ્તી થઈ ગઈ. છ મહિનામાં તો ભગો ગેરેજ અને મશિનરી લાઈનમાં ભગામાંથી ભગો ઉસ્તાદ તરીકે ઓળખાવા લાગ્યો.\n\n'એલા ભગા, રાતના દસ વાગ્યાં ઘરે નથી જાવું, રોજ રાતે ગેરેજના કામ પછી આ કાર્બોરેટરની પાછળ શું મડાઈ પડ્યો છો ?'\n\n'થોડી વાર છે શેઠ, આ કાર્બોરેટરને ખોલીને ઘણા સમયથી રાતે રાતે જોંઉ છું કે ગાડીની એવરેજ કેમ વધારી શકાય'\n\n'તું ભગાનો ભગો રહ્યોં, આવડી મોટી બધી કાર કંપનીઓમાં માહેર એન્જીનીયરો હોય છે એ એવરેજ વધારી નથી શક્યા, તો તું કંઈ વાડીનો મૂળો છે ભાઈ, લપ મૂક ને ઘરભેગો થા, બુચો રાહ જોતો હશે'.\n\nભગાની લાઈફમાં આ બીજો ઝટકો હતો, હાલો ભણવાનાં જટકાને તો એ એક સો પાંત્રીસવાળા માવાનાં રસ સાથે ગળી ગયો હતો, પણ સુલેમાનના શબ્દો કડવા લાગ્યાં અને ભેંસ પર પાણી પડે અને એ છંટકોરી નાખે એમ સુલેમાનના શબ્દોને છંટકોરી પાછો કાર્બોરેટરમાં મંડી પડ્યો.\n\n'આજે આપણા એસોશીએશનને પાંચમું વર્ષ પુરુ થયું છે. આપણા એસોશીએશનની દર વર્ષની મિટીંગમાં આપણે કારીગરભાઈઓ, ગેરેજવાળા દોસ્તો, ઓઈલ, પાર્ટ વેચતા દુકાનદારો અને દરેક કાર કંપનીના એક્ઝીક્યુટીવોને આમંત્રિત કરીએ છીએ, સર્વનું સ્વાગત છે'\n\nભગાએ હાથ ઊંચો કર્યો.\n\n'હા ભગા ઉસ્તાદ કંઈ કહેવું છે ?'\n\n 'હા, હું ખાલી પાંચ મિનીટ લઈશ, મારે કંઈક દેખાડવું છે',\n\nઅને ભગો હાથમાં મેલુઘેલુ બોક્સ લઈને સ્ટેજ પર પહોચ્યો.\n\n'આ કાર્બોરેટરમાં મે એક ફેરફાર કર્યો છે, જે લગાડવાથી ગાડીની એવરેજ ૫ કીલોમિટર વધી જાશે'\n\nસભાગણમાં મિશ્રિત અવાજો તાલુ થઈ ગયા.\n\n 'એવું તો હોતુ હશે'?\n\n 'આજકાલના છોકરા, ગમે તે બોલે ?\n\n 'ભગા ઉસ્તદ પાછા આવતા રહો'\n\n 'ભાઈ, બની પણ શકે'\n\n 'શું ધૂળ બની શકે, મારી આખી જિંદગી આમાં ગઈ,\n\nપ્રમુખે બધાને શાંત પાડ્યાં અને ભગાને કહ્યું 'ભગા ઉસ્તાદ આ બની ન શકે એટલે અહીં આની મંજૂરી નહી આપુ તમે બેસી જાઓ'\n\n 'પણ'\n\n 'પણને બણ, આ એસોશીએશનની ઈજ્જત અને સમય તમારા મુર્ખામી ભર્યા આવિષ્કારમાં ગુમાવવા નથી માંગતા, આપ જઈ શકો છો'.\n\nનિરાશ ભગો, હોલની બાર નિકળ્યો, ખિસ્સામાંથી એક સો પાંત્રીસનો માવો કાઢી હજી હથેળીમાં ચોળતો હતો ત્યાં ખભે હાથ પડ્યો. પાછળ ફરીને જોયું તો એક કાર કંપનીનો એક્ઝીક્યુટીવ મરક મરક હસ્તો હતો.\n\n'બોલો સાહેબ, અંદર તો કપડા ઉતરી ગયા, હવે શું ઉતારશો ?'\n\n'ઉસ્તાદ, કાલ મારી સાથે આ કાર્બોરેટર લઈને મારી સાથે મુંબઈ કં.ની ઓફિસે આવી શકો ?\"\n\n'હું અને મુંબઈ, શું કામ મસ્તી કરો છો, લો માવો ખાવ'\n\n 'મસ્તી નથી કરતો, સાચુ કહું છું,\n\nપછીની કહાની આ શહેરમાં રહેતા લોકો સુપેરે જાણે છે, આ શહેરના પોષ એરીયામાં કદી જવાનું થાય તો સામે દેખાતી મલ્ટી બિલ્ડીંગ પર ' ભવતોશ બુચા એન્ડ કં.'નું બોર્ડ અને બિલ્ડીંગ જરુર જોજો.\n\nબુચાકાકા એક સંતોષ લઈને પર ધામમાં ગયા કે ચાલો ભગો માણસનો ડોક્ટર ન બન્યો તો કંઈ નહીં, ગાડીનો ડોક્ટર તો બન્યો.\n\n",
      "duration": "3 mins",
      "category": "Inspirational"
    },
    {
      "id": 257,
      "title": "નેગેટીવ ઊર્જા",
      "story_name": "બધા લગભગ કોલેજ છોડ્યા પછી ચાલીસ વર્ષે મળ્યા. ચાલીસ વર્ષ પછી મળ્યા એની પાછળ પણ એક કારણ હતું. કારણ બધી જ બહેનપણીઓ નિવૃત્ત થઈ ગઈ હતી નોકરીમાં પણ અને સંસારમાં પણ ખાસ જવાબદારીઓ રહી ન હતી. દરેકના દીકરા દીકરીઓ પરણી ગયા હતા.\n\nએમાંય કોષા,શેષા, અંતિમા બધા ભેગા થયેલા. પરંતુ ખોટ માત્ર પિયાશીની હતી. બધી બહેનપણીઓ એક જ શહેરમાં રહેતી હતી. ફોનના કારણે બધા એકબીજાના સંપર્કમાં રહેતા હતા. આ બધામાં પિયાશીની વાત જ અનોખી હતી. કોઈપણ બહેનપણીનો ફોન આવે તો સહેજે એકાદ કલાક વાત કરતી. એની વાતો કયારેય ખૂટતી જ નહીં. બધી બહેનપણીઓમાં એની લોકપ્રિયતા.\n\nએના મોટા દીકરાએ એની પસંદગીની છોકરી જોડે લગ્ન કરી લીધા. ત્યારે એ દિવસો સુધી ઉદાસ રહી હતી. બધી બહેનપણીઓ એને સમજાવતી કે બીજા દીકરાના લગ્ન ધામધૂમથી કરી તારી ઈચ્છા પૂર્ણ કરજે. પિયાશીને મોટી પૂત્રવધુ પ્રત્યે નફરત હતી કારણ એ એની પસંદગી ન હતી. પરિણામ સ્વરૂપ પત્નીનું થતું સતત અપમાન દીકરો સહન ના કરી શક્યો. એક દિવસ સવારે ઉઠીને તેને પિયાશીને કહી દીધુંકે,\"અમે સાંજની ફ્લાઈટમાં લંડન જઈએ છીએ. \"\n\nપિયાશી સમજી ગઈ કે એની નફરતને કારણે એને દીકરો ગુમાવ્યો છે. પણ ત્યારે ઘણું મોડું થઈ ગયું હતું.\n\nબીજા દીકરાને માટે એને જાતે જ છોકરી પસંદ કરી. પરંતુ એમાં એની ધારણા ઊંધી પડી. છોકરી સંસ્કાર વગરની આવી જે પિયાશીનું વાતવાતમાં અપમાન કરતી.\n\nપિયાશી હવે ચૂપ રહેવા મજબૂર હતી. કંઈ પણ બોલે તો બીજો દીકરો પણ ગુમાવવો પડે. જયારે એની સહનશક્તિની હદ આવી ગઈ ત્યારે એ પણ સામુ બોલી. તેથી નાનીવહુએ પણ જક્ક કરી કે આપણે જુદા થઈ જઈએ.\n\nપિયાશી નિરાશામાં ડૂબી ગઈ હતી. જયારે પણ કોઈ બહેનપણીનો ફોન આવતો ત્યારે રડીને એની વ્યથા જણાવતી. બહેનપણીઓ પણ કહેતી, \"પિયાશી, કોઈ પણ વ્યક્તિ સંપૂર્ણ સુખી નથી હોતી. અમારે પણ નાની મોટી તકલીફો તો રહેજ છે. \" જયારે બહેનપણીઓ એમની વ્યથા કહેતી ત્યારે એ અકળાઈ જતી.\n\nત્યારબાદ તેના મનમાં એકવાત ઘર કરી ગઈ કે બધા મારી સાથે એમના દુઃખની વાતો જ કરે છે. બધા સાથે વાત કરવાથી આપણી નિરાશામાં વધારો થાય. બધી બહેનપણીઓ તથા સગાવહાલા જોડે વાત કરવાથી એ બધું દુઃખ આપણે વિચારીએ એટલે નેગેટીવ ઊર્જા આપણામાં આવે. તેથી એણે પડોશીઓ, સગાવહાલા, બહેનપણીઓ બધા જોડે વાતો કરવાનું બંધ કરી દીધું. શરૂઆતમાં બધા એની સાથે વાત કરવા પ્રયત્ન કરતાં. પણ એ તો જાણે બધાથી અલિપ્ત થઈ ગઈ હતી.\n\nહવે તો જાણે પિયાશી સાવ બદલાઈ ગઈ હતી. અત્યાર સુધીની હસતી, વાતો કરતી પિયાશી કયાંક ખોવાઈ ગઈ હતી. હવે તેનો સમય ટી. વી પર આવતા પ્રોગ્રામ જોવામાં જતો. ખાસ કરીને યોગ કે બીજી ધાર્મિક ચેનલો. ત્યારપછી તો એ કહેતી હું મેડીટેશન કરૂ છું. કોઈસાથે વાત કરવાને બદલે ભગવાનનું ધ્યાન ધરવાનું. ખરેખર ધ્યાન તો ઘણું અઘરૂ છે. એ કંઈ મનમાં ઉદ્વેગ હોય ને કરો તો શું થાય ? મગજમાંથી વિચારો દૂર કરવા સહેલા ન હતા અને એવી વ્યક્તિ ના કરી શકે કે જે સમાજને નફરત કરતી હોય.\n\nહવે એ બધાથી દૂર થતી ગઈ. એવામાં જ એનો પતિ બિમાર પડી ગયો. દીકરાઓને ફોન કર્યા. પણ મોટા દીકરાએ કહ્યું ,મને રજા નથી\" નાના દીકરાએ કહ્યું,\"અમે તો અમેરિકા છીએ. તમારે પૈસાની જરૂર હોય તો કહેજો હું મોકલાવી દઈશ. \"\n\nપૈસાથી કંઈ બધી મુશ્કેલીઓનો અંત નથી આવતો. પિયાશીએ પતિની બિમારી તરફ ખાસ ધ્યાન ના આપ્યું. કહેતી દેશી ઉપચારોથી રોગો મટી જ જાય. તેથી જાતજાતના પ્રયોગો કરતી. ડોશી વૈદુ પણ ચાલુ જ હતું. પતિની બિમારી વધતી જ ચાલી. વારંવાર ચક્કર આવતાં. તેનું ધ્યાન પણ ધંધામાં રહેતું ન હતું.\n\nપિયાશી તો જોકે મક્કમ હતી કે મારે કોઈ જોડે વાત કરવી જ નથી. એને તો પતિના મિત્રો જોડે પણ સંબંધ ઓછો કરી નાંખ્યો હતો. કારણ હવે એ બધાને નફરત કરતી હતી.\n\nપિયાશીની વાત જયારે બધી બહેનપણીઓને ખબર પડી ત્યારે બધા એ નક્કી કર્યું કે એને આપણી જોડે ગમે તેવું વર્તન કર્યું, એ માનસિક રીતે ભાંગી પડી છે. ગમે તેમ તો ય આપણી એક સમયની બહેનપણી છે. માટે કાલે આપણે બધા એને ત્યાં જ ભેગા થઈશું. આપણે બધા એને મદદરૂપ થવા ઘરેથી નાસ્તા લઈ જઈશું.\n\nબીજા દિવસે બધા એના ઘરે પહોંચ્યા. ત્યારે બધાએ અનુભવ્યું કે એમનું આગમન પિયાશીને ગમ્યું નથી. તેથી જ એ બોલી,\"મારે મેડીટેશનનો સમય થઈ ગયો છે. હું તમારી સાથે બેસી નહીં શકું\"\n\nછતાં પણ બધી બહેનપણીઓએ કહ્યું,\"અમે બેઠા છીએ. તારૂ મેડીટેશન પૂરૂ થતાં સુધી. \"\n\n\"જુઓ મને વાર લાગશે\" પિયાશીએ પીછો છોડાવા માટે જ કહ્યું.\n\n\"પિયાશી અમે તો બધા ઘણા વખતે ભેગા થયા છીએ. વાતો કરીશું. તું રૂમમાં જઈ મેડીટેશન કર. \"\n\nપિયાશી સમજી ગઈ કે આ લોકો પીછો નહીં છોડે. તેથી બોલી,\"ઠીક છે. તમારા ગયા પછી. \"\n\nથોડીઘણી વાતો કર્યા બાદ બધાએ પિયાશીને કહ્યું,\"પિયાશી, કોઈ તમને નેગેટીવ ઊર્જા નથી આપતું. તારૂ મન મક્કમ રાખ. દુનિયામાં આવું વિચારનાર કયારેય સુખી થતું નથી. જેમ દુનિયામાં દુઃખ છે એમ સુખ પણ છે. તું હમેશાં દુઃખના જ ગાણા ગાયા કરે છે. તું ચિંતા કરવામાં જ ઘરનું વાતાવરણ બગાડે છે. તારા પતિને એના ધંધામાં પણ મન લાગતું નથી તે ઉપરાત તું તારી વ્યથા પતિ પાસે ઠાલવે છે. કોઈ આપણને સુખી પણ કરી શકતું નથી અને કોઈ દુઃખી પણ કરી શકતું નથી. માટે તું તારા જીવનમાંથી \"નેગેટીવ ઊર્જા\" શબ્દ ભૂલી ને માત્ર \"પોઝીટીવ ઊર્જા\" શબ્દ જ યાદ રાખ. એ જ જિંદગીની સુખની ચાવી છે. બાકી આપણે જ આપણી જાતને સુખી કે દુઃખી કરીએ છીએ.\n\nઅમે તારા ઘરમાં આવ્યા ત્યારથી અમને થાય છે કે કયારે અહીંથી જઈએ. કારણ ખબર છે ? તું સવારથી તારા દીકરાઓ અને એની પત્ની એ તારી સાથે કરેલા વ્યવહારને તું વાગોળ્યા કરે છે. એ બધી એકની એક વાત તું તારા પતિ સાથે કરે છે. તારો પતિ તારી ફરિયાદોથી માનસિક રીતે ભાંગી પડ્યો છે. તને ખબર છે કે આપણે જે બોલીએ એના તરંગો હવામાં ફેલાતાં રહે છે. એના કારણે જ એ ઘરમાં લાંબો સમય રહેવું ના ગમે.\n\nપિયાશી તારા બંને દીકરાઓ લહેરથી રહે છે. એમની તાકાત નથી કે તમને દુઃખ આપી શકે. જો એ લોકો તમારા વગર ખુશ રહેતાં હોય તો તમે કેમ ખુશ ના રહી શકો ?\n\nબધાની સમજાવટથી એના મોં પર હાસ્ય ઘણા વખત બાદ આવ્યું. એના પતિએ એની પત્નીના મોં પર સંતોષ પૂર્ણ હાસ્ય જોયું. પત્નીની બહેનપણીઓ સામે જોઈ બોલ્યો, \"દરેકને જો તમારી જેવી સહેલીઓ મળે તો સમાજમાંથી નેગેટીવ ઊર્જા શબ્દ લુપ્ત થઈ જાય.\"\n\n",
      "duration": "5 mins",
      "category": "Inspirational"
    },
    {
      "id": 258,
      "title": "મૌન",
      "story_name": "વૃષાલી અહીં આવ તો ! ઘરમાં આવતાની સાથે જ વૃંદાએ તેને બૂમ પાડી, પણ વૃશાલી ક્યાંય દેખાઈ નહીં. વૃંદા ફરી આખા ઘરમાં તેના નામની બૂમ પાડતી તેને શોધવા લાગી, છેવટે તે તેના રૂમમાં એક ખૂણામાં બેઠેલી દેખાઈ.\n\nઅરે, તું અહી બેઠી છો ? હું ક્યારની બૂમો પાડું છું કેમ સાંભળતી નથી ? વૃંદાએ બનાવટી ગુસ્સો કરતા કહ્યું. અને પછી પોતાના બંને હાથ ફેલાવી તેને પોતાની પાસે બોલાવી.\n\nવૃષાલી જરા ખુશ થઈને ઊભી થવા જતી હતી કે પાછળ પોતાની દાદીને જોઈને તે જગ્યાએ બેસી રહી.\n\n વૃંદા તરત સમજી ગઈ, અને પાછળ ફરીને જોયું અને ફરી વૃશાલી સામે સ્મિત કરીને બોલાવી તેના હાથ હજી તેની સામે ફેલાયેલા જ હતા. પણ વૃષાલી એ કોઈ જ ભાવ ના બતાવ્યો તે એક ખૂણામાં મૌન બેસી રહી. વૃંદા આશ્ચર્યથી બંને તરફ જોતી રહી.\n\n  અરે તું થાકી ગઈ હશે ! ચાલ પે'લા જરાક પાણી પી લે, અને જો તો ખરી તારા બાળકો તને શોધે છે, આમ કહેતા તેઓ વૃંદાનો હાથ લગભગ ઢસડીને લઈ ગયા. વૃંદાની નજર હજી વૃષાલિ પર જ હતી, તેનું આવું વર્તન તેને અજુગતું લાગ્યું.\n\n  તે રસોડામાં આવી, તેની માંએ તેને પાણી આપ્યું અને ભાભીએ તેના માટે ચા બનાવી રાખી હતી, તે આપી, પણ વૃંદાનું મન હજી બેચેન હતું.\n\n જેવી તેની માં બહાર ગઈ એટલે તેને ધીમેથી પૂછ્યું, ભાભી વૃષાલીને શું થયું છે ? કેમ આમ સાવ શાંત એકદમ મૌન એકતરફ બેઠી હતી, અને મને જોઈને પણ કંઈ જ રીએકશન નહિ ?\n\n  અરે બેનબા એવું કાઈ નથી. તેની ભાભી એ આડું જોઈને જવાબ આપ્યો. વૃંદા હજી વધુ કંઈ પૂછે એ પહેલા તેની માં ત્યાં આવી ગઈ. વૃંદાના મનમાં વિચારોનું ઘમસાણ ચાલી રહ્યું હતું.\n\n  માં હું આવું. એમ કહી ને તે ઊભી થઈ અને વૃષાલીના રૂમ તરફ ચાલવા લાગી.\n\n  વૃંદા. . . વૃંદા. . ઉભીરે. . એની માં એ બૂમ પાડી, પણ વૃંદાએ તેની વાત ના સાંભળી, અને તે ચાલતી જ રહી. પાછળ પાછળ એની માં અને ભાભી પણ ગયા.\n\n  વૃષાલી મને જવાબ દે શું થયું છે, એમ કહી વૃંદા તેની નજીક ગઈ, પણ વૃષાલી પોતાની ફઈથી દૂર ખસી ગઈ. તેના ચેહરાનો ભય અને ચિંતા જોઈને વૃંદા અંદરથી હચમચી ગઈ.\n\n  વૃંદા. . . દૂર રે એનાથી એ માસિકમાં આવી છે. તેની માં અને વૃષાલીની દાદીએ મોં બગાડીને કહ્યું.\n\n  શું ? માં આ તો સારી વાત છે, વૃંદાના ચહેરા પર સ્મિત આવી ગયું.\n\n વૃંદાની માં એ તેની વાત સાંભળીને ફરી એકવાર મોં બગાડ્યું. હવે વૃંદાને આખી વાત સમજાઈ ગઈ.\n\n  તેને પોતાની ભાભી અને વૃષાલીની માં સામે જોયું, જે નીચી નજર રાખી પોતાની સાસુની સામે મૌન ઊભા હતા.\n\n  માં વૃષાલી હવે એક પૂર્ણ સ્ત્રી બનવા જઈ રહી છે, અને તમે એની સાથે આવું વર્તન કરો છો ?\n\n  અને ભાભી તમે ! તમે પણ કશું જ ના બોલ્યા, યાદ છે ને જ્યારે હું પે'લી વાર રજોમાસમાં આવી હતી, ત્યારે તમે જ મને કેટલો સપોર્ટ આપ્યો હતો, માં ના આવા વર્તન સામે તમે જ મારો આધાર હતા, અને માં જ્યારે તમે રજોનિવૃત્તિના સમયમાંથી પસાર થતા હતા, ત્યારે ભાભીએ જ તમને હિંમત આપી અને ઘરના પુરુષોને સમજાવ્યા હતા, કે અત્યારે તમારી સામે કેમ વર્તન કરવું !\n\n  ભાભી માંનો તો સ્વભાવ જ એવો છે, પણ શું તમે પોતે તમારી દીકરી સાથે આવું વર્તન કરશો ? આટલું બોલી વૃંદાએ વૃષાલીને પોતાની બાથમાં લઈ તેને વહાલ કર્યું. વૃષાલી પણ હવે પોતાની ફઈને ભેટી પડી.\n\nસાસુ વહુ મૌન બની ફઈ ભત્રીજીનો પ્રેમ જોતા રહ્યા.",
      "duration": "3 mins",
      "category": "Inspirational"
    },
    {
      "id": 259,
      "title": "આશિષને જીવનની આશા મળી",
      "story_name": "વર્ષ 2020ના આકરા મે મહિનાના ધોમધખતા તાપમાં સ્પંદન હોસ્પિટલના ત્રીજા માળે કોવિડવોર્ડમાં ખીચોખીચ રાખેલા બેડમાં સૌથી ખૂણાના બેડ પર આશિષ તરફડિયા મારી રહ્યો હતો. ડોક્ટરની મુલાકાત બાદ નર્સ સુચના મુજબ દરેક દર્દીઓને દવા, ઈન્જેક્શન કે બાટલો ચડાવી રહી હતી.  બી. પી ડાયાબિટીસ ને ઓક્સિજન લેવલ માપીને નોંધ કરી રહી હતી. આશિષ ની હાલત આજે વધારે ગંભીર દેખાઈ રહી હતી . કોરોના એ તેના ફેફસાને ખાસ્સા ડેમેજ કયૉ હતા. નર્સ આશા એ જોયું તો તેની ચિંતા વધી ગઈ . આવું તો કેવી રીતે બને ? એક કલાક પહેલા જ્યારે ઓકિસજન લેવલ નેવું -બાણુ ની આસપાસ બતાવતું હતું ને અત્યાંરે માત્ર સિત્તેર તેને વિશ્વાસ ન બેઠો તેણે ફરીવાર ઓકિસમીટર આશિષની નિસ્તેજ બનેલી આંગળીમાં ભરાવ્યું. આજે આશાની નાઈટ ડ્યુટી હતી ને વળી સ્ટાફ પણ પુરતો ન હોવાથી તેની જવાબદારી વધી ગઈ હતી. એટલે જ તેણે બધાની નોંધ અને ચેક લીસ્ટ વહેલું બનાવી રાખેલું. ડોકટરની વિઝીટ પણ થઈ ગઈ ને ત્યાંરે કોઈપણ દર્દી સિરીયસ ન જણાતાં ડોકટર આજે દસ દિવસે ઘરે ગયા. આશાના ધબકારા વધી ગયા એક તો કોરોનાની ગંભીર અને નવી બિમારીને વળી તેની કોઈ દવા નહીં હોવાથી તે સારવારના તબક્કાથી પરિચિત ન હતી. તેણે ડોકટર ને તરત જ ફોન જોડ્યો ને સ્થિતીની જાણ કરી. ડોકટરે તેને ઓકિસજન ઉપર લઈ લેવાનું કહ્યું. કમ્પાઉન્ડરની મદદથી બધું જ વ્યવસ્થિત કરી ને બીજી નર્સને કામ સોંપી તે આશિષના બેડ પાસે બેસી ગઈ. આશા ખુબ જ હોશિયાર ને કર્મનિષ્ઠ નર્સ હતી. તેની કામ કરવાની લગની ને લીધે જ તે ટૂંકા સમયમાં હોસ્પિટલમાં હેડ ઓફ ધી નર્સનું સન્માન મેળવી ચૂકી હતી. આશા દેખાવે સાદી, છતા સુંદર, નમણી સૌમ્યતા ધારણ કરનાર કોઈ નવયૌવના જેવી લાગતી. સ્ત્રી ની ઉંમર ને પારખવી અઘરી એ ન્યાયે તેનું નાજુક, ઘાટીલું શરીર તેની ઉંમર ને ઢાંકી રહ્યું હતું. સદા હસતુ મુખડુ તેના રૂપમાં વધારો કરી રહ્યો હતો. વાન ભલે તેનો ઘંઉવર્ણ હતો છતાં પણ કોઈ રૂપસુંદરીને શરમાવી જાય તેવી અદાઓ તેના વ્યક્તિત્વમાંથી ટપકતી હતી. તેમની વાકછટા પહેલી જ નજરે કોઈને પોતાના બનાવી જાય તેવી અમઝરતી, મધ મીઠી વાણી તે તેના રૂપમાં વધારો કરી રહી હતી. આશા લગભગ એક વર્ષથી સ્પંદન હોસ્પિટલમાં પોતાની સેવા બજાવી રહી હતી તે આ શહેરની તો ન હતી પરંતુ વખાના માર્યા નોકરી અર્થે તે આ શહેરમાં પેઈંગ ગેસ્ટ તરીકે રહીને માતા-પિતા વિનાનું એકલવાયુ જીવન જીવી રહી હતી.\n\nઆ તરફ આશિષ પણ જિંદગીથી ઘવાયેલો માત્રને માત્ર પોતાની પુત્રી અને માતા માટે જીવન જીવી રહ્યો હોય તેમ દિવસો એકલવાયા અટુલા કાપી રહ્યો હતો. આશિષ લગભગ ત્રીસેક વર્ષનો ખૂબ જ સ્માર્ટ અને હોશિયાર તથા દેખાવડો યુવાન હતો. તે કોલેજમાં પ્રોફેસર તરીકે નોકરી કરી રહ્યો હતો પરિવારમાં વિધવા માતા અને બે વર્ષની પુત્રી આરાધ્યા જ હતા. આશિષ ની પત્ની નું બે વર્ષ પહેલાં ડીલેવરી સમયે મૃત્યુ થયું હતું. પુત્રી આરાધ્યાને માતા અને પિતા બંનેનો પ્રેમ પોતાના થકી જ મળી રહે અને પારકી મા ના સાંભળેલા પ્રસંગોથી ડરીને તેમણે બીજા લગ્ન કરવાનું માંડી વાળેલ. માં પણ બીમાર હોય વારંવાર લગ્ન માટે સમજાવતી છતાં પણ તે અડગ બની ઘસીને ના કહી દેતો. આજે કોરોના એ જ્યારે તેને હોસ્પિટલના બિછાને આવીને મૂકી દીધો ત્યાંરે એક તરફ તે પોતાની પુત્રી અને માતાના ભવિષ્ય બાબતે ચિંતિત હતો તો એક બાજુ જીવનના વિવિધ ઘાથી ઘવાયેલા કોઈ પિડીત પંખીની માફક તરફડી રહ્યો હતો. ઘણીવાર તેમને જીવન પૂરું થઈ જાય તો સારું એવું મન થઈ જતું પરંતુ આરાધ્યાનો નિર્દોષ માસુમ ચહેર તેને જીવવા પર મજબૂર કરી રહ્યો હતો. તે નિરાશા ને ઓઢીને સૂતો હતો.\n\nઆશાએ ફરી ચેક કર્યું તો ઓકિસજન લેવલમાં કોઈ જ સુધારો જણાતો ન હતો. લગભગ રાત્રિના બે વાગી રહ્યા હતા. મોટાભાગના પેશન્ટ અને હોસ્પિટલનો સ્ટાફ પણ ઊંઘી રહ્યો હતો. જાગતી હતી માત્ર આશા. તેને ખબર નહીં કેમ પણ આશિષની વધુ ચિંતા થઈ રહી હતી. તેને વેન્ટીલેટર પર ન લેવો પડે કે કંઈ અજુગતું ન બની જાય તે ચિંતા તેને સતાવી રહી હતી, તે આખી રાત લગભગ આશિષ ના બેડ પાસે જ બેસી રહી. સવારે પાંચ વાગ્યા આસપાસ તેની એમ જ મિચાયેલ આંખ ખુલી. આશિષે પણ જોયું કે આશા હજી અહીં જ બેઠી છે ત્યાંરે તેમને કહ્યું તમે થોડો આરામ કરી લો મને કંઈ જ નહીં થાય અને થઈ જાય તો પણ કંઈ વાંધો નહીં હવે આ જીવનમાં કોઈ જ આશા રહી નથી. હસતા હસતા આશાએ કહેલું કેમ આવું બોલો છો. જીવનમાં આશા ન હોય તો કાંઈ નહિ પણ આ આશા તો છે જ જે તમને કંઈ નહીં થવા દે. ઘણા સમયે આશિષને એવું લાગ્યું કે પોતાની ચિંતા કરવાવાળો પણ કોઈક છે. તેના અંતરે ઊંડે ઊંડે જીવન જીવવાની આશા બંધાય. તે આખો દિવસ આશિષ માટે ખૂબ જ ક્રિટિકલ રહ્યો. સવારે વિઝીટ લેવા આવેલા ડોક્ટરે આશાને કહેલું કે પેશન્ટ આશિષને કદાચ કાલે વેન્ટિલેટર પર પણ લેવા પડે ડોક્ટરના આ શબ્દોથી આશાના હૃદય ધ્રાસકો પડ્યો ખબર નહીં કેમ પહેલી વખત તેમને કોઈ માટે લાગણી બંધાઈ ગઈ હતી. બપોરે આશિષ બેડ પર સૂનમૂન પડ્યો હતો. બધું કામ આટોપી આશા આશિષ પાસે ગઈ કોઈ મીઠા ગુસ્સાથી પ્રેમિકા તેના પ્રેમી ને ફરિયાદ કરે તેમ એને કહ્યું તમને ખબર છે અહીં રહેલા દર્દીઓમાંથી મોટાભાગના ને તમારા કરતાં પણ વધુ તકલીફ છે પરંતુ જુઓ તેઓ કેવા તેમના દર્દને નજરઅંદાજ કરીને જાણે કંઈ છે જ નહીં એ રીતે સૌની સાથે વાતો કરી રહ્યા છે. હસી મજાક કરી રહ્યા છે અને તમે જાણે જીવવા જ માંગતા ન હોય સાજા થવા જ ન માગતા હોય એ રીતે આમ પડ્યાં રહો છો. ડોક્ટર કે આ હોસ્પિટલવાળા એમ છોડશે નહીં તમને. સાજા થવું હોય તો પહેલા તમારે પોતે જ નિરાશાને ખંખેરી અને નવા જીવનની આશાઓને આવકારવી જોઈએ ગમે ન ગમે તો પણ બધા સાથે થોડી વાર હસી મજાક કરો બધાની વાતો સાંભળો ઈચ્છા થાય તો તમે પણ વાત કરો જો આમ જ પડી રહેશો તો ડોક્ટર અને હોસ્પિટલ અને હું તમને ક્યાંય જવા દેશુ નહીં તમે ઘરે જવા માગો છો કે નહીં ? નાના બાળકને માતા ખીજાય એ રીતે આશાએ આશિષને લગભગ ખખડાવી જ નાખ્યો. ખબર નહીં કેમ પણ આશિષને આશાનું ખીજાવુ પણ ખૂબ જ ગમ્યું તે બેડ પરથી બેઠો થયો અને વોર્ડ માં રહેલા તમામ પેશન્ટો પર એક નજર કરી તેને એક નવી આશાનું કિરણ જાગ્યું હોય તે રીતે તેના અંતરમાં પ્રસન્નતાનું એક નવું જ પર ફૂટી નીકળ્યો તેમણે મનોમન આશાની વાત સાચી લાગી કે મારે સાજા થવું જ છે માટે સૌથી પહેલાં તો અમારે દ્રઢ બનવું પડશે તે દિવસ આખો દિવસ આશિષ કટકે કટકે બેડ માં બેસી સૌ સાથે વાતો કરી સાંજે ડોક્ટરે વિઝિટ દરમિયાન જોયું તો તેમને આશિષની તબિયત સુધારા ઉપર આવતી હોય તેવું લાગ્યું તેમને પણ આશ્ચર્ય થયું તેમણે નર્સ ને કહ્યું કે પેશન્ટ આશિષને ધીમે ધીમે ઓક્સિજન કાઢી લઈને ચેક કરવું ફેફસા રિકવર થાય તે માટે આ જરૂરી હતું તે રાત્રે આશાની નાઈટ ડ્યુટી ન હતી છતાં પણ આશા બીજી નર્સને સૂચના આપી અને વિદાય થઈ સવારે ખૂબ જ વહેલી આશા આવી ગઈ હતી, તેમની સાથે સામાન પણ હતો તેમણે સામાન નર્સ માટેના સ્ટાફરૂમમાં મુક્યો તે બીજી નર્સ સાથે ચર્ચા કરી રહી હતી કે પોતે કોવિડ હોસ્પિટલમાં નોકરી કરે છે એ માટે થઈને તે જ્યાં રહેતી હતી ત્યાંંથી તેમને કાઢી મૂકવામાં આવી હતી. તેમના મકાન માલિક અને આજુબાજુ રહેતા શેરીના લોકોનું કહેવું છે કે તે કોરોના લઈને આવશે એટલે તેમને રહેવા ન દેવી જોઈએ. આશા ખૂબ જ ચિંતિત હતી કે હવે પોતે શું કરશે ? અત્યાંરે તાત્કાલિક મકાન મળવું પણ મુશ્કેલ હતું એટલે ડોક્ટરની પરવાનગી લઈ જ્યાં સુધી કોઈ વ્યવસ્થા ન થાય ત્યાંં સુધી હોસ્પિટલએ જ રહે તેવું નકકી કર્યું હતું. હોસ્પિટલનો ઘણો ખરો સ્ટાફ કોઈ હોટેલમાં પણ રહેતા હતા કોરોનાને લીધે ડોક્ટર પણ રોજ ઘરે જતા ન હતા ડોક્ટરે તેમને ત્યાંં રહેવા સૂચવ્યું પણ તેમણે કહ્યું શક્ય હશે ત્યાં સુધી તે અહીં જ રહેશે એવું લાગશે તો હોટેલમાં જશે. આશા તે આખો દિવસ ચૂપચાપ પોતાનું કામ કર્યે જતી હતી અંદરથી ખૂબ દુઃખી હતી છતાં પણ સસ્મિત ચહેરે પોતાની ફરજ નિભાવતી હતી. આખો દિવસ અને રાતની ડયુટી અને વળી પોતાની સાથે બનેલ ધૃણાત્મક, દયાહીન બાબતથી તે ખૂબ દુઃખી હતી તે દિવસે રાતે તેને ઘરે ફોન કરી અને પુરી ઘટના પોતાના ભાઈ ભાભીને વર્ણવી પરંતુ તેમને આ બાબતમાં કોઈ રસ ન હોય તેવું લાગતા તે નિરાશ થઈ ગઈ. આશિષ તેમની ફોન પરની બધી જ વાત સાંભળી. તે જ્યારે સવારે આશિષનું બીપી, ઓક્સિજન લેવલ માપી રહી હતી ત્યાંરે આશિષ પૂછ્યું હું કંઈ તમને મદદ કરી શકું ? આશા એ કહ્યું શેની મદદ ? આશિષ કહ્યું કે તમે કાલે ફોન કરજે વાત કરી રહ્યા હતા. તેના પરથી મને એવું લાગે છે કે તમે કંઈક મુશ્કેલીમાં છો મને પૂરી વાતની ખબર તો નથી પરંતુ એક મિત્ર તરીકે હું કઈ મદદ કરી શકું જો તમારી ઈચ્છા હોય તો આશા એ કહ્યું એવું કંઈ જ નથી. બે ચાર દિવસમાં લગભગ તો ક્યાંક રહેવાની વ્યવસ્થા થઈ જશે આશિષે પોતાની અને પોતાના ઘરની તમામ વાત આશા ને કહી આપે કહ્યું કે તમને વાંધો ન હોય તો તમે મારા ઘરે પેઈંગ ગેસ્ટ તરીકે રહી શકો છો હું મારા ઘરનું સરનામું તમને આપું છું અને મારા મમ્મીને પણ ફોન કરીને જણાવી દીધું છે એ તમને રહેવાની વ્યવસ્થા કરી દેશે. આશાને શું બોલું તે જ કંઈ સમજ ન પડી તે કંઈ બોલે તે પહેલાં આશિષે તેના ઘરના સરનામાની એક ચબરખી આશાના હાથમાં મૂકી દીધી. આશા આભાર વ્યક્ત કરવા સિવાય કંઈ બોલી શકે તેવી હાલતમાં હતી જ નહીં. આશિષે કહ્યું આભાર તો મારે તમારો માનવો જોઈએ કે તમે મને જીવન જીવવાની એક આશા આપી તે દિવસે આશિષને તો રજા થઈ ન હતી પરંતુ આશા સામાન લઈને આશિષ ના ઘરે ગઈ આશિષના મમ્મી મંજુલાબેન તેમનું સહર્ષ સ્વાગત કર્યું અને તેમને ઘરના ઉપરના રૂમમાં રહેવા માટેની વ્યવસ્થા કરી દીધી. આશાએ આશિષ ઝડપથી સાજા થઈ ઘરે આવી જશે એવા સમાચારથી દીકરી આરાધ્યા અને મંજુલાબેન ખૂબ ખુશ થયા. તે દિવસે મંજુલાબેને આશા ને પોતાની સાથે જ જમી લેવા માટે આગ્રહ કર્યો આશાએ રસોઈ બનાવી અને ત્રણે સાથે બેસીને જમ્યા ઘણા દિવસ પછી આરાધ્યાને પણ ખૂબ જ મજા આવી તેમણે પોતાની માં ને તો જોયેલી નહીં પરંતુ મળતાવડા સ્વભાવ ની આશા સાથે તે ઝડપથી ભળી\n\nગઈ સાંજે નાઈટ ડ્યુટીમાં જતી વખતે આશા આશિષ માટે ટિફિન લઈ અને વિદાય થઈ મંજુલાબેન ને તે સાંજે જીવનમાં કંઈક સારું થશે એવી આશા બંધાય. દીકરો હોસ્પિટલ હોવા છતાં પણ આજે તેમણે કંઈક સારું લાગી રહ્યું હતું આશિષ એ ઘરેથી આવેલું ટિફિન જમ્યું આમ લગભગ બે ત્રણ દિવસ બાદ આશિષને હોસ્પિટલથી ડિસ્ચાર્જ કરવામાં આવ્યો. તેમણે ઘરે એક અઠવાડિયું બધાથી અલગ રૂમમાં રહેવાનું હતું. ઘરે પણ આશા એ આશિષની ખૂબ જ સારવાર અને કાળજી રાખી મંજુલાબેન અને આરાધ્યાને તો ભાવતું'તું ને મળી ગયું તેના જેવું થયું ! હવે ઘર હર્યુંભર્યું લાગવા લાગ્યુ હતુ. આશિષ હવે પૂર્ણપણે સાજો થઈ ગયો હતો અને નોકરીએ જવાનું પણ ચાલુ કરી દીધું હતું આશા પણ પોતાની ડ્યુટી મુજબ હોસ્પિટલે જતી હતી મંજુલાબેન ને ઘરમાં પણ મદદ કરતી અને એક ઘરના સભ્ય તરીકે જ દૂધમાં સાકર ભળે તેમ એ આ પરિવાર માં મીઠાશ બની ને ભળી ગઈ. તે આ પરિવારની જ હોય તે રીતે રહેવા લાગી હતી . આશિષને પણ હવે આ ઘર જીવંત લાગી રહ્યુ હતુ આરાધ્યાને તો આશા વગર જરા કઈ ગમતું ન હતું આશા હોય એટલે સતત તેમની સાથે રમે વાતો કર્યા કરે ત્યાંરે ક્યારેક તેમની પાસે જીદ પણ કરે તેમને તો માં મળી ગઈ હોય તેવું લાગતુ. આમને આમ બે ચાર મહિના પસાર થઈ ગયા . એક દિવસ મંજુલાબેને આશિષને કહ્યું કે તેને આશા ખુબ જ ગમે છે તેને લગ્ન માટેનો પ્રસ્તાવ મૂકે. આશિષ ગુસ્સે થયો અને કહેવા લાગ્યો આ તો શું બોલે છે મમ્મી તને ખબર છે ને મારે બે વર્ષની દીકરી છે અને તેમના તો કદાચ લગ્ન પણ નહીં થયા હોય . આપણને તેમના વિશે કંઈ ખબર નથી ભૂલેચૂકે પણ આવું કંઈ બોલતી કે વિચારતી નહીં તે આપણા બધા માટે શું વિચારશે ? એની ખબર છે તને ? મંજુલાબેન ચુપ રહ્યા . કાલે રવિવાર ની હોસ્પિટલમાં રજા હતી . આરાધ્યા સવારથી જીદ કરી રહી હતી. કાલે તો ક્યાંક લઈ જજો હું કેટલા દિવસથી ઘરની બહાર નીકળી જ નથી. આશાએ તેમની જીદ પૂરી કરવા માટે આશિષને કહ્યું ચાલોને આપણે આરાધ્યાને ક્યાંક લઈ જઈએ . બિચારી કેટલા દિવસથી ઘરમાં મૂંઝાઈ રહી છે. મંજુલા બહેને કહ્યું સાચી વાત છે મારો પણ જીવ મુંઝાય રહ્યો છે અને આમ પણ મારે એક માનતા પણ પૂરી કરવાની છે તો આપણે આપણા ગામડે જઈએ તો કેવું રહેશે ? આશિષે પહેલા તો ના પાડી દીધી પરંતુ એ ત્રણેના બહુમત સામે તેમનું કંઈ ચાલ્યું નહીં . તેમનું ગામડું શહેરથી થોડું જ દૂર હતું ત્યાંં તેના વાડી ખેતર પણ હતા. ઘરની કાર લઈને તે લોકો વહેલી સવારે ગામડે જવા માટે નીકળ્યા. નદીના કિનારે જ આશિષ નું ખેતર હતું તેઓ સીધા ખેતર પર જ ગયા. મંજુલાબહેન ઝાડના છાંયે બેઠા હતા. આરાધ્યા ખેતરમાં આમતેમ દોડાદોડી કરી રહી હતી અને આશા તેની પાછળ મુક્ત મને વિહરતા પંખીની માફક તેમને પકડવા દોડી રહી હતી . આશિષ આ જોઈને મનોમન ખુબ જ ખુશ થઈ રહ્યો હતો. તેને તેનો પરિવાર પુણૅ લાગી રહ્યો હતો. તેમને પણ આશા ગમવા લાગી હતી પરંતુ અંતરમાં રહેલી આ આશા ને તે કઈ રીતે વ્યક્ત કરી શકે મંજુલાબહેન ખેતર થી થોડે દૂર આવેલા કુળદેવી ના મંદિરે ગયા. ખેતરમાં દોડાદોડી કરતા અચાનક જ આશાના પગમાં મોચ આવી ગઈ તે ચાલી પણ શકતી ન હતી. આશિષે તેમને ઊંચકીને વાડીએ ખાટલા પર બેસાડી વાડીએ રહેલા મજૂરે હળદર ગરમ કરી આપી તે તેના પગે લગાવી આપી. આશા ને પણ આ બધું ગમી રહ્યું હતું ખબર નહીં કેમ તેમને પણ આશિષ ગમવા લાગ્યો હતો પરંતુ આ વાત તેમણે કરવી કઈ રીતે તે તેને સમજાઈ રહ્યું ન હતું. આરાધ્યા રમી રહી હતી આશિષ ખાટલાના બાજુ પર રહેલ પથ્થર પર બેસી અને આશા ને કહી રહ્યો હતો મેડમ આશા આજે તો તમે મારા પેશન્ટ બની ગયા. અને હવે જો સાજા થવું હોય તો હું કહું તે પ્રમાણે કરવું પડશે. આશા એ કહ્યું એમ,પણ શું કરવું પડશે ? આશિષ એ કહ્યું,આરામ. આ પરિસ્થિતિમાં એ શક્ય જ નથી. તેમને કોઈ સંજોગોમાં રજા મળે તેમ છે જ નહીં . પેશન્ટની સંખ્યા દિવસે ને દિવસે વધતી જાય છે. સ્ટાફ પણ ઓછો છે તેમને રજા મળે જ નહીં. આશિષે કોઈ પણ હું કાંઈ સાંભળવા માગતો જ નથી. આરામ તો કરવો જ પડશે આ પરિસ્થિતિમાં કામ કેવી રીતે થઈ શકે ? બે-ચાર દિવસ આરામ કરીશ તો ઝડપથી સારું થઈ જશે આસાની આંખમાં ઝળઝળિયા આવી ગયા. તેના ચહેરા ને તે છુપાવા મથી રહી પણ આશિષ થી છુપાવી ન શકી. આશિષ એ કહ્યું શું થયું ? શું વાત છે ? કેમ રડે છે ? અને તેમણે અંતરના ઊંડાણમાં ધરબાયેલી પોતાની તમામ વેદનાઓ જાણે આજે ઠાલવી દેવાની ઘડી આવી ગઈ હોય તેમ બધી જ હકીકત આશિષને જણાવી દીધી. આશા ના લગ્ન પણ બે વર્ષ પહેલાં થઈ ગયેલા પરંતુ સાસરે ગયા ના એક અઠવાડિયામાં જ તેમના છૂટાછેડા થઈ ગયેલા તેમનો પતિ દારૂડિયો હતો અને તેમણે લગ્નના પહેલા દિવસે આશાને કહી દીધેલું કે પોતે કોઈ બીજી છોકરીને પ્રેમ કરે છે પરંતુ મમ્મી-પપ્પાની ઈચ્છા ના લીધે જ પોતે આશા સાથે લગ્ન કર્યા છે તેમને આશા માં કોઈ ઈન્ટરેસ્ટ છે જ નહીં. તે જ રાત્રે આશા જીવતે જીવત મરી ગઈ હોય તેવું તેમને લાગતું હતું પિયર ગઈ ત્યાંરે તેમણે તેમના ભાઈ ભાભી ને બધી વાત જણાવી પરંતુ ભાભી ને એવું લાગ્યું કે જો પોતે પિયર પાછી જશે તો તેમના માથે બોજ બની રહેશે એટલે તેમણે પરાણે તેમણે સાસરે વળાવી બે-ચાર દિવસ ત્યાંં રહ્યા બાદ પોતે મનોમન નક્કી કરી લીધું કે તે આવી જિંદગી તો નહીં જ જીવે. એટલે તેમણે તેમના ભાઈને પોતે છૂટાછેડા લેવા માગે છે અને તે એકલી પોતાની રીતે જીવન વિતાવશે. તેમના પર બોજ નહીં બની રહે અને શહેરથી દૂર બીજા કોઈ શહેરમાં જઈ નોકરી કરી પગભર બનશે એટલે તેને સમાજ માં કોઈ બાબત સાંભળવી પણ નહીં પડે. ઘણી મુશ્કેલીઓ બાદ તેમના છૂટાછેડા થયા અને એક ફ્રેન્ડની મદદથી તે બીજા શહેર મા હોસ્પિટલમાં નોકરી કરવા લાગી. તેમની નિષ્ઠા અને કામ કરવાની લગન થી તેમને સારી હોસ્પિટલમાં નોકરી પણ મળી ગઈ તેનું ભણવાનું અધૂરું હતું તે પણ તેમણે પૂરું કર્યું અને આજે એ સ્પંદન હોસ્પિટલમાં હેડ ઓફ ધ નર્સ તરીકે નોકરી કરી રહી છે. તેમના જીવનમાં તેમના પોતાના સિવાય બીજુ કોઈ જ ન હતું તેવું તેમને ઘણીવાર લાગતું હતું તેના માતા-પિતાને ગુજરી ગયાં એ ઘણા વર્ષ થઈ ગયા હતા. ભાઈ ભાભી હતા પણ એ પણ માત્ર કહેવા પૂરતા તેમને મન આશા એક સંબંધ માત્ર હતી. પોતાની વેદનાને ઠાલવીને આશાનું અંતર હળવું ફૂલ થઈ ગયુ. તે ચોધાર આંસુએ રડી રહી હતી. આશિષે થોડી વાર તેમને એમ જ રડવા દીધી. તેમના માથે હાથ મૂકી તે ખેતર મા દોડતી આરાધ્યાને લેવા માટે ગયો. એટલામાં મંજુલાબેન પણ આવી ગયા. તેમણે આશાના પગને જોયો તે પણ ચિંતા કરવા લાગ્યા. પછી બધા સહ પરિવાર ઘરે પાછા ફર્યા. આશિષ અને મંજુલાબેન એ આશા ને બે દિવસ પરાણે આરામ કરાવ્યો. આશાને હવે પોતે એકલી હોય તેવું લાગતું ન હતું. માતા,પુત્રી બન્નેનો પ્રેમ તેને મળી ગયો. હવે તેનો પગ સારો થઈ રહ્યો હતો સોજો પણ ઉતરી ગયો હતો. આજે તે હોસ્પિટલ જવાની હતી. સવારે તે ઊઠીને નીચે આવી ત્યાંં આશિષ તૈયાર થઈને બેઠો હતો તેમણે કહ્યું તું ઝડપથી તૈયાર થઈ જા આપણે બહાર જવાનું છે આશા એ કહ્યું કે તેમણે આજે હોસ્પિટલ જવાનું છે એટલે તેમનું આવવું શક્ય નથી. આશિષે કહ્યું મેં ડોક્ટર સાથે વાત કરી તારી રજા લઈ લીધી છે. એટલામાં રૂમમાંથી આરાધ્યાને મંજુલાબેન જાણે કોઈ મેરેજમાં જવાના હોય એ રીતે તૈયાર થઈને બહાર નીકળ્યા. મંજુલાબેન આશાના હાથમાં ઘરેણાની એક પેટી અને અને સાડી મૂક્યા અને ઝડપથી તૈયાર થઈ જવા કહ્યું આશા કંઈ સમજી શકતી ન હતી તે તૈયાર થઈ અને ઝટપટ નીચે આવી. હાથમાં લાલ ગુલાબ લઈને આશિષ એ તેમને સીડી ઊતરતી હતી ત્યાંં જ પ્રપોઝ કરી તેમની સાથે લગ્ન કરવા માટે પ્રસ્તાવ મૂક્યો . થોડીવાર તો આશા હર્ષથી મૂર્છિત જેવી થઈ ગઈ. આશા એ સહર્ષ તેમનો સ્વીકાર કર્યો મંજુલાબહેન તો આનંદે પૂર્યા સમાતા ન હતા. તે મંજુલાબેન ને પગે લાગી અને કહ્યું કે તમારા આશિષથી આજે મારા જીવનમાં આશિષ મળી ગયા. ત્યાંરે આશિષ એ પણ કહ્યું કે આજે આ આશિષને જીવનની નવી આશા મળી ગઈ. અને આરાધ્યાને પ્રેમાળ માતા મળી ગઈ. આશિષ અને આશા એ વિધિપૂર્વક કોર્ટ મેરેજ કર્યા. આજે જ્યારે કોરોના મહામારીમાં અનેક ઘર ખંડેર બની ગયા છે કેટલાયના જીવન દીપક બુઝાઈ ગયા છે. ક્યાંક ક્યાંક માનવતા મહેકી છે તો કેટલાય અમાનવીય ઘટનાનો શિકાર બન્યા છે ત્યાંરે આશિષના જીવનમાં આશા નવી આશા બનીને ફળ્યા છે. આજે આજે તેઓ પ્રેમ સ્નેહ આનંદથી એક બન્યા છે, આશા આજે પણ હોસ્પિટલમાં કોરોનાના દર્દીઓની સેવા કરી રહી છે તો આશિષ તેમની આ નિષ્ઠા માટે તેમને પૂરેપૂરો સહકાર આપી રહ્યો છે. તેમનો પરિવાર આજે પૂર્ણ થયો છે. કોરોના મહામારીનું આ વસમું ૨૦૨૦ તેને ખુબ ફળ્યું. આમ આશિષને નવી આશા મળી ગઈ.",
      "duration": "14 mins",
      "category": "Inspirational"
    },
    {
      "id": 260,
      "title": "મોડું તો નથી થયું",
      "story_name": "\"જો શ્રધ્ધા, તું ઈશ્વર પર શ્રધ્ધા રાખ. તારૂ નામ પણ શ્રધ્ધા છે. તું અખૂટ શ્રધ્ધાનો ભંડાર બનીને જિંદગી વીતાવ. આપણામાં તો કહેવાય છે કે જે થાય એ સારા માટે. જેને બિમારી આપી છે એ જ એનો ઈલાજ પણ આપશે. જે હિંમતથી પરિસ્થિતીનો સામનો નથી કરતું એ નિરાશામાં ડૂબી જાય છે. હું નથી ઈચ્છતો કે મારી પત્ની નિરાશામાં સરી પડે. જેને જિંદગીમાં પ્રેમ ના મળ્યો હોય એને નિરાશા આવે. આપણી જિંદગી તો પ્રેમથી છલોછલ ભરેલી છે\" માહિમ એકી શ્વાસે પત્નીને કહી રહ્યો હતો.\n\n\"દુનિયામાં ભાગ્યે જ કોઈ વ્યક્તિ એવી હશે કે જેને બિમારી ના આવી હોય. રડવાથી કયારેય કોઈ મુશ્કેલીનું સમાધાન થતું નથી. \"\n\n\"તમારી વાત સાચી છે પણ. . . \"\n\n\"મારે તારી કોઈ વાત સાંભળવી નથી. નવરુ મગજ શેતાનનું ઘર બની જાય. \" માહિમ પત્ની સામે જોઈને બોલ્યો.\n\n\"હવે તો હું નિવૃત્ત થઈ ગયો છું મારી પાસે તો સમયે સમય જ છે. તું લગ્ન વખતે કહેતી હતી કે મારે ગુજરાતી સાહિત્યમાં લઘુકથાઓ પર પી. એચ. ડી. કરવું હતું તો હવે કર. \"\n\nશ્રધ્ધા પતિ સામે જોઈ રહી. મનમાં થયું કે પતિ કેટલો પ્રેમાળ છે કે મનમાં દબાઈને રાખેલી વર્ષો પહેલાંની મારી અતૃપ્ત ઈચ્છા યાદ રાખી છે. કદાચ એને જ પ્રેમ કહેવાતો હશે ! પોતે તો કેટલી બધી નસીબદાર છે કે આટલો પ્રેમાળ પતિ મળ્યો ! લગ્નબાદ બીજા શહેરમાં જવાનુું થતાં એને અભ્યાસ છોડી દીધો હતો. સંસારમાં પડ્યા પછી એ પોતે પણ આ વાત ભૂલી ગઈ હતી.\n\n\"હવે એ શક્ય નથી. હું તો બધું જ ભૂલી ગઈ છું. થોડુ ઘણું તૈયાર કરેલું એ તો બધા કાગળિયા તો હું પિયરમાં મુકીને આવી છું. ત્યારબાદ તો મમ્મી પપ્પાના મૃત્યુબાદ ભાઈ ભાભીએ ઘર પણ વેચી દીધું. હા, ઘર વેચતાં પહેલાં મને પૂછેલું કે તમારા કાગળિયા પડ્યા છે એનું શું કરવાનું છે ત્યારે મેં કહેલું કે મારા પી. એચ. ડી. ના ગાઈડને પહોંચતાં કરજો જેથી કોઈ વિદ્યાર્થીને કામ લાગે. \"\n\nશ્રધ્ધા બોલતાં બોલતાં અટકીએ તકનો લાભ લઈને માહિમે કહ્યું,\"વિષયોની કયારેય કમી હોતી નથી તું શાંતચિત્તે વિચારીશ તો તને નવો વિષય મળી જશે. હીરો વર્ષો સુધી પડી રહે તો કંઈ એની કિંમત ઓછી થતી નથી. ઘણીવાર તો મોંઘવારીની સાથે સાથે એની કિંમત વધતી જાય છે. હાલ તો તારી પાસે જિંદગીના ઘણાબધા અનુભવો છે. તું એમાંથી કોઈ પણ વિષય પસંદ કરજે. તારા દરેક કાર્યમાં મારો સાથ છે જ \"\n\nપરંતુ એના આંસુ અટકતાં જ ન હતાં. માહિમની ઘણી સમજાવટ છતાં પણ કંઈ પરિણામ આવતું ન હતું. માહિમ વિચારતો કે પત્નીને કઈ રીતે ખુશ રાખી શકાય ?\n\nઅચાનક જ એને વિચાર આવ્યો કે માથેરાન જેવી શાંત જગ્યા અને વાહનોની અવરજવર વગરની પર્યાવરણ વગરની કુદરતી સાંનિધ્ય વચ્ચે જાણે કે પ્રકૃતિના ખોળામાં હોય એવો અનુભવ થવાથી પત્નીની તબિયત અચુક સારી થઈ જશે.\n\nબીજે જ દિવસે બંને જણાં માથેરાન જવા ઉપડી ગયા. માથેરાનમાં તો કોઈ વાહન જઈ જ ના શકે. ટેક્ષીસ્ટેન્ડથી પણ ત્રણ કિલોમીટર દૂર જવા માટે કયાં તો ઘોડા ઉપર જવું પડે અથવા તો મનુષ્ય મારફતે ચલાવાતી હાથ રિક્ષામાં. બિમારીમાં તો ઘોડા પર જવું શક્ય જ ન હતું. પરંતુ ગરીબ માણસ પાસે પોતાનો ભાર ખેંચાવામાં એને સંકોચ થતો હતો.\n\nલગ્નના અમુક વર્ષો બાદ કેટલીયે વાતો વ્યક્તપણે એકબીજાને કહેવાની જરૂર નથી રહેતી.\n\nમાહિમ પત્નીના મનની વાત સમજી ગયો તેથી  માહિમ પત્ની પાસે આવી બોલ્યો,\"શ્રધ્ધા,તું એવું વિચાર કે તારા બેસવાથી એ લોકોને આવક થશે આ પણ એમની કમાણીનું સાધન છે. તું હકારાત્મક વિચાર કર. જે વ્યક્તિ હકારાત્મક વિચારે છે એનાથી બિમારી દૂર ભાગે છે. મેં જાણીને આ જગ્યા પસંદ કરી છે.\n\nશહેરના ઘોંઘાટથી દૂર,પેટ્રોલ ડીઝલના ઘુમાડાથી દૂર,હોર્નના અવાજ પણ નહીં આવું સુંદર અને રણિયામણું સ્થળ અને શુધ્ધ હવા તો માત્ર માથેરાનમાં જ મળે. \"\n\nશ્રધ્ધા વિચારતી હતી કે ખાડાટેકરા અને ઢોળાવવાળા રસ્તે બે વ્યક્તિ રિક્ષા ચલાવે અને પોતે બેસી રહે છે એક વ્યક્તિ આગળથી ધક્કો મારે અને બીજી વ્યક્તિ પાછળથી. પોતે તો ચાલતાં પણ થાકી જાય છે.\n\nએ રાત્રે એ ઊંઘી ના શકી. મનમાં એક ખચકાટ હતો. માણસોએ ખેંચેલી રિક્ષામાંએ આવી. એ સાથે જ એના મનમાં એક સુંદર વિચાર વિચાર આવ્યો. સવારે એ પ્રફુલ્લિત ચિત્તે ઊઠી. પતિ સામે જોઈને બોલી કે ,\"હું અહીંના રિક્ષાવાળાઓની જિંદગી પર જ નિબંધ તૈયાર કરીને પી. એચ. ડી. માટે થિસીસ તૈયાર કરવા માંગુ છું. હું એવી ઘણી વ્યક્તિને ઓળખું છું જે પી. એચ. ડી. ના ગાઈડ તરીકે નિમાયા છે. પણ આ ઉંમરે કોઈ શું કહે ?\"\n\nમેં રસ્તામાં જ એમની જિંદગી વિષે પૂછેલું એ લોકો અહીં મજૂરી કરી કમાણી કરે છે એમના કુટુંબના બધા ખેતીના વ્યવસાયમાં દૂરના ગામડે રહે છે. રસોઈ માટેની સામગ્રી સાત કિલોમીટર દૂરથી વાંકાચૂંકા રસ્તે માથે વજન મુકી ચાલતા આવે છે. એમના મોં પર થાક પણ વર્તાતો નથી. આટલી સખત મહેનત અને ઘરનાથી દૂર હોવા છતાં પણ ગીત લલકારતાં રહે છે. ખુશ રહેવાનું કોઈ એમની પાસેથી શીખે. નાના માણસો પણ આપણને જિંદગી હસીખુશીને જીવતાં શીખવાડે છે.\n\n\"શ્રધ્ધા આપણે આપણા માટે જીવીએ છીએ. લોકો માટે નહીં. તારી બિમારીમાં કોઈ કેટલા દિવસ મદદ કરશે ? શું આપણને ખુશ રહેવાનો અધિકાર નથી ?\"\n\n\"પરંતુ એ માટે ઓનલાઈન એમની વેબ સાઈટ પર પેપર સબમિટ કરવા પડે. બધુ ટાઈપ કરાવવું પડે. મારાથી દોડાદોડ નહીં થાય. બીજું કે નવી ટેકનોલોજી પણ મને આવડતી નથી. ના. . . ના. . . હું કંઈ નહીં કરૂ. \"\n\n\"પતિપત્નીના તન ભલે જુદા હોય મન એક જ હોવું જોઈએ. બંને એકબીજાના પૂરક છે.\n\nતું લખવાનું ચાલુ કર હું પણ નવી ટેકનોલોજી શીખી લઈશ. બીજું કે તું લખજે બજારમાં જઈને હું તારી થિસીસ ટાઈપ કરાવી લાવીશ. કદાચ છે ને તું પ્રયત્ન કર્યા પછી પણ સફળ ના થાય કે પુરૂ ના કરી શકે તો શું ફેર પડવાનો છે !\"\n\n\"માહિમ,તું મને મદદ કરીશ. તો બધા સગાસંબંધીઓ તો એવું જ કહેશે કે હું નિવૃત્ત પતિ પાસે કામ કરાવું છું એ તો એવું પણ કહેશે કે અમારા પતિ તો આવું કામ ના કરે. આ ઉંમરે આ બધું કરવાની શું જરૂર ? બીજું કે આ ઉંમરે તમેે દોડાદોડ કરીને થાકી જશો. \"\n\nશ્રધ્ધા, એકવાત યાદ રાખજે કે પોતાની પ્રિય વ્યક્તિનું કામ કરતાં કયારેય થાક ના લાગે. ખરેખર તો આ બધું કામ કરતાં મારી ઉંમર ઓછી થઈ જશે. હું મનથી પણ પ્રફુલ્લિત રહીશ. એ જ સાચો પ્રેમ કહેવાય. બીજી વાત કે જયારે મનથી એકબીજાનું કામ કરીએ ત્યારે જિંદગી જીવવા જેવી બને છે. આવા કામમાં તો ઈશ્વરના આશીર્વાદ આપણી જોડે હોય.\n\nજો શ્રધ્ધા એકવાત યાદ રાખજે કે કોઈપણ ઉંમરે ભણવા માટે કયારેય મોડું નથી થતું. પતિપત્ની એકબીજાના પૂરક થઈને જીવે એ જિંદગી સુખમય સાબિત થાય બાકી મૃત્યુ બાદ એકબીજાના વખાણ કરો ત્યારે મોડું થયું કહેવાય. બાકી જિંદગીમાં હમેશ માટે નવું નવું શીખવામાં કયારેય મોડું નથી થતું. આપણે ખુશ હોઈએ તો સમાજની પરવા કરવાની જરૂર નથી. ખુશ રહેવા માટે અને સુખી થવા માટે કયારેય મોડું નથી થતું.\"",
      "duration": "5 mins",
      "category": "Inspirational"
    },
    {
      "id": 261,
      "title": "મારા મુંબઈનાં પાડોશી",
      "story_name": "બે વર્ષ પહેલા હું મુંબઈ રહેવા ગઈ હતી. ત્યાં જતાં પહેલાં મને એક પૂર્વગ્રહ હતો કે મુંબઈના લોકો કામથી કામ રાખે. બહુ સંબંધ ના રાખે. અને મને થોડું ટેન્શન હતું. કેટલાય સવાલો હતા મનમાં,કેમ રહીશ ? એકલા શું કરીશ ? મને કોણ મદદ કરશે ? બસ આ સવાલો મારા મનમાં ઘુમરાયા કરતા. મારો ફ્લેટ પાંચમા માળે હતો. મારો સામાન ઉતારતો હતો, ત્યાંજ બાજુવાળા દીદી આવ્યા અને પૂછવા લાગ્યા\",તમે ક્યાંથી આવો છો ? મુંબઈમાં નવા લાગો છો ? \"ત્યારે ને એને બધા પ્રત્યુર આપ્યા. અને એણે મને કીધું.\n\nદીદી આજે તમને સમય નહિ મળે એટલે આખો દિવસનું જમવાનું, હું તમને બનાવીને મોકલીશ. હું તો તાજ્જુબ થઈ ગઈ. મને એમ થયું કે વિશ્વાસ કરું કે ના કરું! પણ મને ખૂબ મદદ કરી. શાકભાજી, દૂધ કરિયાણું એ બધું લાવવામાં મને ખૂબ મદદ કરી. પછી તો હું કઈ નવું બનાવું તો એના ઘરે મોકલું, એ મારા ઘરે મોકલે આમ ઘર જેવો સંબંધ થઈ ગયો.\n\nએકવાર હું ડસ્ટબિનમાં કચરો નાખવા બહાર નીકળી, તો હવાના હિસાબે મારો દરવાજો લોક થઈ ગયો. ચાવી અંદર હતી. બીજી ચાવી મારી ભત્રીજી પાસે હતી અને એ ખૂબ દૂર રહેતી હતી. તો મને ત્રણ ચાર કલાક બહાર રહેવું પડ્યું, ત્યારે પાચમાં મળે આઠ ઘર હતા. તમામ લોકોએ ખૂબ મદદ કરી અને દરવાજો ખોલવા માટે ઘણા પ્રયાસો કર્યા, ત્યારે મને એવું લાગ્યું કે કોઈના માટે પૂર્વગ્રહ ના રાખવા જોઈએ. અને દરેક તકલીફમાં મારી મદદ કરી છે.\n\nકોરોના વખતે અમે મહુવા આવ્યા અને બીજે જ દિવસે લોકડાઉન થઈ ગયું. મારી પુત્રી ત્યાં રહી ગઈ અને અમે મહુવામાં રહી ગયા. ત્યારે મુંબઈથી મારા પાડોશીનો ફોન આવ્યો \"દીદી\n\nતમે તમારી પુત્રીનું કઈ ટેન્શન નહિ લેતા, હું ધ્યાન રાખીશ, જમાડી લઈશ, કઈ લાવવું હશે તો લાવી દઈશ. બે ત્રણ મહિના મારી પુત્રીને એકલું રહેવું પડ્યું, પણ લોકડાઉન દરમિયાન બધી વસ્તુ એને લાવી દીધી, મારી પુત્રીનું ધ્યાન રાખ્યું. અને જમવાનું પણ આપ્યું.\n\nએ નહોતા મારા સગા, નહોતા એ ઓળખીતા પણ તોય એક સારા પાડોશી હતા. કદાચ મારા સારા નસીબે અને ઈશ્વર કૃપાથી મળ્યા હતા. હવે તો મારી પુત્રી અમેરિકા ચાલી ગઈ અને હું મહુવામાં આવી ગઈ છું. તો પણ ફોન વ્યવહાર મારો ચાલુ જ છે. ઈશ્વર કેવી લેણદેણ મૂકે છે. ઓળખતા નાં હોઈએ તો પણ એ આપણી જિંદગીનો હિસ્સો બની જાય છે.\n\n",
      "duration": "2 mins",
      "category": "Inspirational"
    },
    {
      "id": 262,
      "title": "આત્મહત્યા શા માટે ?",
      "story_name": "ના ક્યારેય નહિ, જગત પર કોઈ એવી સમસ્યા નથી કે જેનો ઉકેલ ન હોય. અમુક સમસ્યા દુઃખો માનવસર્જિત હોય છે. પોતે જ પોતાના માટે દુઃખ વહોરનાર હોય છે. દુઃખમાં માનવી નાસીપાસ થઈ જાય છે. અને હિંમત હારી જાય છે. ડિપ્રેશન હતાશામાં ગરકાવ થઈ જાય છે ત્યારે કઈ નથી સૂઝતું બસ એ આત્મહત્યા માટે નિર્ણય લે છે. બસ બધા દુઃખો નો મલમ સમય છે. સમય જતાં બધું યોગ્ય થઈ જાય છે. પણ એટલી હિંમત કે ધીરજ નથી હોતી એટલે આ અંતિમ પગલું ભરે છે. આમ જોઈએ તો પ્રકૃતિનાં દરેક તત્વો આપણ ને સમજ આપે છે. શું પાનખર આવતા કોઈ વૃક્ષે આત્મહત્યા કરી ? નદીના માર્ગમાં પથ્થર આવે તો શું એ વહેવાનું બંધ કરી દે છે ? દરિયામાં સુનામી આવે તો શું દરિયો રડે છે. વૃક્ષો પરથી પર્ણો ખરે છે શું વૃક્ષ ઈશ્વર ને ફરિયાદ કરે છે ? સૂર્ય એ ક્યારેય અસ્ત થતી વખતે રોયો છે ? શું અમાસ ના ચંદ્ર એ ક્યારેય ઈશ્વર ને ફરિયાદ કરી છે ? પ્રકૃતિ ના હરેક તત્વો સાબિત કરે છે દુઃખ પછી સુખ અવશ્ય આવે જ છે. બસ ધીરજ જરૂરી છે જીવન પણ એક જંગ જેવું છે. આત્મવિશ્વાસની તલવારથી સામનો કરવો પાડે. ઈશ્વર હંમેશા આપણી ઢાલ છે. બસ ઈશ્વરમાં આસ્થા અને આત્મવિશ્વાસ દરેક સમસ્યાનું નિવારણ આપે છે.\n\nએક નાનકડી વાર્તા છે. એક યુવક દરિયા માં આત્મહત્યા માટે તૈયારી કરતો હોય છે. સંત પહોંચે છે અને એનો હાથ પકડી લે છે. પૂછે છે તારે શા માટે આત્મહત્યા કરાવી છે ? યુવક જવાબ આપે છે,મને ધાંધમાં બહુ ખોટ ગઈ છે અને હું ભરપાઈ કરી શકું તેમ નથી.\n\nત્યારે સંત કહે એક કામ કર તારા બે હાથ મને દઈ દે. હું એક લાખ રૂપિયા આપીશ. તો એ યુવક ઇન્કાર કરે છે ત્યારે સંત કહે છે તારી આંખો મને આપી દે હું વીસ લાખ આપીશ. ત્યારે પણ યુવક ને થયું હો જોઈશ કેમ ? તે સંત ને ઇન્કાર કરે છે. ત્યારે સંત કહે છે તું ગરીબ ક્યાં છો ! તારી પાસે ઈશ્વરનું આપેલું સુંદર તંદુરસ્તીભર્યું શરીર છે. બુદ્ધિ છે. તારા પોતાના સ્વજનો છે. શું આ દોલત નથી ? શું આનાથી કિંમતી દોલત હોય શકે ? ત્યારે યુવક ને જીવન નું મૂલ્ય સમજાય છે. જીવન તો કિંમતી હીરા જેવું છે. જેમ કિંમતી વસ્તુઓની સંભાળ રાખીએ છીએ એમ જીવનની પણ સંભાળ રાખવી જોઈએ. અને યુવક સમજી જાય છે. પોતાનો નિર્ણય બદલી નાખે છે.\n\nજીવન કઈ અધમ કે પામર વસ્તુ નથી કે જેમ તેમ જીવી નખાય એ તો ઉચ્ચ કિંમતી છે. એની કદર કરો.\n\nસમસ્યાઓને પણ બતાવો કે મારો ખુદા તારાથી તાકાતવર છે. બસ આ જીવન મુશ્કેલીઓથી ભરેલું છે. પણ મુશ્કેલી માં માણસ પોતાની અંદર છૂપાયેલા શક્તિના ભંડારની ચાવી મેળવી શકે છે.\n\nઈશ્વર સૌને સુખી રાખે. સૌની દરેક ઈચ્છા પરિપૂર્ણ કરે. અને દરેકની આસ્થા તેમજ આત્મવિશ્વાસમાં વધારો કરે એવી અંત:કરણપૂર્વક ઈશ્વરને આરાધના કરું છું.",
      "duration": "3 mins",
      "category": "Inspirational"
    },
    {
      "id": 263,
      "title": "કૅનેડિયન રૉકી માઉન્ટેનની અદ્ભૂત",
      "story_name": "તળપદી ભાષામાં એવું કહેવાય છે કે પહાડ, પાણી અને પથરા બધે સરખા પણ ના, સાવ એવું ય નથી હોતું અને એટલે જ તો કુદરતની સામે આપોઆપ માનથી મસ્તક નમી જાય છે ને?\n\nઆજે વાત કરવી છે જર્ની થ્રુ ધ કલાઉડ્સ તરીકે ઓળખાતી કૅનેડિયન રૉકી માઉન્ટેનિઅર ટ્રેન અને ડ્રાઇવ થ્રુ ટુરની. કૅનેડિયન રૉકી માઉન્ટેનિઅર રેન્જમાં જે પહાડો, પથરા અને પાણી જોયા છે એમાં ય અનેરી વિવિધતા છે. પત્થરીલા, સિમેન્ટના, માટીના સલ્ફરના તો દૂર નજરે પડતા બર્ફીલા પહાડો પણ દરેક જગ્યાએ જુદા જ લાગે. એવી જ રીતે નદી કે લેકના પાણીમાં પણ મટોડો રંગ, લીલાશ પડતો રંગ, ફીણફીણ થતું , આછું ભૂરા કે ટર્કોઈશ બ્લૂ રંગનું પાણી જોયું.\n\n\n\nકૅનેડાના વૅનકુંવરથી શરૂ થતી કૅનેડિયન રૉકી માઉન્ટેનિઅર ટ્રેનમાં નિર્ધારિત લક્ષ્યની અને નિશ્ચિત દિવસોની એટલે કે બે દિવસથી માંડીને ૧૪ દિવસ સુધીની ટુર લઈ શકાય છે. વૅનકુંવરથી કેમલૂપ્સ, જેસ્પર, બૅન્ફ, લેક લ્યુઇસ, કેલગરી એમ કોઈપણ નિર્ધારિત લક્ષ્ય સુધી જતી આ ટ્રેન એટલે જાણે પેલેસ ઑન વ્હિલ જોઈ લો. આ ટુર લેનાર પ્રવાસી તો જાણે એકદમ મોંઘેરા-માનવંતા મહેમાન. વૅનકુંવરના સ્ટેશને જયાંથી ટ્રેન ઉપડે ત્યાં વિશાળ ખંડમાં પેસેન્જર એકઠા થાય ત્યારે એમના માનમાં એક તરફ પિયાનોવાદક પિયાનો પર હળવા સૂર રેલાવતા હોય. ટ્રેનમાં બૉર્ડ થઈએ એ પહેલા કૅનેડિયન રૉકી માઉન્ટેનિઅર ટ્રેનનો સ્ટાફ ઍન્ટરન્સ પાસે કતારમાં બાઅદબ ઊભો રહી જાય અને સ્કૉટિશ પહેરવેશમાં સજ્જ બૅગપાઇપર એના પગના તાલ સાથે બૅગપાઇપ વગાડવાનું શરૂ કરે. ટ્રેનમાં બૉર્ડિંગ સમયે પેસેન્જર માટે લાલ જાજમ બિછાવી હોય એના પર ચાલીને સૌ ટ્રેનમાં પોતાનું સ્થાન લે ત્યારબાદ ટ્રેન ઉપડે ત્યારે ફરી એ જ સ્ટાફ અને એ બૅગપાઇપર પ્લૅટફોર્મ પર કતારમાં ઊભા રહીને વિદાય આપે. ટ્રેનની આખી સફર દરમ્યાન ખાવા-પીવાની તકેદારી પણ પુરેપુરી લેવાય. બ્રિટિશર હકૂમતની વણભૂંસાયેલી છાપ અહીં ક્યાંક તો દેખાય જ છે. દર વર્ષે આશરે ૯૫,૦૦૦ લોકો આ ટ્રેનની સફર માણે છે. આ ટ્રેનની સફર ખરેખર અત્યંત આરામદાયી અને મઝાની છે.\n\n\n\nઅમે વૅનકુંવરથી કેમલૂપ્સ અને કેમલૂપ્સથી જેસ્પર સુધીની બે દિવસની ટુર લીધી હતી.\n\nવૅનકુંવરના સ્ટેશનથી ધીમી રફતારે ચાલતી ટ્રેનની શરૂઆતની સફરમાં તો વૅંનકુંવરની ન જોયેલી ઇન્ડસ્ટ્રી વિશે ઓળખ થઈ. વૅનકુંવરના સ્ક્રેપયાર્ડમાં સાઈકલો, ગાડીઓ, ટ્રકોને સ્ક્રેપ કરીને લોખંડમાં ફેરવવામાં આવે છે રોજની લગભગ ૭૦૦ ગાડીઓ ઓગાળવાની ક્ષમતા ધરાવતા આ સ્ક્રેપયાર્ડને વટાવીને આગળ વધીએ ત્યાં આવે લાકડાનો ભૂકો કરવાની ફેક્ટરીઓ. વહેરાયેલા લાકડાના ભૂકાની જાણે નાનકડી ટેકરીઓ જ જોઈ લો.\n\nપણ વૅનકુંવર છોડતાં જ સીધા કુદરતના સાનિધ્યમાં પહોંચી ગયા એવી અનુભૂતિ થઈ.. નજર પહોંચે ત્યાં સુધી પ્રકૃતિને મહેર માણી. લીલાછમ ખેતરો, આપણી સાથે જ સતત વહેતા આછા -ઘેરા ભૂરા, નિલવર્ણા પાણી ભરેલા લેક તો ક્યાંક માટી ભળી હોય એવા મટોડી રંગના લેક, સૂર્યના તડકામાં વધુ રૂપાળા લાગતા પહાડો અને એની ઉપર અડાબીડ ઊગી નિકળેલા ઊંચ ઊંચા વૃક્ષો, ક્યાંક ઘેરી ગુલાબી તો ક્યાંક આછી જાંબલી ઝાંય પકડેલા વૃક્ષો, જોતા જ મન તરબતર થઈ જાય. ક્યારેક એકદમ ખુલ્લુ આકાશ તો ક્યારેક આકાશમાંથી અચાનક ઉતરી આવતું ઘેરા રાખોડી રંગનું ધુમ્મસ અને એનાથી શ્યામવર્ણા થઈ ગયેલા પહાડો, વળી ક્યાંક પહાડોમાંથી ઉમટી આવતું ધુમ્મસ. જો એક ક્ષણ માટે પણ નજર હટાવી તો કંઇક ચૂક્યાનો વસવસો રહી જાય એવી વિવિધતા માણી.\n\nટ્રેન કેમલૂપ્સ પહોંચે ત્યાં સુધી ત્યારે લગભગ સાંજની શરૂઆત હોય અને અહીં સૂર્યાસ્ત રાત્રે ૯ વાગે થાય અને એ પછી પણ ઉજાસ તો હોય જ એટલે કેમલૂપ્સમાં જો ફરવું હોય તો ફરવાનો સમય તો મળી જ રહે. અહીં વાતાવરણમાં પલટો આવતા જરાય વાર લાગતી જ નથી. હજુ તો ટ્રેનમાંથી ઉતર્યા ત્યારે જાણે કેમલૂપ્સ પર વાદળોએ છત્રી ના ધરી દીધી હોય એમ સીધો સ્પર્શતો તડકો તો જાણે ક્યાંય ખોવાઈ ગયો દૂર દેખાતા બર્ફીલા પહાડો પરથી ચળાઈને આવતા ઠંડા પવને શહેરમાંથી હિલ સ્ટેશને આવી ગયાની ખાતરી કરાવી દીધી. સ્ટેશને ઉતરીએ ત્યાં કૅનેડિયન રૉકી માઉન્ટેનિઅર ટ્રેનના કૉચ તૈયાર જ હોય જે તમને હોટલ પર લઈ જાય.\n\n\n\nબ્રિટિશ કોલંબિયાનું થોમ્પસન નદી અને કેમલૂપ્સ લેક પર વસેલું આ એક કૅનેડિયન શહેર છે જ્યાં મોટાભાગે રીંછ અને બિલાડીની જાતના વિકરાળ દેખાતા કૂગર નામે ઓળખાતા જંગલી પ્રાણીઓ જોવા મળી જાય. કેમલૂપ્સ આવતા પ્રવાસીઓ બ્રિટિશ કોલંબિયા વાઇલ્ડલાઈફ પાર્ક, હેરિટેજ રેલ્વે, વાઈન ટ્રેઇલ અને મ્યુઝીયમની મુલાકાત તો લે છે જ પણ સાહસિકો માટે ટ્રી ટોપ ઝિપ લાઈનનું આકર્ષણ અહીં સૌથી મોટું છે. નસીબ અજમાવવાવાળા માટે અહીં કસિનો પણ છે. નાનકડા દેખાતા કેમલૂપ્સમાં રૉયલ ઇનલેન્ડ હોસ્પિટલ પણ છે.\n\nબીજા દિવસે જાસ્પર રવાના થતી ટ્રેન સુધી પહોંચવા માટે કૅનેડિયન રૉકી માઉન્ટેનિઅર ટ્રેનના કૉચ તૈયાર હતા. સ્ટેશન સુધી પહોંચતા કેમલૂપ્સની સવાર જોઈ. ગામ હજુ તો આળસ મરડીને ઊઠે એ પહેલાંની નિરવ શાંતિથી જાણે પરમ તત્વ સાથે તાંતણો જોડાયો હોય એવો અનુભવ થયો.\n\n\n\nકેમલૂપ્સનો અર્થ થાય છે જ્યાં નદીઓ મળે છે. મઝાની વાત એ છે કે અહીં ઉત્તર અને દક્ષિણથી આવતી થોમ્પસન નદીનો સંગમ છે અને બંને તરફથી વહેતી નદીના પાણીનો રંગ એકમેકથી તદ્દ્ન અલગ છે. ઉત્તર તરફથી વહેતી નદીનું પાણી વસંતથી માંડીને પાનખર સુધી ઠંડુ રહે છે અને પાણીનો શેડ ગ્રે છે જ્યારે દક્ષિણ તરફથી વહેતી થોમ્પસનનું પાણી ગરમ રહે છે અને આ નદીનું પાણી લીલાશ પડતા વાદળી રંગનું મિશ્રણ છે. થોમ્પસન નદીમાં વિપુલ પ્રમાણમાં પેસિફિક સાલ્મન ઉપરાંત કોહો, સૉકી, પિંક અને ચિનૂક સાલ્મનની જાત જોવા મળે છે. કેમલૂપ્સના પર્વતિય જંગલોમાં રકૂન નામે ઓળખાતા નિશાચર રીંછ, કાયૉટી- ઘાસના જંગલોના વરુ, બિલાડીની જાતનું કૂગર, માર્મટ નામે જાણીતા ખિસકોલી જેવા પ્રાણીઓ, ગ્રે વુલ્ફ, હરણાંની વસ્તી ય ખરી.\n\nકેમલૂપ્સમાં છેલ્લા થોડા વર્ષોથી સ્થાનિક પ્રતિભાઓને આગળ લાવવા ઉજવણીઓ યોજાય છે.\n\nકેમલૂપ્સથી જેસ્પર જતા ટ્રેનની સફરમાં પણ એવા જ પહાડો, પહાડો વચ્ચેની કોતરો અને એ કોતરોમાંથી ફૂટી નિકળતા ધોધ, એમાંથી વહેતા પાણીના વહેણ, એ વહેણમાંથી વિસ્તરીને બનતી નદી- લેક જોયા પણ દરેક સમય અને સ્થળે એમાંથી નવું જ દ્રશ્ય સર્જાતું હોય. કોઈનાય માટે સુહાની સફર ન બને તો જ નવાઈ.\n\nઅહીં આજના અદ્યતન ટેક્નૉલોજી યુગમાં રસ્તે જતાં સમાંતરે ટેલિફોનના દોરડા જોયા. અજાયબી તો લાગે જ ને ? પણ ખરેખર તો એ ટેલિગ્રાફના પૉલ હતા. કેમલૂપ્સમાં આજે પણ ટેલિગ્રાફ બિલ્ડિંગ છે. આવા અંતરિયાળ વિસ્તારમાં પણ ટેલિગ્રાફી પૉલ જોઈને થયું માનવી પોતાની હાજરી કોઈપણ સ્થળે નોંધાવી શકે છે. એ હાજરી ક્યારેક સર્જનાત્મક પણ હોય તો ક્યારેક વિનાશ સ્વરૂપે પણ વેરાઈ જાય. ટ્રેનમાં પસાર થતા વચ્ચેના વિસ્તારમાં આ પહાડો પરના લીલાછમ દેખાતા વૃક્ષોના બદલે બળીને ઠુંઠા થઈ ગયેલા અનેક વૃક્ષો જોયા. કોઈ એક વ્યક્તિની બેદરકારીના લીધે એની બુઝાયા વગર ફેંકી દીધેલી સિગારેટના લીધે વેરાયેલી તારાજી જોઈને શું વિચાર આવે? વિકસતા જેટલા વર્ષો લાગ્યા હશે એવા અડીખમ વૃક્ષોને ઘડીના છઠ્ઠા ભાગમાં હતા ન હતા કરી નાખવાની તાકાત એક ચિનગારીમાં ય છે.\n\n\n\nમધ્યમ ગતિએ દોડતી ટ્રેન જ્યારે ૪,૦૦૦ ફીટ ઊંચાઈએ આવેલા જાસ્પર પહોંચી ત્યારે સાંજની શરૂઆત હતી. અહીંની તો સાંજ પણ સલૂણી. એક દિવસ પહેલાં જે ખુલ્લુ ઉજાસી આકાશ હતું ત્યાં હળવા વરસાદની ફરફર શરૂ થઈ ગઈ હતી. આછા વાદળછાયા આકાશમાં ક્યાંક સૂર્યના કિરણો સ્પર્શતા ત્યાં એ બર્ફીલા પહાડો સોનેરી આભા ધારણ કરી લેતા. સોનેરી ગુંબજની જેમ ચમકતા પહાડો અને કૈલાસ પર ઉગતા સૂર્યની લાલિમામાં તો જાણે ક્યાંય ફરક જ નથી.\n\nલગભગ ૧૧,૦૦૦ સ્ક્વેર કિલોમીટર સુધી પથરાયેલો આ જાસ્પર નેશનલ પાર્ક કૅનેડિયન રોકીનો સૌથી વિશાળ પાર્ક છે. જાસ્પર હૉસના નામ પરથી ઓળખાતા જાસ્પરને અહીંના પર્વતો, હિમનદીઓ, તળાવો, ધોધ, ખીણ, ચૂનાના પત્થરો, અહીંની ધરતીના સ્તરોમાંથી મળેલા વનસ્પતિ કે પ્રાણીઓના અવશેષોના લીધે યુનેસ્કૉ વર્લ્ડ હેરિટેજની સાઇટનો ખિતાબ મળ્યો છે.\n\n\n\nજાસ્પરની દક્ષિણે આવેલું મલાઈન લેક એના નીલવર્ણા પાણી, આસપાસના પહાડો, એની વચ્ચે દેખાતા કોતરો અને ગ્લૅસિયરના લીધેના લીધે વધુ રળિયામણું દેખાય છે. આ અદભૂત સમન્વવય ફોટોગ્રાફીની દ્રષ્ટીએ પણ ઉત્તમ છે. મલાઈન લેકની ક્રુઝ ઉપરાંત, વૉટર રાફ્ટિંગ, હાઈકિંગના શોખીનો માટે પણ જાસ્પર નેશનલ પાર્ક મસ્ટ વિઝિટના લિસ્ટમાં અગ્રીમ સ્થાને છે.\n\nઅહીંના પહાડોમાં કે જંગલોમાં મેમલિઅન જાતીના પ્રાણીઓ, કૅરિબૂ નામે ઓળખાતું રેન્ડિયર, મૂઝ, સફેદ પૂંછડી ધરાવતું હરણ જાતિનું પ્રાણી, લિંક્સ (બિલાડીની જાતનું તીણી નજરવાળું પ્રાણી, નોળિયાના વર્ગનું મિંક, ગ્રિઝલી બેર અને રૅપ્ટર, ગોલ્ડન ઈગલ, ઘુવડ, ગ્રાઉસ,બહેમિઅન વૅક્સવિંગ જેવા પક્ષીઓની ભરપૂર વસ્તી છે.\n\nજાસ્પરના નાનકડા ડાઉનટાઉનમાં ફરીએ તો પણ ચારેકોર ધવલ શિખરોથી ઢંકાયેલા પર્વતો તો નજરે પડે જ. જાસ્પરની સવાર પણ સુંદર. જૂન , જુલાઈ કે ઑગસ્ટમાં થોડું ગરમ રહેતું જાસ્પર શિયાળામાં તો માઇનસ ત્રીસ સેલ્સિયસ પર ઉતરી જાય છે. જો કે ઉનાળાની સીઝનમાં પણ ક્યારે મોસમ બદલાય એની કોઈ ખતરી નથી એટલે ત્યારે પણ સાથે હળવું સ્વેટર અને વેધર જૅકેટ સાથે રાખવું હિતાવહ તો ખરું જ.\n\nહવે જાસ્પરથી અમારી સફર બાય રૉડ શરૂ થવાની હતી અને કોને ખબર કેવા અને કેટલાય ચકિત કરી દે એવી અદભૂત પ્રકૃતિ અમારી રાહ જોતી હતી.\n\n",
      "duration": "6 mins",
      "category": "Inspirational"
    },
    {
      "id": 264,
      "title": "વિપુલભાઈ તરફથી",
      "story_name": "બજારની વર્તમાન સ્થિતિ, મમ્મી પપ્પાની વૃદ્ધ અવસ્થા, ઘરમાં કમાનાર વ્યક્તિ ફક્ત હું. છતાંપણ આજેમમ્મી અને મારી પત્ની વચ્ચેના ઉગ્ર મત ભેદ. અંતે મનભેદનું પરિણામ બન્યું.\n\nજે મને શંકા હતી તે જ અંતે થયું. વેકેશનમાં ગયેલ પત્ની વેકેશન પુરૂ થવા છતાં, પિયરથી પાછા આવવાનું નામ નહોતી લેતી. મેં કારણ પૂછ્યું તો જવાબ મારા સાસુ-સસરા તરફથી મળ્યો. 'જમાઈ રાજ, તમારા મા-બાપથી તમે જુદા થાવ, તો મારી દીકરીને ત્યાં મોકલું.'\n\n\n\nઅચાનક થયેલા પ્રહારથી હું.મૂંઝાઈ ગયો. છતા પણ સ્વસ્થ થઈ મેં સામો સવાલ કર્યો,\n\n'અને નહીં થાઉ તો ?'\n\nસસરા બોલ્યા : 'દીકરી અહીં અમારે ત્યાં રહેશે.'\n\nમેં કીધું : 'આ તમારી ધમકી સમજી લઉ ?'\n\nતે બોલ્યા : 'એવું સમજી લ્યો.'\n\n મેં કીધું : તો મારી ચેતવણી પણ સાંભળી લ્યો. આ નિર્ણય તમારો છે મારો નહીં. હવે પછીના આવનાર દરેક પરિણામ માટે ફક્ત તમે જવાબદાર હશો.'\n\n'મતલબ...'સસરા બોલ્યા.\n\n'મતલબ સાફ છે. મા-બાપ મારા છે જુદા થવું કે ન થવું એ મારી અંગત વાત છે. આ તમારો વિષય નથી. જેથી તમે તમારી મર્યાદામાં રહો અને હું મારી મર્યાદામાં રહુ. તેમાં આપણા બંન્ને નું માન સન્માન રહેશે. એમ વાત કરી મેં મોબાઈલને કટ કર્યો.\n\n\n\nમને ઘરે ચિંતા માં બેઠેલો જોઇ, પપ્પા એ સવાલ કર્યો : 'બેટા કોઈ તકલીફ ?'\n\nમેં વિગતે વાત કરી.\n\n'પપ્પાના ચહેરા ઉપર નારાજગી જણાતી હતી. પણ સાથે મક્કમતા પણ હતી. પાપા તરત જ સ્વસ્થ થઈ બોલ્યા : 'બેટા આવડી નાની વાતમાં દુઃખી શું કામ કામ થવું ? મારા તરફથી લિલી ઝંડી છે તને. તું આનંદ થી જુદો થાબેટા.'\n\n\n\nતેઓ તેમની આંખો ભીની લૂછતાં બોલ્યા : 'બેટા પણ અમને મળવા આવતો રહેજે. આવા નાના કારણો ને લીધે...લગ્ન જીવન ઉપર કોઈ અસર ન થવી જોઈએ.' આટલું બોલી પપ્પા છાપું વાંચવાનો વ્યર્થ પ્રયત્ન કરવા લાગ્યા.\n\n\n\nમને મંદિરની અંદર બેઠેલો ભગવાન રડતો હોય તેવી લાગણી થઈ. અગણિત ઉપકાર મારી જીંદગી ઉપર આ મા-બાપના છે. પોતાની જરૂરિયાત ઉપર કાપ. મૂકી મારા મોજશોખ પુરા કર્યા. જ્યારે જ્યારે હું રડતો ત્યારે ત્યારે પપ્પાએ મને હસાવવાનો પ્રયત્ન કર્યો છે. જયારે જયારે હું મુંઝાયો છુ ત્યારે ત્યારે મારા ખભા ઉપર હાથ મૂકી મને હિંમત આપી છે. એ પપ્પાની આંખો અને હિંમત હારેલા જોઈ હું કઈ રીતે ઘરની બહાર જઈ શકું ? તેના માટે તો માત્ર હું જ ઘડપણની લાકડી છુ.\n\n\n\nમારા લગ્ન જીવનને ફક્ત ચાર વર્ષ જ થયા છે. તેમાં મારા સાસુ સસરાને આવું બોલવાનો હક્ક કોણે આપી દીધો ? તમે દીકરી આપી છે. તો મારા મા-બાપે કમાતો દીકરો આપ્યો છે. એટલે દિકરી આપી અને મારા ઉપર તમે ઉપકાર કરતા હોય તેવું. વાણી વર્તન તો હું કદી નહીં ચલાવું એવો મેં મનની અંદર નિર્ણય લઈ લીધો.\n\n\n\nસાંજે મમ્મી પાપા સાથે ડાઇનિંગ ટેબલ ઉપર હું જમતો હતો. ફરીથી સસરાનો...મોબાઈલ આવ્યો. ફરીથી એજ સવાલ 'જમાઈરાજ શુ વિચાર્યું ?'\n\nમેં કીધું : 'વિચારવા નું શુ હોય ? મારી ટ્રાન્સફર તમારા જામનગર ગામમાં જ કરાવી લીધી છે. હું મમ્મી પપ્પાથી જુદો થાવ છું. પણ હવે જામનગરમાં કાયમ માટે તમારી જોડે રહીશ.\n\n'જમાઈરાજ, ઘર ના મળે ત્યાં સુધી સાથે રહેજો.' સસરા બોલ્યા.\n\nમેં કીધુ : 'ઘર કોને ગોતવું છે. મારે તો તમારા ઘરે જ તમારી દીકરી સાથે કાયમ રેહવું છે. આમે હું તમારી દીકરીના આગ્રહને કારણે તમને પપ્પા કહીનેજ બોલવું છું.' પાંત્રીસ વર્ષ મારા બાપે મને સાચવ્યો, બાકીના વર્ષ તમે મને સાચવો.'\n\nસસરાજી ગંભીર થઈ બોલ્યા : 'એ શક્ય નથી. દીકરી અને જમાઇ કાયમ માટે અમારા ઘરમાં સારા ન લાગે.'\n\nમેં કીધું : 'પણ મારે તમારી સાથે જ રહેવું છે. જેથી મને અને તમને તમારી લાડકી દીકરીનું સાચા સ્વરૂપની ખબર પડે.\n\nસસરા બોલ્યા : 'દીકરી જમાઈ પિયરમાં સારા ન લાગે. સાસરામાં જ સારા લાગે.'\n\n\n\nમેં કીધું: 'મારૂ કેહવાનું એજ છે વડીલ, દીકરી સાસરે જ સારી લાગે. તમારી દીકરી છે, તો તે મારી પત્ની પણ .છે. જેટલી ફરજ તમારી દીકરીને મારે સુખી રાખવાની છે. તેટલી જ ફરજ મારી મારા મા-બાપ પ્રત્યે પણ છે. એ કેમ તમે ભૂલી જાવ છો ? તમારી દીકરીને જયારે મોકલવી હોય ત્યારે ૩૬૫ દિવસ અમારા ઘરના બારણાં ખુલ્લા છે. બાકી એક સલાહ તમને આપું, તમે દીકરીના ઘરમાં માથુંના મારો એ આપણા એક બીજાના હિતમાં છે. તમારા લાડ અને વધારે પડતા પ્રેમે તમારી છોકરીને વધારે પડતી સ્વચ્છંદી અને તોછડી બનાવી દીધી છે. આજકાલ દીકરીના મા-બાપ દીકરીનું યોગ્ય ઘડતર કરતા નથી. અને વગર ટ્રેનિંગે કોઈના ઘરમાં મોકલી આપે છે. પછી.વર અને સાસુના વાંક કાઢવા એ આદતો બનતી ગઈ છે. સત્ય અને કડવું છેલ્લે મારૂ સાંભળી લ્યો, તમારી દીકરીને એકલું એટલે રહેવું છે.તેના સમયે ઉઠવું કીટીપાર્ટીઓ કરવી છે. અને સહેલીઓ સાથે રખડવું છે, તે શક્ય નથી. આપ છ મહિના કે વર્ષ સાચવી તેનો અનુભવ કરી જોવો. લગ્ન પહેલાની દીકરી અને સાસરેથી પાછી આવેલ દીકરીનો તફાવત ખબર તમને પડી જશે. અને યાદ રાખજો. જાતે અહીં મુકવા તમે આવશો. સોમવારથી સ્વીટુની સ્કૂલ ખુલે છે. તમારી દીકરીને મોકલવી હોય તો મોકલી આપો, નહીંતર સ્વીટુનું ત્યાં એડમિશન લઈ લેજો.' કહી મેં મોબાઈલ કટ કરી દીધો.\n\n\n\nપપ્પા મમ્મી મારી સામે જોતા રહ્યા. પપ્પા ભીની આખે બોલ્યા. 'તારા વ્યક્તિત્વ પ્રમાણે મેં જે આશા તારી પાસે રાખી હતી. તેજ તું બોલ્યો. બેટા ગર્વ છે મને તારા ઉપર. સાથે તારી મમ્મીને પણ એક સલાહ આપું છું. બીન જરૂરી કચકચ કે તે લોકોની વ્યક્તિગત જીંદગીની અંદર દખલગિરી ન કરતી. નહીંતર ઘરને તૂટતું કોઈ બચાવી નહીં શકે.'\n\n\n\nત્યાં થોડીવાર પછી ફરીથી મોબાઈલની રિંગ વાગી. સસરાનો મોબાઈલ આવ્યો : 'જમાઈરાજ કાલે બપોરે નીકળી રાત્રિ સુધીમાં અમારી દીકરીને મુકવા આવું છું. સાંજે આપણે સાથે જમવાનું રાખશું.'\n\nમેં કીધું : આવો તો બેત્રણ દિવસ રોકાઈને જજો ઘરજ છે.'\n\nસસરા બોલ્યા : 'બેટા, માફ કરજે. તારી સ્વમાની અને કડક વાત સાંભળી. મારી જવાની યાદ આવી ગઈ. મેં તારાજેવું વર્તન કર્યું હોત તો આજ મારા મા-બાપના દીવાલ ઉપર લટકતા ફોટા સામે નીચે માથે ઉભો ન હોત. તમે શાંતિથી સ્વમાનથી તમારા મા-બાપ સાથે જીવો. તેવા અમારા આશીર્વાદ છે.'\n\n\n\n(વિપુલ ભાઈ તરફથી ત્રણ ભાઈઓ વિજયભાઈ, નનકુભાઈ તેમજ મિતેશભાઇને સમર્પિત.)",
      "duration": "4 mins",
      "category": "Inspirational"
    },
    {
      "id": 265,
      "title": "નવજીવન",
      "story_name": "એમણે બન્ન્ને જે જીવનની કલ્પના કરી હતી સાથે મળીને જીવવાની એનાથી વિપરીતે જીંદગી જીવી રહ્યા હતા. મહેશ અને નિશાના પ્રેમ – લગ્નના સાત વરસે બન્નેની સ્થિતિ એ હતી કે બન્નેને અલગાવથી લગાવ થઇ ગયો હતો. તેમને બન્ને પોતાને પણ ખ્યાલ ન રહ્યો એ રીતે પોતપોતાની સ્વભાવગત ખામીઓના સકંજામાં આવી ગયા હતા અને તેનો શિકાર થઇ રહી હતી તેમની બન્નેની પ્યારી પુત્રી મિના – બન્ને વચ્ચેનો એક માત્ર સેતુ. બન્ને વચ્ચે વધતા ઝગડા અને વધતી જતી ખાઇ, મિનાને ઉધઇની જેમ ખાઇ રહી હતી. એના બાળમાનસ પર થતી ખરાબ અસરનો બન્ને ને ખ્યાલ હતો પણ બન્ને પોતાના અહમથી ઘેરાયેલા હતા.\n\n\n\nએમણે જ્યારે પ્રેમલગ્ન કર્યા ત્યારે મહેશ કલેકટર કચેરીમાં ક્લાર્ક હતો અને નિશા એક વિમા કંપનીમા કલાર્ક હતી. લગ્નના પ્રથમ વરસે જ મિના આવી હતી. નિશા પોતાની હોંશિયારીથી, પોતે જે વિમા કંપનીમા હતી તેમાં ડાયરેક્ટ પરીક્ષા આપીને ઓફીસર થઇ ગઇ. બસ ત્યારથી જ બન્નેની જીંદગીમાં ખટરાગ પ્રવેશ્યો. મહેશને પોતા માટે લઘુતાગ્રંથી બંધાઇ અને થોડી અદેખાઇની ભાવના. નિશામાં પણ પોતે હોંશિયાર હોવાથી ડાયરેકટ ઓફીસર થઇ ગઇ હોવાની બાબતે અભિમાન આવ્યું. આ અભિમાન ઘણીવાર એના વ્યવહારમાં છતું થતું. એક વાર વિમા કંપનીની એક પાર્ટીમાં મહેશ-નિશા ગયા હતા ત્યાં નિશાને મહેશના હોદ્દા અંગે પૂછવામાં આવતા નિશાએ શિસ્ત અને સિફતતાથી ટાળી દીધું. મહેશને બહુ ખરાબ લાગ્યું. તેની પોતાની ઓળખાણ માત્ર નિશાના પતિ તરીકે રહે એ વાત તેને ખટકતી રહેતી. બંન્ને વચ્ચે વધતા જતા અહમના ટકરાવ, ઝગડા અને અલગાવ ને લીધે મિના પ્રત્યેના સ્નેહની સરવાણી પણ સૂકાતી જતી હતી. મિનાનું બાળ માનસ ખરાબ થતું રહ્યું. સમય જતા બંનેને પોતાની ભૂલોનો એહસાસ થતો પણ અહમને લીધે એકરાર કરવામાં નાનમ અનુભવતા.\n\n\n\nઅત્યારે બંને મિનાની આમને-સામને બેઠા હતાં નવજીવન હોસ્પીટલના બિછાનામાં. મિના સખત બિમાર થઇ ગઇ હતી અને તેને હોસ્પીટલમાં દાખલ કરવી પડી હતી. મિનાએ એક કરમાઇ ગયેલું ફુલ ઉપાડયું અને પુછ્યું ‘મમી, પપા અમારા મીસ કહેતા હતા કે જે છોડને માળીનો સ્નેહ ન મળે, એ છોડનો વિકાસ અટકી જાય છે, મુરઝાઈ જાય છે એવું સાબિત થયું છે. હેં મમી, હેં પપા છોડને પણ પ્રેમનો, સ્નેહનો ખ્યાલ આવી શકે? બંન્ને પોતાની આંખોથી મિનાની ક્રુશ થયેલ કાયાને જોઇ રહ્યા. બંનેની આંખો ચાર થઇ અને બંનેની આંખોમાં ગુનાનો એકરાર હતો અને વહેતા આંસુઓ એ વાતની સાક્ષી આપી રહ્યા હતા કે બંનેએ પોતાનો અહમને વહાવી નાખ્યો છે. નવજીવન હોસ્પીટલમાંથી ત્રણેનું નવજીવન શરુ થઇ રહ્યું હતું.\n\n",
      "duration": "2 mins",
      "category": "Inspirational"
    },
    {
      "id": 266,
      "title": "ફક્ત એક કલાક",
      "story_name": "ધાર્મી અને આદિત્ય શહેરના નામાંકિત મનોચિકિત્સક માના એક એવા ગણાતા. એનું મન નામનું ક્લિનિક પણ ધમધોકાર કહી શકાય એવું ચાલતું. મનો રોગીઓની સારવાર તો થતી જ હોસ્પિટલમા પણ સાથે સાથે એને અત્યારના જમાનાની સૌથી વધારે કહેવાય એવું કાઉન્સેલીંગ સેન્ટર પણ ઉપલબ્ધ હતું. સૌથી વધારે તો એમાં દર્દી આવતા. કે જેને તમે મનો રોગીઓ તો ન કહી શકો પણ પૂરેપૂરા માનસિક સ્વસ્થ પણ ન કહી શકો.\n\n\n\nકાઉન્સેલીંગ સેન્ટર પર આવતા લોકોનું જીવન જાણે કે બ્રાઝિલની એમેઝોન નદી જેવું હતું. જમીન પર વહેતો તેનો ધમધોકાર પાણીનો પ્રવાહ જે દુનિયા આખી જોઈ શકે. પણ એની નીચે પણ એક એવો પાણીનો પ્રવાહ અને એટલો જ ધમધોકાર કે જેને ન તો કોઈ જોઈ શકે કે ન તો કોઈ સાંભળી શકે. અત્યારે લોકોનું પણ કઈક એવું જ છે. હસતા ચહેરા પાછળ છૂપાવેલ એક બીજો ચહેરો. જે ભાગ્યે જ કોઈ જોઈ શકે છે.\n\nકોઈ મેરેજ કાઉન્સેલઈંગ માટે તો કોઈ પેરેન્ટ કાઉન્સેલીંગ માટે તો કોઈ પોતાના તૂટેલ સંબંધ કે જેમાં બાપ દીકરો, ભાઈ ભાઈ, બાપ દીકરી, મિત્રતા કેજે તૂટવા ના આરે હોય કે તૂટી ચૂકી હોય કે પછી અધૂરો પ્રેમ હોય. એ સિવાય પણ દસમાં અને બારમા ધોરણના વિદ્યાર્થીઓ કે જે પરિક્ષામાં ઉત્તમ દેખાવ ન કરી શક્યા હોય એના વાલી પણ આવતા બાળકને લઇને.\n\n\n\nઆમાં સૌથી વધારે કોઈ કેસ હોય તો એ સંબંધોમાં થયેલ વિખવાદના અને માર્ચથી જૂન સુધી વિદ્યાર્થીઓના હતા.\n\n\n\nઆ પરથી ધાર્મિ અને આદિત્ય વિચારતા કે ખરેખર સંબંધોના સમીકરણ કેટલા ગૂંચવાડા ઊભા કરે છે લોકોના જીવનમાં??\n\nખરેખર લોકો અમુક સમય અને પરિસ્થિતિમાથી વરસો સુધી બહાર જ નથી આવી શકતા. શું ખરેખર આનો કોઈ ઉપાય ખરો??\n\n\n\nઘણું વિચાર્યું એને એના ફાયદા ગેરફાયદા વગેરે વિશે ઘણું વિચાર્યા બાદ એક તારણ પર આવ્યા આદિત્ય અને ધાર્મિ.અને રીસર્ચ સ્તરે એક એવું સેશન ગોઠવવું કે જેમાં વ્યક્તિ જે પરિસ્થિતિ કે વ્યક્તિથી સૌથી વધારે દુઃખી હોય એની સાથે એને એક કલાક વિતાવવા આપવો. અઘરું હતું આં રીસર્ચ. કારણકે ખરેખર તો એ વ્યક્તિ હવે એના જીવનમાં છે જ નહિ અને કોઈ ને કોઈ કારણસર એને છોડીને હંમેશ માટે જતી રહી છે. એ કોઈ દિવસ આવે એક કલાક એને મળવા?? ખરેખર ગાંડા જેવી વાત લાગે ને?? પણ રીસર્ચ તો જેમ ક્રેઝી હોય એમ જ એનું પરિણામ પણ ક્રેઝી જ આવે.\n\n\n\nધાર્મી અને આદિત્ય એ આ રીસર્ચ પર કામ કરવા માંડ્યું.\n\nપહેલો કેસ. પિતા પુત્રનો હતો.\n\nપુત્રને પોતાના ગમતા પ્રોફેશનમાં કેરિયર બનાવવું હતું. એટલે કે સૈફ બનવું હતું. અને પિતા એક સફળ બિસનેસ મેન. પિતા ને પુત્રની વાત કોઈ વાતે ગળે. ન ઉતારી અને બસ ત્યારથી અલગ થઈ ગયા. વરસો વિતતા ગયા પુત્ર પણ ઘણો આગળ આવી નામાંકિત સૈફ બની ગયો પણ પિતા નો અહમ ઘવાય. પોતાના પુત્રને સૈફ તરીકે જોવામા. એટલે મનમાં સતત ગડમથલ ચાલ્યા કરે પણ સ્વીકારી ન સકે પોતાના બાળક ને તેના માટે ડૉ. આદિત્ય દ્વારા તેમના પુત્ર ને ફોન જોડવામા આવ્યો. એ પેલા પિતા ઓમકાર નાથજી ને એ વિશે ૨ દિવસ પેલા જણાવી દીધું હતું કે તમારે એને જે કંઈ પણ કહેવું હોય એ વિચારી રાખજો. જરૂર પડે તો લખી પણ રાખજો. તમારો દીકરો તમને એક કલ્લાક મળવા આવશે. ઓમકાર નાથજીની ખુશીનો કોઈ પાર ન હતો. ડો. આદિત્ય દ્વારા ઓમકારજીને પરિસ્થિતિથી અવગત કરાયો અને આખરે એણે મળવા આવવા હા ભણી.\n\n\n\nઅંતે એ સમય આવી ગયો. મસમોટી ગાડીમાં સુટબુટમાં સજ્જ આરવ આવી પહોંચ્યો પિતાને મળવા. પિતા તો ચાતકની જેમ રાહ જોતા હતા. આરવ પહોંચ્યો કાઉન્સેલિંગ રૂમમાં ત્યાં તો પિતા ભેટી પડ્યા અને હૈયાફાટ રુદનથી અનરાધાર અશ્રુની વર્ષા થઈ પડી. કહેવા કેટલુંયે લખી રાખ્યું તું પિતા એ પણ જાણે એક એક અશ્રુ મા વાચા આવી હોય એમ બધું જ આરવ સમજતો જતો હતો. કાઈ કેવાની જરૂર ન પડી અંતે ઓમકારનાથજી એટલું બોલ્યા કે મે મારી જિંદગીનો એક દસકો તારા વગર વેડફી નાખ્યો.\n\nઆરવ બસ એટલું જ બોલી શક્યો ચાલો હંમેશ માટે આપણા ઘરે મારા હાથની લહેજત માણવા. ડો. આદિત્યની ખુશીનો પાર ન રહ્યો.\n\n\n\nબીજો કેસ થોડો અઘરો હતો.\n\nમાનસનો અનિતા માટેનો એકતરફી પ્રેમ કે જેમાંથી માનસ વરસો થયાં પણ બહાર ન આવી શકતો હતો. ડો.આદિત્યએ માનસને સમજાવ્યો કે વ્યક્તિ કે પરિસ્થિતિમાથી પોતાની જાત ને મુક્ત કરવી એજ સૌથી મહત્વનું છે એક કામ થઈ શકે તારે એને જે કહેવું હોય એ એક કલાક તને મળાવું પણ સાથે એ પણ વિશ્વાસમાં લીધો કે પછી એને મળવા કે એનો કોન્ટેક્ટ કરવા ક્યારેય પ્રયત્ન નહી કરે. આ રીસર્ચ દરેક વ્યક્તિ પર નથી પણ વ્યક્તિની સમજણ શક્તિ જોઈને કરી શકાય. સામા પક્ષે અનિતાને પણ મનાવવી એટલી જ અઘરી. શક્ય છે કોઈ છોકરીનું આમ આવવું??. પણ ડો.ધારમીએ આ વખતે પ્રયત્ન કર્યો. અનિતા એક મોટા શહેરની બ્રોડ માઈન્ડ વ્યક્તિ હતી. ૨ વાર ડૉ.ધાર્મીના સમજાવવા તથા કાઈ પણ થાય તેની જવાબદારી પોતે લેશે અને પોતે એ આખી કલાક એની સાથે જ રહેશે એવું બાહેધરી આપ્યા બાદ અનિતા માની.\n\n\n\nઅંતે અનિતા આવી પહોંચી. અલબત પહેલેથી જ માનસને સંપૂર્ણ રીતે સમજાવી દીધેલ હતો કે અનિતાની સાથે જે કંઈ વાત કરવી હોય એ અમુક અંતરથી જ કરવી. નજીક જવાનો પ્રયાસ સુધ્ધાં કરવો નહિ. માનસને જે કંઈ પણ લાગણી હતી અનિતા માટે એ એને ખુલા મનથી કહેવાની શરૂઆત કરી વાત કરતા કરતા ખુલા મનથી હસતો અને રડતો જતો માનસ. એને એના માટે જે કંઈ એના મન માં હતું એ પૂરે પૂરું ઠાલવી નાખવું હતું. અનિતા અનિમેષ નયને માનસ ને જોતી હતી. અલબત એને એવી કોઈ પ્રેમ ભાવના હતી જ નહી પણ એક કલાક માનસને સાંભળ્યા પછી એ એટલું જરૂરથી બોલી કે આ વાસના ભરેલ કળયુગમાં પણ હજી પ્રેમ અકબંધ છે ખરો. બસ માનસ તો ખરેખર વરસો પછી આટલી હળવાશ અનુભવતો હતો. શરત મુજબ બંને છુટા પડ્યા.\n\n\n\nત્યાર પછી તો આવા અનેક કિસ્સા સોલ્વ કર્યા ડૉ. આદિત્ય અને ડૉ. ધાર્મીએ સાથે મળી ને. અને સાથે સાથે પોતાના નજીકના સગા સંબંધીઓ, મિત્રો જેની જેની સાથે પોતાને અણબનાવ બન્યા હોય એને પોતે પણ જ્યારે ફ્રી હોય ત્યારે એક કલાક મળી આવી અને પોતે પણ એ પરિસ્થિતિમાથી મુક્ત થઈ સામી વ્યક્તિને પણ એમાથી મુક્ત કરી.",
      "duration": "5 mins",
      "category": "Inspirational"
    },
    {
      "id": 267,
      "title": "આ તે કેવું કારણ?",
      "story_name": "શું કારણ રહ્યું હશે આ સગાઈ તૂટવાનું? જી હાં! આ સગાઈ તૂટી છે, વિશ્વાની જે ૨૫ વર્ષની છે અને ગ્રેજ્યુએટ પણ. જેનું સપનું છે ઓફિસર ક્લાસ ૧ બનવાનું. આ વાત છે થોડા સમય પહેલાની જ્યારે વિશ્વાને લગ્ન માટે જોવા આવ્યા હતા. છોકરો સરકારી નોકરીમા હતો, સારો દેખાવડો હતો, અને ઘર પણ વ્યવસ્થિત. બંને પરિવારે મળીને સગાઈ નક્કી કરી. સગાઈ થયાના મહિના પછી બંને પરિવાર લગ્નની તારીખ નક્કી કરવા માટે ભેગા થયા. બધા લિવિંગ રૂમમાં બેઠા હતા. જાતજાતનીની વાનગીઓ બનાવી હતી ખુશીનો પર્વ હતો. બધા વચ્ચે વિશ્વા એ એની વાત મૂકી કે મારે લગ્ન નથી કરવાં.\n\n\n\nઅચાનક જ અણસમજુ વાતાવરણ સર્જાઇ ગયું. પિતા એ કહ્યું શું થયું બેટા કેમ તારે મોન્ટુ જોડે લગ્ન નથી કરવાં? વિશ્વા એ ઊંડા શ્વાસ ભરીને કહ્યું મેં એવું નથી કીધું કે મારે મોન્ટુ જોડે લગ્ન નથી કરવાં, મેં કહ્યું કે મારે લગ્ન નથી કરવાં. બેઠેલા લોકોને કંઇક તો સમજાતું હતું પણ તે માનવા માટે તૈયાર ન હતા. થોડીવાર પછી મોંન્ટુની મમ્મી એ ધીમી અવાજે કહ્યું કઈક લફડું ચાલતું હશે! આવાજ ધીમે હતી પણ ઘા છરી કરતા વધારે ઊંડું થયું. દાદી એ કહ્યું હજુ વિશ્વા નાદાન છે. ત્યારે મોન્ટુની મમ્મી એ ફરી કહ્યું કે છોકરીમાજ કંઇક ખામી હશે. ગરમા ગરમીના માહોલમાં વાત સગાઈ તૂટવા ઉપર આવી ગઈ. પિતાએ વિશ્વાને પૂછ્યું બેટા એવું તો શું થયું કે સગાઈ તૂટે છે ને તારે લગ્ન પણ નથી કરવા?\n\n\n\nએક તરફ વિશ્વા ને બીજી તરફ બંને પરિવાર. વિશ્વા એ કહ્યું કે દરેક ઘરની પ્રથા છે કે મમ્મી પપ્પાની ખુશી માટે લગ્ન કરો અને સાસ સસુરની ખુશી માટે સંતાન કરો અને આ તો ભગવાને નારી જાતિને શક્તિ આપી છે કે તું મનુષ્ય જાતિનું સર્જન કરી શકે છે. પણ જો કોઈને આ પ્રથા આગળ વધારવી ન હોય તો? મારા સપનાં સાદા છે. હું એની જોડે લગ્ન કરવા માંગુ છું જેને હું સમજી શકું ને એ મને. અમે બંને જવાબદારી લઈએ, પૈસા કમાઈએ, દુનિયા ફરીએ, અનાથ આશ્રમમાં જઈને બાળકો જોડે થોડો સમય વિતાવીએ, માણસાઈ ભર્યું કાર્ય કરીએ. હું લગ્ન કરવા ઈચ્છું છું પણ હું નિઃસંતાન રહેવા માંગુ છું. એટલું સાંભળતાજ મોન્ટુ ત્યાંથી ચાલ્યા ગયાં. દાદી એ કહ્યું સંતાન વગર નારી અવતાર વ્યર્થ છે. કદાચ કોઈ એની વાત સમજ્યું નહિ. વિશ્વાના પિતાએ આશ્વાસન આપતા કહ્યું હું આને સમજાવીશ. ઉતાવળમાં નિર્ણય કરવો યોગ્ય નથી.\n\n\n\n૬ મહિના પછી\n\n\"મોન્ટુ વેડ્સ વિશ્વા\" ની કંકોત્રી છપાઈ.\n\n\n\nશું વિશ્વા માની ગઈ હતી? કદાચ ના પણ મોન્ટુ બરોબર સમજી ગયો હતો એણે કહ્યું કે સ્વામી નારાયણ રોડ ઉપર એક મોટું અનાથ આશ્રમ છે અને ફરવા માટે કયા જઈએ પેરિસ કે લંડન?\n\n\n\nએક તરફ વિશ્વા બીજી તરફ બંને પરિવાર, એક તરફ સમાજ બીજી બાજુ વિશ્વાની સોચ હતી.\n\n\n\nવિશ્વાની ડાયરીમાંથી: લગ્ન કરવા એ જેટલી સામાન્ય વાત છે, એટલીજ લગ્ન ન કરવા એ પણ સામાન્ય હોવી જોઈએ. અમુક દરવાજા તો ખુલ્લા જ છે પણ અમુક દરવાજા ઉપર તાળાં લગાવેલા છે. લગ્ન એ ફરજિયાત નહિ પણ એક ચોઈસ હોવી જોઈએ. એક યુગલ નિઃસંતાન છે અને બીજા યુગલને નિ:સંતાન રહેવું છે એ બંને અલગ છે. એકને આ વાતની પીડા હોઈ શકે તો બીજાનો નિર્ણય.",
      "duration": "3 mins",
      "category": "Inspirational"
    },
    {
      "id": 268,
      "title": "અવનિ",
      "story_name": "અવનિ એટલે ધરતી એટલે સહનશિલતાની સુરત અને ફળદ્રુપતાની મુરત. \n\nપ્રસ્તુત છે અવનિ નામને સાર્થક કરતી એક અવનિની વાર્તાઃ\n\nઅવનિ\n\nપોતાના ભાઈએ પોતા માટે અનુભવેલ દુઃખની લાગણી, પોતાના માટે અનુભવેલ વેદના અવનિની સંવેદનાને ઝંકૃત કરી ગઈ હતી. પોતાના પતિ આકાશનો આક્રોષ, અહમ અને ઉગ્ર સ્વભાવથી અનજાન ભાઈ ભાવેશે જ્યારે આ બધું જોયું ત્યારે અંદરથી સમસમી ગયો. વગર વાંકે ઝઘડી પડતો આકાશ, અવનિનો અપમાન કરતા આકાશનું આવું સ્વરુપ અનુભવીને ભાવેશ અંદરથી સળગી ગયો. જતાં જતાં પોતાની બહેન અવનિને તેણે કહ્યું કે આવી તુમાખીવાળી પ્રકૃતિની વ્યક્તિ સાથે તારું જીવન ઝેર થઈ જશે. તારી તૈયારી હોય તો તું આકાશને મૂકી દે, આપણે જિંદગીમાં બીજો કોઈ રસ્તો શોધશું. આટલું બોલતા ભાવેશની આંખો તમતમી ગઈ હતી. પોતાના ભાઈ ભાવેશને શાંત પાડવા અવનિએ ભાઈને પત્ર લખ્યોઃ\n\nપ્રિય ભાઈ ભાવેશ,\n\nતે બતાવેલ આવેશમાં તારી લાગણી, તારા પ્રેમનો સમાવેશ છે. પરંતુ, તે બતાવેલ રસ્તે હું નહી જઈ શકુ. હુંં માનુ છું કે આકાશ એક જવાળામુખી જેવા ઉગ્ર સ્વભાવનો છે. પરંતુ, હુંં મારી રીતે જ, મારા પ્રેમ દ્વારા, મારી સહીષ્ણુતા દ્વારા આ જવાળામુખીને ઠંડો પાડીશ. ઠંડો પડી ગયેલ જવાળામુખી કેટલો ફળદ્રુપ હોય છે તે તો તું જાણે છે. તું એવુ બિલ્કુલ ન વિચારીશ કે તારી બહેન લાચાર છે એટલે આકાશનો સાથ નિભાવે છે.\n\n\n\nકોલેજમાં મેં માનસશાસ્ત્ર કર્યુ છે. માનસશાસ્ત્રની કોઈ પ્રેક્ટિસ નથી કરી. આકાશ મારા માટે એક માનસશાસ્ત્રીય કેસ છે, ઉપરાંતમાં મારો પતિ છે. મારા સ્વભાવની ઠંડકથી હું તેના લાવાને ઠારી દઈશ. મારા પ્રેમની ગરમીથી આકાશના આકાશમાં વાદળાં બનશે અને એ વાદળાંનો વરસાદ આકાશને નવું સ્વરુપ આપશે, વરસાદ પડી ગયા પછીના સ્વચ્છ આકાશ જેવું.\n\n\n\nમેં આકાશના કેસનો અભ્યાસ કર્યો છે. માનસશાસ્ત્રીય કારણો મુજબ આકાશના આક્રોશ, અહમ અને ઉગ્ર સ્વભાવનું કારણ તેનો ઉછેર છે. તેના બાળપણમાં તેને બિલ્કુલ પ્રેમ મળેલ નથી. આકાશના માતા-પિતા વચ્ચેના ઝઘડા, વિસંવાદીતતા અને ખટરાગ આજે તેની જિંદગીમાં ઉગ્રતાની આગ બનીને પ્રગટ્યા છે. મારે આ આગને બાગમાં ફેરવવાની છે.\n\n\n\nફરીને એક વાર મારી તને વિનંતી છે કે તું માનીને ચાલજે કે તારી બહેન દુઃખી, પરવરશ કે લાચાર નથી. હું સ્વતંત્ર રીતે જીવી શકું એટલી ખુમારી છે મારામાં. અત્યારે હું એક તબક્કામાંથી પસાર થઈ રહી છું. બાકી કોઈએ સાચું કહ્યું છે; ‘જીવનમાં દુઃખ અનિવાર્ય છે, પરંતુ દુઃખી થવું અનિવાર્ય નથી. તારી બહેન દુઃખી છે એવું ખોટી રીતે વિચારીને દુઃખી થઈશ નહી તો મને ગમશે.\n\n\n\nતારી બહેનની સ્નેહ યાદ…\n\n\n\nપત્ર વાંચતાં ભાવેશને ઘણી રાહત થઈ ગઈ અને બહેન માટેની લાગણી અને પ્રેમમાં ઉમેરો થયો.\n\n\n\nસમયના પ્રવાહમાં ધંધાર્થે બેંગ્લોર ગયેલ આકાશને એક ગંભીર અકસ્માત થયો. આકાશના બંને પગ ખૂબ ખરાબ રીતે નુકશાન પામ્યા હતા અને એક પગ તો કપાવવો પડે એવું લાગતું હતું. ઘાયલ આકાશને જિંદગીમાં પહેલીવાર આટલું મજબૂર થવું પડ્યું. જિંદગીમાં મનુષ્યને કેટલું બધું લાચાર, પરવરશ થવું પડે છે તેનો અનુઅવ આકાશને હોસ્પિટલની દુનિયામાં થયો. તેમાં પણ ત્યાંની હોસ્પિટલમા પહોંચતા અવનિને બે દીવસ થાય તેમ હતું. એ બે દિવસમાં આકાશે અનુભવેલી પીડા, લાચારી અને દુનિયાદારીએ તેની આંખ ખોલી નાખી. અવનિએ આવતાંવેંત પૂરી પરિસ્થિતિ સંભાળી લીધી.\n\n\n\nઆકાશને મુંબઈ હોસ્પિટલમાં શીફટ કરાવ્યો. અવનિ ચોવીસ કલાક આકાશના પડછાયા જેમ રહેવા લાગી. ઓપેરશન, પ્લાસ્ટર, એકસ-રે, લેબ રીપૉર્ટ્સ, હોસ્પિટલ સ્ટાફનું અણછાજતું વર્તન, આર્થિક પ્રશ્ર્નોનો હલ – દરેકે દરેક ક્ષેત્રમાં અવનિ ધીરજ અને પ્રેમપૂર્વક પોતાનું કામ કરાવી લેતી. આકાશની દૈનિક ક્રિયાઓની મજબૂરી એવી રીતે પતાવી દેતી કે આકાશને નિરાશા ન સાંપડે. આઠ માસ સુધી અવનિની અગન પરીક્ષા ચાલી અને આકાશના બન્ને પગ બરાબર થઈ ગયા ત્યારે ડોકટરોને પણ ચમત્કાર જેવું લાગ્યું. હોસ્પિટલની દુનિયા ઉપરાંત અકસ્માતનો પોલીસ કેસ, વીમાની ઝંઝટ, વકીલની દુનિયા – દરેક બાબતમાં અવનિ પોતાની આગવી રીતે પહોંચી વળતી.\n\n\n\nપ્રેમ અને પીડાના એ આઠ માસમાં આકાશની પ્રકૃતિ સંપૂર્ણરીતે બદલી ગઈ. જીવનની ઘણી બધી સચ્ચાઈઓ તેને સમજાવવા લાગી. સ્વભાવની ગરમી બરફની જેમ પીગળી ગઈ. અવનિનો અનન્ય પ્રેમ તેને ધન્ય કરી ગયો. અવનિની સમજ અને સહનશીલતા રંગ લાવી ગઈ. અવનિ-આકાશની બાકી જિંદગીમાં પ્રેમ અને પ્રસન્નતાનો પવિત્ર પમરાટ પ્રસરી રહ્યો.",
      "duration": "3 mins",
      "category": "Inspirational"
    },
    {
      "id": 269,
      "title": "ઑસ્ટ્રેલિયાની સફરે",
      "story_name": "   ઑસ્ટ્રેલિયામાં કુદરતના ખોળે ખીલેલી પ્રકૃતિમાં રહેવાની કાંઈક અલગ જ મઝા છે. પેસિફિકના દરિયાકિનારે આવેલો આ દેશ આશરે ૧૦,૦૦૦થી પણ વધારે બીચથી ઘેરાયેલો છે. ઑસ્ટ્રેલિયા એ એક એવો જ દેશ કહી શકાય કે જ્યાં બસ કુદરતના દરેક રંગોનો સરખો સમન્વય થાય છે. લેખકની નજર કુદરતના સાનિધ્યમાં સૌથી પહેલા પહોંચે અને એમાં પણ ગુજરાતી (ગુજ્જુઝ) એટલે તો કુદરતના ખોળે રમવાવાળા કાળા માથાના માનવીઓ. માણસ શાંતિની શોધમાં આખું જીવન ખર્ચી નાખે એ વાત તો આપણે સહુ માનીએ છે. ૨૧મી સદીની આ હરણફાળ દોડમાં જો શાંતિની થોડી પણ અનુભૂતિ કરવી હોય તો ઓસ્ટ્રલિયાની મુલાકાત તો અવશ્ય લેવાય. વિશ્વમાં શાંતિપ્રિય દેશમાં ઓસ્ટ્રેલિયા ૧૩માં ક્રમાંકે આવે છે. મનની શાંતિ સાથે તનની તંદુરસ્તી પણ એટલી જ અગત્યની છે એ પ્રકારે જોવા જઈએ તો ઓસ્ટ્રેલિયામાં વસતા લોકોનું મહત્તમ આયુષ્ય ૮૦ વર્ષ કહી શકાય. \n\n\nઈકોનોમી:\n\n   ઑસ્ટ્રેલિયામાં સૌથી ઓછો પોવર્ટી રેટ નોંધાયો છે. આ એક ખેતીપ્રધાન દેશ કહી શકાય. અહીંયા એગ્રીકલ્ચર અંગે વધારે પ્રાધાન્ય આપવામાં આવે છે. કુદરતી સૌંદર્ય સાથે ખેતીલાયક જમીન પણ ઉપલબ્ધ છે સાથે વાઇનરીની ખેતી અહીંયા ખુબ પ્રખ્યાત છે. વિશ્વમાં ચોથા ક્રમાંકે વાઇનરીનું ઉત્પાદન કરતો દેશ એટલે ઑસ્ટ્રેલિયા.\n\n\nઑસ્ટ્રેલિયાના જોવાલાયક શહેરમાં:\n\n *મેલબર્ન \n\n *સિડની\n\n *ગોલ્ડકોસ્ટ \n\n *તાસ્માનિયા\n\n *પર્થ\n\nઅને બીજા ઘણા બધા જેનું કુદરતી સાનિધ્ય આપણને મનના અંતરઆત્મા સાથે મેળાપ કરાવે એવું છે. \n\n\nરમતગમત અંગે:\n\nઑસ્ટ્રેલિયાના મેલબર્ન શહેરમાં વિક્ટોરિયામાં આવેલું MCG (મેલબર્ન ક્રિકેટ ગ્રાઉન્ડ) જે સૌથી મોટું રમતગમતનું ગ્રાઉન્ડ કહી શકાય જેમાં આશરે ૨ લાખ લોકો સાથે બેસીને મૅચનો આનંદ લઇ શકે છે. ઑસ્ટ્રેલિયા પહેલેથી જ રગ્બી અને ફૂટબોલ મૅચ માટે પ્રખ્યાત છે. આ રમતો એમની રાષ્ટ્રરમત કહી શકાય. ઑસ્ટ્રેલિયા ક્રિકેટમાં પણ એટલું જ આગળ છે. રમતગમત અંગે પણ પોતાના દેશનું ગૌરવ જાળવી રાખે આવા ખેલાડીઓ અહીંયા હાલ પણ પોતાના પ્રદર્શનો આપી જ રહ્યા છે. \n\n\n    ઑસ્ટ્રલિયામાં વસતા લોકોના સ્વભાવ અંગે આપણે ચર્ચા કરીએ તો એ એક વિશાળ વિષય છે. જનરેશન પ્રમાણે માણસના સ્વભાવમાં પરિવર્તન આવવું એ સ્વાભવિક છે. પરંતુ હાલ અત્યારની વાત કરીએ તો અહીંયાના લોકો શાંત, સરળ ને સ્વભાવે પ્રામાણિક કહી શકાય. પોતાના કામ પ્રત્યે વફાદારી, એકબીજાનું માન-સમ્માન જાળવી રાખવું એ એમની ખાસિયત કહી શકાય. ફૉરેન દેશના દરેક લોકોમાં આ વસ્તુ જોવા મળે પરંતુ અહીંયા એનું પ્રમાણ થોડું વધારે કહી શકાય. \n\n\n   ઑસ્ટ્રેલિયાની વાત તો અનોખી છે દોસ્ત. આ તો આપણે સામૂહિક રીતે એની ચર્ચા કરી છતાં આપણું મન તો એકવાર આ દેશની મુલાકાત લેવાનું વિચારી જ લે. આ દેશના દરેક સ્ટેટની પોતાની અલગ ખાસિયતો છે અને એક અલગ વિશેષતા છે જે આપણે સહુએ માણવી જ રહી.\n\n\n\n\n   'દેશ-પરદેશ ફરી હું ભોમિયો થાઉં,\n\n   ગીત એ દેશના હું ગાતો જાઉં,\n\n   કોણ કહે છે કે નવીનતાનો નજારો નથી,\n\n   આ દેશને કુદરતી સૌંદર્યનો સથવારો છે.'\n\n",
      "duration": "3 mins",
      "category": "Inspirational"
    },
    {
      "id": 270,
      "title": "ગર્વીલો",
      "story_name": "સમર્થ છ મહિના પછી ઘર ભેગો થઈ રહ્યો હતો. શું તેની પ્રતિભા હતી. તેની હિંમતના કરીએ તેટલાં વખાણ ઓછા હતાં. મોઢા પરથી સ્મિત રિસાઈ ગયું હતું. ઘરે જવાનો ઉમળકો અદ્રૂશ્ય હતો. જો કે ઘર ભેગાં થવાનું હોય ત્યારે કયા વીર સૈનિકના દિલમાં ઉમળકો ન હોય ?\n\nપરિસ્થિતિ વિપરિત હોવાને કારણે ઉમંગ હોવા છતાં છલકાતો જણાતો ન હતો. તે મનમાં જાણતો હતો કે ભલેને હાલત ગમે તેટલી ખરાબ કેમ ન હોય, તેનું ઉમળકા ભેર સ્વાગત નક્કી હતું. પણ આ શું, તેના દિલને કોણ સમજાવે. સાથે ન હતી વહાલસોયી માતા કે આછીઆછી થઈ જતી પ્રેમાળ પત્ની. એવું તો શું હતું કે સમર્થ શ્રદ્ધા ગુમાવીને નિરાશ વદને બેઠો હતો. શાલ ઓઢી હતી એટલે તેની હાલતનો ચિતાર પામવો મુશ્કેલ હતો.\n\n\n\nપ્લેનમાં બેઠો હતો. એર હોસ્ટેસે પાણી કે થમ્સઅપ વિષે પૂછ્યું, તો આદર સહિત ના પાડી. તેની બાજુમાં બારી પાસે એક દસેક વર્ષની બાળા બેઠી હતી. તેને આશ્ચર્ય હતું કે આ માણસ કેમ શાલ ઓઢીને બેઠો છે. એને તો જરા પણ ઠંડી લાગતી ન હતી.\n\nનિર્દોષતા પૂર્વક બોલી, ’અંકલ તમને ઠંડી લાગે છે ?\"\n\nસમર્થે હસીને જવાબ આપ્યો કે, ‘ના’.\n\nબાળા હસી પડી, ’તો પછી શાલ કેમ ઓઢી છે ?.\n\nસમર્થે હસીને જવાબ આપ્યો, ‘હું જાદુગર છું’.\n\nબાળા ખડખડાટ હસી પડી. આવો સરસ જવાબ સાંભળીને તેની કૂતુહલતા શમી ગઈ. પોતાની પાસે હતી એ રમત રમવામાં તલ્લીન થઈ ગઈ.\n\n\n\nએટલામાં સમર્થની બાજુમાં એક સુંદર યુવતી આવીને બેઠી. તેના મુખ પર ગર્વ છલકાઈ રહ્યો હતો. તેનો વેશ કહી આપતો હતો કે તે આધુનિક વિચાર ધરાવનારી પૈસાપાત્ર યુવતી હતી. તો પછી પ્લેનમાં, ’બિઝનેસ ક્લાસમાં‘ કેમ ન બેઠી ?\n\nકારણ વ્યાજબી હતું. છેલ્લી ઘડીએ ટિકિટ લીધી હતી તેથી ટિકિટ ન મળી.\n\n\n\nસમર્થે જબરદસ્તીથી મુખ પર હાસ્ય ફરકાવ્યું. આવી સુંદર નારી જોઈ ઘણા વખતે અને તે પણ ત્રણ કલાક સુધી બાજુમાં બેસશે એટલે તેના મુખ પર જરા ચમક આવી. પણ પેલી ઘમંડી અને ઉદ્ધત જણાતીએ પ્રતિભાવ ન આપ્યો.\n\n\n\nજો કે કોલેજકાળ દરમ્યાન સમર્થ ઉપર કોલેજની બધી છોકરીઓ મરતી હતી. જેના જીવનમાં કોઈ ધ્યેય હોય એવો સમર્થ કોઈ પણ યુવતિને બહુ ભાવ ન આપતો. અંતે તેનું મન જ્યારે માનુનીએ જીત્યું ત્યારે પોતાના દિલની વાત કરી. માનુએ કહ્યું, ’તારી જે મરજી હોય તે પૂરી કરવાની તને છૂટ છે’. એક શરત મારી પણ છે. સમર્થે તે શરત સ્વિકારી. માનુ સાથે લગ્ન બંધનમાં બંધાયો જતાં પહેલાં તેને એક બાળકની માતા બનવા માટે ભાગ્યશાળી બનાવી.\n\n\n\n‘બસ, હવે અમે તારી કાગડોળે રાહ જોઈશું’.\n\n‘તું નિશ્ચિંત રહેજે’. માનુના વિદાયવેળાના શબ્દો સમર્થને અંતરે કોતરાઈ ગયા હતા. સમર્થને ખૂબ હર્ષ થયો કે તેની સઘળી મનોકામના પૂરી થશે. દિવા સ્વપનામાંથી સમર્થ હકિકતની હરિયાળીમાં પછડાયો. ઘર તરફ વિમાન જઈ રહ્યું હતું, પણ સમર્થના મુખ પર આનંદ કેમ નથી ?\n\n\n\nત્યાં તો બાજુમાં બેઠેલી પેલી રૂપાળી યુવાન ઢિંગલી એર હોસ્ટેસ સાથે રકઝક કરી રહી હોય તેમ લાગ્યું. નાની બાળા તો આભી બનીને જોઈ રહી હતી. તેને ખબર ન પડી કે કેમ આ બાઈ આવી રીતે વર્તે છે. એર હોસ્ટેસે તે સુંદર યુવતીને શાંતિથી સમજાવ્યું કે, ’પ્લેનમાં કોઈ જગ્યા નથી. તમારે શા માટે જગ્યા બદલવી છે’ ?\n\n\n\nપેલી યુવતી અભિમાનમાં ચકચૂર હતી.\n\n“ત્રણ કલાક હું આવી વ્યક્તિની બાજુમાં નહી બેસી શકું ‘.\n\n‘કેમ શું વાંધો છે ?’\n\n‘મને લાગે છે કે આ વ્યક્તિને બે હાથ નથી’.\n\nહવે સમર્થ ચમક્યો, ’અરે આ તો મારી બાજુમાં બેસવાની પણ ના પાડે છે.'\n\n\n\nતેના નિરાશ વદન પર અપમાનની સુરખી પ્રસરી ગઈ. તેને મનમાં વિચાર આવ્યો. ‘ભારતમાતાની રક્ષા કાજે હું છ મહિનાથી ઝઝૂમી રહ્યો હતો. જો કે અત્યારે તેના બદન પર જવાનના કપડા ન હતાં. આખરે તેનું દિલ એક સૈનિકનું હતુ. તે લશ્કરમાં કેપ્ટનનો દરજ્જો સંભાળતો હતો. આ તો પોતાના ટ્રુપના સૈનિકોની જાન બચાવતાં બે હાથ ગુમાવવાનો સમય આવી પહોંચ્યો હતો. એક હાથ પૂરો અને બીજો પંજાની નીચેનો ગુમાવ્યો હતો. ”\n\n\n\nસમર્થને મનમાં થયું, શું આવી મારી ભારતની પ્રજા છે !' જેમના જીવની રક્ષા માટે મેં ભોગ આપ્યો. મારા કિમતી હાથનું બલિદાન આપ્યું’. તે મનમાં ધુંધવાઈને બેસી રહ્યો. એક પણ શબ્દ બોલવું નહી તેવો પાક્કો નિર્ધાર કર્યો. આખરે હતો તો ભારતમાતાનો સપુત ! અભિમાની દેશની રક્ષા કરતો જવાન ! સમર્થને આ યુવતિની દયા આવી. જેને માત્ર પોતાના રૂપ ઉપર અભિમાન હતું. કદાચ પૈસા થોડા વધારે હશે પણ, “કાંઈ પૈસાના ફાકા મરાય” !\n\n\n\nપેલી યુવતીની રકઝક વધી ગઈ. તેના અવાજમાંથી હવે તિરસ્કારની બદબૂ આવી રહી હતી. એર હોસ્ટેસથી મામલો થાળે ન પડ્યો તે જઈને કેપ્ટનને બોલાવી લાવી. કેપ્ટન પાંચ મિનિટ પછી આવ્યો. બધી વાત શાંતિથી સાંભળી. એને ખબર હતી. યુવતીની બાજુમાં બેઠેલી વ્યક્તિ કોણ હતી ? જો કે ખબર ન હોત તો પણ પોતાની ફરજ બરાબર તે જાણતો હતો.\n\nએણે પેલી યુવતીને સમજાવીને કહ્યું ,’ મને જોવા દો હું શું કરી શકું. ‘\n\n\n\nલગભગ પંદરેક મિનિટ પછી એર હોસ્ટેસ આવી, યુવતીને થયું મારી સીટ અપગ્રેડ કરવાના સમાચાર લાવી છે કે શુ ? એણે પોતાની પર્સ હાથમાં પકડી ઉઠવાની તૈયારી કરવા માંડી. મોઢા પર લિપ્સ્ટિક લગાવી. મુખ પર વિજેતાનું હાસ્ય ફરકી રહ્યું. સમર્થ તરફ એવી નજર ફેંકી જાણે તે કોઈ અછૂત ન હોય.\n\n\n\nએર હોસ્ટેસે તે યુવતી તરફ એક ઉડતી નજર નાખી અને સમર્થ સાથે વાતોએ વળગી. એર હોસ્ટેસ, સમર્થ સાથે ખૂબ ઈજ્જતથી વાત કરી રહી હતી.\n\n‘સર આપ ચલો, તમને અમે ફર્સ્ટ ક્લાસમાં જગ્યા કરી આપી છે”. એર હોસ્ટેસના મુખેથી સરી રહેલા શબ્દો પેલી અભિમાની યુવતીએ બરાબર સાંભળ્યા.\n\n”આપકા સામાન મૈં ઉઠા લુંગી. કેપ્ટનને આપકો ફર્સ્ટ ક્લાસમેં બેઠને કા અનુગ્રહ કિયા હૈ’.\n\nસમર્થ શાંતિથી ઉભો થયો અને એર હોસ્ટેસના જણાવ્યા પ્રમાણે નવી જગ્યા પર બેસવા જવા માટે રવાના થયો !\n\n",
      "duration": "4 mins",
      "category": "Inspirational"
    },
    {
      "id": 271,
      "title": "તું પ્રેક્ટિકલ બન",
      "story_name": "આજે આધવ અને ધરતી લગ્નગ્રંથીએ જોડાયા. રાત્રે રિસેપ્શન પૂર્ણ થઈ ગયાં બાદ બંન્ને હોટલે પહોંચ્યા.. આધવ જોવાં આવ્યો ત્યારે પહેલી જ નજરે એનાં દિલને એ ગમી ગયો હતો. એ ગાંડી થઈને આધવને ચાહતી હતી. ધરતીએ ખૂબ જ સુંદર એવો રૂમ સજાવેલો જોયો. એ સમર્પણની ઘડી સામે આવી ગઈ હતી.\n\n\n\nધરતી થોડી ધ્રુજતી હતી આધવને સમર્પણ થવાં માંગતી જ હતી કારણકે.. એ આધવને આંધળો પ્રેમ કરતી હતી. ને બસ...આધવ જેમ જેમ ધરતીની નજીક આવતો ગયો એમ એનાં હદયનાં ધબકારા પણ વધતાં ગયાં, ને એ રાત્રિએ બંન્નેનું મિલન થઈ ગયું. ને આધવને તો નિંદર પણ ચડી ગઈ. ધરતી થોડી ચિંતત થઈ ગઈ.. એને થોડી વાર આધવ જોડે વાતો કરવી હતી. પણ આધવ તો ઘસઘસાટ ઊંઘી રહ્યો હતો. આધવની છાતી પર પોતે રાખેલો હાથ હટાવ્યો એટલે આધવની ઊંઘ ઊડી ને કહ્યું શું થયું ધરતી ? \n\n\"તમે થોડી વાર મારી જોડે જાગો ને મને અહીં ડર લાગે છે.\" - ધરતી\n\n\n\n\"શું તું પણ મેન્ટલ થઈ ગઈ છો. કોઈ નથી. તું સુઈ જા ને મને સુવા દે..\" -આધવ\n\nહવે ધરતીની ચિંતા વધતી હતી...કે...આ ક્યો આધવ ? લગ્નની જ રાત્રિએ આટલી વારમાં આટલો બદલાય ગયો. ધરતીને નવાઈ લાગી કે આધવ તો કેવું આટલું બોલીને પાછો આરામથી ઊંઘી ગયો. ને એવાંમાં તેને એક ધડામ દઈને નીચેથી મોટો અવાજ સાંભળ્યો.\n\nતો વળી પાછું ધરતીએ આધવને જગાડી કહ્યું કે 'જો આધવ ક્યાંકથી અવાજ આવે છે.'\n\n\"અરે, ધરતી હજી તું સૂતી નથી. સુઈ જા ને હવે કોઈનો અવાજ નથી. તું પ્રેક્ટિકલ બન !\"\n\n\n\nધરતી તો ખૂબ જ ડરતી હતી. આધવે કહ્યું નહીં તો પણ એને એકદમ વળગીને સૂઈ ગઈ.પણ ઊંઘ આવે ક્યાંથી. એને તો આધવનાં પ્રેમની, હૂંફની એનાં કાંઈક શબ્દોની જરૂર હતી. વિચારતી હતી કે આધવ મને પ્રેક્ટિકલ બનવાનું કેમ કહે છે ! અમારાં બંન્નેનાં તો લાગણી ભર્યા સંબંધો છે તો કેમ એ આ સંબંધમાં પ્રેક્ટિકલનું કહે છે ? મેં શું ખોટું કર્યુ છે ?એ કેમ મારી જોડે કાંઈ જ વાત નથી કરતો. એક પછી એક સવાલોની હારમાળા ચાલે છે ને પછી ખૂદને જ મનાવે છે કે હું તો આધવને પ્રેમ કરું છું ને એ પણ મને ખૂબ જ પ્રેમ કરે છે એ સવારે તો મારી જોડે વાતો કરશે.\n\n\n\nહજી ધરતીને બરાબર ઊંઘ આવી હતી નહીં ત્યાં જ આધવે મોબાઈલમાં જોયું છ વાગ્યા હતાં. ને બોલ્યો આપણે નવ વાગે ઘરે પહોંચવાનું છે તું જલદી નાહીને આવ.\n\n\"આધવ હજી તો સમય છે આપણી પાસે. મને આવી રીતે જ તમને હગ કરીને સૂવા દો.\" - ધરતી\n\n\"ધરતી તને એકવાર કીધુંને પછી મોડું થઈ જાશે તારે જાવું ના હોય તો હું જાવ. તું પ્રેક્ટિકલ વિચાર કાંઈક.\" - આધવ\n\n\n\nધરતી તો આ સાંભળીને વધારે ચિંતીત થઈ ગઈ. કે આધવને હું એની પાસે છું એ કેમ નથી ગમતું. ને હું નાહવા ના જાવ તો પોતે જાવાની વાત કરે છે. શું થઈ ગયું હશે એને ? આધવનો મૂડ ખરાબ ના થાય એટલે કહ્યું કે સારું હું જાઉં છું.\n\nબાથરુમમાં જઈને અવાજ કર્યો. 'આધવ ગરમ પાણી આવતું નથી.. ફોન કરો ને નીચે.'\n\n'હા.કરું છું ફોન... ને આધવે ફોન કર્યો.\n\n\"હમણાં થોડી વારમાં પાણી આવશે.\" - આધવ\n\n\n\nધરતીએ ઘણી રાહ જોઈ પણ પાણી આવ્યું નહીં એટલે ઠંડા પાણીએ નાહીને આવે છે. ને તરત જ શરદી થઈ જાય છે એક તો આધવના આવા વર્તનથી જ એ ખૂદ અડધી થઈ ગઈ હતી. આધવે બાથરુમમાં જઈને પૂછ્યું કે જો આમાં ગરમ પાણી આવે છે.. ધરતીએ કહ્યું કે ખબર ના હતી મને તમારે ઊભું થઈને કહેવાય ને તો. હવે તો મેં નાહી લીધું.\n\n\n\nધરતી ખૂબ જ ઉદાસ થઈ ગઈ હતી. પણ સાડી પહેરીને તૈયાર થઈ ગઈ. આધવે નાહીને નાસ્તો મંગાવ્યો. બંન્નેએ નાસ્તો કર્યો. પણ આધવ હજી ધરતી સાથે સરખી વાત કરતો ના હતો. બંન્ને હોટલેથી નીકળી એનાં કઝીન રોકાયા હતાં તો તેની જ્ઞાતિની વાડીએ પહોંચ્યા. ત્યાં ઉપર ચડતાં ધરતીનું માથું જોર દઈને એક થાંભલામાં ભટકાયું.\n\n\n\nધરતી નીચે બેસી ગઈ...એને એમ કે આધવ હમણાં મને બોલાવશે. આ તો ઊંધું.. \n\n\"કઈ બાજું જોઈ છે તું... સીધી બાજું જોઈને ચાલ.. ને આવું શું લટકાવેલું મોઢું કરી નાખ્યું છે. તે...ધરતી પ્રેક્ટિકલ બનને તું.\" - આધવ\n\nહવે ધરતી તો ખૂબ મૂંજાઈ ગઈ. પણ શું કરે....! કઝીનની સાથે જ બધાં ઘરે પહોંચી જાય છે ને આજે તો ધરતીને પગ ફેરાં માટે તેડી ગયાં. ઘરે જઈને ધરતી ખૂશ રહેવાની કોશિષ કરે છે પણ એને આ પ્રેક્ટિકલ શબ્દ ખાઈ જાતો હતો... શું કરવું...?\n\n\n\n\"બંને ફોન પર વાત કરતાં હતાં. જો તું ને ભાભી રસોઈ કરો એટલે મમ્મીને રસોડામાં આવું જોઈએ નહીં..\" -આધવ\n\n\"અરે...કાંઈક ના આવડે એવું હોય તો મમ્મીને બોલાવા પડે ને... \"-ધરતી...\n\n\"જો તમે બે હોય ને પછી મમ્મી રસોડામાં આવે તો તારે દરિયામાં જઈને ડૂબી જવાઈ.\"- આધવ\n\n\n\nધરતી ફોનમાં જ આધવની સામે રડી ગઈ. કે કોઈ છોકરો લગ્નના બીજા દિવસે કેમ આવું બોલી શકે ! આધવે ના તો ધરતીને રડતી છાની રાખી કે ના કોઈ એવું બોલ્યો એનો અફસોસ.. ખાલી એટલું જ આધવે ફરી કહ્યું કે ધરતી હું ફોન મૂકી દઉં તારે રડવું હોય તો રડ. તું પ્રેક્ટિકલ બનને. ( ધરતીતો અનહદ આધવને ચાહતી હોય છે એટલે તરત માની જાય છે. ને રડતી ચૂપ થઈ જાય છે.)  \n\n\n\nબસ, આમ બીજે દિવસે આધવ તેડવા આવે છેને ધરતી એ આશાએ જાય છે કે એક દિવસ આધવ પણ મને પ્રેમ કરશે. ને એક પછી એક એમ આધવની જોડે રહેવાં માટે અસંખ્ય પ્રયત્નો કરે છે.. પણ એકેય પ્રયત્ન સફળ ના થયાં. કહેવાય છે કે પુરુષ એકદમ સહજતાથી સ્ત્રીને પ્રેમ કરી લે છે ને સ્ત્રી એટલી જ ભાવના, હૂંફને, પ્રેમ થી સહજતાથી એનો સ્વીકાર કરી લે છે. પરંતુ એ પૂરુષ જ્યારે તેનાંથી દૂર જાય ત્યારે સ્ત્રી પળે પળે મરતી હોય છે.\n\n\n\nધરતી એ જ રીતે આધવના પ્રેમ માટે માછલી જેમ પાણી વિના તરફડતી હોય એમ તરફડતી ! પણ આધવ હમેશાં એ જ કહેતો કે તું પ્રેક્ટિકલ બન. કોઈ પણ વાત કેમ ના હોય !\n\nધરતી ક્યારેક આધવને સવારે ફૂલ આપે, આધવ ઓફિસે હોય ત્યારે ફોન કરે, એની સાથે જમવાની કે ચા પીવાની વાત કરે, ફ્રેન્ડ બનવાની વાત કરે, કે રાત્રે એને હગ કરે. આ કોઈ પણ બાબત આધવને ગમતી નહીં.\n\n\"હું તારો પતિ છું તારાથી મને તુકારે બોલાવાય જ નહીં.\" \n\n\"તને તો બથોડા જ જોઈએ છે....! \" \n\n\n\nધરતી તો આ બધું સાંભળીને તૂટી જ ગઈ હતી.આધવના ખભાનો સહારો શોધતી હતી. એનું વ્હાલ શોધતી. પણ આધવતો ધરતી એને પ્રેમથી હગ કરતી એને જ બથોડાના નું લેબલ આપી દીધું. બધી વાતોમાં આધવનો એક જ જવાબ કે 'ધરતી શું કરે છે તું ? મારાંથી દૂર રેને.' આધવ ખૂબ જ આસાનીથી ધરતીની લાગણીને નજર અંદાજ કરી દેતો. ધરતીની લાગણીને ઠેસ પહોંચાડવા માટે કોઈ કસર છોડી ના હતી..તો પણ ધરતી તેનાં પ્રયત્નો છોડતી ના હતી.\n\n\n\nહદ તો ત્યારે થઈ ગઈ, કે એક વખત ધરતીએ સવારનાં પહોરમાં આધવને કપાળ પર એક માન - સન્માન ભર્યુ ચુંબન કર્યુ. તો પણ આધવે ધરતીની સાથે એની ભાવનાનું અપમાન કરી કહી દીધું. કેમ હજી તું બેડરુમમાં છો ? તારે કોઈ નીચે કામ નથી ? સ્ત્રી એટલે સહનશીલતાની મૂર્તિ ખોટું તો નથી જ કહ્યું. ને આ વખતે તો ધરતી મનથી હારી ગઈ હતી.પરંતુ આધવના હૃદયમાં એક ખૂણા માટેની જગ્યા બશાવવાની કોશિષ છોડતી નથી. પરંતુ એક વખત આધવે કહ્યું કે 'તારે મારી જોડે રહેવું હોય તો પ્રેક્ટિકલ બનવું જ પડશે !' \n\n\n\nને ધરતીના એનાં હૃદયમાંથી જ અવાજ આવે છે, ને આધવને કહે છે\n\n'મારાંથી પ્રેક્ટિકલ નહીં થવાય.. સારું બસ હું તમારાંથી દૂર થઈ જાઉં ! ને કેવું આ સાંભળીને પણ ધરતીને રોકવા માટે આધવનાં મુખમાંથી બે શબ્દો નથી નીકળી શકતાં. જાણે કે એની જીંદગીમાંથી ધરતી જાય એની રાહ ના જોતો હોય. ને ધરતી તો રાહ જોતી રહી ગઈ કે હમણાં મને આધવ રોકશે. પણ આધવે એને રોકી નહી. ને ધરતી હમેશાં માટે આધવથી દૂર થઈ જાય છે. એક સવાલ હજી ધરતીની ખાઈ જાતો હતો કે આધવ મારાં સમર્પણને પણ તું કઈ રીતે પ્રેક્ટિકલથી જવાબ આપી શકે છે. મને એક વખત પણ તું તારી જીંદગીમાં રહેવાનું નથી કહેતો ! કે હું તારી જીંદગીમાંથી જતી રહું એની જ રાહ જોતો હતો ?\n\n\n\nએક સ્ત્રી અત્યારે પણ બધાં ક્ષેત્રમાં આગળ વધે છે અને વધતી રહેશે. ઈ.સ.2019 હોય કે ઈ.સ. 2050 હોય જમાનો કેટલો પણ આગળ કેમ ના નીકળી જાય પરંતુ એક સ્ત્રીને એના પતિ પાસેથી લાગણી જ અપેક્ષા રાખતી હોય છે. કેમ એક પુરુષ થઈને આપણી પત્ની સાથે લાગણીભીનો સંબંધ કેમ ના રાખી શકીએ ? કેમ એની પત્ની સાથે અગ્નિની સાક્ષીએ લીધેલાં ફેરા અને વચનો ભૂલી શકે ? \n\nસ્ત્રી- પુરુષના સંબંધો સમીકરણોમાં આવશ્યક્તા લાગણીની જ હોય છે. તો જ હકારાત્મક રીતે સ્ત્રી- પુરુષના સંબોધો સાર્થક થઈ શકે.. એક સ્ત્રી- પુરુષની કૌટુંબિક, સામાજિક ને માનસિક સ્થિતિમાં તાલમેલ રહે તે માટે. એકદમ ઊંચે હોદે બીરાજમાન રહેતી સ્ત્રીને પણ એનાં પતિની સહાનુભૂતિન, તેની લાગણીની જરૂરીયાત અનિવાર્ય પણે રહે છે.\n\n\n\nપુરુષ સ્ત્રી જેટલો સેન્સેટિવ નથી હોતો. પરંતુ એની પત્નીના ઈમોશન્સને તો સમજી શકે એવું તો હોવું જોઈએ. એક સ્ત્રીને વારંવાર કહેવામા આવે છે કે તું પ્રેક્ટિકલ બન...! પણ કેમ કોઈ એક પુરુષને નથી કહેવાતું કે તું લાગણીશીલ બન ?",
      "duration": "7 mins",
      "category": "Inspirational"
    },
    {
      "id": 272,
      "title": "અંધકારે ઉજાસ",
      "story_name": "એ કાળી ડિબાંગ રાત ને યાદ કરું છું તો પણ હું ધ્રુજી જાઉં છું. મારી આ દીકરી લક્ષ્મી ને જોઈ એ રાત યાદ આવે છે. હા, એ રાત જે કાળા ડિબાંગ વાદળોથી ઘેરાયેલી હતી, વીજળી ચમકી રહી હતી અને વરસાદ મન મૂકી ને વરસી રહ્યો હતો. એ રાત આજે પણ હું નથી ભૂલી શકતો. \n\n\n\n      હું એ રાતે એટલે કે આજથી ઓગણીસ વર્ષ પહેલા મારા ગામે પાછો ફરી રહ્યો હતો. વાદળો નો ગડગડાટ થઇ રહ્યો હતો, વીજળી ચમકારા સાથે પોતાનો પ્રકાશ પાથરી રહી હતી, વરસાદ તો જાણે ધરતી ને મળવા ગાંડોતૂર થયો હોય તેમ મન મૂકી ને વરસી રહ્યો હતો. હું એક વેરાન જગ્યામાંથી પસાર થઇ રહ્યો હતો, ત્યારે મને એક નાના બાળકનો રડવાનો અવાજ સંભળાયો. પહેલા તો મને કાંઈ સમજાયું નહીં. અંધારા માં કંઈ જ દેખાતું ન હતું. અચાનક વીજળી ચમકી તો તેના તેજ પ્રકાશમાં ઝાડીઓની વચ્ચે એક નાના બાળક ને જોયું. તે બાળક ખૂબ જ રડી રહ્યું હતું. \n\n\n\n       મને કંઈજ સમજાયું નહીં. પહેલા મેં આસ - પાસ નજર નાખી કોઈ દેખાતું ન હતું, દૂર દૂર સુધી કોઈ જ ન હતું. પ્રથમ તો મને એ બાળક ને એમ જ ત્યાં છોડી જતા રહેવાનો વિચાર આવ્યો , પરંતુ પછી એમ વિચાર્યું કે જો હું આ બાળક ને આ જ પરિસ્થિતિ માં છોડી જતો રહીશ તો આ માસુમ બાળકને પ્રાણીઓ ફાડી ખાશે. આ વિચાર આવતા જ મેં તેને ત્યાંથી ઉપાડી લીધું. આસ - પાસ પૂછવાનું વિચાર્યું પણ પછી થયું કે આ કોઈ એવા વ્યક્તિના હાથમાં પહોંચી જશે તો તેની જિંદગી બરબાદ થઇ જશે. એમાં પણ એ એક દીકરી હતી, પછી એમ પણ વિચાર્યું કે તેને કોઈ અનાથાશ્રમમાં મૂકી આવું. પરંતુ અંતે મન માં એ ચમકારો થયો કે કદાચ ભગવાને અમારા બાળક વિહોણા અંધકારમય જીવનમાં આ દીકરીના પગલાંથી અજવાળું ફેલાવવાનું નક્કી કર્યું હશે તો ?\n\n\n\n      આ વિચાર આવતા જ હું આ બાળકીને લઇને ઘરે પહોંચ્યો. આને જોઈ મારી પત્નીની ખુશીનો પાર ન રહ્યો. અમારા જીવનમાં લક્ષ્મીના આગમનથી બધુંજ બદલાઈ ગયું. અમારા જીવનને નવી દિશા મળી, અમને નવું જીવન મળ્યું. જોત જોતામાં લક્ષ્મી મોટી થતી ગઈ. તે ભણવામાં હોંશિયાર એટલે ખૂબ ભણી. આજે ઓગણીસ વર્ષ પહેલાની જે રાત હતી તેવી જ રાત છે. હું ઓગણીશ વર્ષ પાછળ જતો રહ્યો અને એ રાત ને યાદ કરી થોડી ક્ષણ માટે ધ્રુજી ઉઠ્યો. પણ લક્ષ્મી પર નજર જતા ફરી વર્તમાનની ખુશી અનુભવી. ",
      "duration": "2 mins",
      "category": "Inspirational"
    },
    {
      "id": 273,
      "title": "મોટોભાઈ",
      "story_name": "રામલો પથારીમાંથી ઉઠ્યો. કાથી ભરેલા ખાટલા ઉપરનું ગાભાનું ગોદડું આજ પણ પલળેલું હતું. ઓઢવાની ચાદર પણ અડધી પડધી ભીની હતી. ચડ્ડી તો થોડી ઘણી શરીરની ગરમીથી સુકાઈ ગઈ હતી. રામલાના શરીરમાંથી પેશાબની ગંધ વહેતી હતી. વિલાયેલા મોઢે રામલાએ નીચું માથું કરીને જ ઓસરીની કોરે થાંભલીની પાસે પડેલું દાંતણ લીધું ને બીજા હાથે પાણીની ડંકીના\n\nઓટલા પાસે થી ડબલું લઇ , નદી તરફ ભાગ્યો. રામલાના કાને માના વેણ અથડાણા, “રોયો , મુતરણો. આજે ય મુતરી ગ્યો. ગોદડું ભરી મુક્યું. જો વરસાદ તૂટી પડશે તો ઈનું ગોદડું હુકાશે નહિ. પાછા કેટલાક ગોદડા મુતરવાળા કરવા રોયો ભમરાળો હુધરતો જ નથ્ય.... ”\n\n\n\nરામલાને આ રોજ નું થયું. પાણી પીધા વિના જ સુઈ જાય. સુતા પહેલા ન લાગી હોય તોય બળ કરીને પેશાબ ઉતારી આવે, પણ સવારમાં પથારી પલળેલી જ હોય, ને ઊંઘ પણ એવી કે ભીના ગોદડામાં પેશાબની દુર્ગંધમાં પણ રામલો રાતે જાગેય નહિ. સવારે ઉઠે ત્યાં માના આકરા વેણ અને ભાઈ-બહેનની તિરસ્કાર ભરી નજરોથી વીંધાવાને બદલે ભાગે સીધો નદીએ. બારેમાસ વહેતી નદી એને માની ગોદની હુંફ આપતી. જીણી રેતી ચોળી ચોળીને રામલો દેહને રાતો ચોળ કરી નાખતો ને ચડ્ડીને ખમીસ પણ છબછબાવીને નીચોવીને નદીના પટમાં સુકવી દેતો. નદીમાં ડૂબકી સાથે આંખના આંસુ ભળી જતા ને નીરમાં સમાઈ જતા.\n\n\n\nરામલાને ઘરે જવાનું મન નહોતું. આખો દિવસ મા સહીત નાના મોટા બધા ખીઝમાં એને ‘મુતરણો’ કહીને બોલાવતા. માને અને મોટી બહેનોને જાજું કહી શકે એમ નહોતો પણ નાના ભાઈ બહેન સામે છાસીયા કરી, મારવા દોડતો. નાના ભાઈ બહેન ભાગતા ભાગતા ય મુતરડો કહી ચીડવતા. રામલો ચૂપ થઇ જતો. હજી તો ઘર સુધી જ વાત હતી. જો ખડકીની બાર વાત પહોંચે તો શેરીમાં અને ગામ પોતાના કેવા ભૂંડા હાલ થાય એ વિચાર એને કમકમાવી જતો જોકે માએ ઘરના સૌને કડક શબ્દોમાં તાકીદ કરી દીધી હતી કે\n\n“આ વાત ક્યાય બાર ગઈ તો કે’નારની ખેર નથી. હાડકા ભાંગી નાખીશ.”\n\n\n\nરામલા એ નદીના ઘૂનામાં ડૂબકી મારી. એને થતું કે પાણીમાં ડૂબીને જીવી શકાતું હોત તો તે કદી બહાર જ ના આવેત. અચાનક એને યાદ આવ્યું કે આજે નિશાળેતો જવાનું જ છે. નહીંતર માસ્તર ગેરહાજરી પૂરશે તો બાપાને ચિઠ્ઠી મોકલશે તો પાછો માર ખાવો પડશે.\n\n\n\nપોતે ઘરનો મોટો ભાઈ હતો, પણ પોતાની ઘરમાં જ કઈ આબરૂ ન હતી. ઘરે પાછું ફરવાનું મન નો’તું તો ય પગ ઘર તરફ વળ્યા. બીજો આશરો ય ક્યાં હતો ? મનમાં મા, બાપ, ભાઈ,બહેન બધા પર દાઝ ચડતી હતી. વિચારશે કે પોતે કંઈ જાણી કરીને પથારી પલાળતો નો’તો. તો ય બધા એને નફરત કરતાં હતા. એને થયું કે આવું તે કંઈ હોતું હશે ? આના કરતાં તો ક્યાંક ભાગી જવું સારૂ.\n\n\n\nકોના કટુવેણ સાંભળવા ન પડે એટલે છાનો માનો ઘરમાં ઘૂસ્યો. બે મોટી બહેન અને બા પાસે અંદર ઓરડામાં જ હતા. રામલો ઓસરી ચડીને સીધો ઓરડાના બારણા પાસે બહાર લપાઈને ઉભો રહી ગયો હતો. અંદર બા કહેતી હતી, “મોટી, શાંતુ ફઈ કે’તી તી કે પાળીયાદ ઠાકરની માનતા કરવી. આંઈથી હાલીને પાળીયાદ જવાનું. ધજાવાળા ને બે દીવા કરી નાળીયેર વધેરવાનું”. નાનકો બોલ્યો- “બા, તું એટલું બધું હાલી હકીશ ?” “અરે, નાનકા તારો મોટોભાઈ પથારી પલાળતો બંધ થતો હોય તો વિલાત જાવું પડે તો ય તારી મા હાલીને જાવા તિયાર છે ઈમ કરતાંય મારો મોટો બસાડો હાજો થતો હોયતો.” માનું ગળું ભરાઈ આવ્યું. મેટ્રિકમાં ભણતી મોટી બહેને કહ્યું “બાં રો મા, મોટાભાઈને ધજાવાળો ઠીક કરી દેશે.” નાના ભાઈ-બહેન બોલ્યા કે “અમેય ભાઈ માટે થઈને બા સાથે ચાલીને આવીશું.” હારો હાર આપણે ભાઈની દવાય કરાવીશું. લખમીચંદ શેઠના કુટુંબના પાંચ ભાઈ-બહેનના ટ્યુશન હું કરીશ.ને એના રૂપિયામાંથી ભાઈની દવા કરીશું.\n\n\n\nબારણાની પાછળ ઉભેલા રામલા ના હૈયામાં ભરેલ ડૂમો આંખમાંથી આંસુ બનીને વહી રહ્યો હતો. પાઈ પાઈ પૈસો ભેગો કરીને બચાવેલો રૂપિયો લઈને રામલો દોડ્યો કાળું શેઠની દુકાને. પાવલીની બાપા માટેની તાજ છાપ સિગારેટ ,પાવલીની બજરની પડીકી , પાવલીની મોટાભાઈ બહેનોને ભાવતી ખારીશિંગ, અને છેલ્લે વધેલ પાવલીની બે નાના ભાઈ-બહેનો માટે ચોકલેટ લઈને હસતા ચેહરે ઘરમાં પ્રવેશ્યો. પોતે આ ઘરનો મોટો ભાઈ હતો. ",
      "duration": "3 mins",
      "category": "Inspirational"
    },
    {
      "id": 274,
      "title": "મારા માનીતા પપ્પા",
      "story_name": "આજ સોચા તો આંસું ભર આયે, મુદ્દતે હો ગઈ મુસ્કુરાયે,\n\nબન ગઈ જિંદગી દર્દ બનકે, દર્દ દિલમે છૂપાએ છૂપાએ,\n\nદિલકી નાજુક રગે તૂટતી હૈ, યાદ ઇતના ભી કોઈ ના આયે.\n\n\n\nપપ્પાનું નામ આવે અને આંખમાં આંસુ ના આવે એવું તો બને જ નહીં. પપ્પાની યાદ દિલની નાજુક રગોને તોડી જાય છે. પપ્પાએ જિંદગી આખી છ દીકરીઓ અને બે દીકરાને પાળવામાં ખર્ચી નાખી. એક એક દિવસ પપ્પા સાથે ગુજારેલો નજર સામે તરવરે છે. દીકરીઓ માટે કેટલી મુશ્કેલી સહન કરી પણ ચહેરા પર વળ ના પડવા દીધો. મારી જિંદગીનો એક એક દિવસ મને યાદ છે...\n\n\n\nજ્યારે પપ્પા રમકડુ મેગેઝીન લાવતા અને બધી બહેનો એમને ઘેરી વળતી. અને હું પહેલા હું પહેલાનો શોર કરતી અને પપ્પાના ચહેરા પર સંતોષની ભાવના જોવા મળતી. કેરમ રમવામાં કેટલા પારંગત હતા, અને હું કુકરી ચોરતી તો નજર અંદાજ કરી અને મને જીતાડતા. પપ્પા એટલે ખૂબ હિમંતવાળુ પાત્ર. પણ નજમાના મૃત્યુ સમયે તમને તૂટતા જોયા છે. તમારી આંખોમાંથી ચોધાર આંસું નીકળતા જોયા. પપ્પા તમે હદયમાં કેટલું છૂપાવી ફરતા હતાં. ક્યારેક નજમાના મૃત્યુ પછી ઉદાસ થતી તો પિક્માંચર લઈ જતા અને જાત જાતના બહાના કરી હસાવતા. પપ્પા સાથે જીવનમાં ખૂબ અન્યાય થયાં. એમના પિતા તરફથી વારસામાં અને ત્યારબાદ દીકરાઓ તરફથી. હા લખતાં દીલ તૂટી જાય છે કે પપ્પાના અને બાના જીવનના છેલ્લાં વરસોમાં બન્નેને જુદાં કરી નાખ્યા. હાં, બાગબાનની જ જેમ. બા તો પપ્પાનું પૂછડું હતાં જ્યાં પપ્પા ત્યાં બા ! પણ બા છેલ્લા વરસોમાં પડી ગયેલાં અને બા વ્હીલચેરમાં આવી ગયેલા. પણ બા વ્હીલચેરમાં રહીને પણ પપ્પા માટે ખાવાનું બનાવતા પપ્પા એમને મદદ પણ કરતાં.\n\n\n\nપણ છેવટે બા કશું કરવાને કાબિલ ના રહ્યા તો બન્ને ભાઈઓએ નક્કી કર્યુ કે બન્ને એક એકને ઘરે લઈ જાય એક બાને અને એક પપ્પાને ! બાગબાનના પાત્રો અમિતાભ અને હેમા માલીની પ્રોઢા અવસ્થામાં હતાં, જ્યારે બા પપ્પા બુઢાપામાં. અને બાગબાનના બીજા હીસ્સામાં અમિતાભ 'બાગબાન' લખે અને પૈસાવાળો થાય પણ પપ્પાના કિસ્સામાં કોઈ બાગબાન લખાય નથી. બલ્કે હજારો બાગબાન બને છે પણ એમાંથી કોઇ અમિતાભની જેમ સ્વતંત્ર બની પોતાની જિંદગી જીવી શકતા નથી. એમને તો એમના દીકરાઓના ફેકેલા ટૂકડા પર જ જીવવાનું હોય છે અને અંતે મરી જવાનું હોય છે. ૫૫ વરસના લગ્નજીવન પછી એમને એકબીજા વગર રહેતા આવડતું જ ન હતું. પણ હવે બન્ને જુદાં હતાં. અને પપ્પા ક્યારેક બાને મળવા જતાં તો એમ કહીને એમને ઘરમાંથી કાઢી મૂકવામાં આવતા કે 'બાને ચડાવે છે,' પપ્પા, પપ્પા મને માફ કરી દો હું તમારા માટે કશું ના કરી શકી ! મને યાદ છે તમે મને કહ્યુ હતું કે 'બાનકી, તું મારી પાસે રહી જા આપણે બન્ને તારી બાનું ધ્યાન રાખીશું, પણ હું મારો સંસાર છોડીને આવી ના શકી ! અંતે બા ગુજરી ગયાં તમે એકલા થઈ ગયા. જાલીમ જમાનાએ છેલ્લા દિવસોમાં તમને એક થવા ના દીધાં.\n\n\n\nહવે તમારો વારો હતો. હા તમારી હાલત પણ એવી જ થઈ. બાના મૃત્યુ પછી તમે બે વરસ જીવ્યા. પણ બીજાની હાથની કઠ્પૂતલી બનીને. મારા ખુદ્દાર સ્વમાની પપ્પા, કેવી હાલત કરી તમારી ! એક એક કોળીયા માટે તરસી ગયાં. મને યાદ છે જ્યારે હું તમને છેલ્લીવાર મળવા આવી ત્યારે તમને ઓલઝાઈમર થઈ ગયેલો. તમને કશું યાદ ના હતું. તમે મને પણ ઓળખી ના શક્યા. તમે પગ પર ઊભા થઈ શકતા ન હતાં. તમે ચાર પગે ગોઠણીએ ચાલી ઘરમાંથી બહાર નીકળી ગયા હતાં. એમ કહી કે મારે ૨૯૯માં જવું છે. ૨૯૯ બંગલો તમે બાંધેલો બા માટે અમારા માટે ! તમારા કેટલાય સંસ્મરણો એમાં મહેંકતા હતાં. બધું ભૂલી ગયાં પપ્પા પણ બંગલો ના ભૂલ્યાં જે તમે બા માટે બાંધેલો.\n\n\n\nદીકરી એટલે વ્હાલનો દરિયો. અને દીકરી જ્યારે પપ્પાની લાડકવાયી હોય અને વરસોથી પરદેશમાં વસી ગઈ હોય તો અને અચાનક દીકરીને સમચાર મળે કે તારા વહાલસોયા પિતા છેલ્લાં શ્વાસ ગણી રહ્યા છે. દીકરી ઝટ ટીકીટ કઢાવી પ્લેનમાં બેસે છે. એકએક મિનીટ એક એક વરસ જેવી જાય છે. આખું બચપન નજર સામેથી પસાર થઈ જાય છે. આંખોનાં આંસું સુકાતાં નથી અને દીકરી દેશમાં પહોંચે છે. અને જ્યારે પપ્પાનો સુકાઈ ગયેલો હાથ પોતાનાં હાથમાં લઈને કહે છે કે પપ્પા તમારી દીકરી પરદેશથી આવી છે પપ્પાને મળવાં. અને પપ્પાની ફીકી આંખો દીકરીને ઓળખી શકતી નથી અને પૂછે છે કે 'આ બહેન કોણ છે ?' ત્યારે જે હાલત દીકરીની થાય છે ખરેખર એ હાલત શબ્દોમાં વર્ણવી ખૂબ અઘરી છે. એટલે આ એક પ્રયાસ છે પણ હજું પૂરી લાગણી વ્યકત નથી થઈ. પરદેશમાં રહેતી દરેક દીકરીની વ્યથા વર્ણવાનો પ્રયાસ છે. ત્યારે લખેલું એક કાવ્ય યાદ આવી ગયું.\n\n\n\nપપ્પાની દીકરી ગઈ પપ્પાને મળવાં,\n\nરડતી રડતી તડપતી પપ્પાને મળવાં.\n\n\n\nપપ્પા આજ હું આ બધું ના લખતી, પણ ખબર નહીં દિલમાં છૂપાવેલું દર્દ જિંદગી બની ગયું છે. આજ જબાન પર આવી ગયું !પપ્પા એટલે શું ? મારી નાની બહેન બશીરાએ લખેલા વાક્યો હું ટાંકું છું.\n\n\n\n'પપ્પા એટલે પરીક્ષા મા નાપાસ થવા છતા નવા ચોપડા નવુ દફતર નવો યુનિફોંમ અપાવે તે વ્યકતિ. ભર ઉનાળામાં બરફ શોધવા જાય બચ્ચા માટે તે પપ્પા. (૧૯૭૦સાલમા) પપ્પા એટલે નિરાશા વખતે કહે \"ચાલ બેટા એક પાર્ટી કેરમની થઇ જાય તે પપ્પા. બાના ખીજાવા છતા મેટેની શોની ટિકીટ લઇ આવે તે પપ્પા. સવારના દુરદુર ખેતર સુધી સાયકલીંગ કરવામા સાથ આપે તે પપ્પા. વરસાદમાં સ્કુલની છુટ્ટી વખતે સ્કુલને દરવાજે છત્રી લઇ રાહ જોતી વ્યક્તિ એટલે પપ્પા. દુરદર્શનનુ સિગ્મેનલ લાવવા માટે અગાસીમા એન્ટીટીના ઘુમાવે તે પપ્પા. બેશક બચ્ચાની ખુશી માટે. શિયાળામાં સગડી પેટાવી ધાબળામાં હુંફ આપે તે પપ્પા. ઠંડીમા અડદીયો પાક, ગરમીમાં કેરીની મીઠાસ, અને ચોમાસામાં ભજીયાની બહાર એટલે પપ્પા. બગીચાના ફૂલ તેમજ ઘરના ફૂલની માવજત કરે તે માળી એટલે પપ્પા. પહેલા નંબરથી પાસ થવા કાજ જેની છાતી ગજ ગજ ફૂલે તે પપ્પા. જેમને ગયાં ને આટલા વર્ષ થયા છતા તેની યાદમા અડધી રાતે આંખમાંથી આંસું ટપકે તેનુ નામ પપ્પા. પપ્પા લવ યુ !\n\n= બશીરા શેરીફુ મરચંટ\n\nમારી નાની બહેન\n\n\n\nહું નાની હતી ત્યારે ક્યારેક પપ્પા પગ કળવાની ફરિયાદ કરતાં ! તો તમારી ભૂરી થાકેલી આંખોથી તાકતાં તમે મને કહેતાં કે \"બાનીયા, મારાં પગ બહુ કળે છે દબાવી દે\" અને હું નાનું ફ્રોક પહેરીને તમારા પલ્ંગ પર ચડી જતી અને મચ્છરદાનીની બે લાકડીઓ પકડીને તમારા એસીડથી બળેલા અને સફેદ ડાઘવાળા પગ પર ચડીને હું ચાલ્યા કરતી. જ્યાં સુધી તમે સૂઈ ન જતાં.\n\n\n\nપપ્પા હવે મારાં પગ કળે છે પણ એનાં પર ચાલવાવાળુ કોઈ નથી. પણ મારે તો એ નાની 'બાનકી' બની જવું છે જે ફ્રોક પહેરીને\n\nતમારાં પગ દબાવતી હતી. પણ હવે તમારાં પગ નથી દબાવવા માટે અને સપના હવે નાની નથી. હા પપ્પા હવે હું નાની નથી મને બધી સમજ પડે છે. તમારા પર થયેલા જુલમની અને તમારી દુભાયેલી લાગણીની ! પપ્પા, કાશ હું તમારા દુખ લઈ શકતી !કાશ હુ તમારી સામે ઢાલ બની ઊભી રહી શકતી ! પણ મારા પગમાં પણ અણદેખી બેડીઓ પડેલી હતી. મારા તરફથી પણ તમને ખૂબ દુખ મળ્યું. હું ખૂબ શર્મિંદા છું. પપ્પા હું તમારો સાથ ના આપી શકી. ખાલી દીકરાની જવાબદારી નથી. દીકરીઓની પણ મા બાપ માટે જવાબદારી હોય છે. પણ ક્યારેક પતિ તો ક્યારેક સમાજની ચિંતાને લીધે આ જવાબદારી નીભાવી શકાતી નથી. આખી સિસ્ટમ જવાબદાર છે. સ્ત્રી લાગણીશીલ છે એ લાગણી અને પ્રેમથી માબાપની જવાબદારી ઉપાડી શકે છે.\n\n\n\nહવે લોકો ખુદા પાસે દીકરાની નહી પણ દીકરીની દુઆ માંગે છે. પપ્પા તમારા દુખ તો ના લઈ શકી પણ એ દુખને હું અનુભવી શકું છું. પણ હું તમને માલિશ જરૂર !\n\nતમારો બાનીયો.",
      "duration": "6 mins",
      "category": "Inspirational"
    },
    {
      "id": 275,
      "title": "આધેડ",
      "story_name": "\"કાં! ચંપકલાલ કેમ આજે મો પડી ગયેલું છે? સવારમાં ચહેરો હસતો રાખવો જોઇએ.\"\n\n\"રતિલાલ તમારે ખીચડીમાં ઘી છે, તમારે બધું બોલવું છે. વ્યવહારમાં કેટ-કેટલાય પ્રશ્નો હોય... જવાદો તમને નહીં સમજાય\"\n\n\" એમ! મને પણ સમજાવો કે એવા તે કેવા પ્રશ્નો હોય કે જેથી કાયમ મો દિવેલ પિધેલું જ જોવા મળે!\"\n\nરતિલાલ અને ચંપકલાલ બંનેનું આ રોજનું હતું. રોજ સવારે બગીચામાં સિનિયર સીટીઝન ગ્રૂપ એકઠું થાય તેમાં ચંપકલાલ કાયમને માટે રોદણાં રોતાં હોય અને રતિલાલ હમેશાં મોજમાં હોય. રતીલાલ રોજ ચંપકલાલને ચીડવે અને ગ્રુપના અન્ય સભ્યો તેને મનાવે અને પછી ચાની ઉજાણી કરી સૌ છુટા પડે. આજે કોઈ કારણોસર ગ્રુપમાં સભ્ય સંખ્યા ઓછી હતી. રતીલાલ, ચંપકલાલ અને શાંતિભાઈ એમ ત્રણ જણા જ એકઠાં થયા હતાં. સવારમાં ત્રણેય લોકોએ લાફિંગ કલબમાં ભાગ લીધો, થોડી ક્ષણો યોગાભ્યાસમાં વિતાવ્યો અને અંતે રોજની જગ્યાએ એકઠાં થયાં અને રતીલાલે રોજની આદત મુજબ ચંપકલાલને છંછેડ્યા, આજે ચંપકલાલ પણ રોજ કરતાં વધુ હતાશ હતાં. શાંતિભાઈ વચ્ચે પડી ચંપકલાલને શાંત પાડે છે, \"અરે! ચંપકલાલ તમે આમ ન અકળાવો તમને ખબરતો છે કે રતીલાલ મોજીલો માણસ છે એ સવારનું વાતાવરણ હળવું રાખવા પ્રયાસ કરતાં હોય છે. તમને સવારમાં મૂડલેસ જોઈ થોડી ગમ્મત કરી રહ્યાં છે. રતીલાલ ચંપકલાલને, \"ચંપકલાલ! રોજ તો હું મસ્તી કરતો હોઉં છું પણ આજે તમે તમારી અંગત વેદના અમને કહો, અમને પણ ખબર પડે કે તમારા જીવનમાં એવી તે કેવી આફતો છે કે સવારમાં હસી પણ નથી શકતા!!\n\nરતીલાલે પહેલીવાર આક્રમક ભાવથી પ્રશ્ન પુછ્યો. ચંપકલાલ થોડા ઢીલા પડી ગયાં, તેની આંખોમાં ઝળઝળિયાં આવી ગયા. રતીલાલ ચંપકલાલના ખભે હાથ રાખી, \" અરે.. તમે મુંઝાયા વગર વાત કરો, અમે તમારી મુશ્કેલીઓ થોડી ઓછી કરી શકીએ!! અથવા આશ્વાસન આપી તમારું દુઃખ હળવું કરી શકીએ.\" ચંપકલાલને રતીલાલની વાતમાં પ્રથમવાર આત્મીયભાવ વર્તાયો. \n\n\n\n\"રતીલાલ શું કહું તમને! રોજ નવી ઉપાધી આવે છે. મારુ રિટાયરમેન્ટ નજીક છે અને મારા દીકરાની નોકરી છૂટી ગઈ છે અને ત્રણ મહિનાથી ઘરમાં બેઠો છે. ઘર બનાવવા, છોકરાંના લગ્ન કરાવવા, તમારા ભાભીની બિમારીમાં પહેલેથી જ પ્રોવિદંડ ફંડ ઉપાડી લીધું હતું અને હવે દીકરા અને એના પરિવારને પાળવાની જવાબદારી!\" રતીલાલ આશ્વાસન આપતાં, \" અરે પણ તમારો છોકરો બીજે નોકરી શોધશે જ ને! એ થોડો ઘરે બેસી રહશે?\" ચંપકલાલ નિસાસો નાખી, \" અરે તેને નોકરીમાં રાખવા કોઈ તૈયાર નથી, તેનું ભણતર ઓછું છે, ગ્રેજ્યુએટ નથી થયો. મેં એક-બે જગ્યાએ વાત પણ ચલાવી હતી પણ ગ્રેજ્યુએટ ન હોય નોકરી ન મળી.\" રતીલાલ આગળ સાંત્વના આપતાં, \" અરે આ બાબતમાં વધુ ચિંતા ન કરવાની હોય સતત પ્રયત્ન કરતાં રહો મળી જશે અથવા નાનકડો કોઈ વેપાર શરૂ કરાવી દો.\" ચંપકલાલ જવાબમાં, \" ભાઈ, ચિંતા એટલે જ થાય છે કે છોકરો નોકરી વગરનો હોય, રોજ વહુ સાથે ઝગડે છે અને હવે છુટાછેડા સુધી વાત પહોચી છે. તારા ભાભીને ફ્રેક્ચર થયું છે જેમાંથી સાજા થતા હજુ બે મહિના નીકળી જશે અને વહુ રિસામણે જાશે તો તેની સેવા કોણ કરશે!\" શાંતિભાઈ વચ્ચેથી, \" ચંપકલાલ એક કામ કરો, તમે તમારા દીકરાને મારી ઓફિસે મોકલજો હું તેને મારી કંપનીમાં ગોઠવી આપીશ. તમારી મૂળ સમસ્યા છોકરાંની નોકરી નું નિરાકરણ લાવી આપીશ. પણ સવારે હસતાં ચહેરે આવજો.\" અને રતીલાલ પણ કહે છે, \" ચંપકલાલ આ આધેડ ઉંમરનો એક ચાર્મ છે. તેને માણો અને મજા કરો.\"\n\n\n\nત્રણેય હસતાં ચહેરે છુટા પડે છે. ચંપકલાલની આજની સમસ્યાનું તો સમાધાન થઈ ગયું હતું. શાંતિભાઈ કહ્યા મુજબ ચંપકલાલના છોકરાને લાયકાત મુજબની નોકરી અને સારા પગારથી કંપનીમાં ગોઠવી દે છે. બીજા દિવસે ફરી ચંપકલાલનો ચહેરો નિરાશ હતો. રતીલાલ ફરી તેની આદત મુજબ, \" ચંપકલાલ આજે પાછી કંઈ સમસ્યાએ તમને ઘેરી લીધા છે?\" ચંપકલાલ ફરી તેના રોદણાં રોતાં, \" અરે ભાઈ શું કહું? વહુ એ નોકરી કરવાની જીદ પકડી છે. બહુ સમજાવી પણ તે માનતી જ નથી.\" રતીલાલ હસતાં, \" આ તો ખુશીની વાત કહેવાય, છોકરો સરખું કમાઈ ન શકે તો વહું જવાબદારી સમજી કમાઈ તો એમાં ખોટું શું? ચંપકલાલ આજના જમાનામાં આ મોંઘવારી બે જણા કમાઈ તો જ છેડા ભેગા થાય.\" \n\nચંપકલાલ રતીલાલને, \" ના ભાઈ અમારા સમાજમાં અમારું નાક કપાઈ જાય, સમાજમાં બધા વાતો ફેલાવે ઘરના પુરુષમાં વેતો નથી એટલે બૈરું કમાવા જાય છે એવી વાતો ફેલાઈ.\" શાંતિભાઈ, રતીલાલ અને અન્ય બીજા મિત્રો એકસાથે, \" ચંપકલાલ તમારા વિચારો જ તમારાં દુઃખ, નિરાશનું કારણ છે. નાની નાની વાતોમાં તમેં વધુ તર્ક કરી દુઃખી થયાં કરો છો. તમારે આર્ટ ઓફ લિવિંગના કલાસ કરવાની જરૂર છે.\" ચંપકલાલ પર બધા એકસામટા તૂટી પડ્યા. ચંપકલાલનો દુઃખી સ્વાભાવ જ બની ગયો હતો. તમે તેનું સમાધાન કરો તોયે બીજા દિવસે નવી સમસ્યા સાથે દિવસ શરૂ કરે. રતીલાલ બધાને શાંત પાડી, \" સાંભળો બધા... આ ચંપકલાલનું તો રોજનું છે એ ચાલ્યા જ કરશે! આજે મારી 25મી એનિવર્સરી છે એટલે અત્યારની ચા અને નાસ્તો મારા તરફથી છે. સૌ ચંપકલાલની સમસ્યાઓને બાજુએ મૂકી મસ્ત ઉજાણીમાં લાગી પડે છે અને પછી છૂટા પડે છે. \n\n\n\nરતીલાલના ગયા બાદ હજુ શાંતિભાઈ, ચંપકલાલ, સુખાનંદી ભાઈ ઉભા રહી વાતો કરતાં હોય છે. તેઓની વચ્ચે શાંતિભાઈ પ્રસ્તાવ મૂકે છે આપણે સૌ આજે સાંજે કેક અને ગીફ્ટ લઈ રતીલાલને સરપ્રાઈઝ આપીએ, એ હમેશાં કંઈકને કંઈક વાતે આપણને સૌને ઉજાણી કરાવ્યા કરે છે તો આજે તેનો દિવસ આપણે સૌ સાથે મળીને સ્પેશિયલ બનાવીએ!\"\n\nબધા મિત્રો સહમત થાય છે અને સાંજે 7 વાગ્યે રતીલાલના ઘરે એકઠાં થવાનું નક્કી કરે છે. બધા સજોડે રતીલાલના ઘર પાસે એકઠાં થાય છે. ચંપકલાલ એકલા જ આવ્યા હોય છે તેમના ધર્મપત્નીને પગે ફ્રેક્ચર આવ્યું હોય. રતિલાલના ઘરમાંથી એક નર્સ બહાર નીકળે છે અને રતિલાલ દરવાજો બંધ કરે છે. દૂરથી એકઠાં થયેલા બધા જુએ છે પણ કંઈ સમજતાં નથી. થોડી ક્ષણો બાદ બધા એકઠાં થઇ જતા સૌ સાથે રતીલાલના ઘરે પહોંચી દરવાજો ખખડાવે છે. રતીલાલ દરવાજો ખોલતાં જ સૌ સાથે મળી \"સરપ્રાઈઝ... હેપી મેરેજ એનિવર્સરી..\" ઘરના ઝભ્ભા-લેંઘામાં રતીલાલ ડઘાઈ જાય છે. રતીલાલ સૌને આવકરે છે અને પ્રથમ રૂમમાં તેમના કપડાં બદલવા દોડે છે. રતીલાલ તૈયાર થઈ પોતાના રૂમ બહાર આવે છે શાંતિભાઈ અને ચંપકલાલ સાથે મળી ગુલદસ્તો આપે છે અને ભાભીને બોલાવવાનું કહે છે. રતીલાલ થોડો ખચકાટ અનુભવે છે પણ પછી રૂમમાં જઈ તેની પત્ની વસુંધરાને બહાર લાવે છે. વસુંધરા દેખાવમાં સુંદર, ઉંમર ખાઈ ગઈ હોય એમ નાનકડી લાગતી રતિલાલની ધર્મપત્ની સાથે સૌની ઓળખાણ કરાવે છે. બંને સાથે કેક કાપી એનિવર્સરીની ઉજાણી કરે છે. \n\n\n\nવસુંધરા સૌ માટે રસોડામાં કોલ્ડડ્રિંક્સ બનાવવા જાય છે. થોડોક સમય વીતી જવા છતાં વસુંધરા બહાર ન આવતાં રતિલાલ રસોડામાં જાય છે. તે વસુંધરાને ખભે હાથ મૂકી બહાર લઈ આવે છે. વસુંધરા આવેલ બધા મહેમાન સામે જોઈ રતિલાલને પીછે છે, \"આ બધાં કોણ છે? અને આપણે ઘરે શા માટે આવ્યા છે?\" દીવાનખંડમાં હાજર રતીલાલના બધાજ મિત્રો રતીલાલ સામું એકિટશે આશ્ચર્ય પામી જોયા કરે છે. રતીલાલ વસુંધરાને સમજાવતાં, \" કંઈ નહીં એ બધાં મને મળવા આવ્યા છે. તું રૂમમાં આરામ કર, જમવાનું તૈયાર થતાં તને બોલાવીશ.\" આટલું કહી રતીલાલ વસુંધરાને રૂમમાં સુવાડી આવે છે.\n\n\n\nરૂમની બહાર આવતાં સૌ રતીલાલ સામે કંઈક જાણવાની ઉત્તેજના સાથે જોતાં હોય છે. રતીલાલ બધાની વચ્ચે આવી થોડાં ગંભીર થઈ, \"અલ્ઝાઇમર....તેને અલ્ઝાઇમર નામનો ભૂલી જવાની બીમારી છે. છેલ્લાં પાંચ વર્ષથી આ રોગ છે સમયના પ્રવાહ સાથે ભૂલવાનો સમય ઘટતો જશે અને એક સમયે સમગ્ર દુનિયા તેના માટે અજાણી થઈ જશે, મને પણ ભૂલી જશે. અમારો એકનો એક દીકરો કલ્પ કે જે અમેરિકાનો નામાંકિત ન્યુરોસર્જન છે તેણે પણ કહી દીધું હવે આ રોગની કોઈ દવા જ નથી. કલ્પ અમને તેની પાસે બોલાવે છે પણ મારી ઈચ્છા છે કે હું વસુંધરા સાથે મારી બધી પળો મારા આ બનાવેલા સપનાના ઘરમાં જ વિતાવું. હાલ એક નર્સ રાખી છે જે આખો દિવસ વસુંધરાનું ધ્યાન રાખે છે અને સાંજે ઓફીસથી આવી મારી બધી જ ક્ષણો વસુંધરાને સમર્પિત કરું છું\" શાંતિભાઈ રતીલાલને,\"આટલી મોટી ઉપાધીથી ઘેરાયેલા છો તો પણ રોજ તમે આટલા ખુશ કેમ રહી શકો છો?\" રતીલાલ એક અટ્ટહાસ્ય કરે છે અને કહે છે, \" શાંતિભાઈ... સમય તેનું કામ કરે છે. આપણે આપણું કામ કરવાનું. દરેક ઉંમરની એક મજા છે. બાળપણમાં આપણી પાસે શક્તિ અને સમય હોય છે પણ નાણાં નથી હોતા, યુવાવસ્થામાં શક્તિ અને નાણાં હોય છે પણ સમય નથી હોતો, અને વૃદ્ધાવસ્થામાં નાણાં અને સમય હોય છે પણ શક્તિ નથી હોતી. પણ મારા મતે જો ધારીએ તો આ આધેડ વયે ત્રણેય વસ્તુનો સમન્વય સાધી શકીએ. આધેડ વયે અડધી ઉંમર વિતાવી હોય એટલે અનુભવ પણ હોય છે, વાળ જતાં રહ્યાં હોય અથવા વાળમાં સફેદી આવી ગઈ હોય છે. છોકરાઓ તેના પગભર થવા લાગ્યાં હોય છે. વડીલોએ વિદાય લઈ લીધી હોય છે. કોઈક પોતાના જીવનભરના નાણાંઓની યોગ્ય ગોઠવણમાં પડ્યા હોય તો કોઈ છોકરા-છોકરીઓને ગોઠવવામાં લાગ્યાં હોય છે. કોઈક એલટીસીના છેલ્લા બ્લોકમાં વિદેશ ટુર પર જવા નીકળ્યા હોય છે. કોઈ તેની વૃધ્ધાવસ્થામાં પોતાના હાથપગ ચાલી શકે એટલે પોતાની ફિટનેસ માટે યોગા કરતાં હોય છે અથવા સવારે બગીચામાં ચાલવા જતાં હોય છે. પણ આ આધેડ વયે મોટાભાગના લોકો પાસે શક્તિ, નાણાં અને કાઢી શકે તો સમય પણ હોય જ છે. \n\n\n\nચંપકલાલ રાતીલાલને, \" રતીલાલ હું તો રોજ મારી મુશ્કેલીઓના રોદણાં રોતો રહ્યો અને તમે આવડી મોટી ઉપાધીનો કડવો ઘૂંટ પીને પણ હસતાં અને હસાવતા રહ્યા તમેં એક જીંદાદિલ વ્યક્તિ છો તમને મારી સલામ છે.\" ચંપકલાલની વાત સાંભળી અન્ય સૌ પણ તાળીઓથી રતીલાલની જીંદાદીલીને વધાવે છે. રતીલાલ ફરી તેનું આગવું અટ્ટહાસ્ય કરીને કહે છે, \" એટલે જ તો ચંપકલાલ મારી વાત માનો આ આધેડ ઉંમરનો પણ એક ચાર્મ છે.\n\n\n\nમાનો કે ના માનો ,આધેડ ઉમરનો પણ એક ચાર્મ છે,\n\nથોડું પેટ મોટું વાળ ઓછા, બકવાસ આવી વાતો તમામ છે,\n\nજો હોય તબિયત કાબુમાં, તો જિંદગી બેફામ છે,\n\nકોઈ ના માટે ઉજવણી, તો કોઈના માટે એલાર્મ છે,\n\nઅનુભવો નો હોય છાંયડો, તો રસ્તો સરે આમ છે,\n\nહદ કદી પાર ના કરશો, રાખવી એક લગામ છે,\n\nહોય જો મિત્રો સરખે સરખા, તો જિંદગી પણ જામ છે,\n\nકોઈ સાંભળે ગીતો મજાના, માથે ઘસે કોઈ બામ છે,\n\nજીવી લો મોજ મારીને, ખુશીયોના એજ દામ છે,\n\nસમય કાઢો પોતાના માટે, આખી જિંદગી કામ છે,\n\nમાનો કે ના માનો, આધેડ ઉમરનો પણ એક ચાર્મ છે !!!!\n\n",
      "duration": "7 mins",
      "category": "Inspirational"
    },
    {
      "id": 276,
      "title": "અતૂટ બંધન",
      "story_name": " વંદના અને અજીત એકબીજાને દિલોજાનથી ચાહતા હતા. વંદના ગ્રેજ્યુએટ હતી. જ્યારે અજીતે પણ ગ્રજ્યુએટ થઈ આર્મી જોઈન્ટ કર્યુ હતું. પહેલેથીજ તેનામાં દેશ દાઝ હતી. તેનું એકજ સ્વપ્ન હતું દેશ માટે કંઈક કરી જવાનું. આથીજ તેણે લગ્ન ન કરવાનો નિર્ણય કર્યો હતો. પણ વંદનાએ તેના જીવનમાં પ્રવેશ કર્યો. વંદના પણ દેશ માટે કંઈ પણ કરી છૂટવા તૈયાર હતી. બંનેના વિચારો ખૂબ મળતા હતા.\n\n\n\n   અજીત અને વંદના અવાર નવાર મળતાં અને દેશ-દુનિયાની વાતો પણ કરતાં. અજીત એને ઘણીવાર કહેતો તું બીજો કોઈ સારો છોકરો શોધી લગ્ન કરી લે. મારી સાથે લગ્ન કરી તને શું મળશે? અમારા જેવા સૈનિકૌની જીંદગીનો શો ભરોસો? એ તો ભારતમાને નામ કરી દીધી હોય છે. ત્યારે વંદના કહેતી શું તમે યુવાનોજ ત્યાગ કરી શકો છો? જો એવું માનતો હોય તો એ તારી ભૂલ છે. અમે સ્ર્ત્રીઓ પણ ગમે તેટલો મોટો ત્યાગ કરી શકીએ છીએ. મને ખબર છે તારી જીંદગી તે ભારતમાતાને ચરણે ધરી દીધી છે. છતાંય હું તારી પત્ની બનવા ઈચ્છું છું. ભલે કદાચ મને તારો સાથ ટૂંકા સમય માટેજ મળે મને મંજૂર છે.! તારી સાથેની એક-એક પળ મારા માટે અમૂલ્ય રહેશે.\n\n\n\n   અજીત પણ વંદનાને ખૂબ ચાહતો હતો. પણ ભવિષ્યથી ડરતો હતો. વંદનાની વાતોથી તેને ખૂબ સારું લાગ્યું. અને ઘરમાં વાત કરી લગ્નનો પ્રસ્તાવ મૂક્યો. ઘરમાં બધા ખૂબ રાજી થઈ ગયાં. પણ વંદનાના ઘરમાં ધરતીકંપ સર્જાયો. જ્યારે વંદનાએ એક ફૌજી સાથે લગ્ન કરવાની વાત કહી. તેના મમ્મી-પપ્પાએ ચોખ્ખી ના કહી દીધી. અને કહ્યું હાથે કરીને અમે અમારી દીકરીને વિધવાના રૂપમાં જોવા નથી માંગતા. તું અમારા જીગરનો ટુકડો છે. એક સૈનિકની પત્ની બનીને વેદનાભરી જીંદગી જીવવાની અમે કદી મંજુરી નહિ આપીએ.!\n\n\n\n   વંદના પોતાના નિર્ણયમાં મક્કમ હતી. તેણે તેના મમ્મી-પપ્પાને કહ્યું, દેશનો દરેક સૈનિક પોતાના માતા-પિતાનો જીગરનો ટુકડો હોય છે. જો દરેક માતા-પિતા સ્વાર્થી બનશે તો કોણ દેશની રક્ષા કરશે? દુશ્મનોથી દેશને કોણ બચાવશે? અને હા મારા નસીબમાં વિધવા થવાનું લખ્યું હશે તો ગમે તેની સાથે લગ્ન કરીશ તો પણ કદાચ થઈશ. જીવન અને મરણ તો ઉપરવાળાના હાથમાં હોય છે. અને કદાચ હું અજીત સાથે લગ્ન કરીને વિધવા થઈશ તો મને એનું ગૌરવ હશે, હું એક શહીદની વિધવા કહેવાઈશ.\n\n\n\n   વંદનાની દલીલો અને હઠ આગળ તેના માતા-પિતાએ નમતું જોખ્યું અને અજીત સાથે લગ્નની હા પાડી દીધી. વંદના અને અજીતે સાદાઈથી લગ્ન કરી લીધાં. લગ્નમાં કુટુંબીજનો અને થોડાં આર્મી મિત્રોનીજ હાજરી હતી. બધાં ખૂબ ખુશ હતા. અજીત અને વંદનાએ સુહાગ રાતે ભાવિ જીવનની ખૂબ વાતો કરી. બંને બહાદુર હતાં. તેમનું બંધન અતૂટ હતું. જેને મોત પણ ન તોડી શકે તેવું અતૂટ બંધન.! બંને એ એકબીજાને કોલ દીધા. ગમે તેવી મુશ્કેલી આવે પણ હિંમત નહીં હારવાની. અને અજીતે પણ વંદનાને કહ્યું, જ્યાં સુધી આપણો સાથ લખાયો હશે ત્યાં સુધી તો ઝિંદાદીલીથી જીવીશું પણ જો મને કંઈ થાય તો મારા કુટુંબની જવાબદારી પણ તું નીડરતાથી નિભાવીશ એટલો મને વિશ્વાસ છે. વંદનાએ અજીતનો હાથ પકડી કહ્યું, તું ચિંતા ન કર હજુ તો આપણે બંનેએ સાથે રહીને ખૂબ જીવવાનું છે. અને હા હવે આ મારું કુટુંબ છે, અત્યારથી જ હું એની જવાબદારી નિભાવીશ. અજીતે પ્રેમથી એનો હાથ ચૂમી લીધો, અને બંને એક બની ગયાં.\n\n\n\n   અજીતને પંદર દિવસની રજા મળી હતી. આ પંદર દિવસો વંદના અને પરિવાર સાથે સડસડાટ પૂરા થઈ ગયાં. હવે છેલ્લી રાત હતી. સવારે અજીતને ફરી જવાનું હતું. કાશ્મીર સરહદ પર તેની ડ્યુટી હતી. એ આખી રાત વંદના અને અજીત જાગતા રહ્યાં. હવે કેટલા સમયનો વિરહ લખાયો હશે કોને ખબર.! બંનેએ છેલ્લી રાતે ભરપુર વાતો કરી અને એકબીજામાં ઓતપ્રોત થઈ ગયાં. ક્યારે સવાર પડી ખબરજ ન રહી.! અજીતની નાની બહેન બંનેને બોલાવવા આવી. નાહીને બધાં મંદિરે ગયાં. અજીતના માતા-પિતા અને નાની બહેને અજીતના લાંબા આયુષ્ય માટે પ્રાર્થના કરી. આજે બધાં ઉદાસ હતાં. પણ વંદનાએ ઉદાસીને છુપાવી લીધી હતી. તેણે અજીતને ભાવતી મીઠાઈ બનાવી. સૌ સાથે બેસીને જમ્યા. અને પછી અજીતને મૂકવા સ્ટેશન સુધી ગયાં. અજીતે તેની નાની બહેનને કહ્યું, તું ચિંતા ન કર હું રક્ષાબંધનની રજામાં ચોક્કસ આવીશ. બધાની આંખના ખૂણા ભીના હતાં છતાંય હસતાં ચહેરે અજીતને વિદાય આપી.\n\n\n\n   અજીત ખૂબ ખુશ હતો. વંદનાને એ રોજ યાદ કરતો. તેનો ફોટો હંમેશા પાકિટમાંજ રાખતો. સમય મળે ત્યારે બધાં સાથે વાત પણ કરી લેતો. એક દિવસ અચાનક તેની છાવણી પર ગોળીબાર ચાલુ થયો. ઓચિંતા હુમલાથી થોડીવાર તો બધાં અસમંજસમાં પડી ગયાં. પણ પછી તરતજ મોરચો સંભાળી લીધો. સામસામે ગોળીબાર થવા લાગ્યો. અજીતની છાવણીમાં ચાર સૈનિકોજ હતાં. જ્યારે દુશ્મનો પુરી તૈયારી સાથે મોટો કાફલો લઈને આવ્યા હતાં ઘણીવાર સુધી ગોળીબાર ચાલ્યો. અજીતના મિત્રને છાતીમાં ગોળી વાગી ગઈ. અજીત તેને બચાવવા ગયો તો તેને પણ કેટલી બધી ગોળી વાગી. એ પણ બેભાન થઈ નીચે પડી ગયો. એવામાં બીજા સૈનિકો આવી ગયાં. અજીતે દુશ્મનો સામે ટક્કર લઈ છાવણીને અને બીજા સૈનિકોને બચાવી લીધાં હતાં.\n\n\n\n   અજીતને અને તેના મિત્રને હોસ્પિટલમાં લઈ ગયાં. ત્યાં ઓપરેશન કરી તેના શરીરમાંથી ગોળીઓ કાઢવામાં આવી. બંને બચી ગયાં હતાં પણ અજીતના પગમાં વધારે ગોળીઓ લાગવાથી એક પગ કાપવો પડ્યો હતો, અને હવે ઘોડીના સહારે ચાલવાનું હતું, જ્યારે તે ભાનમાં આવ્યો ત્યારે ખબર પડી કે તેણે એક પગ ગુમાવી દીધો છે.! પગ ગૂમાવવાના દુ:ખ કરતાંયે હવે તે દેશની સેવા નહિ કરી શકે તેનું દુ:ખ વધારે હતું.! ઘરમાં પણ બધાંને જાણ કરવામાં આવી. તેને ઘરે પહોંચાડવામાં આવ્યો. બધાંની આંખમાં આંસુ હતાં. હવે શું થશેની ચિંતા પણ હતી.\n\n\n\n   છાપામાં અને ટી.વી.માં વીજળી વેગે સમાચાર ફેલાઈ ગયાં હતાં. સૈનિક અજીત સોલંકીએ બહાદુરી બતાવી પોતાના મિત્ર અને ચોકીને બચાવી ત્રિરંગાનું ગૌરવ વધાર્યુ છે. પણ હા આ લડાઈમાં એમણે એક પગ ગુમાવવો પડ્યોછે. અજીતને પરમવીર ચક્રથી સન્માનિત કરવામાં આવશે.\n\n\n\n   અજીતને વંદના માટે ખૂબ દુ:ખ થતું હતું. એણે વંદનાને કહ્યું પણ ખરું વંદના હવે હું કઈ રીતે જીવન ગુજારીશ. તમારા બધાંના સ્વપ્ન પર મેં પાણી ફેરવ્યું છે. ત્યારે વંદના તેના મોઢા પર હાથ રાખી બોલી, ખબરદાર હવે એવું બોલ્યો છે તો મને તારા પર ગૌરવ છે. અરે મને શું આખા દેશને તારા પર ગૌરવ છે. અને શરમાઈને પેટ પર હાથ રાખીને કહ્યું આપણા બાળકને પણ તારા પર ગૌરવ હશે. અને હા જો દીકરો આવશે તો તેને પણ આપણે આર્મીમાંજ મોકલીશું.!\n\n\n\n   થોડાં મહિના પછી અજીતને પરમવીર ચક્ર આપી તેનું સન્માન કરવામાં આવ્યું. કેટલા બધાં ઓફિસરો અને નેતાઓની વચ્ચે તેનું બહુમાન થયું. અજીતે એક પગ ગુમાવી દીધો હતો પણ તેની પત્ની તેનો સહારો બનીને સ્ટેજ પર ગઈ હતી. લોકોએ તેને તાળીઓના ગડગડાટથી વધાવી લીધા. અજીતે કહ્યું, મારો એક પગ ગયો તો શું થયું? મારો સહારો મારી પત્ની છે. અને એજ મારી શક્તિ છે.\n\n",
      "duration": "6 mins",
      "category": "Inspirational"
    },
    {
      "id": 277,
      "title": "મતદાન_એક અમૂલ્ય ઉત્સવ",
      "story_name": "'શૈલી, આજે શું પ્લાન છે ? તારે મિટિંગ કેટલા વાગે છે ?' શૌર્યએ ફોનમાં પૂછ્યું.\n\n\n\n'આજે પ્લાનમાં એવું છે કે હોટૅલથી ડાઇરેક્ટ મિટિંગમાં જઈશ અને ત્યાં કેટલો સમય લાગે છે એ પછી આગળનો પ્લાન નક્કી કરીશ અને એમ પણ મારે વધારે સમય નથી ઇન્ડિયામાં ફરવા માટે. લાગતું નથી કે હું મહિનાથી ઇન્ડિયામાં છું. ૧ મહિનાથી બસ આ હોટેલનું જમવાનું, આલીશાન સ્વીટમાં સુવાનું ને સવારે આમ રોબોર્ટ બનીને કામે લાગી જવાનું. આજે આ ફાઇનલ ટ્રેનિંગ અને મીટિંગ પતે એટલે સીધું ન્યૂયોર્ક. તારી સાથે વાત કરવાનો સમય પણ નથી ફાળવી શકતી અને લૂબી સાથે વાત કરે પણ સમય થઇ ગયો. પછી મારી જ દીકરી મને મારા જ આર્ટિકલ અને સ્ટોરીમાંથી ઉદાહરણ લઈને સંભળાવશે. હા...હા...હા... સારું ચાલ હું તને બધું જ પતાવીને કોલ કરીશ એટલે બપોર પછી વાત થશે એરપોર્ટ જતી વખતે.' શૈલી બોલી.\n\n\n\n'યેસ સ્વીટહાર્ટ. બસ એક કામ હતું. તું ઇન્ડિયામાં છે તો એક કામ તારે કરવું જ જોઈએ. તને તો ખબર જ છે કે આજે તું જ્યાં છે એ એરિયાનું ઇલેકશન છે અને તારી પાસે ડોક્યુમેન્ટ્સ પણ છે તો તું વૉટ આપીને જ આવજે. બપોરે મીટિંગ પતાવીને લંચ કરીને તું એરપોર્ટ આવવા નીકળે ત્યારે હાલ્ફ એન અવરમાં તો તારું વોટિંગનું કામ પતી જશે એટલે તું કરીને જ આવે એવી મારી ઈચ્છા છે. બાકી તારું સ્કેડયુઅલ કેવું છે એ તું જાતે જ નક્કી કરીને ડિસાઈડ કરજે. લોટ્સ ઓફ લવ.', શૌર્યે ફોન મૂકીને ઓફિસ જવાની તૈયારી કરી.\n\n\n\n'લૂબી, તું રેડી પણ થઇ ગઈ ? શું બનાવીશું આજે રાતનાં ડિનરમાં ? શું ખાવું છે આજે મારી પ્રિન્સેસને ?' શૌર્યએ લૂબી પાસે જઈને કીધું.\n\n\n\n'થેન્ક યુ ડેડ. લવ યુ.' લૂબી શૌર્યને ભેટી પડી.\n\n\n\n'શું થયું માય ચાઈલ્ડ ? કેમ આજે અચાનક એટલો પ્રેમનો વરસાદ ? બાકી કોલેજમાં આવ્યા પછી તો તું જાણે બહુ મોટી થઇ ગઈ હોય એવું જ મને લાગતું હતું. હવે આજે અચાનક બાળક બનીને વળગી ગઈ ને તો મારી પણ આંખ એક ઇન્ડિયન ફાધરની જેમ થોડી નમ થઇ ગઈ.' શૌર્ય પણ વળગી રહ્યો.\n\n\n\n'ડેડ. આઈ એમ સૉરી. હું એક ઇન્ડિયન ફાધરની ડૉટર છું એ વાતનો ગર્વ લેવાનો ૧૮ વર્ષથી ભૂલી જ ગઈ હતી. જે માણસ દેશના વિકાસમાં વિદેશમાં બેસીને પોતાનો ફાળો આપી શકે એ માણસ પોતાના સંતાનો અને એમની ખુશી માટે તો કઈ પણ કરી શકે એ વાતમાં કોઈ શંકા નથી. મમ્મી સાથેની તમારી વાતો આજે મેં સાંભળી લીધી અને તમને ઇન્ડિયાની કેટલી યાદ આવે છે એ પણ જોઈ લીધું. બહુ મોડું થઇ ગયું ડેડ એ સમજવામાં કે પરદેશની હવા ભલે ઠંડી અને તાજગીભરી હોય પરંતુ હૂંફ તો આપણી ધરતીની મહેકથી જ મળે.' લૂબી બોલી.\n\n\n\nઅરે! વાહ... આ અમેરિકન ચાઈલ્ડ આજે ખરેખર ગુજરાતી પટલાણી જેવી વાતો કરવા લાગી ને કઈ !' શૌર્ય ફરી એને ભેટી પડ્યો.\n\n\n\nઆ બાજુ શૈલી મિટિંગ પતાવીને એરપોર્ટ જવા નીકળી અને રસ્તામાં શાંતિથી આંખ બંધ કરીને બસ ન્યૂ યોર્ક જઈને આરામ ફરમાઈશ એ બધું યાદ કરી રહી હતી ત્યાં જ એને યાદ આવ્યું કે સવારે શૌર્ય સાથે વોટિંગની વાત થઇ હતી. ઓહ ! શીટ, (મનમાં) કહી દઈશ શૌર્યને કે સમય જ ના રહ્યો, હવે ૧૦ કિલોમીટર આગળ આવી ગઈ છું અને એરપોર્ટથી પાછું ઘર સાઈડ વોટિંગ કરવા જવું અઘરું થઇ જશે. પરંતુ... નો.. શુ કામ આટલું વિચારું છું હું ? ડોક્યુમેન્ટ તો સાથે છે જ. હું હમણાં જ જાઉં છું.\n\n'અરે દોસ્ત! ગાડી જરાક સુભાષચોક પાસે લે જે ને અને જ્યાં વોટિંગ બુથ હોય ત્યાં જ કાર ઉભી રાખ જ.' શૈલીએ ડરાઇવર સાથે વાત કરી.\n\nશૈલી બુથ પર પહોંચીને વોટ કરીને બહાર આવી.\n\n\n\n  'હમમમ...થેન્ક યુ શૌર્ય. ઘણું સારું ફીલ થઇ રહ્યું છે. ઘણો ખરો થાક ઉતરી ગયો. ઓહ હો! શૈલી શૌર્ય પટેલ, આજે તો એન આર આઈ વોટીંગ કર્યું એમ ને ? આનંદ કેમ ના હોય ! મનાવોતમ તારે ઉત્સવ પ્લેનમાં. હા...હ...હા...'(મનમાં હસતા બોલી.)\n\n\n\nગાડી સીધી એરપોર્ટ ચાલી અને ન્યૂ યોર્કની ફ્લાઈટમાં બેસીને શૈલી પરદેશમાં આવી ગઈ છતાં પરદેશની ધરતી પર પગ મુક્ત એ મુસ્કાન હજી ગાયબ થઇ નથી. એક વોટ કરીને પોતાની આંગળી પરનું એ બ્લુ નિશાન જોઈને ફરી થોડી વધારે ખુશ થતી ઘરે જવા નીકળી.\n\n\n\nદેશના એક બ્લુ ચિન્હની ખુશી પરદેશમાં રહીને પણ ખુશીની લાગણીઓ વહાવી જાણે.\n\n",
      "duration": "3 mins",
      "category": "Inspirational"
    },
    {
      "id": 278,
      "title": "ઓક્સફર્ડ ટુ અડાદરા",
      "story_name": "વર્ષ ૨૦૧૨, રાષ્ટ્રપતિભવનનો એ હોલ આમંત્રિત મહેમાનોથી ભરેલો હતો. સોનેરી અને રૂપેરી પ્રકાશે, બ્રાઉન ફર્નીચર પોલીશથી ચમકતું હતું, ભવ્ય્તીભવ્ય માહોલ સર્જાયો હતો, બે ભાગમાં વહેંચાયેલો એ હોલ કોઈ દરબારની અનુભૂતિ કરાવતો હતો, જ્યાં આગળના ભાગે પદ્મ પુરસ્કાર મેળવનાર પ્રતિભાઓ, દેશના વડાઓ અને ઉચ્ચ હોદ્દે શોભતા સરકારી અમલદારો હતા અને પાછળ એમના પદ્મ પુરસ્કાર મેળવવાના હતા એમના પરિવારજનો અને અન્ય મહેમાનો હતા. રાજદરબારની જેમ દરેક મહેમાનને વીઆઇપી ટ્રીટમેન્ટ મળતી હતી અને એમાં પણ આગળની હરોળમાં બિરાજેલ મહેમાનોને ખાસ. સહુ કોઈ કદાચ નવા જ અને મોંઘા ખરીદેલા કપડામાં સજ્જ હતાં. અને કેમ ન હોય? દેશનું સર્વશ્રેષ્ઠ બહુમાન જો મળવાનું હોય તો કોણ ખુશ ન હોય! શરૂઆતમાં પુરસ્કાર સમારોહની સમજણ અપાઈ, પછી દરેકને ખાસ બતાવ્યું કે નામ બોલાય તો કેવી રીતે રાષ્ટ્રપતિ પાસે જવું, ઉભા રહેવું, ચાલવું, પુરસ્કાર કેવી રીતે લેવો અને ક્યાંથી પરત થવું, વગેરે વગેરે.. સમારોહ શરુ થયો, એક પછી એક નામ બોલાતા ગયા અને એમાં એક નામ બોલાયું તે \"શ્રી મિલન મજુમદાર- શિક્ષણ અને જનકલ્યાણ હેતુ પદ્મ પુરસ્કાર\".\n\n\n\nવર્ષ ૧૯૯૫, ઓક્સફર્ડ યુનીવર્સીટીમાંથી ભારતના અગ્રગણ્ય ઉદ્યોગપતિ પરિવારનો એકેનો એક વારસદાર, એમબીએ કરીને ભારત પરત થયો, ખાનદાનના ઉદ્યોગમાં એણે પ્રવેશવાનું હતું અને એ પહેલા એણે થોડો સમય પરિવાર પાસે માંગ્યો જેથી એ પોતાના જુના મિત્રો સાથે સમય પસાર કરી શકે. આ અરસામાં એની મુલાકાત એના સૌથી જુના મિત્ર રતન સાથે થઇ. રત્ન, મજુમદાર હાઉસના મહેલ જેવા બંગલામાં કામ કરતા માળીનો દીકરો અને મિલનનો સૌથી પહેલો અને બાળપણનો મિત્ર. વાત કરતા ખબર પડી કે રતન હાલ મહારાષ્ટ્રના વિદર્ભ વિસ્તારના અંતરિયાળ ગામ અડાદરામાં સ્કુલ ચલાવે છે. મિલનને આ વાત સંભાળીને જ ખુબ નવાઈ લાગી, કારણકે મિલન જાણતો હતો કે રતન પહેલેથી જ એના કરતા ખુબ હોંશિયાર હતો, વળી પાછો એન્જીનીયર પણ. સંપર્કમાં હતા ત્યાં સુધી, મિલન જાણતો હતો કે આ રતન ખુબ ઉપર જશે. પછી એ તો લંડન ચાલ્યો ગયો અને સંપર્ક છૂટી ગયો, આજે ત્રણ વર્ષે મળ્યો ત્યારે અડાદરા???\n\n\n\nવાત કરતા ખબર પડી કે, રતન એન્જીનીઅર થયો અને એક દિવસ એના ગામ અડાદરા ગયો ત્યારે એણે જોયું કે અહી લોકો અભણ છે, ભણતા પણ નથી, ગામમાં સ્કુલ છે તો ટીચર નથી. ટીચર છે તે ભણાવતા નથી અને કદાચ ભણાવી શકે એવી ગુણવત્તાવાળા પણ નથી. બહુ ઊંડાણથી આ વાતને ધ્યાન પર લીધી તો સમસ્યા ત્યાં હતી કે અહી લોકો ગરીબ છે એટલે મોંઘુ શિક્ષણ પોસાય એમ નથી, ગામની સ્કુલમાં સરકારી શિક્ષકો માત્ર નામના છે અને એટલે જ શિક્ષણ મોંઘી સ્કૂલોની કક્ષાનું ક્યારેય હોતું નથી. ત્યારે એને સવાલ થયો કે શું શિક્ષણ માટે પૈસો જરૂરી છે? રૂપિયા નક્કી કરશે શિક્ષણની ગુણવત્તા? આર્થિક સ્થિતિ અને શિક્ષણનો મેળ હોવો જોઈએ? શિક્ષણ એ જરૂરીઆત છે કે બીઝનેસ? છ મહિના મુંબઈમાં એક મલ્ટીનેશનલ કંપનીમાં કામ કર્યું એણે પણ કોણ જાણે, એનું મન સતત આ સવાલોથી જ ઘેરાયેલું રહેતું અને અંતે એ અડાદરા ચાલ્યો ગયો. યોજનાઓ બનાવી અને એણે પોતાની એક સ્કુલ શરુ કરી, જ્યાં મફત શિક્ષણ હતું અને એ પણ ગુણવત્તાવાળું.\n\n\n\nમિલન આ વાતથી પ્રભાવિત થઇ ગયો અને એની સાથે પહોંચ્યો અડાદરા, એણે જોયું કે રતન સમાજ માટે કંઈક સારું કરે છે. એ વાતથી એણે પ્રેરણા મળી અને એણે પોતાની યોજના બનાવી. શિક્ષણ વિભાગ, જન કલ્યાણ વિભાગ, એનજીઓ, ઉદ્યોગ પતિઓ અને એજ્યુકેશનલ ફાઉન્ડેશન ચલાવનારા ઘણાને સંપર્કમાં લીધા, અને શરુ કર્યું એક જોઈન વેન્ચર જે દૂર અંતરિયાળ ગામોમાં આર્થિક બાબતોથી દૂર સહુને સમાન શિક્ષણની વ્યવસ્થા કરી આપતું હતું. પાંચ વર્ષમાં આ યોજનાથી જે લાભ થયો એ સરકારી મફત શિક્ષણથી પણ નથી થયો, આખેઆખી પ્રાથમિક શિક્ષણ પદ્ધતિને બદલી નાખી મિલનની યોજનાએ. બીજા બે વર્ષમાં એનો વ્યાપ એવો વધ્યો કે ખાનગી શૈક્ષણિક સંસ્થા અને શિક્ષણનો વેપાર કરનારાના પાટીયા પડી જવા આવ્યા. માંસલ અને મની બંને પાવર મિલન પાસે હતા જેનો ઉપયોગ એણે જન કલ્યાણ અને શિક્ષણ માટે કર્યો. ૨૦૧૦માં એણે એન નવો પ્રસ્તાવ કેન્દ્ર સામે મૂક્યો જેમાં ઉચ્ચશિક્ષણને પણ એક સમાન બનાવવા માટે પ્રયોજન હતું. આ વાત જયારે સરકાર સમક્ષ આવી ત્યારે મિલનનું નામ પદ્મ પુરસ્કાર માટે આગળ થયું.\n\n\n\nવર્ષ ૨૦૧૨માં એને પદ્મ પુરસ્કાર મળ્યો, સમાન શિક્ષણ અને શિક્ષણને આર્થિક સ્થિતિથી અળગુ રાખવાનો એનો પ્રયત્ન સાકાર થયો. રૂપિયાથી જ્ઞાન મળતું નથી અને શિક્ષણ માટે રૂપિયો જરૂરી પણ નથી.\n\n",
      "duration": "3 mins",
      "category": "Inspirational"
    },
    {
      "id": 279,
      "title": "પ્રમાણિકતા",
      "story_name": "રામુ જગદીશનો દીકરો હતો. દાસ વરસનો રામુ ભણવામાં ખૂબ હોશિયાર હતો. પણ ઝૂપડીમાં રહેવાવાળો જગદીશ એને સારી સ્કૂલમાં ક્યાંથી મૂકી શકે? પણ રામુ રોજ જીદ કરે મારે ડોક્ટર બનવું છે પપ્પા મને સારી સ્કૂલમાં દાખલો કરાવી દો. અને જગદીશ રાત્રે સૂઈ પણ ના શકે.શું કરું? શું કરું? કે રામુ સારી સ્કૂલમાં જઈ શકે.\n\n\n\nએક દિવસ એ જ્યાં સિક્યોરિટી ની નોકરી કરતો હતો ત્યાં ચોરી કરવાનું નક્કી કર્યું. એ લોકો એના પર ખૂબ વિશ્વાસ કરતા હતા.એ રાત્રે શેઠ ખૂબ દારૂ પી ને આવ્યા. હાથમાં પૈસાનું મોટું પાકીટ પણ હતું. એ સાહેબને કમરા સુધી લઇ ગયો. અને શેઠને સુવડાવી એનું પાકીટ પલંગ પાર મૂક્યું. શેઠ તો બેહોશ હતા.એનું દિલ માનતું ના હતું પૈસા લેવા માટે પણ રામુની જીદ યાદ આવી ગઈ. એ ચૂપચાપ પાકીટ લઈને નીકળી ગયો. ઘેર આવી જમીન પાર ફસકાઈ પડ્યો પસીનો પસીનો થઇ ગયો. પહેલીવાર ચોરી કરી હતી. કોઈના વિશ્વાસનો ભંગ કર્યો હતો.\n\n\n\nરામુ તો ખુશ થઇ ગયો પૈસા જોઈને. પણ પત્નીએ પૂછ્યું પૈસા કયાંથી આવ્યા. જગદીશ પાસે જવાબ ના હતો.પત્નીએ ફરી પૂછ્યું અને કહ્યું કે જો આ પૈસા ચોરી ના હોય તો તાત્કાલિક એ પૈસા પરત કરો. જગદીશ પણ દિલમાં ગિલ્ટી ફીલિંગ્સ હતી.એ સવારે શેઠના પૈસા પાછા આપવા ગયો. જ્યા શેઠે ઘર ઊંચું લીધેલું કે બે લાખ રૂપિયા ગયા કયાં ? જગદીશ શેઠના ઘરમાં દાખલ થયો અને કહ્યું,' સાહેબ આ પાકીટ ભૂલથી મારી પાસે રહી ગયું હતું. જે પાછું આપવા આવ્યો છું. શેઠે જોયું પૈસા બરાબર હતા. જગદીશે કહ્યું,\" સાહેબ એક વાત કહું? આ પૈસા હું રાખી શક્યો હોત મારા રામુના અભ્યાસ માટે એ ખૂબ હોશિયાર છે એને સારી સ્કૂલમાં દાખલ કરવા માટે પૈસાની જરૂર છે પણ હું ક્યાંથી કાઢું આટલા પૈસા? જગદીશ એક શ્વાસે આટલું બોલી ગયો.\n\n\n\nશેઠ દયાળુ હતો ઘરમાં ઓલાદ પણ ના હતી. એને જગદીશને કહ્યું,\" આજથી રામુના ભણતરની જવાબદારી મારી. તું ચિતા નહિ કરતો.\n\n\uFEFF\n\nજગદીશ ખુશ થઇ ગયો. એની પ્રામાણિકતા પણ જળવાઈ રહી અને રામુનું કામ પણ થયું. ઘણીવાર ખૂબ અઘરી લાગતી પરિસ્થિતિનો ખૂબ નાનો ઈલાજ હોય છે.",
      "duration": "3 mins",
      "category": "Inspirational"
    },
    {
      "id": 280,
      "title": "જીવનસાથી - હમસફર",
      "story_name": "'ગુજરાતી સમાજ કેનેડા પ્રસ્તુત એક ભવ્ય કાર્યક્રમ જે વેલેન્ટાઈન્સ ડેને દિવસે ફક્ત સોમજીભાઈ પટેલ અને પટેલ સમાજના મોભાદાર વ્યક્તિઓની ઉપસ્થિતિમાં યોજાયેલ છે અને આપ સહુ મિત્રોને હું હિમાંશુ પટેલ આવકારું છું. આપણી વચ્ચે આજે ગુજરાતી સાહિત્યના પ્રસિદ્ધ લેખક, કવિઓ અને કવિયત્રીઓ ઉપસ્થિત છે. 'ગુજરાતી સમાજ કેનેડા'માં ઉત્સાહ પૂર્વક ભાગ લેતું યુવા પેઢી જે આજે ખાંસી સંખ્યામાં ઉપસ્થિત છે એટલે આપણે વધારે સમયના લેતા કાર્યક્રમની શરૂઆત કરીશું.', હિમાંશુભાઈ એ માઈક પરથી સંબોધન કરતા કહ્યું.\n\n\n\nકેનેડામાં ગુજરાતી સમય અને એની વચ્ચે થતા ઘણા કાર્યક્રમની નોંધ આપણા ગુજરાતમાં અને દેશભરમાં રહેતા ગુજરાતીઓ દ્વારા થાય છે. એવો જ એક કાર્યક્રમ હમણાં ૧૪મી ફેબ્રુઆરીના રોજ ઉજવાયો. આમ તો આ પશ્ચિમી દેશનું વળગણ છે અને એ જ દેશના લોકો દ્વારા ઉજવાય છે પરંતુ હવે આ ૧૪થી ફેબ્રુઆરી દુનિયાના દરેક ખૂણામાં ખૂબ ઉત્સાહથી ઉજવાય છે. એવો જ એક રંગારંગ કાર્યક્રમ કેનેડામાં પણ થયો અને એમાં પ્રસિદ્ધ લેખકો અને કવિઓ દ્વારા ખૂબ મઝાની વાત કરવામાં આવી એટલે જ્ઞાન સાથે ગમ્મત વાત સાચી ઠરી.\n\n\n\nહિમાંશુભાઈએ સુકાની સંભાળી. કાર્યક્રમ આગળ ધપાવ્યો. માનનીય લેખકો અને કવિઓ દ્વારા દીપ પ્રાગટ્ય થયું અને કપલ ડાન્સ સાથે કાર્યક્રમ ખૂબ રંગમાં જામ્યો. યુવાનોમાં વધારે જોશ ભરે એવા જ એક યુવા પેઢીના પ્રસિદ્ધ લેખક અને કવિયત્રીને હિમાંશુભાઈએ આવકાર્ય અને સ્ટેજ પર આવી ૧૪થ ફેબ્રુઆરી_વેલેન્ટાઈન્સ ડે પર પોતાના વિચારો પ્રસરાવવા કહ્યું એટલે કુંદન પટેલ અને બેલા પટેલ સ્ટેજ પર આવી માઈક અને સ્ટેજ બંનેની સુકાની સંભાળી. બંને ખૂબ યુવા પેઢીના પ્રસિદ્ધ થયેલા લેખક અને એ પણ ગુજરાતી સમાજ કેનેડાના સભ્ય એટલે મોટા ભાગે બધા જ એમને ઓળખે અને તાળીઓના ગડગડાટથી આખું ઓડિટોરિયમ ગુંજી ઉઠ્યું.\n\n\n\n\"મારા સાહિત્ય સર્જનને સોનેરી સેજ પર સજાવનાર મારા વ્હલા વાચકમિત્રો, (તાળીઓના ગડગડાટ)\n\nહા, વ્હલા તો તમે જ લાગો ને સાહેબ, કારણ કે તમે નહિ તો અમારા જેવા લેખકો અને આ બેલાબેન જેવા મહાન કવિયત્રીઓ બસ ઝાડ નીચે બેસીને પેન જ ઘસ્યા કરીએ. શું કહેવું ? એક લેખક કે કવિ માટે એમના શ્રોતાગણ અને વાચકો જ પ્રભુપ્રસાદ કહેવાય. એટલે બધાને આવકારું છું અને વધારે સમય ના લેતા આગળ વાત કરીશ. આજે ૧૪મી ફેબ્રુઆરી_વેલેન્ટાઈન્સ ડે એટલે આપણે સહુ ભેગા થયા અને અમારા જેવા યુવા લેખકોને માઈક મળી ગયું આ વિષય પર પ્રકાશ પાડવાનું. વાતને વધારે ના ખેંચતા હું એક જ વાત પર ભાર આપીશ. 'જીવનસાથી_પ્રેમી-પ્રેમિકા_ હમસફર' કેટલું અદભુત નામ છે આ.. જીવનસાથી જેની સાથે જીવનના દરેક ડગલાં ચાલવાના છે, દરેક સફર ખેડવાના છે અને દરેક ઉતાર-ચડાવ પાર કરવાના છે એ જીવનસાથી.\"\n\n\n\n\"પ્રેમી કે પ્રેમિકા જેને તમે અનહદ પ્રેમ કરો છો, તમારા જીવનમાં પ્રેમની પરિભાષા શિખવાડનાર વ્યક્તિ. હમસફર એ કે જે જીવનના અંત સુધી દરેક સફરમાં તમારા સાથે રહશે. એટલા સરસ શબ્દની પરિભાષા આજના જમાનામાં બદલાઈ ગઈ છે. પ્રેમને વાસનાનું રૂપ આપી જિંદગીમાં તકલીફો વહોરતા થઇ ગયા છીએ. ૧૪મી ફેબ્રુઆરીએ જ બધું યાદ આવે છે. બસ પછી તો જીવનના દરેક દિવસ કોઈ ઉત્સવની જેમ એક જીવનસાથી સાથે આપણે જીવતા જ નથી. પ્રેમ ખાલી એક દિવસનો થોડી હોય છે દોસ્ત ! ચોરીમાં ફેરા ફરવાનો રિવાજ આપણા ગુજરાતી સમજમાં છે ત્યારે એ ૭ ફેરા ફરતા જે મંત્રો બોલાય છે અને એનું મહત્વ શું છે એ આપણે જાણવું અને જાણીને એને નિભાવવું જ રહ્યું. એક ચોખ્ખી વાત છે સાહેબ, આ કળિયુગ છે, ૨૧મી સદી છે અને સ્વાર્થની દુનિયા છે, બધા સપનાના સોદાગર છે અને આ જ હકીકત છે. ( તાળીઓના ગડગડાટ) આ પરિસ્થિતિમાં જો ધૈર્ય, સહનશીલતા, સમજદારી, આત્મવિશ્વાસ, સંપૂર્ણ સ્વીકાર અને લાગણીઓને સાથે રાખીને ચાલીશું તો જ આ ટેક્નોલોજીના જમાનાને ટેકલ કરી શકીશું. હવે, આજના જમાનામાં માં-બાપની આવી વાતો કોઈ નહિ સાંભળે પરંતુ જો મારા અને બેલાબેન જેવા ૧૦ યુવા વર્ગના લેખકો દ્વારા જો આવી જ વાતો ફરીને ફરી કરવામાં આવશે તો આજે નહિ તો કાલે એનો થોડોક તો અંદાજ આવનાર પેઢીને આવશે અને એ પેઢી કદાચ 'જીવનસાથી'ની સાચી પરિભાષા સમજી શકશે. એટલે પ્રેમ કરો દિલ ખોલીને કરો પરંતુ એ પ્રેમને અનંત કાળ સુધી નિભાવો અને જે છે એ જ સ્વીકાર કરો.', બેલાબેનને માઈક સોંપતા. (તાળીઓના ગડગડાટ) \n\n\n\n'કુંદનભાઈએ કહ્યું એ ખૂબ સાચી વાત છે. વધારે સમય ના લેતા એટલું જ કહીશ કે,\n\n'સ્વાર્થમાં સરી કોહિનૂરને ઠુકરાવે એ માણસ કેવો ?\n\nસમય સાથે બદલાય એ પ્રેમ કેવો ?\n\nઋતુ સાથે બદલાય એ વિશ્વાસ કેવો ?\n\nઅરે દોસ્ત ! \n\nપ્રેમ તો પથ્થરને પણ પીગાળે એવો,\n\nઅહમ, ઈર્ષા-દ્વેષને પળમાં ઓગળાવે એવો,\n\nઆંખોમાં આંખ મળે ને સોનેરી સપના જગાવે એવો,\n\nહાથના સ્પર્શથી જ જાણે ભીંજવી નાખે એવો,\n\nધન-દોલત, સિદ્ધિ-પ્રસિદ્ધિ બધાથી પરે હોય એવો,\n\nઅંતર્મનની વાતને વગર બોલે સમજે એવો,\n\nઅને,\n\nકળિયુગમાં પણ 'સીતા'નું સત દેખાડે ને એવો સાહેબ !\n\n  \n\nપ્રેમ તો અને કહેવાય.. (તાળીઓના ગજબ ગડગડાટ)\n\nઅંતે એટલું જ કહીશ કે બસ યુવા પેઢી સંસ્કારોને શોભાવશે તો જિંદગી રોજ વેલેન્ટાઈન્સ ડે જેવી જ લાગશે અને પરદેશમાં રહીને પરાયા જેવી લાગણી કદી નહિ થાય.', માઈક હિમાંશુને આપી સ્થાન ગ્રહણ કહ્યું.\n\n\n\n'વાહ !મોજ ભાઈ મોજ... આવી મોજ પરદેશમાં ક્યાંથી ? શું કેહવું ? અને એ પણ ગુજરાતી ભાષામાં ? ગુજરાતી યુવાપેઢીના કવિઓ, લેખકો દ્વારા.. વાહ ! ગુજરાતી સાહિત્ય સાથે ગુજરાતી સંસ્કારોનું પણ ગજબ બંધાણ. આજના આ કાર્યક્રમને સફળ બનાવવા આપ સહુ કૅનૅડીઅન ગુજારીઓનો હું આભાર વ્યક્ત કરું છું સાથે આજના કાર્યક્રમમાં 'જીવનસાથી'ની સચોટ પરિભાષા અને પ્રેમ આપનાર યુવા લેખક અને કવિયટીઓનો હું આભાર પ્રગટ કરું છું. તો મિત્રો, મળતા રહીશું. જય હિન્દ, વંદે માતરમ.. જય જય ગરવી ગુજરાત.. અને 'જીવનસાથી_હમસફર' આપ સહુ કપલને ૧૪મી ફેબરૂરીની ખૂબ બધાઈ... (ઓડિટોરિયમનો પડદો પડ્યો સભા વિખેરાઈ)\n\n",
      "duration": "4 mins",
      "category": "Inspirational"
    },
    {
      "id": 281,
      "title": "વાયરલ તું પણ !",
      "story_name": "\"અરે, આ તો આપણી બાજુમાં રહેતા કિશનભાઈનો વિડીયો છે. જુવો તો બધા કેવી ટિપ્પણી કરે છે કે આ માણસ ખુબ જ લડાક છે.\" રમાબહેન પોતાના લેડીઝ ગ્રુપમાં આવેલ એક વિડીયો રમણભાઈને બતાવતા બોલ્યા.\n\n\"હા રે, આ વાયરલની રામાયણ શું ટિપ્પણી કરવાવાળા પોતે ઝગડો ન કરતા હશે. બિચારો કિશનિયો અમથો જ ફસાયો.\" રમણભાઈ બોલ્યા.\n\n\"તે જ તો.\" \n\n\n\nહજી તો રમાબહેન અને રમણભાઈની વાત ચાલતી હતી ત્યાં તો કિશનના ઘરમાંથી કોલાહલ સાંભળ્યો, બને બહાર આંગણામાં આવ્યા.\n\n\"રમણભાઈ આ કિશાનતો ગુસ્સામાં જાય છે પોલીસ સ્ટેશન તમે પણ જરા સમય હોય તો જાવો ને એની સાથે.\" કિશનભાઈના પત્ની બોલી ઉઠયા.\n\n\"હા ભાભી જાવ છું હું. એમ પણ આ કિશાન જેઠાલાલ અને હું તેનો મિત્ર તારક મહેતા.હા... હા..હા.. હેને કિશન.\" રમણભાઈ વાતાવરણને હળવું બનવાનો લૂલો પ્રયાસ કરી રહ્યા હતા.\n\nકિશનભાઇ તો રમણભાઈ સાથે પહોંચી ગયા પોલીસ સ્ટેશન અને ઇન્સ્પેક્ટર વાઘમારેને ફરિયાદ કરી.\n\n\n\n\"પાટીલ કઈ કરવું પડશે આજે આ પાંચમી ફરિયાદ છે વાયરલ વિડીયોની જોવું પડશે કે નવો ડિરેક્ટર કોણ છે જે બધા લોકોને આ રીતે કાસ્ટ કરે છે.\" ઇન્સ્પેક્ટર વાઘમારે તેમની લાક્ષણિક અદામાં બોલ્યા.\n\n\"કઈ નહિ તમે નિરાંતે ઘરે જાવો આજે સાંજ સુધીમાં અમે આ ડિરેક્ટરને પકડી લઈશું.\" કિશનભાઇ અને રમણભાઈ તો નીકળી ગયા ઘરેથી જવા માટે.\n\n\"સર,તમે સાંજ સુધીમાં આ વ્યક્તિને પકડવાનું આશ્વાસન તો આપ્યું પણ અમદાવાદની આટલી વસ્તીમાં તેને ક્યાં શોધીશું. સાઇબર સેલવાળાની મદદ લઈએ.\" પાટીલની ચિંતા વધી.\n\n\"પાટીલ ધ્યાનથી જો આ વિડીયો મોબાઈલ વડે લેવાયો છે, કારણ કે વિડીયો સાથે જ ફોટો પણ આવ્યો છે તેમાં \"રેડમી નોટ 5\" લખ્યું છે.\" વાઘમારે બોલ્યા.\n\n\"હા સર એ તો છે તો આપણે મોબાઈલ નેટવર્કવાળાને ક્યા નંબર તે એરિયામાં એકટીવ હતા તે શોધવા કહી દઈએ, પછી લિસ્ટ આવે તેમાંથી તારવશું.\" પાટીલ અતિ ઉત્સાહમાં આવી બોલ્યો.\n\n\"એવી રીતે તો કાલ પડી જશે .\"\n\n\n\n\"તો સર હવે ?\"\n\n\"અરે જરા તો વિચાર. આ વિડીયો જ્યાં લેવાયો તેની આજુબાજુ તો કેટલી દુકાનો છે અને એના સીસીટીવી કેમેરા દેખાય છે જો વિડીયોમાં તેના પરથી આપણે તે વ્યકતિને પકડી લઈશું અને તેનો ફોટો ટ્રાફિક પોલીસના લાઇસન્સ રેકોર્ડમાં હશે તેના પરથી શોઘી લઈશું. ચાલો ત્યારે કામે લાગી જઈએ.\" \n\n\n\nસાચે જ ઇન્સ્પેક્ટર વાઘમારેની યુક્તિથી તે વ્યક્તિની ઓળખાણ થઇ ગઈ. રેહાન નામનો કોલેજીઅન હતી અને મજાની વાત તો એ નીકળી કે એ કિશનભાઈની સોસાયટીમાં રહેનારો નીકળ્યો.\n\n\"સર, આ છોકરો તો કોણ છે એ તો ખબર પડી ગઈ પણ એને સજા શું કરીએ ?કારણ કે આપણા કાનૂનમાં તો એની જોગવાઈ જ નથી.\" પાટીલે વાઘમારેને વાજબી પ્રશ્ન કર્યો.\n\n\"અરે કઈ નહિ આપણે એનો કોઈ વિડીયો વાયરલ કરી લઈશું. પહેલા કિશનભાઇને તો સમાચાર આપી દઈએ.\"\n\n\n\nથોડી વારે જયારે રેહાન સોસાયટીમાં દાખલ થયો તો બધા એના પાર હસવા લાગ્યા કારણ કે તેનો એક કૂતરો પાછળ પડ્યો હોય અને તે ભાન ગુમાવી ભાગતો હોય તેવો વિડીયો વાયરલ થઇ ગયો હતો. તેના ફોનમાં પણ તે વિડીયો આવ્યો અને તેના કોલેજના મિત્રો તેની હસી ઉડવા લાગ્યા, કિશનભાઇ અને રમણભાઈ તેના ઘરે જ બેઠા હતા.\n\n\"શું થયું બીટા રેહાન તારો પણ વિડીયો વાયરલ થઇ ગયો. બહુ ખરાબ લાગતું હશે ને ? \" રમણભાઈ લાગ જોઈ બોલ્યા.\n\n\"હું તો કહું છું રેહાન ચાલ પોલીસ પાસે ખબર તો પડે આમ આપણા વિડીયો કોણ વાયરલ કરે છે .\" કિશનભાઇ પણ બોલ્યા.\n\n\"ના ના પોલીસ પાસે નહિ .\"\n\n\"કેમ અહીં પોલીસ તો આવી ગઈ જો..\"\n\nત્યાં તો ઇન્સ્પેક્ટર વાઘમારે અને પાટીલ આવી પહોંચ્યા, તેમને જોતા જ રેહાનના મોતિયા મારી ગયા. એ સામેથી જ બધાની માફી માંગવા લાગ્યો.\n\n\n\n\"વાંધો નહિ બેટા, પણ તને ખબર છે અને કારણે વિડિયોમાં જે વ્યક્તિ હોય તે બધાની મશ્કરીનું પાત્ર બની જાય છે. બેટા માણસને ઈજ્જત કમાતા આખી જિંદગી લાગી જાય છે માટે કોઈની પણ સાથે આવી મસ્તી ન કરવી.\" કિશનભાઇ બોલી ઉઠયા.\n\n\"સોરી કાકા મારી ભૂલ થઈ. હું હવે આવી ભૂલ ક્યારેય ન કરું.\"\n\n\"વાહ સર, તમે તમારી સૂઝબૂઝથી એક વધુ કેસ સોલ્વ કરી નાખ્યો.\" પાટીલ ખુશ થતા ઇન્સ્પેક્ટર વાઘમારેને બોલ્યો.\n\n\"હા પાટીલ, જમાનો નવો સમસ્યા નવી તો તેનો ઉકેલ પણ નવો જ લાવવો પડે ને ! ચાલો ત્યારે પાંચ ઉપાડીએ આપણા લિંકન રોડ પોલીસ સ્ટેશન .",
      "duration": "3 mins",
      "category": "Inspirational"
    },
    {
      "id": 282,
      "title": "રિમાઇન્ડર",
      "story_name": "લોટ બાંધી રહેલ હાથમાં આજે દરરોજ જેવો જોમ અને ઉત્સાહ ન હતો. નાનકડા ફ્લેટના રસોડામાં તૈયાર થઇ રહેલ શાકમાંથી વરાળ અને નાની ચિચક્યારીઓ જેવો સાદ મંદ મંદ ઉપર ઉઠી રહ્યો હતો. રસોડાની નાનકડી બારીમાંથી પ્રવેશી રહેલી વહેલી બપોરની આછી કિરણોમાં સંયુક્તાનો ઉતરેલો ચ્હેરો જાણે સૂર્યસ્નાન કરી રહ્યો હતો. કપાળે બાઝેલા નાના પરસેવાના ટીપા એના રિસાયેલા હાવભાવોને હળવેથી ભીંજવી રહ્યા હતા. સામેના દીવાલ ઉપર લટકતી ઘડિયાળમાં નાનો કાંટો દસના આંકડા ઉપર અને મોટો કાંટો ત્રણના આંકડા ઉપર જડાઈ આગળ ધપવા સેકન્ડ કાંટાની પસાર થવાની રાહ જોઈ રહ્યા હતા. લાલ બંગડીઓની હલનચલનથી રસોડામાં જાણે ધીમું સંગીત છેડાઈ રહ્યું. શાક તૈયાર થઇ ચૂક્યું હતું,એની અંતિમ ચકાસણી કરી સાવધાનીથી સંયુક્તાએ ચૂલો ઓલવી નાખ્યો. બંધાઈ ચૂકેલા લોટને ભીના કપડામાં લપેટી વાસણથી ઢાંકી દીધું.\n\n\n\nરસોડામાંથી એક નાનકડો બ્રેક.\n\nપણ ફરીથી એની દ્રષ્ટિ રાહતની લાગણીમાંથી બહાર ઉમટી રસોડાના બારણે સજાવાયેલા કેલેન્ડર ઉપર આવી સરી પડી. મનનું કદ ફરી ટૂંકાવા લાગ્યું. આજે ૧૪મી ફેબ્રુઆરી. અંતરની અકળામણ ઠાલવવા ખૂણામાં પડેલી પેન લઇ એણે કેલેન્ડર ઉપરની તારીખ ઉપર મોટી ચોકડી બનાવી દીધી. આ શું કર્યું ? શા માટે ? આમ તારીખ ઉપર ચોકડી મારવાથી શું થવાનું હતું ? સમય પ્રમાણે ભાગ્ય નહીં, ભાગ્ય પ્રમાણેજ દિવસો આવતા હોય છે ! હૃદયનો નિસાસો એક ઊંડા શ્વાચ્છોશ્વાસમાં પરિવર્તિત થઇ રહ્યો. રિસાયેલા તનમનને એણે રસોડામાંથી બહાર લઇ જવા વિવશ કર્યા. \n\n\n\nઅતિ નાનકડા બેઠક -ખંડનો પંખો ચલાવવા ઉઠેલા હાથ ક્ષણ ભર માટે થંભી ગયા. ડોરબેલનો અવાજ સાંભળી સંયુક્તા સતર્ક થઇ, શારીરિક અને માનસિક બન્ને સ્તર પર. પંખાની સ્વીચ દબાવી એ ધીમે ડગલે મુખ્ય દરવાજા તરફ આગળ વધી. પોતાનું અંતરયુદ્ધ કોઈ આંકી ન જાય એ પ્રમાણે પોતાના વ્યક્તિત્વને સામાજિક સંપર્ક માટે સજ્જ કરતા કરતા એણે સંતોષ અને આનંદના હાવભાવોનું પ્રદર્શન ચ્હેરા ઉપર રેડી નાખ્યું. દરવાજો ખુલ્યો અને પડોશી અંજનાબેનના દર્શન થયા. \n\n\n\nઅંજનાબેનનું વ્યક્તિત્વ આજે નવવધુ જેવું દીપી ઉઠ્યું હતું. પોતાના કરતા પાંચેક વર્ષ આયુ વધુ હશે પણ આજેતો એ પોતાના કરતા પણ વધુ યુવાન અને આકર્ષક દેખાઈ રહ્યા હતા. સંયુક્તાના ચ્હેરા ઉપર બળજબરીએ ફેલાયેલા સંતોષ અને આનંદના હાવભાવોનું ધીમુંધીમું બાષ્પીભવન થઇ રહ્યું. અંજનાબેનની લાલ, આધુનિક ઢબથી પહેરેલી સાડી અને લાલ રંગનો શણગાર સંયુક્તાની આંખોને ફરીથી કેલેન્ડર પર દોરેલી ચોકડી તરફ ખેંચી રહ્યા. આ કેવી ભાવના હતી ? ઈર્ષ્યા ? હા, ઇર્ષ્યાજ તો વળી. અંતરની ઉદાસી ઈર્ષ્યામાં રંગાઈ રહી હતી. સંયુક્તાની નજર અંજનાબેનની શોભા ઉપર અવિરત ફરી રહી હતી. \n\n\n\nપોતાની આર્થિક જાહોજલાલી, ઘરેણાઓ અને ઊંચી જીવન શૈલી અંગે હંમેશા અભિમાન, બિન જરૂરી પ્રદર્શન અને બડાઈઓ હાંકવા માટે આખા મહોલ્લા અને વિસ્તારમાં જાણીતા અંજનાબેનની દ્રષ્ટિ સંયુક્તાના સાધારણ વસ્ત્રો અને પરસેવાથી થાકેલા શરીરને ઉપરથી નીચે સુધી અશાબ્દિક વ્યંગમાં વેધી રહ્યું. પોતાના આગમનનું કારણ કે ફક્ત બહાનાને ચતુર કલાત્મકતા જોડે શબ્દોમાં ઉતાર્યું.\n\n\n\n\"આજે કામવાળી મોડે આવવાની હતી. પણ જુઓને તમારા ભાઈએ સરપ્રાઈઝ વેલેન્ટાઈન ડેટ ગોઠવી રાખી હતી. હમણાંજ કોલ આવ્યો. મને લેવા આવે છે. કામવાળીને કોલ કર્યો પણ ઉપાડતી નથી. તમે જરા કહી દેજો ને કે મેડમ બહાર ગયા છે. આજે એની છુટ્ટી.\"\n\n\"કોઈ વાંધો નહીં, હું કહી દઈશ.\" સંયુક્તાનો ઉત્તર ફિક્કા હાસ્ય જોડે બહાર નીકળ્યો.\n\n\"ચાલો તો હું નીકળું. એ પહોંચ્તાજ હશે.\"\n\nદાદર તરફ જઈ રહેલ અંજનાબેન કેટલા ભાગ્યશાળી હતા, એ વિચારમાં ખોવાયેલી સંયુક્તા દરવાજો થામી સ્તબ્ધ ઉભી હતી.\n\nઝડપથી દાદરો ઉતરતા અંજનાબેને એક હાથે પોતાની સાડી અને બીજા હાથ વડે થમાયેલા પર્સને વ્યવસ્થિત કરતા સંયુક્તા ઉપર એક અંતિમ અભિમાની દ્રષ્ટિ છોડી.\n\n\"અને હા , તમને પણ હેપ્પી વેલેન્ટાઈન્સ ડે.\"\n\n'વેલેન્ટાઈન્સ ડે.' બે શબ્દોએ ઇજા ઉપર મીઠું ભભરાવી મૂક્યું. દરવાજો વાંસી અંદર તરફ પ્રવેશતા સંયુક્તાનું હૈયું રડમસ થઇ ઉઠ્યું. આખું વિશ્વ્ પ્રેમની ઉજવણી કરી રહ્યું હતું અને પોતે રસોડામાં દરરોજની જેમ એજ રસોઈ અને એજ કાર્ય. બેઠકખંડના ખૂણામાં ગોઠવાયેલી ગાદી ઉપર નિષ્ક્રિય શરીર આવી ગોઠવાયું. સાડીના છેડાથી મોઢાનો પરસેવો લૂંછતા એક ઊડતી નજર સામે દીવાલ ઉપર શોભી રહેલી લગ્નની તસ્વીર ઉપર આવી થંભી. \n\n\n\nમયુરેશનો ચ્હેરો લગ્નની તસ્વીરમાં પણ કેવો ધીર ગંભીર ! તદ્દન એના વ્યક્તિત્વ જેવોજ. નવ મહિના પહેલા ખેંચાયેલી એ તસ્વીર જાણે સંયુક્તા અને મયુરેશના વ્યક્તિત્વ વચ્ચેના વિરોધાભાસના મુદ્દાઓ એક પછી એક ઉકેલી રહી. મયુરેશ તદ્દન શાંત, મૌન અને ગંભીર. જયારે પોતાનેતો આખો દિવસ પણ વાતો માટે ખૂટી પડે. લાગણીઓ મયુરેશના બંધ ઓરડા જેવા હય્યામાં છાનીમાની છુપાઈ રહે અને પોતે નાની સરખી વાતમાં પણ ભાવુક થઇ ઉઠે. મયુરેશને સમાચાર અને વૈજ્ઞાનિક ચેનલો જોવાનો મોહ. જયારે પોતે એક મોટો બૉલીવુડ કીડો. રોમેન્ટિક ફિલ્મો, રોમેન્ટિક ગીતો એના લોહીની દરેક બુંદમાં ચોવીસ કલાક વહ્યા કરે. મયુરેશ તો બોલીવુડને હકીકતની સૃષ્ટિમાંથી અવાસ્તવિક જગતમાં ખેંચી જતું વ્યસન જ સમજે. ટીવીની ઉપર કોઈ ડાન્સ રિયાલિટી શોમાં એકીસાથે નૃત્ય કરતા રોમેન્ટિક યુગલને નિહાળી સંયુક્તાની નજર ભાવવિભોર થતી મયુરેશનો ચ્હેરો શોધતી, ત્યારે એ ચ્હેરો તો સમાચારપત્રમાં છુપાઈ બેઠો હોય.\n\n\n\nલગ્નના નવ મહિનામાં કદી એક ગુલાબ લાવી માથામાં ભેરવ્યું ખરું ? કદી હાથ પકડી કોઈ રોમેન્ટિક ડાઈલોગ કહ્યો ખરો ?\n\nકશે જવાનું હોય તો બધુજ પૂર્વયોજના બદ્ધ. ક્યારેક કોઈ સરપ્રાઈઝ આપી રોમાંચિત કરવાનો પ્રયાસ કર્યો ખરો ? બજારથી ખરીદવાની સામગ્રીમાં બધુજ શબ્દેશબ્દ યાદ રહેતું હોય તો ક્યારેક ભૂલથી પણ યાદીમાં ન હોય એવું કંઈક ન ઊંચકી લવાય ? એક તારીખને થોડું મહત્વ ન અપાય ?\n\n\n\nએક અઠવાડિયાથી ટીવી ઉપર જાહેરાતો દર્શાવાઈ રહી છે. સમાચારપત્રો પણ વેલેન્ટાઈન ડેની જાહેરાતોથી ઉભરાઈ રહ્યા છે. રેડિયો પર કેટલા બધા રોમેન્ટિક વેલેન્ટાઈન સ્પેશ્યલ ગીતોના સંગ્રહ ગુંજી રહ્યા છે. દરેક હોટેલ સજી ઉઠી છે, ફૂલોની દુકાનો ને ગીફ્ટશોપ પ્રેમથી ઉભરાઈ રહી છે. ચારેતરફ મહેકી રહેલા પ્રેમના તહેવારની તારીખનું સહેજે મહત્વ નહીં ? કોઈ પ્રત્યાઘાત નહીં ? સવારે ઉઠીને નિયમિત નાસ્તો, સમાચાર પત્ર, ચાનો કપ અને ઓફિસે જવાની તૈયારી. જાણે કે આજની તારીખ પણ દરરોજ જેવીજ સામાન્ય. કશો ઉત્સાહ નહીં, કોઈ રોમાન્સ નહીં. વેલેન્ટાઈન ડેનું દૂર દૂર સુધી કોઈ નામોનિશાન નહીં. આટલી વ્યવહારુતા ! \n\n\n\nએક ગુલાબ તો ખરીદીજ શકાય ને ? ચાલો એટલું નહીં તો ફક્ત \"આઈ લવ યુ\" ત્રણ શબ્દો તો ઉચ્ચારીજ શકાય ને ? એ પણ નહીં. પ્રેમ અભિવ્યક્ત કરવામાં કેવી શરમ ? કે પછી પ્રેમ છે જ નહીં ?\n\n\n\nમોબાઈલની રીંગથી સંયુક્તા સફાળી થઇ. વિચારોની માળા તોડી ફોન ઉપાડ્યો. મયુરેશનો જ કોલ હતો.\n\n\"હલો, સંયુક્તા, યાદ છે ને આજે કઈ તારીખ છે ?\"\n\nસંયુક્તા રીતસર ચોંકી ઉઠી. મયુરેશને તારીખ સાચેજ યાદ હતી. આગળ શું કહેવું એ અંગે એ ગૂંચવણ અનુભવી રહી. \n\n\n\n\"હા , પણ ....\"\n\nસામે છેડેથી મયુરેશનો અવાજ વધુ સ્પષ્ટ થયો. \"પણ ,બણ કઈ નહીં. હું તને લેવા આવી રહ્યો છું. ઝડપથી તૈયાર થઇ જજે.\"\n\nકોલ કપાયો અને સંયુક્તાનું વિશ્વ ખુશીથી ઉછળી ઉઠ્યું. તન અને મનમાં અનેરી સ્ફૂર્તિ વ્યાપી રહી. જાણે શું કરવું એ પણ ભુલાઈ રહ્યું. રસોડામાં જઈ બાંધેલો લોટ એણે ફ્રિજમાં સરકાવી દીધો. થોડાજ સમયમાં સ્નાન લઇ, સુંદર લાલ વસ્ત્રોમાં સજ્જ થઇ, અરીસાની સામે આવી ઉભી રહી. લાલ બંગડી, લાલ સાડી અને થોડા ઘરેણાં. શરીર અને ચ્હેરો નવવધૂ સમા ચળકી ઉઠ્યા. ગળામાંના મંગળસૂત્રને ફરીથી વ્યવસ્થિત ગોઠવ્યું જ કે નીચે રાહ જોઈ રહેલ બાઇકનો હોર્ન ગુંજ્યો. \n\n\n\nપતિ સાથેની પ્રથમ વેલેન્ટાઈન ડેટના વિચારે જ હય્યાને ધડકાવતું કરી મૂક્યું. પૂર ઝડપે બારણે તાળું લટકાવી, એકજ શ્વાસે બધીજ દાદરો ઉતરી, નામનીજ ક્ષણોમાં સંયુક્તા મયુરેશની બાઈક આગળ આવી ઉભી. મયુરેશની નજર ઉપરથી નીચે સુધી સંયુક્તાને અચરજથી તાકી રહી.\n\n\n\n\"શું થયું ?\" સંયુક્તા ને એ અચરજ ભરી નજર નિહાળી અચરજ થયું. \n\n\"નહીં, તારી સાડી, ઘરેણાં અને મેકઅપ...\" મયુરેશના શબ્દો ટુકડે ટુકડે અચકાઈ પડ્યા.\n\n\"એટલે ?\" સંયુક્તાની મૂંઝવણ પણ વધુ ઘેરાઈ.\n\nઆગળ વાર્તાલાપને ટૂંકમાં સંકેલી લઇ મયુરેશે બાઈક સ્ટાર્ટ કરી.\n\n\"કઈ નહીં. નીકળીએ નહિતર મોડું થઇ જશે.\"\n\nસંયુક્તાનો હાથ મયુરેશના ખભે સ્પર્શ્યો અને સંયુક્તાનો રોમેન્ટિક સ્વભાવ બાઈકની ઝડપ જોડે ઇન્દ્રધનુષી રંગાઈ રહ્યો. ચારે તરફ પ્રેમના પુષ્પો વરસી રહ્યા. કલ્પનાજગતના ખ્યાલોમાં સંયુક્તાના બન્ને હાથ એ પુષ્પોને સ્પર્શી રહ્યા. જાણે વૃક્ષ ઉપર કોઈ હિંચકો વડવાઈ જોડે ઝૂલી રહ્યો અને પોતે એ હિંચકા ઉપર આનંદથી ઝૂલી રહી. પૃષ્ઠભૂમિમાં જુદા જુદા રોમેન્ટિક ગીતો એક પછી એક ગુંજવા લાગ્યા. સફેદ વસ્ત્રોમાં સજ્જ સંયુક્તાનું શરીર ધોધ પાસે નૃત્ય કરી રહ્યું અને દૂરથી ધીમી ગતિએ પવન જોડે ઘોડા ઉપર સવાર મયુરેશ એની તરફ પ્રેમની દ્રષ્ટિ છલકાવતો આગળ વધી રહ્યો. ગીતોનો સાદ પરાકાષ્ઠાએ પ્હોંચ્યોજ કે બાઇકને લાગેલી બ્રેક જોડે સંયુક્તાના પગ સ્વર્ગ સૃષ્ટિમાંથી નીચે આવી વાસ્તવિકતાની ભૂમિને સ્પર્શ્યા. \n\n\n\nબાઈક ઉપરથી નીચે ઉતરેલી સંયુક્તાની નજર આસપાસની સૃષ્ટિ જોડે પુન : સંપર્ક સાધવા મથી રહી. મથામણ ઘણી આંચકા જનક હતી. દુરદુર સુધી કોઈ હોટેલ, સીનેમા ઘર, શોપિંગમોલ દેખાઈ રહ્યા ન હતા. આંખ સામે ઉભી ઊંચી ઇમારત એણે પહેલા નિહાળી હતી. આ સ્થળ જાણીતું હતું. પોતાની ગાયનેકોલોજિસ્ટની કેબીન આજ ઇમારતમાં હતી. મોટી મોટી આંખે હેરતથી ઇમારતને તાકી રહેલી સંયુક્તાને સ્ટેન્ડ ઉપર બાઈક ગોઠવી રહેલા મયુરેશના શબ્દો સ્પષ્ટ સંભળાયા. \n\n\"મને ખબરજ હતી તું ભૂલી જશે. આજે ૧૪ ફેબ્રુઆરી છે. ગાયનૅકોલૉજિસ્ટનું અપોઈન્ટમેન્ટ. સવારે તે કઈ યાદ ન અપાવ્યું. એટલે હું સમજી ગયો કે તું તારીખ ભૂલી ગઈ. એટલે ઓફિસ માટે નીકળતા સમયે જ તારી ફાઈલ સાથે લઇ લીધી હતી.\"\n\n\n\nસંયુક્તાને જાણે સાંપ સુંઘી ગયો હોય એવી એ જડ બની ગઈ. \n\n\n\n\" શું થયું ? અરે, રસોઈની ચિંતા ન કરીશ. આજે સાથે બહાર જમી લઈશું.\"\n\nઆશ્વાસન મળ્યા છતાં અકબંધ રહેલી જડતાને દૂર હડસેલવા મયુરેશ સંયુક્તાની સમીપ પહોંચ્યો. એનો હાથ સહજતાથી સંયુક્તાને ખભે ટેકાયો. \n\n\n\n\"જો સંયુક્તા તું હવે એક યુવતી કે તરુણી નથી. એક સ્ત્રી છે. લગ્ન પછી શરીરના અંતરસ્ત્રાવો બદલાવાથી આખું શરીર બદલાઈ જાય છે. હવે તારે તારા શરીરની અને સ્વાસ્થ્યની ખુબજ કાળજી લેવી પડશે. ડોક્ટર સાથેના અપોઈન્ટમેન્ટ અને તારીખો યાદ રાખવી પડશે. એમાં બેદરકારી ન ચાલે. આપણે સ્વસ્થ હોઈએ તોજ ખુશ રહી શકીએ અને અન્યને પણ રાખી શકીએ. જે રીતે તું મારી બધીજ કાળજી રાખે છે એ રીતે તારી દરેક કાળજી રાખવી એ હવે મારી પણ ફરજ છે. હવેથી હુંજ તારો 'રિમાઇન્ડર' છું.\"\n\nસંયુક્તાનું મૌન શરીર અને વિચાર મગ્ન હાવભાવો મયુરેશને દ્વિધામાં ઘેરી રહ્યા.\n\n\"સંયુક્તા, શું થયું ? આમ શું વિચારે છે ?\"\n\n\n\nસંયુક્તાના ચ્હેરા ઉપર સાચા સંતોષ અને આનંદ ધીમા ડગલે ખેંચાઈ આવ્યા.\n\n\" એજ વિચારું છું કે જીવનમાં કઈ તારીખોને આપણે મહત્વ આપતા રહીયે છીએ. જયારે કઈ તારીખોને સાચેજ મહત્વ આપવું જોઈએ ? તારીખ જોડે જીવનમાં પ્રેમનું અસ્તિત્વ ઉદ્દભવે કે પ્રેમની અને કાળજીની ક્ષણોથી રંગાયેલી દરેક તારીખ જ સાચું જીવન હોય ?\"\n\n\n\nસંયુક્તાના ફિલોસોફી ભર્યા શબ્દોથી મયુરેશ વધુ ગૂંચવણમાં સરી પડ્યો.\n\n\"એટલે ? હું સમજ્યો નહીં.\"\n\n\"કોઈ વાંધો નહીં, હું તો સમજી ગઈ ને ! \"\n\nખભે ટેકાયેલ મયુરેશના કાળજી સભર હાથની હૂંફ મેળવતી સંયુક્તા ગાયનેકોલોજિસ્ટની કેબીન તરફ સહર્ષ ડગ માંડી રહી.\n\n",
      "duration": "7 mins",
      "category": "Inspirational"
    },
    {
      "id": 283,
      "title": "હેપીનેસ ડે",
      "story_name": "ઘોષિતાએ ઘરમાં પ્રવેશતાંની સાથે જ પર્ણવી ને બૂમ પાડી. એના અવાજ પરથી જ લાગતું હતું કે એ ઘણી ખુશ છે. એ તો કયારેક જ આટલી ખુશ હોય. જો કે એનો ખુશી સભર અવાજ સાંભળી પર્ણવીને આનંદ થયો. કારણ ઘોષિતાના અવાજમાં હમેશાં ફરિયાદ જ હોય. ઘેર આવે ત્યારે એના પતિએ એને કોઇ ગિફ્ટ ના આપી. ઘરમાં પણ પગારના અડધા ઉપરના પૈસા આપી દે છે. મારી તો એમને કંઇ પડી જ નથી. એમને તો એમના માબાપ, નાનો ભાઇ, નાની બેન જ જાણે સર્વસ્વ છે.\n\nપર્ણવી કહેતી,\"ઘોષિતા, તું સુખી થવા માટે આ બધી વાતોમાં વચ્ચે ના પડીશ. ઘરમાં બધા બહુ જ સારા છે. અમારા બંને ઘરો વચ્ચે ઘણા સારા સંબંધો છે. બીજું કે તારા પતિનો નાનોભાઇ આવતા વર્ષે કમાતો થઈ જશે. નાની બેનના લગ્ન થઈ જશે\"\n\nપરંતુ એ કોઇ વાત સમજવા તૈયાર જ ન હતી. દિવસો આમ જ પસાર થતાં રહેતાં હતાં. એવામાં ઘોષિતાના પિતાનું અવસાન થયું. સાસરી પક્ષના બધા વારાફરતી ઘોષિતાને મળી આવ્યા. ઘોષિતા દિવસો સુધી રડતી રહી. એ પિયરથી પાછી આવી ત્યારે એની પાસે ઢગલાબંધ ફરિયાદો હતી. એનું કહેવું હતું કે તારા પપ્પાના અવસાન વખતે તારૂ આખું કુટુંબ ભેગુ થયેલું. તારા સસરા, કાકાસસરા, મામાસસરા બધા તારી પાસે આવીને તને કહેતાં હતાં,\"અમે તારા પપ્પાની જગ્યા એ જ છીએ. તું અમારી દીકરી જ છું \"કેટલું સારૂ લાગે નહીં !\n\nએટલીવારમાં ઘોષિતાનો અવાજ સાંભળી પર્ણવી વર્તમાનમાં આવી ગઇ. બહાર આવી અને જોયું તો ઘોષિતા ચણીયાચોળીને ઓઢળી પહેરીને ઊભી હતી. પર્ણવીને જોતાં જ એ બોલી,\"આજે હું બહુ જ ખુશ છું. અત્યારે અમે હોટલમાં જમવા જઇએ છીએ. તને ખબર છે કે આજે હેપીનેસ ડે છે. મેં તો કહી દીધું આજે તો ખુશ રહેવું જ જોઇએ.\"\n\n\"આ લોકો સાથે તો જક્ક કરવી જ પડે. માંગી ને લીધેલી ખુશીનો શું અર્થ ? પર્ણવીને કહેવાની ઇચ્છા થઈ ગઇ પણ ચૂપ રહી.\n\nએને થયું કે એ કહી દે કે તું ભૂતાનમા જન્મી હોત તો સારૂ. કારણ દુનિયાનો સૌથી સુખી દેશ ભૂતાન જ છે. જો કે જયાં સંતોષ હોય ત્યાં સુખ હોય જ.\n\nપર્ણવી વિચારતી હતી કે શું ખુશ રહેવું એટલે હોટલમાં જમવા જવું, નવા નવા કપડાં પહેરવા, લેટેસ્ટ આઇ ફોન વાપરવો. શું સુખ માટે આ જ બધું જોઇએ ? પર્ણવીને ઘણીવાર થતું કે ઘોષિતાને કહે તું તારો સ્વભાવ બદલ. પણ એ કહી ના શકી.\n\nબીજાદિવસે રજા હતી પણ ઘોષિતાનો પતિ ઓફિસ ગયો. આગલા દિવસની ખુશી ગુસ્સામાં ફેરવાઇ ગઇ હતી. એના ગુસ્સાને કારણે ઘરનું વાતાવરણ બગડી ગયુ હતું. એના ગુસ્સા ભરેલા અવાજથી પડોશીઓ પણ પરિચિત હતાં. એ ગુસ્સામાં ઘરની બહાર નીકળી ગઇ. ઘરની બહાર નીકળી એ સીધી પર્ણવીને ત્યાં ગઇ.\n\nપર્ણવીનું ઘર માણસોથી ભરેલું હતું. ઘરની બહાર પણ હાસ્યનો અવાજ આવી રહ્યો હતો. ઘોષિતાએ થોડો ખચકાટ અનુભવ્યો. પરંતુ પર્ણવીની નજર ઘોષિતા પર પડતાં એ બોલી, \"ઘોષિતા,અંદર આવ અહીં બધા ઘરના જ છે. આજે રજા છે એટલે બધા ભેગા થયા છે. રજા એટલે બધાએ સાથે રહેવાનો દિવસ. કાકાના દીકરાને પ્રમોશન મળ્યું એટલે બધા ખુશ છે\"\n\nત્યારબાદ ઘોષિતાને બીજા રૂમમાં લઇ જઇને કહ્યું,\"ઘોષિતા,કાલે તું કહેતી હતી કે આજે \"હેપીનેસ ડે.છે.\" પણ કુટુંબમાં બધા ભેગા મળે તો તમારો આનંદ બેવડાય. અને દુઃખ વહેંચાઇ જાય. જે કુટુંબમાં સંપ હોય ત્યાં બારેમાસ \"હેપીનેસ ડે \" હોય છે. તારા પપ્પાના અવસાન વખતે તું દિવસો સુધી રડતી હતી\n\nજયારે મારા પપ્પાના અવસાન વખતે મારૂ દુઃખ પણ વહેચાઇ ગયું. ઘોષિતા, તારા પપ્પાના અવસાન વખતે તારા સાસરીપક્ષના બધા જ આવ્યા પણ લોકલાજે. ખરેખર તો બધા સંબંધો જો દિલથી બંધાય તો જિંદગીમાં દુઃખ શબ્દનું અસ્તિત્વ જ ના રહે. મને આશ્ર્વાસન આપનાર મારા સાસરી પક્ષના બઘા સાથે હું પણ એમની દીકરી હોઉં એવી રીતે વર્તન કર્યું છે. ઘોષિતા, આપણી સંસ્કૃતિ ઘણી મહાન છે. સંયુક્ત કુટુંબની પ્રથા જયાં છે ત્યાં સુખ બેવડાય છે અને એક જણનું દુઃખ બધા વચ્ચે વહેંચાઇ જાય છે. જયારથી વિદેશી સંસ્કૃતિ યુવાનો અપનાવા લાગ્યા છે અને વિદેશના વાદે ચઢી ગયા છે ત્યાં જ આવા બધા ડે ઉજવવા પડે છે.\n\nઘોષિતા,આપણા બાપદાદાઓ સુખી હતા. એ લોકો તો હમેશ હેપી જ રહેતા હતા. એમને આવા દિવસો ઉજવવા ન હતા પડતાં. આ દેખાદેખી કયાં સુધી ! હવે મધર્સ ડે, ફાધર્સ ડે શા માટે ઉજવવા નો ? માબાપ જોડે જ રહેતા હોય તો શું હમેશ માટે મધર્સ ડે અને ફાધર્સ ડે જ નથી ? હેપીનેસ ડેને કારણે તેં પતિ પાસે રજા લેવડાવી એ બળજબરી નહીં તો બીજુ શું છે ? તારા પતિનું ઓફિસમાં કામ વધી જવાથી બીજે દિવસે પણ ઓફિસ જવું પડ્યું ખરેખર તો એ દિવસે ઓફિસમાં રજા જ હતી. તારા માટે કાલે હેપીનેસ ડે ભલે રહ્યો. પણ તારા પતિ માટે રહ્યો ? ઘરની શાંતિના જોખમાય અને તું કકળાટ ના કરે માટે રજા લીધી.\n\nહેપીનેસ ડે બધા માટે કેમ નહીં ? આપણે હેપી રહેવું હોય તો બીજાને પણ હેપી રાખવા જોઇએ. એ પણ એક દિવસ માટે નહીં કાયમ ને માટે. ઘોષિતા તું જિંદગીનો આ નીચોડ સમજવા ચોક્કસ પ્રયત્ન કરજે.\n\nઆપણે એવી રીતે જીવીએ કે આપણી જિંદગીમાં હમેશ માટે\" હેપીનેસ ડે\" જ રહે.\n\n",
      "duration": "4 mins",
      "category": "Inspirational"
    },
    {
      "id": 284,
      "title": "છાયડો",
      "story_name": "ન્યૂયોર્કથી રવાના થયેલી ફ્લાઈટમાં ભારત પહોંચતાની સાથે જ વિશાખાને રોમાન્ચનો અનુભવ થયો. ચાર વર્ષ પછી પોતાના બેનાના બાળકો કેયા અને કુણાલને લઈને વિદેશથી પોતાના વતન પહોંચ્યાનો રોમાંચની સાક્ષી એના હૃદયના વધતા ધબકારા આપી રહ્યા હતા. એનું મન પોતાના વતન જઈને પોતાના માતા-પિતા અને પરિવારજનોને મળવા માટે બેબાકળું થઇ રહ્યું હતું. આ બધા ઉત્સાહ વચ્ચે ચિંતા માત્ર એક જ વાતની હતી કે વિદેશના ઠંડા વાતાવરણમાં ઉછરેલા એના બેનાના બાળકો એના વતનમાં ગરમી સહી શકશે ?\n\nભારત પહોંચતા પહેલા એને પોતાના મનની મૂંઝવણ પોતાના માતા-પિતાને બતાવી હતી અને એટલે એના માતાપિતાએ અગાઉ પોતાના ઘરમાં એરકન્ડીશનની સુવિધા કરી રાખી હતી જેથી કરીને વિદેશમાં ઉતરેલા વિશાખાના બાળકોને તકલીફના પડે. ભારત પહોંચતા જ વિશાખા ગાડી કરીને પોતાના વતન પહોંચી ગઈ. પોતાના ગામમાં દાખલ થતાં જ ચારે બાજુ લીલા ઝાડ પાન અને હરીયાળી જોઈને વિશાખા બાળકો આનંદિત થઈ ઊઠ્યા. સિમેન્ટ અને પથ્થરથી બનેલા મહાનગરના ગગનચુંબી એપાર્ટમેન્ટમા બંધ રહેતા વિશાખાના બાળકોનું મન ગામના ખુલ્લા ખેતરો અને મેદાનો જોઈને પ્રફુલ્લિત થઇ ઉઠ્યું. બાળકોના ચહેરા પર આનંદ જોઈને વિશાખાને રાહતનો અનુભવ થયો.\n\nઘરે પહોંચતાની સાથે વિશાખા અને એના બાળકોનું ભાવભીનું સ્વાગત થયું. કેયા અને કુણાલને વૃદ્ધ નાનાનાની અને અન્ય પરિવારજનો દ્વારા મળેલા સ્નેહ અને લાગણીથી એક પ્રકારની હૂંફનો અનુભવ થયો. વિશાખાનું ઘર ખૂબ જ મોટું હતું અને એની ચારે બાજુ ખુલ્લી જગ્યા હતી જેમાં જાતજાતનાં ઝાડ પાન અને વૃક્ષો હતા. આજુબાજુ મોટા વૃક્ષો હોવાને કારણે ગરમીનો અનુભવ પણ નહોતો થતો. ચારે બાજુ પક્ષીઓનો કલરવ આખા વાતાવરણને મનમોહિત કરતો હતો. વિદેશમાં હંમેશા પોતાના ઘરમાં કેદ રહેતા વિશાખાનાના બાળકોને પણ રમવાની મોકળાશ મળી ગઈ હતી. ચારે બાજુ લીલોતરી અને કુદરતની સમીપ રહેવાથી બંને બાળકોને ખુશખુશાલ રહેવા લાગ્યા. બાળકોને ખુશ જોઈને વિશાખા અને ઘરના બધા જ સભ્યોની ચિંતા દૂર થઇ ગઇ. બાળકો આખો દિવસ આજુબાજુ રહેતા બીજાનાના ભૂલકાઓ સાથે મળીને ઘરની બહાર બગીચામાં કુદરતના સાનિધ્યમાં રમતા. ઘરની બહાર આખો બગીચો જાતજાતના ફૂલ અને છોડથી સુશોભિત હતો. આજુબાજુ મોટા મોટા વૃક્ષો ઘરને ઠંડો છાયડો આપતા હતા .\n\nવિશાખાને પણ નાનપણથી જ ઝાડપાન રોપવાનો ખૂબ જ શોખ હતો. એને બરાબર યાદ છે કે એમાં કેટલાય ફુલ છોડ એણે પોતાના હાથેથી વાવ્યા હતા. અને એમાં પણ ખાસ કરીને ઘરની પાછળના ભાગમાં એક મોટું વૃક્ષ હતું જે વિશાખા અને એની બહેનપણીને મળીને વાવ્યું હતું જે આજે એક મોટા અડિખમ વૃક્ષોના પરિવર્તિત થઈ ગયું હતું. વિશાખાના બાળકો અને આજુબાજુના રહેતાનાના ભૂલકાઓ, જે વિશાખાના બાળકો સાથે રમવા આવતા હતા એ બધા માટે એ વૃક્ષ મુખ્ય આકર્ષણ નું કેન્દ્ર હતું. રોજ બધા બાળકો ભેગા થઈને એ મોટા વૃક્ષની નીચે રમતા અને જાતજાતની પ્રવૃત્તિઓ કરતા. ત્યાં બધા બાળકો ક્યારેક સાથે બેસીને ભણતા તો ક્યારેક એમની પિકનિક થઈ જતી. ક્યારેક વૃક્ષની ડાળ પર દોરડું બાંધીને હીંચકા ખાતા તો ક્યારેક વૃક્ષની ડાળ પર ચડીને ત્યાં બેસી જતા. વૃક્ષ એટલું ઘટાદાર હતું કે એના છાયડા નીચે બાળકોને ભર બપોરે પણ ઠંડકનો અનુભવ થતું. ન તો ક્યારે એસી યાદ આવતું કે ન તો એસી જઈને બેસવાનું મન થતું. વર્ષો પહેલા એક ઝાડ રોપીને વિશાખા પોતાના બાળકને ભવિષ્યમાં આટલો બધો આનંદ આપી શકશે એવું એણે ક્યારેય નહોતું વિચાર્યું.નાનપણમાં પોતાના ઝાડપાન અને વૃક્ષો રોપવાના શોખનું ભવિષ્ય માં આટલું સુંદર પરિણામ જોઈને એને પોતાના એ કાર્ય કરવાથી ગર્વ અનુભવ થયો.",
      "duration": "3 mins",
      "category": "Inspirational"
    },
    {
      "id": 285,
      "title": "સાથે ઘરડાં થઈશું",
      "story_name": "સુનીતાના લગ્નને હજુ માંડ એકાદ વર્ષ જેવું થયું હશે, અને તે પોતાના પિયર આવતી રહી હતી. તેની ફરિયાદો પણ સાવ સામાન્ય હતી. ઘરે આવી ત્યારે શરૂઆતમાં તો કોઈએ કંઈ કહ્યું નહિ, પરંતુ થોડા દિવસ પછી સુનીતાના માતા પિતાએ તેને પૂછ્યું કે બેટા તને શું તકલીફ છે ત્યાં ? તો સુનિતા એ કહ્યું કે, \"મારી નણંદ મને કામ નથી કરાવતી, સાસુ વાત વાતમાં ટોકે છે, પતિ પાસે સમય નથી ને હું તેમને ફરિયાદ કરું તો વાંક મારો જ કાઢે છે.\" સુનીતાના માતા પિતાએ તેને ખૂબ સમજાવી કે, \"બેટા ! દરેક ઘરમાં આવા પ્રોબ્લેમ તો હોય જ છે, એટલે કંઈ ઘર છોડીને થોડું આવતા રહેવાય. તે સુમિતને પસંદ કર્યો છે, બધું જોયું હતું, તો પછી હવે આવી ખામી કાઢીને શું મતલબ ?\" પરંતુ સુનિતા એકની બે થવા તૈયાર નહોતી. હજુ થોડી નાદાન હતી, અને બાળક બુદ્ધિમાં આવા નિર્ણયો લેવાઈ જતા હોય છે. પરંતુ આવા સમયે મા બાપે જ સમજદારી કેળવી પોતાની દીકરીનો સંસાર હર્યોભર્યો કરવાં પ્રયત્નો કરવા જોઈએ.\n\nઅત્યારના સમયમાં આપણે જોઈએ તો દરેક વ્યક્તિ પોતાનો ઈગો લઈને બેસી જાય છે કે, હું શું કામ પહેલ કરું ? આપણી દીકરીનો કોઈ વાંક નથી, આપણી દીકરી તો ભણેલી છે, એનાં પૂરતું તો એ કરી લેશે...વગેરે...વગેરે... પરંતુ ત્યારે આપણે એક જ વસ્તુ વિચારવી જોઈએ કે આપણે જે કંઈ પ્રયત્નો કરીએ છીએ તે આપણાં માટે જ. આપણો સંસાર સુખી રહે તે માટે. આપણા માટે પણ આપણે પહેલ નહીં કરીએ તો કોણ કરશે ? આજના સમયમાં લગ્નજીવન ટકાવી રાખવું ખરેખર આટલું બધું અઘરું થઈ ગયું છે, કે પછી આપણે તેને અઘરું બનાવી દીધું છે ? તે જ નથી સમજાતું. દરેક વ્યક્તિ સ્વતંત્રતા ઈચ્છે છે, પછી તે સ્ત્રી હોય કે પુરુષ. પરંતુ આપણે એક વાતનું ખાસ ધ્યાન રાખવું જોઈએ કે, \"આપણે સ્વતંત્રતાના નામે ક્યાંક સ્વચ્છંદી તો નથી બની ગયા ને ?\" સુનીતાની વાતમાં પણ ક્યાંક ને ક્યાંક આ જ તકલીફ હતી, કેમ કે તે ભણેલી હતી અને નોકરી કરતી હતી. સુનિતાએ કોઈનું કહ્યું માન્યું નહીં ત્યારે આ બીડું દાદા દાદીએ ઝડપ્યું.\n\nએક દિવસ અચાનક દાદીએ સુનીતાને કહ્યું કે, \"તારી બેગ પેક કરી લે, કાલે સવારે આપણે આઇલેન્ડ પર ફરવા જવાનું છે, એક વીક માટે.\" સુનિતા ખુશ થઈ ગઈ, તેને ફરવું ખૂબ જ ગમતું હતું. બીજા દિવસે સવારે દાદા દાદી અને સુનિતા, ફરવા માટે નીકળી ગયા. ત્યાં પહોંચી થોડો રેસ્ટ કર્યો અને પછી બીચ પર ગયા. બીચ પર પહોંચી દાદા દાદીએ ઘણા રોમેન્ટિક ફોટો પડાવ્યા. આ ફોટો સુનિતા જ પાડી આપતી હતી. અમુક ફોટો તો એવા પડાવ્યા જે હજુ સુનિતાએ પણ નહોતા પડાવ્યા. એક સમય માટે તો સુનીતાને પણ એમ થઈ ગયું કે, દાદા દાદી ગજબના છે. આ ઉંમરે પણ આટલા રોમેન્ટિક ? જાણે હનીમૂન પર આવ્યા હોય તેવું લાગે છે. તેનાથી રહેવાયું નહિ એટલે તેણે દાદીને પૂછી જ લીધું કે, \"દાદી તમે આટલા વર્ષે પણ આટલા રોમેન્ટિક કેવી રીતે ?\" ત્યારે દાદીએ ખૂબ જ સુંદર જવાબ આપ્યો. દાદીએ કહ્યું કે, \"બેટા ! હું ને તારા દાદા અમારી જુવાનીમાં ક્યાંય ફરવા જઈ શકીએ તેટલા પૈસા નહોતા. અને અમારી વખતે આવું ફરવાનું પણ એટલું નહોતું. તારા દાદાને ચાર ભાઈ અને પોતે સહુથી મોટા. એટલે ઘરની જવાબદારી પણ તેમના માથે જ હતી. ત્રણ ભાઈઓના પ્રસંગો કાઢવા અને બધાને સેટ કરવામાં જ સમય પસાર થઈ ગયો. ક્યારેક તો એવું બનતું કે બે ત્રણ દિવસ સુધી મારી ને તારા દાદાની કોઈ વાતચીત પણ ન થઈ હોય. ઝગડા ના કારણે નહિ, પરંતુ ઘરના કામની વ્યસ્તતાના કારણે. તો પણ મેં ક્યારેય એમને ફરિયાદ નથી કરી. હું પણ સમજુ કે તેમની પર કામનો ને જવાબદારીનો કેટલો બોજ હોય. અને આપણે જ આપણા માણસને ના સમજીએ તો બીજું કોઈ થોડું સમજવાનું. પરંતુ તારા દાદાએ મને પ્રોમિસ કર્યું હતું કે, અત્યારે યુવાની છે, કમાવવાની ઉંમર છે મને કમાવા દે. નિવૃત્તિ બાદ આપણે ખૂબ ફરીશું અને મજા કરીશું. તો જો, અત્યારે કરીએ છીએ ને મજા ! લોકો નક્કી કરતાં હોય કે, \"સાથે જીવવું છે\", અમે નક્કી કર્યું હતું કે, \"સાથે ઘરડા થવું છે અને ખૂબ જીવવું છે.\" બસ એ જ કરીએ છીએ અમે.\n\nસુનીતાને જિંદગીની વાસ્તવિકતા સમજાઈ ગઈ અને તેણે ઘરે જઈને તરત જ સુમિતને ફોન કરીને પોતાને લઈ જવા બોલાવ્યો. સુમિત પણ એટલી જ અધીરાઈથી તેને લેવા આવી ગયો. બંને જણા દાદા દાદીને એક પ્રોમિસ આપીને છૂટા પડ્યા કે, \"સાથે ઘરડા થઈશું, અને ખૂબ જીવીશું...\".",
      "duration": "4 mins",
      "category": "Inspirational"
    },
    {
      "id": 286,
      "title": "સાચું ધન",
      "story_name": "\"અરે ! રુદ્ર તે ફરીથી આટલો મોંઘો મોબાઇલ ખરીદ્યો ?\"\n\n\"દાદીમાં પ્લીઝ તમે મને આમ દરેક વાતમાં રોકટોક ના કરશો.\"\n\nદાદીમાની ટકોરથી રુદ્ર મોઢું ચડાવતો પોતાના રૂમમાં જતો રહ્યો. ઘરડાં રમીલાબેન તેમના દીકરા સામું જોઈ બોલ્યા,\n\n\"બેટા, પૈસા કંઈ ઝાડ પર નથી ઉગતા. તું તારા દીકરાને પૈસાનું મહત્વ સમજાવ. આ રીતે ખોટા ખર્ચા કરી પૈસા ઉડાવવાથી તો કુબેરનો ભંડાર પણ ખાલી થઈ જાય !\n\n\"બા તમારી વાત એકદમ સાચી છે. હું નાનો હતો ત્યારે આપણા ઘરની એટલી આવક ન હતી કે તમે મારા બધા મોજ-શોખ પૂરા કરી શકો. આપણે ઘણાં તડકા છાયડાં જોયા હતાં પરંતુ બા હવે આપણી પાસે આલીશાન બંગલો, મોટર, નોકર-ચાકર બધું જ છે તો હું નથી ઇચ્છતો કે મારા દિકરા રુદ્રને કોઈ પણ તકલીફ પડે.\"\n\nઘરડાં રમીલાબેનની વાત તેમના દીકરાએ ના સાંભળી તો પૌત્ર તો ક્યાંથી સાંભળે ? \n\nરિતેશભાઈ પૈસા કમાવવામાં વ્યસ્ત રહેતા અને તેમના પત્ની તથા દીકરો રુદ્ર પૈસા ઉડાવવામાં વ્યસ્ત રહેતા ! તેમને પૈસા કમાવવાનો એવો નશો ચડ્યો કે તેમણે પૈસા કમાવવાના બધા જ રસ્તા અપનાવી લીધાં. તેઓ બહારની દેખાદેખીની દુનિયાથી નજીક તથા પરિવારથી દૂર થતાં ગયા ! પરિણામે, તેમના પુત્ર રુદ્રમાં કયારે કુટેવો, ખોટી લતો પ્રવેશી ગયાં તેની પણ તેમને ખબર ના પડી ? રમીલાબેન આ બધું જોઈ ખૂબ જ દુઃખી થતાં.\n\nકહેવાય છે કે અણધાર્યું તે આગળ થાય એમ અચાનક કિસ્મતનું પાનું ફેરવાયું. રિતેશભાઈને ધંધામાં નુકસાન થયું. અનીતિથી ભેગા કરેલા ધનનું આયુષ્ય કેટલું હોય ?  વળી, પૈસાદાર કુટુંબ ગરીબીમાં રહેવા ટેવાયેલું ના હોય. રુદ્રને પૈસા ના મળતા તે પોતાના પિતા સાથે ખરાબ વર્તન કરવા લાગ્યો.\n\nહવે, રિતેશભાઈને સમજાયું કે સાચું ધન પૈસા નહીં પરંતુ પોતાનો પરિવાર છે. તેમણે પૈસાની સાથે રુદ્રને મૂલ્યલક્ષી શિક્ષણ તથા સંસ્કારરૂપી ધન આપવાની જરૂર હતી. મૂલ્ય સિવાયનું અપ્રમાણિકતાથી કમાયેલું ધન કચરાં સમાન છે. રિતેશભાઈને તેમણે કરેલી ભૂલો બદલ ગુસ્સો પણ આવતો હતો અને હસવું પણ !\n\nકોઈકે સાચું જ કહ્યું છે કે, ધનનો સદુપયોગ કરવો જોઈએ તથા દરેક કાર્ય વિચારીને કરવું જોઈએ કારણ કે સમય નીકળી ગયા પછી પસ્તાવા સિવાય કશું હાથમાં આવતું નથી.",
      "duration": "2 mins",
      "category": "Inspirational"
    },
    {
      "id": 287,
      "title": "કમજોરી બની તાકાત",
      "story_name": "આ વાર્તા હરિયાણાના પાણીપતમા રેહતા વિક્રમ સોઢાની વાત છે.\n\nવિક્રમ પહેલેથી જ જરૂર કરતાં વધુ વજન ધરાવતો હતો. તેના લીધે તેનું શરીર પણ કદરૂપું લાગતું અને બધા તેની મજાક ઉડાવતા. પણ શું કરે ? તે પણ સાંભળી ને જતું કરી દેતો.\n\nએક દિવસ વિક્રમના પિતાએ નિર્ણય કર્યો કે તેને ગુરુકુળમા તેને બે વર્ષ માટે ભરતી કરી દીધો. પણ આ નિર્ણયે તેની જીંદગી જ પૂરી બદલી નાખી. તેમના માટે આ નિર્ણય વરદાન સાબિત થયો. ત્યાં વ્યાયામ શાળા પણ હતી. ત્યાં દારાસિંહનામના ગુરુજી હતા. આ ગુરુજી થોડા સખત હતા તેથી વિક્રમને એક નવી જ જીંદગી આપી. વિક્રમને રોજ વ્યાયામ કરાવે અને કુસ્તી માટે પણ તૈયાર કર્યો. આગળ આગળ વિક્રમ ઘણી પ્રતિયોગિતા રમ્યો અને વિજયી પણ બન્યો.     \n\nપાણીપતમા વિક્રમનું નામ છવાઇ ગયું. એક સમય એવો હતો કે લોકો વિક્રમ પર હસતા હતા, આજ એ જ લોકો વિક્રમની પ્રશંસા કરતા થાકતા નથી. આટલો બદલાવ આવવાનું કારણ વિક્રમની મેહનત હતી. વિક્રમે પોતાની કમજોરી ને પોતાની તાકાત બનાવી. મજબૂત શરીર અને દદ્ધ વિશ્વાસથી જ માણસના જીવનમાં બદલાવ આવે છે. આજ નો માનવી આળસુ અને અદોદરો બની ગયો છે. બહારના વાસી ખોરાક ખાવા, બેઠાંડુ જીવન,ના કંઈ મહેનત કરવી કેના પરસેવો પાડવો. આ બધા લક્ષણોથી શરીર સાવ નબળું , સાથે મન અને વિચાર પણ નબળા બની જાય છે.\n\nઆજના યુવા વર્ગને વિક્રમમાંથી બોધપાઠ લઈને પોતાની જાતને પણ વિક્રમ જેવી કાબિલ બનાવવી જોઈએ. સારા સ્વાસ્થ્યથી આપણુ તો સારું થાય સાથે દેશને પણ ફાયદો થાય છે. લોકો આપણામાંથી પ્રેરણા લઈને આગળ વધે તેવું કાર્ય કરવું જોઈએ. આજે પાણીપતમાં વિક્રમ ઘણી વ્યાયામ શાળા ચલાવે છે અને યુવા ધનને આગળ વધારે છે.\n\n",
      "duration": "2 mins",
      "category": "Inspirational"
    },
    {
      "id": 288,
      "title": "આંબો, મારું સંતાન",
      "story_name": "ટૌકતે વાવાઝોડાની આગાહી સરકાર દ્વારા કરવામાં આવતા જ સતર્કતા એકદમ વધી ગઈ. ઘરમાં રાશન સામગ્રી વસાવી લીધી. પાણી, દવા, અનાજ જેવી સામાન્ય જીવન જરૂરીયાતની ચીજ વસ્તુઓ એકઠી કરવામાં ઘરના દરેક સભ્યો વ્યસ્ત થયાં. બાલ્કનીની વસ્તુ અંદર લેતા મારું મન વ્યાકુળ થવા લાગ્યું. દીકરીનો જન્મ થતાં આંગણે વાવેલ આંબાને જોઈ મનમાં ચિંતા જન્મી !\n\nસંતાન સમાન ઉછેરી મોટો કરેલ આંબો આ કુદરતી જોખમ ખમી શકશે ? મનમાં ઘેરાતાં સવાલોના જવાબ તો એ વાવાઝોડું જાય પછી ખબર પડે. પરંતું ઉપાય શું કરું ? રસ્તો કોઈ મળતો નહતો.\n\nસાંજના સમયે પવનનું જોર વધવાનું હતું પરંતુ, સવારથી જ મારા મનમાં બસ ગમગીની છવાઈ ગઈ હતી. કલાકના દસ ચક્કર એ આંબા પાસે કાઢી લેતો. એનો સ્પર્શ કરતા જ ભૂતકાળ યાદ આવવા લાગ્યો. કેટલા હેતથી એને વાવ્યો હતો. નિયમિત ખાતર, પાણી પીવડાવ્યું. ખાસ મારા બાળકો પાસે મેં ઉછેરાવ્યો. એમનાં હાથે જ પાણી પીવડાવ્યું જેથી એ લોકો પણ સમજી શકે કે ઝાડનું મહત્વ. જેમ જેમ સમય પસાર થતો ગયો એમ એમ એ ઝાડની ઉપયોગિતા પણ વધતી ગઈ. એ આંબો મોટો થતાં આંગણાંમાં છાયો પણ વધ્યો. દર ઉનાળે કેરી ખાવાની મજા પણ આવતી. આજે એ ઘટાદાર વૃક્ષ બની ગયો હતો. સાથે મારા સંતાન પણ એમની વયસ્ક ઉંમરે પહોચી ગયાં હતાં. દીકરાના ઘરે દીકરા એ ઝાડ નીચે રમતાં ત્યારે મારી આંખને ટાઢક વળતી. દીકરી સાસરેથી ખાસ ઉનાળા વેકેશનમાં એના સંતાનને લઈ આવે. સૂરજ સામે ઢાલ સમાન એ આંબો મારા ઘરનાં એક સભ્ય બની ગયો હતો. મારા દીકરા- દીકરીઓ મને એ આંબો રોપ્યો અને મેં ઉછેર્યો એ માટે બહુ પ્રેમ વરસાવે. મને બહુ ગમતું કે હું છોડમાં રણછોડની સંકલ્પના મારા સંતાનમાં રોપી શક્યો. તેમની સાથે જ ઉછરેલ વૃક્ષનું મહત્વ સમજાવવામાં સફળ થયો.\n\n પણ, કેમ જાણે આજે એ વાવાઝોડાંની વાત સાંભળતા જ મનમાં બહુ દુઃખની ભાવના જન્મવા લાગી. જેમ- જેમ સાંજ પસાર થવા લાગી હું બારી બહાર એને જોયા જ કરતો. પવનનું જોર વધતાં હવે બારી પણ ખોલાય એમ નહતી. મન વધુને વધુ વ્યાકુળ થવા લાગ્યું. ગાજ વીજ સાથે પડતો વરસાદ, કુદરતનું ડરામણું સ્વરૂપ માણસ જાતની ઔકાત બતાવવા લાગ્યું. અને એક ધડામ કરતો અવાજ આવતાં સમજાય ગયું કે એ મારા સંતાન સમાન આંબાને કંઈક થયું. ઘડી તો થયું જલ્દી બહાર જાઉં એને ભેટી લઉં પરંતુ, હિમંત જ થતી નહતી. એ આંબાની ડાળીઓ પડતી એમ જાણે મારા અંગો પણ મારા શરીરમાંથી છૂટા પડ્યા જતાં હોય એવું લાગતું હતું. હવે બસ જલ્દી બહાર નીકળી જોઈ લઉં કે શું હાલત છે ?\n\nસવાર પડતાં જ પવનનું જોર ધીમું પડતાં જ હું નીચે આવ્યો ત્યાં તો મારા પહેલા મારા દીકરાએ બારણું ખોલી દીધું હતું. અને મારી પાસે આવી મને ભેટીને રડવા જ લાગ્યો અને કહે, \"પપ્પા હાશ, આપણો આંબો બચી ગયો. બે - ત્રણ ડાળીઓ જ પડી છે. તેનો અવાજ હતો. બાકી તો એ ઊભો છે. \"\n\nમેં જલ્દી જલ્દી બહાર આવી જોયું તો જાણે એ આંબો હસતાં હસતાં કહેતો હોય, \"ચિંતા ન કરો અડીખમ જ છું. બસ થોડો ઘાયલ થયો છું. આવતાં ચોમાસે બધું રેડી થઈ જશે\"\n\n ચશ્માના ગ્લાસ મારા પાણી પાણી થઈ ગયાં. સાથે એ વાતની પણ ખુશી થઈ કે, એક વૃક્ષ પ્રત્યેની લાગણી મારા દીકરાના હૃદયમાં મારા જેટલી જ સ્થાપિત કરવામાં સફળ થયો.\n\n",
      "duration": "3 mins",
      "category": "Inspirational"
    },
    {
      "id": 289,
      "title": "ગોકુળિયું ગામ",
      "story_name": "મહેશ નાનપણથી જ ગામડામાં ભણ્યો હતો. ગામડાની સરકારી શાળામાં ભણવા જવાનું, બપોરે આવીને ખેતરે ભાત આપવા જવાનું અને સાંજે ગાયો ચરાવવા જવાનું. આ તેનો નિત્યક્રમ હતો. તેના ઘણા મિત્રો શહેરમાં રહેતા હતાં, તેમને જોઈને તેને પણ શહેર જવાની ઈચ્છા થઈ જતી. તેને પણ થતું કે હું પણ ખૂબ ભણી ગણીને શહેરમાં નોકરી કરવા જઈશ. ગામડામાં ખાલી મજૂરી જ છે, બીજું કંઈ નથી. આવું વિચારતો તે રોજ શહેર ભણી દોટ મૂકવાનાં સપના સેવતો. \n\nઆમ ને આમ વિચાર કરતાં કરતાં તેનું શિક્ષણ પૂર્ણ થયું અને હવે નોકરી મેળવવાનો વારો હતો. મનમાં ને મનમાં તે હરખાતો હતો કે શહેરમાં જઈશ ને નોકરી કરીશ, ખૂબ મજા આવશે. તેના પિતાએ તેને સમજાવ્યો પણ ખરા કે બેટા, આપણી આટલી બધી જમીન છે, તું એકનો એક વારસ છે. શું કામ આ બધી દોડધામ કરવા જાય છે ? શાંતિથી અહીં રહે, આપણા બટકું રોટલા જેટલું તો તને આ જમીન આપી દેશે, ને લખલૂટ પ્રેમ આપશે એ અલગ. તારા શહેરમાં આ બધું નહિ મળે. પણ માને કોણ ? મહેશને તો શહેર જવાની જ તાલાવેલી લાગી હતી. ભારે હૈયે માતા પિતાએ તેને શહેર માટે વિદાય કર્યો.\n\nમહેશના કાકા શહેરમાં જ રહેતા હતા, એટલે તેમને ત્યાં જ જવાનું હતું. કાકાના ઘરે પહોંચ્યો એટલે તેને મેનુકાર્ડની જેમ એક લિસ્ટ સંભળાવવામાં આવ્યું, કે આમ કરવાનું અને આમ નહિ. મહેશને એમ કે શહેરમાં તો આવા બધા નિયમો હોય જ, આ થોડું ગામડું છે તે બધું ચાલે ? થોડો સમય મહેશ ત્યાં રહ્યો. નોકરી શોધવા માટે ધક્કા ખાધા. કોઈ સરખી નોકરી ન મળે, કોઈ મનથી બોલાવે પણ નહીં. રસ્તો પૂછો તો સરખો રસ્તો ન બતાવે, લોકોના મનમાં સ્વાર્થ સિવાય કંઈ નહિ, ને જીવન એટલું દોડધામભર્યું કે બે મિનિટ વાત કરવાનો કોઈ પાસે સમય નહિ. બે ઘડી વિસામો લેવા છાંયો ના મળે, પીવાનું પાણી પણ વેચાતું મળે ત્યાં જમવાનું તો શું ? થોડાક જ દિવસમાં મહેશને શહેરની વાસ્તવિકતા સમજાઈ ગઈ. હવે તે હતાશ થઈ ગયો. તેને પોતાનું ગામડું યાદ આવવા લાગ્યું. ગામડામાં તે સવારે વહેલો ઊઠે કે તરત જ મંદિરમાં આરતી સંભળાતી હોય, લોકો પોતપોતાના ખેતરે જતા હોય, ગોવાળ ગાયો લઈને ચરાવા નીકળ્યો હોય, પાણી માંગો ત્યાં દૂધ મળે, અને લોકોના દિલ સાફ મળે, આવું મારું ગામડું હોય. આજે તેને એમ થઈ આવ્યું કે વૃક્ષોના જંગલો છોડી હું ક્યાં આ કોંક્રિટના જંગલો વચ્ચે આવી ગયો ?\n\nબીજા જ દિવસે સવારે તેણે ગામની બસ પકડી અને પોતાના વતન પરત આવી ગયો. મહેશને આમ અચાનક વતન આવેલો જોઈ, માતાપિતા પણ ગભરાઈ ગયા. પરંતુ જ્યારે મહેશે માંડીને વાત કરી તો બધાની આંખો ભીની થઈ ગઈ. શહેરની લ્હાયમાં છૂટો પડેલો પરિવાર, ગામડામાં આવી પાછો એક થઈ ગયો, આ છે મારા ગામડાની ખાસિયત !\n\n",
      "duration": "2 mins",
      "category": "Inspirational"
    },
    {
      "id": 290,
      "title": "બાળકોની દુનિયા",
      "story_name": "આજ એક વાર્તા એવા સમયગાળાની કરવી છે. જે સમયગાળાનો સમય જ અદભૂત હોઈ છે. તે સમય છે આપણું \"બાળપણ\".બાળપણમા ના કોઈ જવાબદારી, ના ભવિષ્યની ચિંતા બસ પોતાની જ મસ્તીમાં રહેવાનું.\n\nઆ વાર્તા ઊંટીમાં આવેલ એક ગંગાપ્રસાદ નામના અનાથાશ્રમની છે. ગંગાપ્રસાદ પોતે એક અનાથ વ્યક્તિ હતા. પોતે પોતાના જ નામથી આશ્રમ ખોલ્યો અને આજ તે આ અનાથાઆશ્રમ ચલાવે છે. ત્યાં 50થી વધુ બાળકો રહે છે. જેનું આ દુનિયામા કોઈ નથી.\n\nઆ આશ્રમમાં ગંગાપ્રસાદે બહુ મહેનત કરીને વૃક્ષ, ફૂલછોડ વગેરેને ઉછેર્યા છે.આખો દિવસ આ ઝાડપાન સાથે જ સમય વીતાવે. ત્યાં અતિ સુંદર ઘટાદાર વૃક્ષો, બાગ બગીચા, રંગબેરંગી ફૂલોની મહેક, અવનવા પંખીઓનો કલરવ વગેરે ઘણા પ્રકારની વિશેષતાઓથી ભરેલ આશ્રમ જાણે કુદરતના ખોળામા આવેલ એક સ્વર્ગ છે.\n\nઅહી રહેતા બાળકોની દુનિયા પણ આજ હતી. આખો દિવસ બગીચામાં ખેલકૂદ કરે, ઝાડને પાણી પીવડાવે, ઝાડની માવજત કરે, અવનવા ફૂલો તોડે અને તે ફૂલોને બાજુમાં આવેલ મંદિરના પૂજારીને આપે.\n\nઅહીંના બાળકો બીજા બાળકો કરતાં અલગ જ હતા. જ્યારે બહારના બાળકો પોતાનું બાળપણ મોબાઈલ, કમ્પ્યુટર જેવા યંત્રોમાં કાઢે પણ અહીંના બાળકો તો કુદરતના ખોળામાં જ રહેતા અને ખેલકૂદ કરતા આખો દિવસ આમ જ પસાર કરતા. જે હકીકતમાં બધા બાળકોએ આ કરવાની જરૂર છે. સાથે તેના માતા પિતાએ પણ એમાં તેનો સાથ આપવો જોઈએ. તેમજ બાળકોને અસલી રમત અને કુદરતે આપેલું અમૂલ્ય જીવન પ્રકૃતિના ખોળે રમતા શીખવવું જ જોઈએ. જેથી બાળકોનો પણ જીવનમા સારો એવો વિકાસ થાય. સાથે સાથે ટેકનોલોજીની દુનિયામાંથી બહાર આવીને પોતાના અસલી બાળપણનો આનંદ લે.\n\nઆ આશ્રમમાં રહેતા એક પણ બાળકને અફસોસ નથી કે તે અનાથ છે. કારણકે તે બધા કુદરતની નજીક છે. ઘટાદાર વૃક્ષની છાંયામાં રમવું, પક્ષીઓ સાથે મૈત્રી કરવી, વડવાઈમાં હીંચકા ખાવા, માટી સાથે રમવું, સાથે સાથે ગંગાપ્રસાદના લાડ પ્યારથી બાળકોને અસલી માઁ બાપ કરતા પણ વધુ પ્યાર મળ્યો.\n\nખરેખર આપણે જો જીવનમાં એક પણ વૃક્ષ વાવીએને તો આપણા સંતાનોને કુદરતના ખોળે રમવાનો લ્હાવો મળે. તો ચાલો આજ એક સંકલ્પ સહુ મળી લઈએ વધુ નહીં તો \"એક વૃક્ષ\" તો વાવીએ જ.\n\n",
      "duration": "2 mins",
      "category": "Inspirational"
    },
    {
      "id": 291,
      "title": "ઊંચી ઉડાન",
      "story_name": "મોન્ટુ ફરી એકવાર આજે રડતો રડતો ઘરે આવ્યો. ઘરમાં પેસતાં જ એનો અવાજ મોટો થઈ ગયો. મમ્મીને લાગ્યું જ કે એને વર્ગમાં ફરીથી કોઈએ ચીડવ્યો હશે. સાતમા ધોરણમાં ભણતાં મોન્ટુનું શરીર મેદસ્વી હતું. તેથી એને બધા મોટુ કે જાડિયો કહીને ચીડવતા હતાં. સાતમા ધોરણમાં જ એનું શરીર વીસ વરસના યુવાન જેટલું વજનદાર હતું. એ થોડું ચાલીને જ હાંફી જતો. એની સૌથી પ્રિય કસરત દાંતની કસરત હતી. એ આખો દિવસ કંઈ ને કંઈ ખાયા જ કરતો. પી.ટી.ના પિરિયડમાં એ વર્ગમાં બેસીને હોમવર્ક કર્યા કરતો. એને દોડવાનું તો બિલકુલ ગમતું નહિ. મેદાની રમતો એને લોખંડના ચણા ચાવવા જેટલી કપરી લાગતી. લગ્ન સમારંભોમાં એનું જમણ ત્રણ પંગત જેટલું લાંબુ ચાલતું. આજે ઘરમાં પેસતાં જ તેને મમ્મીને બૂમ પાડી, “મમ્મી, મમ્મી, કાલથી હું શાળાએ જવાનો નથી. મને શાળામાં મારા વર્ગના બાળકો સાથે બીજા વર્ગના બાળકો પણ ચીડવે છે. આજે તો હદ થઈ ગઈ. અમારા સાહેબે પણ મને સ્થૂળ કહીને ટોણો માર્યો. મારે આ શાળામાં જવું જ નથી.” એની મમ્મીએ શાંત ચિત્તે જવાબ આપ્યો, “બેટા, ભલે ત્યારે ન જતો પરંતુ મને એક વાત જણાવ. તું શાળાએ ન જશે તો આ વાતનું નિરાકરણ આવશે એમ તું માને છે ? તારા મિત્રો અને સાહેબની વાત પરથી તારે કોઈ બોધપાઠ લેવો જોઈએ એવું તને નથી લાગતું ? તને ચીડવે એ વાત ખોટી છે પણ જે કારણ માટે તને હેરાન કરે એ કારણને દૂર કરી તેમને જડબાતોડ જવાબ આપવો, એ બહાદુરી છે. તું ધારે તો એ કરી શકે છે.” મોન્ટુ વિચારમાં પડી ગયો. આ વાત તો તેને વિચારી જ ન હતી. તેની મમ્મીએ તેને આગળ કહ્યું, “બેટા તું ધારે તો આ જ શરીરને કસાયેલું બનાવીને તું શારીરિક રમતોમાં આગળ વધી શકે. કદાચ કુસ્તી જેવી શારીરિક તાકાતનું મહત્વ ધરાવતી રમતમાં તું વિજેતા થઈને બતાવી શકે.” મોન્ટુના ગળે વાત ઉતારી ગઈ.\n\nએણે પોતાના પી.ટી.ના શિક્ષકનો સંપર્ક કરીને વ્યાયામશાળા જોઈન કરી. સવારે અને સાંજે નિયમિત કસરત માટે જવા માંડ્યો. તેની સ્ફૂર્તિ અને ઉત્સાહમાં પણ વધારો થવા માંડ્યો. તેનો આત્મવિશ્વાસ વધ્યો. હવે તે કોઈના ચીડવવાથી ગુસ્સે થવાને બદલે શાંતિથી વર્તતો. વ્યાયામશાળાના કોચ દ્વારા પણ તેને ખૂબ પ્રોત્સાહન મળ્યું. તેના શરીર પર જામેલા ચરબીના થર હવે કસાયેલા સ્નાયુના રૂપમાં આકાર લઈ રહ્યાં હતાં. તેને પોતાની તાકાતનો અહેસાસ થવા લાગ્યો. તેની પસંદગી આંતરશાળા રમતોત્સવમાં કુસ્તીની રમતમાં થઈ. તે આ સ્પર્ધામાં કંઈક કરી બતાવીને બધાને જડબાતોડ જવાબ આપવા માંગતો હતો. તેણે ખોરાક પર પણ ધ્યાન આપવા માંડ્યું. સ્પર્ધાના દિવસે તે પોતાની મમ્મીને પગે લાગીને નીકળ્યો. આજે તેને લાગી રહ્યું હતું કે આ પોતાનો દિવસ છે, અને થયું પણ એવું જ. સ્પર્ધાના તમામ રાઉન્ડમાં મોન્ટુએ પોતાના બધા પ્રતિસ્પર્ધીને પૂરી તાકાતથી પછાડી દીધા અને ગોલ્ડમેડલ પ્રાપ્ત કર્યો. એને પોતાની જાત પર ગર્વ થયો અને સાથોસાથ એને મમ્મીના શબ્દો યાદ આવ્યાં. તેને હતાશામાંથી બહાર કાઢીને જુદી દિશા બતાવવામાં મમ્મીનો સિંહફાળો હતો. મેડલ મેળવીને તે આકાશ તરફ જોઈ રહ્યો. તેની ઊંચી ઉડાન માટે પગથિયું બનનાર સૌને તે મનોમન વંદી રહ્યો અને કૃતજ્ઞતાપૂર્વક આભાર માનતો હતો. એણે વિચાર્યું કે એક વિચાર માનવીને પથ્થરમાંથી પારસમણિ બનાવી શકે છે, જરૂર છે તો યોગ્ય સમયે દિશાસૂચનની,સંકલ્પની અને સખત પરિશ્રમની....!\n\n",
      "duration": "3 mins",
      "category": "Inspirational"
    },
    {
      "id": 292,
      "title": "અડગ મનની સફળતા",
      "story_name": "ગરીબ માબાપનો એકના એક દીકરો અર્જુન આજે સાવ હતાશ થઈને બાંકડા ઉપર વિચારોમાં ખોવાયેલો બેઠો હતો. આંખમાં આંસુ તગતગી રહ્યાં હતાં. તેને હવે ચારે બાજુ અંધારું જ અંધારું દેખાઈ રહ્યું હતું. રહી રહી ને તેને તેના મા બાપનો ચહેરો સામે નજર આવતો હતો. આજે તેણે હંમેશને માટે આ દુનિયા છોડી દેવાનો નિર્ણય કરી લીધો હતો. તેવામાં દૂરથી અર્જુન એવી બૂમ સંભળાઈ. જોયું તો તેનો બાળપણનો મિત્ર પ્રકાશ આજે વર્ષો બાદ તેની સામે હતો. અર્જુને આંસુ લૂછીને હસવાનો ડોળ કરીને તેને આવકાર્યો. પરંતુ આટલા વર્ષો બાદ પણ પ્રકાશથી તેના હતાશાના ભાવ છૂપા ના રહ્યા. અર્જુન ભલે તું હસે છે પણ તું કંઈક એ જબરી વિમાસણમાં છે. કોઈક તકલીફમાં છે. તું ખુશ નથી. તારા દુ:ખના ભાવ હું ઓળખી ગયો છું. બોલ તને શું દુ:ખ છે. હસતો ખેલતો તેજસ્વી અર્જુન આમ હતાશ કેમ દેખાય છે ? પ્રકાશ આટલું બોલ્યો ત્યાં તો અર્જુન તેને ખભે. માથું મૂકીને ધ્રુસકે ને ધ્રુસકે રડવા લાગ્યો. પ્રકાશે પહેલાં તો તેને રડવા દીધો પછી પાણી આપ્યું. અને અર્જુન શાંત થતાં પૂછ્યું, બોલ, થયું છે ? શાંતિથી વાત કર. આપણે કંઈક રસ્તો શકીએ. મોકળા મને રડયા પછી અર્જુન હવે થોડો હળવો થયો હતો. મારે નથી જીવવું આમ કહીને વાત શરૂ કરી. પ્રકાશે કહ્યું, કોઈપણ સમસ્યાનો અંત મૃત્યુ નથી. તું બોલ તો ખરો શું થયું ! આપણે તેનો રસ્તો શોધીશું. અર્જુનને વાત શરૂ કરી.\n\n પ્રકાશ તું જાણે છે કે મારા ઘરની પરિસ્થિતિ કેવી છે. મારા પિતા એક કારખાનામાં ચોકીદારની નોકરી કરે છે અને મા સિલાઈ કામ કરીને માંડ પૂરું કરે છે. આ પરિસ્થિતિમાં પણ મને બાળપણથી ભણવાનો ખૂબ શોખ હતો. હંમેશા પહેલો નંબર આવતો. આપણે સાથે ભણ્યા છીએ એટલે તને બધું ખબર જ છે મારું સપનું મોટા થઈને લાલ બત્તીવાળી ગાડીમાં બેસવાનું હતું. બધાં મારી મજાક કરતાં કે મોટો થઈને કારખાનાનો માલિક બનીશ કે શું ? પણ મારી તો ઇચ્છા હતી કે કારખાનામાં રેડ પાડનાર ઇન્કમટેક્ષ અધિકારી બનીને લાલ બત્તીવાળી ગાડીમાં બેસું. મોટો થયો અને ખૂબ મહેનત કરી. ઉછીના પુસ્તકો લાવીને ભણવાનું શરૂ કર્યું.  યુપીએસસીની પરીક્ષાની તૈયારી શરૂ કરી. સપનું પૂરું કરવા માટે રાત-દિવસ એક કરી નાખ્યા. યુપીએસસીની પરીક્ષામાં પાસ પણ થયો. બંને પરીક્ષામાં પાસ થયો પણ જ્યારે ઇન્ટરવ્યુ આપવા ગયો ત્યારે મારી સાથેના ઉમેદવાર કે જે શ્રીમંત પરિવારના હતા તેઓ આ નોકરીમાં પસંદગી પામ્યા. હું હાર્યો નહીં. ફરી મહેનત કરી અને ફરી પરીક્ષા આપી ફરી પણ તમામ પરીક્ષાઓ પાસ કરી. અને જ્યારે છેલ્લે ઇન્ટરવ્યૂઆપવાનો સમય થયો ત્યારે ફરીથી પણ એવું જ થયું.\n\nમારા માતા-પિતા રાત દિવસ કાળી મજૂરી એવી આશાએ કરે છે કે અર્જુન સારી નોકરી કરે અને કમાય. પ્રકાશ,આજે પણ ફરીથી એવું જ થયું છે. હવે તું જ કહે મારે મારી ગરીબી હંમેશાં આમને આમ આડી આવતી રહે તો મારા માતા-પિતાના સપનાનું શું ? હવે હું હિંમત હારી ગયો છું, મારે જીવવું નથી આમ કહી અર્જુન ફરી રડવા લાગ્યો. પ્રકાશે તેને સમજાવ્યો કે ના મિત્ર, ભલે તું વારંવાર નિષ્ફળ થયો પણ પ્રયત્નો ચાલુ રાખ તો ક્યારેક ને ક્યારેક સફળતા મળશે. તું અડગ રહીશ તો ભગવાને પણ તારા લેખ બદલવા પડશે. આટલી વખત પુરી હિંમતથી મહેનત કર અને દરેક ઇન્ટરવ્યુ વખતે ક્યાં કચાસ રહી છે તે શોધીને તેને દૂર કરવાનો પ્રયત્ન કર. તારી જાત પર તારી મહેનત પર વિશ્વાસ રાખ અને જો તો આમ નહીં કરે અને આપઘાત કરીશ તો તારા માતા-પિતાનું શું થશે ? તારા મૃત્યુ બાદ એમની હાલત શું થશે ખબર છે તને ? માટે એવો વિચાર છોડીને તારા પ્રયત્નો ચાલુ રાખ. ને જાણે કે અર્જુનમાં હિંમતનો નવો જન્મ થયો. તેનો મિત્ર પ્રકાશ દેવદૂત બનીને આવ્યો હોય એવું લાગ્યું. અને નિશ્ચય કરીને ઊભો થયો. હા, મિત્ર હું આજથી ફરીથી શરૂઆત કરું છું. શું ખબર કદાચ જુડાને છેલ્લી ચાવી તાળું ખોલી દે.\n\nબીજા દિવસથી અર્જુને ફરીથી મહેનત કરવાનું શરૂ કરી દીધું. અને થોડા મહિના પછી જાહેરાત પડી. અર્જુને પરીક્ષા આપી. હંમેશની જેમ પાસ થયો અને ઇન્ટરવ્યૂમાં પણ આ વખતે જુદા જ આત્મવિશ્વાસ સાથે ગયો અને અનોખા આત્મવિશ્વાસ સાથે એ ઇન્ટરવ્યૂમાં પણ પાસ થયો. અને સેલ્સટેક્સ ઓફિસર તરીકેની નોકરીમાં તે પસંદગી પામ્યો. આખરે તેને સફળતા મળી અને તેનું સપનું પૂરું થયું. તેનું લાલ બત્તીવાળી ગાડીમાં બેસવાનું તેનું સપનું પૂરું થયું આ દિવસે તેને સૌપ્રથમ જે બાંકડા પર બેસીને આપઘાતનો વિચાર કર્યો હતો તે બધું યાદ આવ્યું અને એ સમયે તેનો મિત્ર પ્રકાશ ભગવાને દેવદૂત બનાવીને મોકલ્યો હોય એવું લાગ્યું મનોમન ભગવાનનો આભાર માન્યો અને માતા-પિતાના ચહેરાની ખુશી જોઈ તેને અનહદ સંતોષ થયો તેણે મનથી સ્વીકાર્યું કે ખરેખર મહેનત કરવી અને કદી હાર માનવી નહીં.",
      "duration": "4 mins",
      "category": "Inspirational"
    },
    {
      "id": 293,
      "title": "નિષ્ફળ સફળતા",
      "story_name": "ટ્રાફિક સિગ્નલ પાસે પોતાની નવી નક્કોર બાઈક પર ગર્વભેર સવાર સુનિલની નજર અચાનક જ બાજુમાં ઊભેલી આલિશાન કાર પર પડી. સુનીલ અને એ કાર ચાલકની નજર મળતા જ બંનેની આંખોમાં ચમક આવી ગઈ. કારચાલક તરત જ પોતાની બારીના કાચ ખોલીને બોલી ઉઠ્યો,\" અરે સુનિલ, બહુ સમય પછી દેખાયો.\" ગાડીમાં એના સ્કૂલ અને કોલેજ સમયનો મિત્ર મિહિર બેઠો હતો. સિગ્નલ ખુલતાની સાથે જ બંને જણાએ પોતાનું વાહન રોડની બાજુ પર કર્યા અને એકબીજાને મળ્યા. મિહિરનું ઘર નજીકમાં જ હોવાથી એણે સુનિલ ને પોતાના ઘરે આવવાનો આગ્રહ કર્યો. થોડી જ વારમાં બંને જણા મિહિરના ઘરે પહોંચ્યા. મિહિરનો આલિશાન બંગલો જોઈ ને સુનિલની આંખો પહોળી થઈ ગઈ. બંને વચ્ચે મિત્રતા ખૂબ જ સારી હતી માટે સુનિલે એકદમ સહજ ભાવથી મિહિર ને પૂછી નાખ્યું,\" અરે મિહિર, આપણે બંને જણાએ સાથે જ ડિગ્રી મેળવી અને લગભગ સાથે જ પોતાની કારકિર્દીની શરૂઆત કરી તો પણ તે ખૂબ જ ઓછા સમયમાં ખૂબ જ સારી પ્રગતિ કરી લીધી. મને પણ આટલી જલદી સફળ થવાનો કોઈ મંત્ર બતાવો ને. જવાબ મિહિર એ પોતાની આંખો ચડાવી અને માથું હલાવતા બોલ્યો,\" અરે ભાઈ જલદી પ્રગતિ કરવી હોય તો થોડું આઘું પાછું કરવું પડે. અને એ તારા જેવા સીધીલીટીના માણસનું કામ નહીં.\" અરે આઘુ પાછું એટલે શું ? સુનિલ એ પૂછ્યું.\" અરે એટલે વન ટુ કા ફોર અને ફોર ટુ કા વન\" સમજ્યો ? કહીને મિહિર ખડખડાટ હસવા માંડયો. સુનિલને એ તો ખ્યાલ આવી જ ગયો કે મિહિર કોઈ ખોટા ધંધા કરતો હશે.\n\nજીવનમાં પ્રગતિ કરવા માટે ઊંધા રસ્તે જવાનો માર્ગ સુનિલ મંજૂર ન હતો. એ પહેલેથી જ ખૂબ જ સરળ, પ્રમાણિક અને નૈતિકતા ધરાવતો વ્યક્તિ હતો. સુનીલના ચહેરાના હાવભાવ પરથી મિહિરને ખ્યાલ આવી ગયો કે સુનીલની વાતથી સહમત નથી. મિહિરે કહ્યું, જો ભાઈ, જીવનમાં ઝડપથી આગળ વધવું હોય અને પ્રગતિ કરવી હોય, પોતાના અને પોતાના સંતાનોના ભવિષ્યને સુરક્ષિત કરવા હોય, તો ધંધામાં થોડું આમતેમ તો કરવું જ પડે. પ્રામાણિકતા અને નૈતિકતા જેવી વાતો આજના જમાનામાં માત્ર પુસ્તકોમાં જ શોભે, વાસ્તવિક દુનિયામાં નહીં.\" સુનિલ હજી પણ મિહિરની વાતથી સહમત ન થયો પરંતુ એના મનમાં એક વિચાર આવી ગયો કે કદાચ મિહિરની વાત સાચી તો નથી. જ્યારથી સ્કૂલમાં ભણતો હતો ત્યારથી મિહિરને ઓળખું છું. પરીક્ષામાં નકલ કરીને પાસ થવું, એના માટે કોઈ નવી વાત ન હતી. કોલેજ સમયમાં પણ પોતાની વાક્ચાતુર્યતાથી છોકરીઓને પોતાની માયાજાળમાં ફસાવી લેવી એના માટે કોઈ નવાઈની વાત ન હતી. એ હંમેશા મનમોજી અને પોતાની શરતો પર જીવન જીવવાવાળો વ્યક્તિ રહ્યો છે. જેને ના તો કોઈ નિયમ લાગુ પડે છે કે ના તો કોઈ સિદ્ધાંત. ખોટા રસ્તે ચાલવા છતાં પણ એને ક્યારેય દુઃખી નથી જોયો અને અત્યારે પણ મારા કરતાં વધુ સુખી છે. શું હું સત્યના માર્ગ પર ચાલીને કોઈ ભૂલ તો નથી કરી રહ્યો ? પછી તરત જ બીજી ક્ષણે એની અંતરઆત્મા એ એને એની વાતનો જવાબ આપ્યો કે જીવનમાં પ્રગતિ થવી એટલે માત્ર પૈસા વધુ હોવા એ જ નથી. વધતી ઉંમરની સાથે માનસિક શાંતિ અને આંતરિક સુખ હોવું એ પણ પ્રગતિનો જ એક ભાગ છે. રાત પડી શાંતિથી ઊંઘ આવી જાય એનાથી વધુ સુખ શું હોઈ શકે ?\n\nથોડા સમય પછી બંને મિત્રો વાતચીત કરીને કરી એકબીજાને મળવાનું વચન આપીને છુટા પડ્યા. એ વાતને થોડો સમય વીતી ગયો પછી એક દિવસ અચાનક સુનિલે જેવું સવારે ન્યૂઝપેપર હાથમાં લઈને વાંચ્યું એના પગ નીચેથી જમીન ખસી ગઈ. સમાચારમાં હતું કે મિહિર કોઈ મોટા કૌભાંડમાં ફસાયો હતો. એના ઘરે ઇન્કમટેક્સની મોટી રેડ પડી હતી અને સરકારે એની બધી પ્રોપર્ટી જપ્ત કરી લીધી હતી.એને જેલના સળિયા ગણવા દિવસો આવી ગયા હતા. સુનિલને સમાચાર વાંચીને ખૂબ જ દુઃખ થયું. એના મિહિરના પરિવારને સંપર્ક કરવાનો પ્રયત્ન કર્યો પરંતુ મિહિરનો ફોન તો પોલીસે જપ્ત કરી લીધો હતો અને એના ઘરમાં તાળું લાગી ગયું હતું.\n\nથોડા સમય પછી અચાનક જ રસ્તામાં એને મિહિરના છોકરાને ભિખારી જેવી હાલતમાં જોયો. ત્યારે એને ખબર પડી કે મિહિરના જેલમાં ગયા પછી એની પત્નીને હૃદયરોગનો હુમલો થયો હતો અને એની તબિયત ખૂબ જ બગડી ગઈ હતી. ઘરમાં પૈસાની ખેંચ અરે ખાવાપીવાના ફાફા પડી ગયા હતા. થોડા દિવસ સગા સંબંધીઓ અને બીજા નજીકના લોકોએ મદદ કરી અને પછી ધીરે-ધીરે બધાએ મોં ફેરવી લીધા. સુનિલની પત્ની અને બાળકની હાલત કચરામા રહેતા ભિખારી જેવી થઈ ગઈ હતી. સુનિલને પોતાની મિત્રની અને એના પરિવારની દશા જોઈને ખૂબ જ દુઃખ થયું. પણ આજે એને એક વાતની ખાત્રી થઈ ગઈ કે જીવનમાં એણે જે પ્રમાણિકતા અને નૈતિકતાનો માર્ગ અપનાવ્યો હતો એ જ જીવન જીવવાનો સાચો માર્ગ હતો. અપ્રમાણિકતા અને અનીતિથી મેળવેલું સુખ ક્ષણભંગુર હોય છે. ખોટા માર્ગ પર જઈને કદાચ પહેલા સફળતા મળી પણ જાય પરંતુ અંતમાં તો એ નિષ્ફળતામાં જ પરિણમે છે.\n\n",
      "duration": "4 mins",
      "category": "Inspirational"
    },
    {
      "id": 294,
      "title": "સુપર વુમન",
      "story_name": "સોનુએ સવારમાં ઊઠતાંની સાથે જ બૂમ પાડી, \"મમ્મી.. મારો દૂધનો કપ ક્યાં ?\" શાલિની દૂધનો કપ આપે ત્યાં સુધીમાં તો શાલિનીના સસરા લાફીંગ ક્લબમાંથી ઘરે આવી ગયા હતાં, અને તેના સાસુ પણ મંદિરેથી આવવાની તૈયારી માં જ હતા. તેમના માટે નાસ્તો બનાવીને ડાઈનિંગ ટેબલ પર તૈયાર રાખ્યો હતો. શાલિનીના પતિ જેવા મોર્નિંગ વોક પરથી આવ્યા કે તરત જ બૂમ પાડી, \"શાલિની... ઓ શાલિની.... મારો જ્યુસનો ગ્લાસ ક્યાં મૂક્યો છે ?\" જલ્દી લાવ, ઓફિસ જવામાં મોડું થઈ જશે. શાલિની તરત જ રસોડામાંથી જ્યુસનો ગ્લાસ લઈને આવી ગઈ. સવાર સવારમાં તો શાલિની પોતે જાણે પી. ટી. ઉષા બની જાય છે. આ બધાં કામની વચ્ચે સોનુને સ્કૂલ માટે તૈયાર કરવાનો, પતિનું ટિફિન બનાવવાનું અને પોતે પણ સમયસર તૈયાર થઈને ઓફિસ માટે રવાના થવાનું. ક્યારેક તો સવાર સવારમાં કામની એટલી ખેંચ પડી જાય કે તેણે સાક્ષાત હજાર હાથવાળી દેવીનું સ્વરૂપ ધારણ કરવું પડે, ત્યારે કામમાં પહોંચી વળે. પરંતુ શાલિની બધું જ હસતાં મોઢે કરતી. ક્યારેય કોઈને કોઈપણ જાતની ફરિયાદ નહીં. તે જેટલું મહત્વ નોકરીને આપતી હતી, તેટલું જ મહત્વ પોતાના પરિવારને પણ આપતી હતી.\n\nનોકરીમાં પણ તેની હાલત એવી જ હતી. ઓફિસમાં પહોંચે ત્યારે તેના ટેબલ પર ફાઈલોનો ઢગલો ખડકાઈ ગયો હોય, અને સાહેબને બધું જ કામ તાત્કાલિક જ જોઈતું હોય. ઓફિસમાં ક્યારેક તો કામ એટલું વધી જતું કે તેને પાણી પીવા જેટલી પણ નવરાશ ન મળતી. નોકરીમાં આટલી બધી દોડધામ કર્યા પછી, ઘરે આવો એટલે ઘરની જવાબદારી તો ઊભી જ હોય. ઘરથી ઓફિસ ને ઓફિસ થી ઘર કરવામાં શાલિની ક્યારેક તો કંટાળી જતી, પરંતુ પોતાના છોકરાનાં ઉજ્વળ ભવિષ્ય ખાતર બધું જ કરી લેતી. શાલિની પણ આખરે એક સ્ત્રી હતી. ક્યારેક તેને પણ થાક લાગતો, તેને પણ તકલીફ પડતી. બીજી સ્ત્રીઓને ફરતી જોઈને તેને પણ ફરવાનું મન થઈ જતું, તેને પણ એમ થતું કે આ બધું છોડીને ક્યાંક જતી રહે, પરંતુ પોતાના બાળકના ભવિષ્ય વિશે વિચારીને રોકાઈ જતી.\n\nઆજના સમાજમાં દરેક સ્ત્રીની આવી કહાની છે. બહારથી જોવો તો તમને એમ થાય કે જિંદગી તો આ જ જીવે છે. પરંતુ તેના હૃદય પર શું વીતે છે તે તો એ જ જાણે, જેના પર વિતી ચૂકી હોય. શાલિનીના જીવનમાં પણ આવું જ હતું. આટ આટલું કામ કરવા છતાં પણ તેને જીવનમાં જશ નહોતો. ના સામાજિક જીવનમાં કે ના નોકરીમાં. નોકરીમાં પણ તેને કામ પ્રમાણે પ્રોત્સાહન ન મળતું. ઓફિસના કામ અને ઘરની બધી જવાબદારીથી કંટાળીને શાલિનીએ એક દિવસ આ ભાગદોડમાંથી દૂર જવાનો નિર્ણય કરી લીધો. \n\nએક દિવસ અચાનક ઓફિસથી રજા રાખીને શાલિની એક અઠવાડિયા માટે પોતાના પિયર જતી રહી. તેનું પિયર જવું ઘરમાં કોઈને ગમ્યું નહીં, પરંતુ કરે પણ શું ? તેના ઘરમાંથી જતાંની સાથે જ બધાના કામ ખોરવાઈ ગયા. ના સાસુ સસરાને સમયસર નાસ્તો મળતો, ના પતિને જ્યુસનો ગ્લાસ. ઓફિસમાં પણ આવી હાલત થઈ ગઈ. શાલિની જે ઝડપથી કામ કરતી તે ઝડપથી બીજું કોઈ કામ નહોતું કરી શકતું. જેના કારણે ઓફિસમાં બીજા કર્મચારીઓ પર કામનું ભારણ વધવા લાગ્યું. હવે બધાને શાલિનીની કમી મહેસૂસ થવા લાગી. ઓફિસમાં પણ અને ઘરમાં પણ. થોડા દિવસ બાદ શાલિનીના સાસુ સસરાએ ફોન કરીને તેને પાછા ઘરે આવી જવા કહ્યું. તેના વગર ઘર સાવ સૂનું પડી ગયું હતું. તેમને હવે આ ઘરમાં શાલિનીનું શું મહત્વ છે, તે સમજાઈ ગયું હતું. શાલિની પણ હરખાતાં હરખાતાં પોતાના ઘરે પાછી આવી ગઈ. ઓફિસમાં પણ તેની કદર થવા લાગી અને સૌ કોઈ તેને એક બાહોશ અને કર્તવ્યનિષ્ઠ કર્મચારી તરીકે ઓળખવા લાગ્યા. આમ, એકંદરે શાલિની પાછી હજાર હાથવાળી દેવી બનીને પોતાની જિંદગીમાં વ્યસ્ત થઈ ગઈ. પરંતુ આ વખતે ફર્ક એટલો હતો કે શાલિનીને ઘરમાં તેમજ ઓફિસમાં એક સન્માનીય વ્યક્તિની દ્રષ્ટિએ જોવામાં આવી અને તેનું મહત્વ સૌ કોઈને સમજાઈ ગયું.\n\nઆપણાં સમાજમાં પણ આવી ઘણી સ્ત્રીઓ છે, જે કંઈ પણ બોલ્યા વગર કે કોઈ પણ જાતની અપેક્ષા વગર સતત પોતાનું કાર્ય કરે જાય છે. આવી નારી જ ખરા અર્થમાં \"નારી તું નારાયણી\" કહેવતને સાર્થક કરે છે. નમન છે આવી દરેક નારીને...\n\n",
      "duration": "3 mins",
      "category": "Inspirational"
    },
    {
      "id": 295,
      "title": "બધું જ આવડે છે",
      "story_name": "\"નેહા, તું સાંજે સમયે પહોંચી તો જાઈશને ?\"\n\nઘરેથી નિકળતાં પહેલાં સૌરભનો બે થી ત્રણ વખત પૂછેલો સવાલ મનમાં ઘૂમરી લઈ રહ્યો હતો. ભવિષ્યને તો નથી જાણતી પણ હું મારા સો ટકાના પ્રયત્નો કરીશ કે સમયે પહોંચી જાઉં. મનમાં ચાલતા સવાલ - જવાબના ચક્રવાતમાં નેહા પોતાની કાંડા ઘડિયાળમાં જોઈ ઝડપથી બિલ્ડિંગના પગથિયાં ચડવા લાગી. રિસેપ્શનિસ્ટ પાસે જઈ મોબાઈલમાં લીધેલ અપોયમેન્ટ લેટર બતાવ્યો. થોડી ઔપચારિક વાતો કરી રાહ જોવા માટે કહ્યું. સરસ ડેકોરેટ કરેલા હોલમાં ટેબલ ઉપરથી મેગેઝિન લઈ નેહા સોફા ઉપર બેઠી. ઘડિયાળમાં જોયું તો હજુ 4 વાગ્યા હતાં. અચાનક સામે રાખેલા અરીસામાં જોવાય જતાં નેહા પોતાને જોઈ મનમાં વિચારવા લાગી.\n\n\"કેટલી બદલાઈ ગઇ છું. આંખો ખૂબ ઊંડી અને કુંડાળા થઈ ગયા છે. ચામડીનો રંગ શ્યામ થઈ ગયો છે. ગાલ પાસે દાઝ પડેલી કાળી ચામડી થઈ ગઈ છે. વાળ થોડા થોડા સફેદ થવા લાગ્યા છે. ચેહરા ઉપર થાક જ લાગી રહ્યો છે. બદસૂરત તો નથી પણ ખૂબસૂરત પણ ન કહી શકાય એવો મારો લુક -દેખાવ બની ગયો છે. યુવાની ઓગળવા લાગી હોય એવું લાગે. એના માટે હું જ જવાબદાર છું. પોતાની જાત માટે સમય ન કાઢી શકી. આ ગાલ પાસે થયેલ દાઝ જેવો ચામડીનો કાળો રંગ માત્ર રસોડામાં વઘાર કરવાથી નથી થયો. ઘરથી 10 કિલોમીટર દૂર આવેલ નોકરીના સ્થળે અપડાઉન કરીને થઈ ગયો છે. આંખ નીચેના કુંડાળા માત્ર છોકરાઓ પાછળ રાત ઉજાગરા કરીને નથી આવ્યા, સાથે ઓફિસમાં લેપટોપ કે કોમ્પ્યુટર સામે સતત કામ કરીને આવ્યા છે. માથાના સફેદ વાળ ઓફિસ જવાની ઉતાવળે પૂરતો નાસ્તો પણ સવારે ન થતો. આ માત્ર અપૂરતા પોષણને લીધે માથામાં સફેદ વાળ નથી થયા પરંતુ, ઘરની જવાબદારીએ મોબાઈલમાં સતત અપડેટ રહેવાથી પણ થઈ ગયા છે. કમરનો દુખાવો માત્ર કેલ્શિયમની ખામીથી નથી, રોજ ચડ-ઉતર થતાં પગથિયાંના લીધે પણ છે. મારા આ બદલાઈ જવાનો કોઈ અફસોસ નથી, ઉલટાનું ગર્વ થાય છે કે હું ઘર, નોકરી, પરિવાર, સમાજ, વ્યવહાર દરેક માટે હમેશાં દોડતી રહી છું. ભલને દેખાવ સામાન્ય થઈ ગયો હોય તેને પણ વધુ ત્વરિત સુંદર કરતાં મને આવડે જ છે. \"\n\n હજુ પોતાના મનથી વિચાર કરતી અરીસા સામે જોઈ નેહા વધુ વિચાર કરે ત્યાં જ પાછળથી અવાજ આવ્યો, \"મેમ, પ્લીઝ આવો તમારો વારો છે.\"\n\n અને બસ બે કલાકની અંદર બહાર નીકળી એ જ અરીસા સામે ઊભી રહી બોલી, \"એક બ્યુટીફુલ નેહા રેડી\"\n\n પોતાના પતિના સવાલનો જવાબ પોતાના સાંજ પહેલાં સુંદર તૈયાર થઈ ભાઈના રિસેપ્શનમાં સમયે પહોંચી, આપી દીધો.",
      "duration": "2 mins",
      "category": "Inspirational"
    },
    {
      "id": 296,
      "title": "ખેડૂત પુત્રી",
      "story_name": "રામુકાકા નાનપણથી જ ગરીબીમાં ઉછરેલા એટલે તેમને પૈસાની કદર હતી. પોતે પાંચમા ધોરણમાં ભણતાં હતાં, ત્યારે જ તેમના પિતા ગુજરી ગયેલા. તેમની પાસે જમીન હતી તેમાંથી દેવું પૂરું કર્યું અને જે ટુકડો વધ્યો તેમાં પોતે ખેતી કરી અને માંડ માંડ ઘરનું પૂરું કરતાં હતાં. તેમનો દીકરો પરેશ ભણવામાં ઠીક ઠીક હતો, પરંતુ શારીરિક રીતે ખડતલ હતો. તેથી ગામનાં કોઈ ભણેલા વ્યક્તિએ લશ્કરમાં જોડાવાની સલાહ આપી. પરેશે ખૂબ જ શારીરિક મહેનત કરી અને લશ્કરની પરીક્ષા પાસ કરી તેમાં જોડાઈ ગયો. રામુકાકા અને પરેશ બંનેની મહેનત રંગ લાવી. હવે રામુકાકાની દશા વળી હોય તેવું તેમને લાગી રહ્યું હતું.\n\nરામુકાકાએ પોતાના દીકરા પરેશ માટે કન્યા જોવાનું શરૂ કર્યું. થોડાક જ દિવસોમાં એક સારા ઘરની કન્યાનું સામેથી માંગુ આવ્યું અને રામુકાકાએ તરત જ હા પાડી દીધી. છોકરી સુખી ઘરની હતી પરંતુ તેને પિતાની મિલકતનું જરા પણ અભિમાન નહોતું. તેને મન હવે પરેશનું ઘર જ પોતાનું ઘર હતું અને પરેશ તેમજ રામુકાકા જ તેનો પરિવાર. ત્રણ જણનો નાનકડો પરિવાર, નાનકડા ગામના એક નાના ઘરમાં સુખેથી પોતાનું ગુજરાન ચલાવતાં હતાં. હવે તો પરેશે રામુકાકાને ખેતરનું કામ કરવાની પણ ના પાડી દીધી હતી. રમેશ પોતાના પગારમાંથી દર મહિને ૧૦ હજાર રૂપિયા રામુકાકાના ઘરખર્ચ માટે મોકલતો હતો. રામુકાકા પોતાના સ્વભાવ પ્રમાણે તેમાંથી પણ બચત કરી લેતાં.\n\nપરેશ અવાર નવાર ઘરે આવતો અને પત્ની તેમજ પિતા માટે કંઈક ને કંઈક વસ્તુ લેતો આવતો. નાનકડો પરિવાર એક નાના ગામમાં પણ પોતાની સીમિત જરૂરિયાતોના કારણે સુખેથી રહેતો હતો. પરંતુ કહેવાય છે ને કે સુખ વધારે સમય ટકતું નથી. રામુકાકાના કિસ્સામાં પણ તેવું જ થયું. એક સવારે લશ્કરની એક જીપ રામુકાકાના ઘરે આવી ચડી. રામુકાકાનો પરેશ સરહદ પર લડતાં લડતાં શહીદ થઈ ગયો હતો. ઘરમાં જુવાનજોધ પુત્રવધૂ વિધવા બની તેથી રામુકાકા પર તો જાણે આભ તૂટી પડ્યું. પરંતુ વિધિના લેખમાં મેખ ન હોય તેમ માનીને પણ જીવન જીવવું જ રહ્યું. જમીન તો રહી નહોતી એટલે ખેતી કરવાનો પ્રશ્ન હતો નહીં, તેથી સહુથી પહેલા ચિંતા થઈ આવકની. પરંતુ કાયદા પ્રમાણે સરકારે ૧૦વીઘા જમીન ફાળવી હતી, તે જાણી રામુકાકાને હૈયે ટાઢક વળી. રામુકાકા અને પરેશની પત્ની વસુંધરા જેને લાડમાં બધા વાસુ કહીને બોલાવતા, બંને જમીન જોવા ગયા. જમીન સાવ ઉજ્જડ હતી, તેમાં વર્ષોથી કોઈ ખેતી થઈ નહોતી. રામુકાકા સાવ હિંમત હારી ગયા, પરંતુ વાસુએ તેમને હિંમત આપી કે, \"પપ્પા, આપણી પાસે અત્યારે આવકનો આ એક માત્ર ઉપાય છે. તેથી આપણે અહીંયા રહીશું અને ખેતી કરીશું.\" રામુકાકા તરત બોલ્યા, \" પણ બેટા ! આવી ઉજ્જડ જમીનમાં આપણે શું ખેતી કરીશું ?\" ત્યારે વાસુએ તેમને આશ્વાસન આપતાં કહ્યું કે, \"તમે ચિંતા ન કરો. જેણે આટલી મુસીબતોનો પહાડ આપ્યો છે, તે રસ્તો નહીં આપે ?\"\n\nબીજા દિવસે બધા ત્યાં રહેવા માટે જતા રહ્યા. રામુકાકા તો જમીન જોઈને જ હિંમત હારી ગયા હતાં. પરંતુ વાસુએ મનમાં નક્કી કર્યું હતું કે ખેતી તો કરવી જ છે, અને એ પણ આ જ જમીન ઉપર. તેથી બીજા જ દિવસથી વહેલી સવારે વાસુ ગાડું જોડીને જમીન ખેડવા લાગી ગઈ. બે મહિનાની સખત મહેનત બાદ જમીન ખેડાઈ ગઈ હતી અને ત્યાં સુધી વાવણીની સીઝન પણ આવી ગઈ. રાત દિવસ જોયા વગર બે મહિનાની તનતોડ મહેનત બાદ પણ જમીનમાં કંઈ પાકશે તે વિશે વાસુનાં મનમાં અનેક શંકા કુશંકાઓ હતી. રામુકાકાએ આજુબાજુ વાળા જોડેથી ઉછીના પૈસા ભેગા કરી અને બિયારણ તેમજ ખાતર લાવ્યા હતાં. વાવણી થઈ ગઈ અને જરૂર મુજબ ખાતર પાણી પણ અપાઈ ગયાં. હવે ફક્ત વરસાદની રાહ જોવાનો સમય હતો.\n\nપ્રદેશ સુકો હતો એટલે વરસાદ સિવાય બીજો પાણીનો સ્ત્રોત મળવો ખૂબ જ મુશ્કેલ હતો. બે મહિના સુધી વાસુ ઊગતાં સૂરજના પહેલા કિરણની સાથે બળદ જોડીને ખેતર ખેડવા લાગી જતી, અને હવે વરસાદ લંબાયો. રામુકાકાની હિંમત તો ક્યારની ખૂટી ગઈ હતી, હવે તો વાસુની ધીરજ પણ જવાબ આપવા લાગી હતી. વાદળો બંધાય અને વિખેરાઈ જાય. વરસાદનું ક્યાંય નામ નિશાન નહીં. એક દિવસ આકાશ સામે મીટ માંડીને બેઠેલા વાસુ અને રામુકાકા ભગવાન ભરોસે બધું મૂકીને સૂઈ ગયાં. રાત્રે અચાનક ઝરમર વરસાદ વરસવા લાગ્યો અને બંનેની આંખોમાં એક ચમક આવી ગઈ. સવાર સુધીમાં તો ધરાઈને વરસાદ પડ્યો. ભીની માટીની સુગંધ રામુકાકા અને વાસુ બંનેના હૈયાને ટાઢક આપી ગઈ.\n\nજોત જોતામાં ઉજ્જડ જમીન હરિયાળી થઈ ગઈ અને તેમાં મબલખ પાક પણ થયો. રામુકાકા અને વાસુ બંનેની મહેનત રંગ લાવી અને વાસુએ ઈશ્વરમાં મુકેલી શ્રધ્ધા ફળી ગઈ. થોડા સમય પહેલા જ્યાં સુકો પ્રદેશ હતો તે આજે હરિયાળી ચાદરમાં ફેરવાઈ ગયો હતો. ધન્ય છે એ રામુકાકાને અને વાસુને જેમણે આટલી મુશ્કેલી હોવા છતાં પણ ઈશ્વરમાં શ્રદ્ધા ટકાવી રાખી અને પોતાની મહેનતથી વેરાન જમીનમાં પણ મબલખ પાક પકવ્યો. નતમસ્તક છીએ ભારતની આવી ખેડૂત પુત્રીઓ સામે.",
      "duration": "4 mins",
      "category": "Inspirational"
    },
    {
      "id": 297,
      "title": "સપનું",
      "story_name": "હેલીના જીવને આજે સવારથી અસુખ લાગ્યા કરતું હતું, કંઈ ચેન પડતું નહોતું. અંતે એને ઉલટી થઈ ગઈ ત્યારે રાહત થઈ. સાધારણ રીતે એને કોઈ દિવસ ઉલટી થતી નહીં એટલે એ વિચારમાં પડી ગઈ. કાલે રાત્રે શું ખાધું હતું ? પણ ના એવું તો ખાસ કંઈ ભારે ખોરાક ખાધો નહોતો. પછી હશે, ચાલ જવા દે. કરી એ કામે લાગી. પછીના બે ચાર દિવસ એ જ પરિસ્થિતિ થઈ. એટલે એણે સાસુને વાત કરી. વાત સાંભળી સુનંદાબેન તો વિચારમાં પડી ગયા. એ સુનંદાને એમના પરિવારના ડૉક્ટર કુસુમબેન પાસે લઈ ગયાં. ડૉક્ટરે જે વાત કરી તે સાંભળીને એમની એક આંખમાં ખુશી તો બીજી આંખમાં દુઃખના આંસુ ધસી આવ્યાં. દાદી બનવાની ખુશી હતી તો સામે મહિના પહેલાં જ વિધવા બનેલી જુવાન વહુ હતી. \n\nઘરે પહોંચી એમણે હેલીને કહ્યું, \"બેટા, ડૉક્ટરે જે કહ્યું તે તેં સાંભળ્યું ને ? હવે તારે વિચાર કરવાનો છે. હજી તારી સામે આખી જિંદગી છે. નિર્ણય તારે લેવાનો છે. હજી તો બે મહિના જ થયા છે. તારે એબોર્શન કરાવવું હોય તો પણ જે તે નિર્ણય લેવા માટે તું સ્વતંત્ર છે.\"\n\n\"મમ્મી, આ શું બોલ્યા ? તમને અમારો ભાર લાગતો હોય તો હું મારા પિયર જતી રહું પણ મારા અને હેમંતની આ આખરી નિશાનીને હું ઊની આંચ પણ નહીં આવવા દઉં.\"\n\n\"ના, બેટા, હેમંતના ગયા પછી પણ તેં પિયર જવાને બદલે અમારી સાથે રહેવાનો નિર્ણય કર્યો. તો અમે કંઈ એટલા નગુણા છીએ કે તને આ હાલતમાં પિયર મોકલી આપીએ? આ તો તું હજી જુવાન છે, તારી સામે આખી જિંદગી પડી છે એટલે મેં કહ્યું.\"\n\nજોતજોતામાં સાત મહિના તો ક્યાં પસાર થઈ ગયા ખબર પણ ન પડી. હેલીએ નાનકડી પરીને જન્મ આપ્યો. પરિવારમાં ત્રીજી પેઢીએ દીકરી જન્મી હતી એટલે બધાં ખુશ હતાં. જો કે હેમંતની ગેરહાજરી વર્તાતી હતી પણ ઘરમાં બધાં જ હેલી અને નાનકડી પરીને જરાપણ ઓછું ન આવે એની કાળજી રાખતાં હતાં.  રાજાની કુંવરીની જેમ પરી દિવસે ન વધે એટલી રાત્રે વધવા લાગી. હેલી બેન્કની નોકરી સાથે ઘર અને સાસુ સસરાનું પણ ખૂબ ધ્યાન રાખતી. દિવસે તો કામકાજમાં સમય પસાર થઈ જતો પણ રાત્રે ઘણી વાર એ હેમંતની યાદમાં આંસુ સારી લેતી. એકવાર એમણે પોતાના બાળકને ભવિષ્યમાં ઉચ્ચ શિક્ષણ આપશે એમ નક્કી કર્યું હતું એટલે હેમંત સાથે મળીને વિચારેલાં સપનાને સાકાર કરવાનું એણે બીડું ઝડપ્યું હતું. \n\nહેલીની નોકરી સારી હતી, પૈસાનો કોઈ પ્રશ્ન ન હતો. છતાં એકલા હાથે દીકરીને ઉછેરવાની અને તેમાં પણ બીજા બાળકોને પોતાના પપ્પા સાથે જોતી પરીના સવાલોના જવાબ આપવાનું અઘરું થઈ પડતું. જો કે જેમ જેમ પરી મોટી થતી ગઈ તેમ સમજતી થઈ એટલે પપ્પા માટે પ્રશ્નો પૂછતી બંધ થઈ ગઈ.  સમય પસાર થતો ગયો, પરીના દાદાએ વિદાય લીધી. હવે ઘરમાં ત્રણ સ્ત્રીઓ જ રહી ગઈ. પણ પરી ખૂબ સમજદાર અને ઠરેલ છોકરી હતી. કૉલેજમાં એ ભણવા સાથે ઈતર પ્રવૃત્તિમાં ભાગ લેતી પણ બીજા કોઈ લફડામાં પડતી નહીં. પોતાની મમ્મીના બલિદાન અને ત્યાગને એ ભૂલી શકે એમ નહોતી. એમાં પણ જ્યારે એક વાર એ દાદી સાથે એકલી હતી ત્યારે દાદીએ એને હેલીના નિર્ણય વિશે જણાવ્યું હતું. ત્યારથી તો એના માટે મમ્મી પપ્પાનું સ્વપ્ન સાકાર કરવાની ધૂન સવાર થઈ ગઈ હતી. \n\nઆજે પરીનું પરિણામ આવવાનું હતું. એની શેમાં વરણી થાય છે તેની તે આતુરતાથી રાહ જોતી હતી. ત્યાં જ એના લેપટોપ પર એક મેસેજ આવ્યો. જે વાંચીને એની આંખોમાં એક ચમક આવી ગઈ. \"મમ્મી, દાદી આજના આ માતૃદિનની એક મસ્ત ભેટ હું તમને બંનેને આપું છું. બોલો શું હશે ?\"\n\n\"મારી દીકરીની એની મનગમતી જગ્યાએ નિમણૂંક થયાના ખબર આવ્યા હશે.\" હેલીએ કહ્યું. \n\n\"મમ્મી, તને કઈ રીતે ખબર પડી ગઈ ?\" પરીએ ઉત્સુકતાથી પૂછ્યું.\n\n\"બેટા, હું તારી મા છું. તારા સપનાની મારા સિવાય બીજા કોને ખબર હોય ?\" હેલીએ પ્રેમથી પરીને વહાલ કરતાં કહ્યું. એની આંખોમાં ખુશીના આંસુ આવી ગયાં. એણે હેમંતના ફોટા પાસે દીવો પ્રગટાવ્યો અને પગે લાગી. \n\n\"પપ્પા, તમારું અને મમ્મીનું સપનું આજે પૂરું થયું છે. મમ્મીના તપ અને ત્યાગને હું એળે નહીં જવા દઉં. આજે મારી વરણી કલેકટર તરીકે થઈ છે. હવે તમે મમ્મીની અને દાદીની ચિંતા ન કરશો. આજના માતૃદિને હું તમને એ બંનેની ચિંતામાંથી મુક્ત કરું છું.\" હેમંતના ફોટા પાસે માથું નમાવીને પરીએ મનોમન પપ્પા સાથે સંવાદ કરી લીધો.",
      "duration": "3 mins",
      "category": "Inspirational"
    }
  ]
}