{
  "Horror": [
    {
      "title": "અનુભવ",
      "story_name": "અમુક ઘટના કાયમ માટે યાદ રહી જાય તેવી હોય છે. તેની ઊંડી અસર આપણા દિલો-દિમાગ પર રહી જતી હોય છે. \n\n \" આજે મારે મોડું થશે સલોની, આજે મંથ એન્ડિંગ હોવાથી જરા વર્ક વધારે છે.. તું સમજી ગઈને ! તું તારે આરામથી સુઈ જજે ને મારે બે-અઢી જેવા થઈ જશે. \"....એમ સનદ તેની પત્નીને કહે છે. \n\nશિયાળાની ગાઢ ઋતુ જામી છે. ચારેકોર ઠંડક ફેલાઈ ગઈ છે તેમજ પવન સુસવાટા બંધ ફૂંકાઈ રહ્યો છે. પહાડી વિસ્તારમાં બરફવર્ષા થઈ ગઈ છે એની અસર અહીંના નજીકના ટાઉનમાં વર્તાઈ રહી છે. ઠંડી તેની ચરમસીમા દર્શાવે છે.\n\n\" સનદ આટલું કામ કરી દેજે ! અને પેલી ચન્દ્રપ્રકાશની ફાઇલ પૂર્ણ કરીને જજે. જોડે, મહેતા અને સુધન કૃષ્ણની પેલી પેન્ડિંગ ફાઇલ પતાવી દેજે. આજે તારો જુનિયર કેશવ વહેલો જશે માટે સમજી લેજે ને ! તારે જતા અઢી વાગી જશે, બીજું જતા બધું બંધ કરીને દરવાજા સરખા કરીને ચાવી લઈને જજે. સારું ત્યારે સનદ કામ પતાવીને જજે.. \".....એમ તેનો બોસ સનદને કામ સોંપી જાય છે. \n\nસનદ તેનું કામ મન લગાવીને કરતો હતો. સમય તેનું કામ કર્યે જતો હતો, રાતના અગિયાર વાગવા આવ્યા અને તેટલામાં....મારા બધા જુનિયર ઘરે જતા રહ્યા. સિક્યોરિટી ગાર્ડ વાળો ચોથી ઊંઘે સુઈ ગયો હતો. મારા જુનિયર આગળની લાઈટો બંધ કરીને જતા રહ્યા. હું મારા કામે વ્યસ્ત હતો તેવામાં મને આળસ ચડી. \n\n\" લાવને, જરા કોફી પી લઉં અને સલોનીને કોલ કરું ! આ બાજુ સલોનીને કોલ કરીને તેની સાથે સહેજ વાર વાત કરી અને ફરી મારા કામે લાગી ગયો. સિક્યોરિટી ગાર્ડ તેની ઊંઘમાં વ્યસ્ત અને મારા કામમાં હું વ્યસ્ત..એવામાં મને એવો અહેસાસ થયો મારી પાછળ જાણે કોઈ ઊભું છે. મેં એ વાતને ઇગ્નોર કરી અને પેલી ફાઈલોમાં ભરાઈ ગયો. \n\nએવામાં ફરી કોઈનો રડવાનો અવાજ આવ્યો, અને બીજી સેકન્ડે કોઈના હસવાનો અવાજ આવ્યો. હું મારા કામમાં વ્યસ્ત હોવાના કારણે એ બાબતને ધ્યાનમાં ન લીધી..મને અંદરખાને ડર લાગવા લાગ્યો. મનમાં એક બાજુ થતું સાલું કેમ મને અવાજ આવે છે ? મનેજ કેમ રડવા હસવાના અવાજો આવે છે ? મનેજ કેમ આભાસ થાય છે ? મનેજ કેમ આજે.......? \n\nએવામાં ઘડિયાળમાં જોયું રાતના બાર વાગવા આવ્યા હતા. સુનકાર વ્યાપી ગયો હતો તેમજ બધે નીરવ શાંતિ પથરાયેલી હતી. ચારેકોર માત્ર અંધારું ને શિયાળાની ગાઢ ધુમમ્સ વાળી ઠંડી, સુસવાટા મારતી હવા વાળી રાત..સલોનીનો ગુડ નાઈટનો મેસેજ આવી ગયો ને તે સુઈ ગઈ. કામ એટલું હતું ભર શિયાળે પરસેવો છૂટી ગયો તેમજ પેલા ભયંકર અવાજના કારણે ! \n\nઘડિયાળનું ટીક ટીક પણ જાણે કોઈ ચાલતું હોય તેમ લાગી આવતું. સમય પસાર થતો ગયો અને મારે કામ પતવા આવ્યું. સિક્યોરિટી વાળાને જગાડી બધું બંધ કરી નાખ્યું અને ચાવી લઈ નીચે ઉતરી ગયો. નીચે આવ્યો કોઈ કરતા કોઈ નહિ..હું અને મારો અવાજ, રાતના અઢી વાગ્યા હતા અને શિયાળો પુરપાટમાં જામ્યો હતો. ઠંડી હવાના કારણે બાઈક જામી ગયું હતું, કેટલીય કીકો મારી પણ ઠંડકના કારણે બાઈક રીતસરનું ચોંટી ગયું હતું. મારી કિકનો અવાજ મને અથડાતો હતો અને મારા સિવાય કોઈ નહીં..\n\nગમેતેમ ચાલુ કરી બાઈક અને વધુ રેઇસ આપી બાઈક ભગાડી. ઠંડીના કારણે હાથ ધ્રુજતા હતા અને બીજી બાજુ મનમાં ડર હતો. મારે લગભગ દસેક કિલોમીટર ઉપર કાપવાના હતા. રસ્તામાં માત્ર હું એકલો અને કૂતરાઓની ફોજ...\n\n\"એવામાં હાઇવે પરના નજીકના નાના ગામ ચાલુ થયા. કોઈ લાઈટો નહીં, મારી બાઇકની લાઈટના સહારે હાઇવે પાર કરતો ગયો..\"\n\nઅને...........,\n\nમારી બાઈક રફતારમાં જતી હતી અને દૂર મને એક વૃદ્ધ વડીલ જેવા કાકા દેખાયા. પહેલા મને લાગ્યું કોઈ આત્મા હશે પણ આતો રીતસરની વ્યક્તિ હતી..મારુ બાઈક તેમની નજીક ગયું અને તેમણે હાથ ઊભો કર્યો. મેં દયાના ભાવે બાઇક ઊભું રાખ્યું, એ કાકા મારી સામે ઊભા રહી ગયા. મને એકદમ અલગ રીતે જોતા હતા..\n\nમેં પૂછ્યું \" ક્યાં જાઉં ? આ રાત્રે શું કરો ? આટલી મોડી રાત્રે ? \"\n\n સામે કાકાએ કીધું \" બસ,બેસણામાં ગયો હતો..ગાડી બગડી ગઈ હતી અને મને અહીં હાઇવે પર મૂકી ગયા, ચાલતો જતો હતો પણ તું દેખાયો..\n\nમેં કીધું \"બેસો કાકા, દેવ કોલોની બાજુ જાઉં છું. ત્યાં સુધી ઉતારી દઉં..\"\n\nસામે કાકાએ કીધું \" ના રે, મારેતો ધર્મપુરી સુધીજ જાઉં છે. પછી હું જતો રહીશ..\n\nકાકા મારી પાછળ બેઠા અને બાઈક ચાલુ કરી. જેવા બેઠા પણ બાઈક બંધ, કેટલીય કીકો મારી પણ બાઈક બંધ. વીસેક મિનિટ બાદ બાઈક ચાલુ થયું અને કાકા મારી પાછળ બેસી ગયા. મેં કાકા સાથે વાત ચાલુ કરી....\n\nમેં કીધું \" કાકા શું નામ ?\n\nકાકા \" નામ જાણી શું કરવું છે ?\n\nમેં કીધું \" કાકા વૃદ્ધ છો, કોઈ લેવા આવ્યું નહીં ?\n\nકાકા \"બધાય મરી ગયા છે..મારી પત્ની ત્રણેક વર્ષ પહેલાં મરી ગઈ..મારો દીકરો બાજુના રાજયમાં છે અને દીકરી સાસરે છે. \n\nમેં કીધું \" કાકા એકલા રહો છો..બરાબર ! બાકી કાકા આમતો હું કોઈની મદદ ના કરું પણ મને દયા આવી ગઈ..\n\nકાકા \"બેટા, સામે પેલી દેખાય છે ? મારી સામે ધારીધારી ને જુએ છે.. મને ડર લાગે છે.. મને રડવું આવે છે, મને હસવું આવે છે, બેટા મને ઉતારી દે ! બેટા મને મારી નાખશે ! મને બેટા બહુ બીક લાગે છે. \n\nમેં કીધું \" કાકા તમે મને બીવડાવો છો.. એક કામ કરું તમને ઉતારી દઉં. \n\nકાકા \" સરસ ! \"\n\nત્રણેક મિનિટ બાદ,\n\nમાત્ર હું બોલ્યે જતો હતો અને કાકાનો અવાજ સંદતર બંધ.. હું ગભરાઈ ગયો..મેં બાઈક સાઈડમાં ઊભું રાખ્યું અને પાછળ ફરી જોયું તો......કોઈ નહીં. કાકા મારી પાછળ હતા નહીં..મને ધ્રાસકો પડ્યો અને બાઈક સ્પીડમાં ભગાડ્યું અને સીધો ઘર ભણી.\n\nમારી બિલ્ડીંગના ગેટે બાંકડા પાસે એજ કાકા લોહીથી ખરડાયેલા પડ્યા હતા અને મારી સામે જોતા હતા. \n\nએવામાં,\n\nસિક્યોરિટી વાળો આવ્યો અને કહ્યું સાહેબ ઊભા થાઓ, ઘરે જવાનું નથી ? મારે પણ જવાનું છે અને રાતના ત્રણ વાગી ગયા. તમે કયા વિચારે ચડી ગયા ? સાહેબ ઓફિસ બંધ કરવી રહી.. હાલો સાહેબ.......\n\nહું પરસેવેથી રેબઝેબ..\n\nઓફિસ બંધ કરી અને હું ચાવી લઈ નીચે આવ્યો. એજ સમય અને એજ ચિત્ર મારી સામે નજરે પડ્યું. \n\nમને મનમાં થયું \" શું એ કાકા સાચે આવશે ? \"\n\n",
      "duration": "4 mins",
      "category": "Horror"
    },
    {
      "title": "અજાણ્યો ભય",
      "story_name": "\"નીમા, પ્લીઝ મને છોડીને ના જઈશ.\" ઉલ્લાસે આર્જવભર્યા સ્વરે નીમાને આજીજી કરી પણ નીમા એનો હાથ તરછોડીને ઘર છોડી જતી રહી. નીમા ખૂબ ખુશ હતી. એના મનના માણીગર સાથે ઘર વસાવવાનું એનું સ્વપ્ન સાકાર થવા જઈ રહ્યું હતું. \n\nનીમાના ગયા પછી ઉલ્લાસ નિરાશ વદને માથે હાથ દઈ બેસી ગયો. એની નજર સામે પાંચ વર્ષ પહેલાંનો સમય આવી ગયો. કૉલેજમાં નીમા અને ઉલ્લાસની જોડી એટલે જાણે લવ બર્ડસ. જ્યારે જુઓ ત્યારે સાથે ને સાથે. કૉલેજ પત્યા પછી વડીલોની સમંતિથી બંને લગ્ન બંધનમાં બંધાય ગયાં. બે વર્ષ તો જોતજોતામાં પસાર થઈ ગયા. \n\nએક દિવસ ઉલ્લાસ સાંજે પોતાની સાથે પોતાના જૂના મિત્રને લેતો આવ્યો. \"નીમા, આ જો મારો લંગોટિયો યાર ભૈરવ.\" નીમા અને ભૈરવે એકબીજાને નમસ્તે કર્યા. ભૈરવ આકર્ષક વ્યક્તિત્વ ધરાવતો, સમૃદ્ધ યુવાન હતો, કંઈક અંશે દિલફેંક પણ ખરો. એની નજરમાં નીમાની સુંદરતા વસી ગઈ. \n\nશરૂઆતમાં એ ઉલ્લાસની હાજરીમાં બે ચાર વખત આવ્યો. પછી એક બે વખત એની ગેરહાજરીમાં જાણે અચાનક આવી ચડ્યો હોય તેમ આવ્યો. જ્યારે આવે ત્યારે નીમા માટે મોંઘી મોંઘી ભેટ લેતો આવે. વાતમાં એવો રસ ઠાલવે કે નીમા ધીરે ધીરે એની ચુંગાલમાં લપેટાવા લાગી. આમ ને આમ બીજા બે વર્ષ નીકળી ગયા. ભોળા દિલના ઉલ્લાસને ક્યારેય એ બંને પર અવિશ્વાસ ન આવ્યો. બહારથી વાત મળતી પણ એ માનતો નહીં. પછી બે ચાર વાર એણે નજરે જોયું ત્યારે વિશ્વાસ આવ્યો. પણ ત્યાં સુધીમાં વાત હાથથી નીકળી ગઈ હતી. \n\nઉલ્લાસે નીમાને સમજાવવાના ઘણા પ્રયત્ન કર્યા પણ એ માની નહીં. આખરે એક દિવસ એણે ઉલ્લાસને ખુલ્લું કહી દીધું, \"ઉલ્લાસ, હું અને ભૈરવ એકબીજાને પસંદ કરીએ છીએ. હવે હું તારી સાથે રહી શકું એમ નથી.\" એણે ઉલ્લાસનો હાથ તરછોડી દીધો અને ભૈરવ સાથે ચાલી નીકળી. \n\nવહાલસોયી પત્ની અને જીગરજાન દોસ્ત તરફથી ભેટ મળેલા આ દગાથી ઉલ્લાસ પડી ભાંગ્યો અને બીજે દિવસે એણે આત્મહત્યા કરી લીધી. સુસાઈડ નોટમાં એણે આ માટે કોઈ જવાબદાર નથી એમ લખ્યું હતું પણ બધાં જ જાણતાં હતાં. પણ કોઈ દેખીતા પુરાવા ન હોવાને કારણે પોલીસ કંઈ કરી ન શકી. \n\nભૈરવ અને નીમા મધુરજની મનાવવા ભૈરવના માઉન્ટ આબુના બંગલે આવ્યાં હતાં. એના બંગલાથી થોડે દૂર ખ્રિસ્તી લોકોનું કબ્રસ્તાન બની ગયું હતું. ભૈરવના બંગલામાં સરસ સજાવટ કરી હતી. બહાર પૂનમનું સરસ ચાંદરણું પથરાયેલું હતું. ભૈરવ પોતાની મજબૂત ભુજાઓમાં નીમાને ઊંચકીને બેડરૂમ તરફ આગળ વધી રહ્યો હતો. ત્યાં જ ઊંચું ડોકું કરી શિયાળવા લારી કરવા લાગ્યા. ચિબરીઓએ કોલાહલ કરી મૂક્યો. વાતાવરણ બિહામણું થઈ ગયું. નીમા ભયથી ભૈરવને વળગી પડી પણ ભૈરવને તો એમાં નીમાનો મધુરજનીનો રોમાંચ દેખાયો. \n\nભૈરવે નીમાને વધુ મજબૂતાઈથી છાતી સરસી ભીંસી દીધી. ફૂલોથી સજાવેલી સેજ પર એણે સલૂકાઈથી નીમાને ઉતારી અને પોતે બારણું બંધ કરવા ગયો. ત્યાં જ નીમા ભયથી ચીસ પાડી ઊઠી. પલંગ પર પહેલેથી જ ઉલ્લાસ સૂતેલો હતો. નીમાની ચીસથી બારણું બંધ કરીને આવતો  ભૈરવ એકદમ ચોંકી ગયો. \"નીમા, નીમા, શું થયું ? કેમ ચીસ પાડી ?\"\n\n\"ભૈરવ, આ જો અહીં ઉલ્લાસ સૂતો છે.\" નીમાએ ભયથી વિસ્ફારીત થયેલી આંખો સાથે કહ્યું.\n\n\"અરે ! નીમુ, તારા અને મારા વગર અહીં કોઈ નથી. નોકરો પણ આપણે આવ્યા એટલે જતા રહ્યાં છે. ખાલી રામુકાકા છે, તે તો પાછળ સ્ટાફ ક્વાર્ટરમાં સૂવા ગયા હશે. તું નકામી ડરે છે.\"ભૈરવે એને સાંત્વના આપતા કહ્યું. જો કે નીમાની ચીસથી મનોમન તો એ પણ ડરી ગયો હતો.\n\nભૈરવે નજીક આવી નીમાને પ્રેમથી ચૂમી લીધી અને એના આવરણો એક પછી એક ઉતારવાની શરૂઆત કરી પણ નીમાનું શરીર ભયથી ફિકું પડી ગયું હતું. એ એટલી ડરી ગઈ હતી કે ભૈરવને એ વળગી પડી. ભૈરવે એના માથા પર હાથ ફેરવવા માંડ્યો પણ એને પણ કંઈ અજુગતું બનવાના એંધાણ વર્તાવા લાગ્યા હતા. \n\nબપોરે મોડે સુધી એમના રૂમનો દરવાજો ન ખૂલ્યો એટલે રામુકાકાએ રસોઈ માટે આવેલા વીણાબેનને ઉપરથી ભૈરવને નીમાને જમવા માટે નીચે બોલાવવા મોકલ્યા. પણ આ શું ? બારણું તો અંદરથી બંધ. કેટલું ઠોક્યું પણ કોઈ બારણું ખોલે જ નહીં. બહુ વાર સુધી બારણું ન ખોલ્યું એટલે રામુકાકાને ચિંતા થઈ. એમણે નજીકના બંગલે ફોન કરી ધીરેનભાઈને બોલાવ્યા. ધીરેનભાઈએ પણ બહુ પ્રયત્ન કર્યા. પછી એમને કંઈક અજુગતું બન્યાની ગંધ આવી. તેથી તેમણે પોલીસને ફોન કર્યો. પોલીસે આવીને પંચની હાજરીમાં બારણું તોડી નાંખ્યું. \n\nત્યાં હાજર સૌ અંદરનું દ્રશ્ય જોઈ અચંબિત થઈ ગયા. એકબીજાના બાહુપાશમાં ભૈરવ અને નીમા જકડાયેલા હતાં. બંનેની આંખોમાં એક 'અજાણ્યો ભય' દેખાય રહ્યો હતો. એમની લાશને જેમ તેમ કરી છૂટી પાડી. ખૂબ મહેનત કરી પણ એમના મોતનું કોઈ કારણ જાણી ન શકાયું. આખરે પોલીસે કૅસની ફાઈલ બંધ કરી દીધી.",
      "duration": "4 mins",
      "category": "Horror"
    },
    {
      "title": "ભારતની ચતુરાઈ",
      "story_name": "યુફ્રેટ્સ નદીને કિનારે લટાર મારી રહેલ એક યુવક પર બાહુબલીની નજર પડી. પહેલી નજરે તો કંઈ અજુગતું ન લાગ્યું એટલે પોતાનાં નિત્યક્રમનાં કાર્યોને પાર પાડવા બાહુબલી ટેન્ટમાં જવા માટે ઉત્સાહી બન્યો.\n\nકેટલાંક સમય બાદ જ્યારે ટેન્ટની બહાર આવ્યા બાદ પણ જ્યારે પહેલી નજરે એ યુવક પર જ પડી તો મસ્તિષ્કને એક અજીબોગરીબ ઝટકો મહેસૂસ થયો. કંઈક તો ગડબડ જરૂરથી હશે, એવી ખાતરીને પુખ્તા કરવા પોતાની ખાસ તથા ખાનગી જાણકારી સંભાળનાર ટુકડીને નદીને પેલે પાર ખલબલી મચાવનાર વિશેની વિસ્તૃત જાણકારી મેળવવા ગુપ્તવેશમાં ત્યાં મોકલી.\n\nઉચાટ હૃદયે બાહુબલીને કાર્ય કરતો જોઈ કોઈ ખુશ નહોતું. પણ, સવાલ પૂછવાની હિંમત કેળવવા માટે સ્વપ્નસુંદરીએ બાહુબલીને પોતાનાં કક્ષમાં બોલાવ્યો.\n\nઝૂકેલી પાંપણોએ ઘણું બધું વગર બોલ્યે કહી બતાવ્યું.\n\nઅને, એટલે જ રાણી રૂપમતીને સંદેશો પહોંચાડવાનો આદેશ બાહુબલીની પત્ની સ્વપ્નસુંદરીએ આપ્યો.\n\nસંદેશવાહક કલાકેક બાદ હાજર થયો ત્યારે પણ બાહુબલી હજુય નજર ઝૂકાવીને જ ઊભો હતો.\n\nઆક્રમણ કરવા પાછળનો આશય એટલે કે હેતુ જાણવો તેમજ જણાવવો જોઈવ એ યુદ્ધનો પ્રાથમિક નિયમ ગણાય... જે રાણી રૂપમતી કેમનાં ભૂલી ગયાં.. \n\nબસ, એ વિચારોને આધીન થઈ સ્વપ્નસુંદરીએ માહિષ્પતિ રાજ્યનાં મહામંત્રી કટપ્પાને તત્કાળ મળવા બોલાવી બાહુબલીને એ મિટિંગમાં હાજર રહેવાની ફરજ પાડી.\n\nસંધ્યાકાળે ક્યારેય મિટિંગ ન બોલાવનાર સ્વપ્નસુંદરીએ ખાસ સચિવને તેડાવ્યાં બાદ બાહુબલીને ય સૂચક દૃષ્ટિથી ઈશારો આપી દીધો -\n\nનજર હટી, દુર્ઘટના ઘટી.\n\nએટલે, દિલ દિમાગ અહીં જ કેન્દ્રિત કરી જે પણ વાર્તાલાપ થાય એમાં સંપૂર્ણ ધ્યાન આપવું જરૂરી હોવાથી નજરને આડીઅવળી થતાં રોકજો...\n\nબાહુબલીની નજર સતત નદી કાંઠેની પેલે પાર સ્થિત થઈ ગઈ હતી. પણ, પત્નીનું કહ્યું માનવું ય જરૂરી હતું. એ વિચારને અનુસરતાં બાહુબલીએ નદીની પેલે પાર જોવાનું ટાળ્યું.\n\nજલ, થલ અને વાયુ સેનાનું સોપાન વિભિન્ન સેનાપતિઓને સોંપી કાર્યદક્ષતા કેળવવાનો ભરપૂર સમય ફાળવી આપ્યા બાદ ભૂમિ પર લડવા માટે કટપ્પા સિવાય કોઈ બહાદુર કમ નથી એવું જણાવી સહુની બહાદુરીને લલકારી તેજ ધારદાર કરી નાંખી.\n\nકેટલીક માહિતીઓ ગુપ્તચર પાસેથી જાણવા સ્વપ્નસુંદરીએ રેડિયો ઑન કર્યો -\n\nરશિયાએ અમેરિકા સામે સાયબર વોર તીવ્ર બનાવી દીધી છે. અમેરિકા (ડોનાલ્ડ ટ્રમ્પ) ઈરાનને વારંવાર આક્રમણની ધમકી આપે રાખે છે.\n\nજ્યારે હાલમાં રાજકીય, આર્થિક અને લશ્કરી બાબતોમાં સમજૂતી કરાવવા ટ્રાન્સ એટલાન્ટિક અલાયન્સની રચના થઈ છે એ, નાટોમાં દરેક દેશ પોતાની ભૂમિકા બદલી રહ્યો છે એ, યુરોપિયન યુનિયનમાં ચાલી રહેલો અસંતોષ, અમેરિકા ચીન અને રશિયા સાથે અવારનવાર શિંગડા ભેરવી રહ્યું છે એ બધા મુદ્દા એવા છે કે આજે નહીં તો કાલે એમાંથી ધડાકો જરૂર થવાનો.\n\nસાયબર હુમલાઓ ત્રીજા વિશ્વયુદ્ધ ભડકાવવામાં સૌથી જોખમી દારૂગોળો મનાય છે. સાયબર સ્પેસ એટલે કે ઓનલાઈન ઈન્ટરનેટની દુનિયા - કે જે એવી ભેદી દુનિયા છે જાણે અંધારું ઘનઘોર જંગલ. એમાં ગમે તેટલા સંરક્ષણના સાધનો ગોઠવી મૂકો, કોણ કઈ બાજુથી હુમલો કરશે એની ખબર જ ન પડે અને તેમ એ તમને દેખાય પણ નહીં ! \n\nવાતાઘાટો પૂરજોશમાં ચાલી રહેલી જોઈ સામે કાંઠે દૂરબીન વડે અહીંનું નિરીક્ષણ કરનાર તથા અહીંની વાતો જાણવા મથનાર એલેકઝાન્ડરને જરાય અંદાજો ન આવ્યો કે એ પોતે એનાં જ ચક્રવ્યૂહમાં ગૂંચવાઈ રહ્યો હતો.\n\nબાહુબલીએ પત્નીનાં આદેશનુસાર કાન અને મન એની વાતો તરફ રાખ્યું, જ્યારે આંખો અને બુદ્ધિ સામેવાળાની હાલચાલ પર સ્થિર કરી દીધું હતું.\n\nઅંતિમ સમાચાર રૂપે ચીને કૉરોના વાયરસ દ્વારા વિશ્વનાં વરિષ્ઠ દેશ અમેરિકાને પોતાનાં હાથની કઠપૂતળી બનાવવાની જે કોશિશો આદરી એની તોલે હાલમાં કોઈ દેશ આવી શકે એમ નથી.\n\nસ્વપ્નસુંદરીને મળેલી માહિતીનુસાર એલેકઝાન્ડર ગ્રીક દેશનાં મેસોડિયમનો એક અદનો સમ્રાટ હોવા બાદ પણ પોતાનું સામ્રાજ્ય વધારવા એ ચીન સાથે હાથ ન મિલાવે એ અસંભવ ન જ હોઈ શકે !! - એ વિચાર સ્ફુરતા સ્વપ્નસુંદરી બાહુબલીને લઈ યુફ્રેટ્સ નદીને સામે કિનારે જવા માટે પરવાનગી મોકલ્યા બાદ સજ્જ થઈને ઊભી રહી.\n\nએલેકઝાન્ડર પણ એક સ્ત્રીની બાહોશ બુદ્ધિમત્તા જોઈ ઈમ્પ્રેસ થયો. અને સામે કાંઠે આવવા કરતાં મધનદીએ નાવડીમાં મુલાકાત કરવાનું નક્કી થયું.\n\nસાંજ પોતાનો સોનેરી ચંદરવો ઢાળી રૂપેરી ચાદર ઓઢવા આતુર થઈ કે તરત જ બંને પક્ષેથી એક એક હલેસુ મારતાં બંને મધનદીએ ભેળાં થયાં.\n\nવિશ્વની આ પહેલી તેમજ અંતિમ મુલાકાત ઠરશે કે જે મધનદીએ આયોજિત થઈ હતી.\n\nત્રીજા વિશ્વયુદ્ધનાં બીજ ત્રણેક દાયકાઓ પહેલાં જ રોપાઈ ગયા હોવા બાદ પણ એમાં સમાધાની રસ્તો અપનાવી યુદ્ધ વિરામની ઘોષણા અનેકો દેશની આર્થિક નીતિને તોડતાં બચાવી શકે એમ છે \n\n- એવો પ્રસ્તાવ પસાર થયો.\n\nકેટલીક ક્ષણો સહુ ચંદેરી ચાંદનીની મજા લૂંટતા હોય એમ શાંત બેસી રહ્યા.અને, આખરે શબ્દો ફૂટ્યાં -\n\n\"કૉરોના વાયરસમાં પરમાણુ બૉમ્બ કરતા પણ વધારે વિનાશકારી ઊર્જા રહેલી હોવાથી... એને પાર પાડવા માટે એકમેકના સાથ સહકારની જરૂરત છે. તો, યુદ્ધ વિરામ આપી પહેલાં એકમેકની મદદે ઊભાં રહીએ, પછી યુદ્ધ તો છે જ છેલ્લું શસ્ત્ર...\n\nડિલ નક્કી કરી સહી સિક્કા પણ તત્કાળ જ થઈ ગયાં. અને, ચીન સામે હુમલો કરવા માટે બુદ્ધિમત્તા દાવ પર લગાડવાની કોશિશમાં એલેકઝાન્ડરે હાથ મિલાવ્યો ભારતમાં રહેતાં ભારતીય સત્તાધિકારી બાહુબલી સાથે.\n\nઅકલ્પનિય ઘટના ઘટી હતી ગઇકાલની રાતે..\n\nસવારે ચીન તરફનો મુદ્દો નબળો પડતો જોઈ સ્વપ્નસુંદરીએ તૈયાર રાખેલ પ્લાન 'બી'ને ઈશારો મોકલ્યો અને એલેકઝાન્ડરને ખુદને સંવરવાનો મોકો ન મળ્યો.\n\nદગાબાજી રમવાનું પરિણામ તુર્ત જ મળી ગયું.\n\nમહામારીને શસ્ત્ર બનાવી ભારત સામે ચતુરાઈથી લડવા તૈયાર થયેલ એલેકઝાન્ડર પછડાઈ ગયો પોતેજ એ મહામારીની ઝપેટમાં અને આબાદ બચી ગયો ભારત.\n\nફરી એકવાર પુરવાર કરી બતાવ્યું પૂર્વજોએ -\n\nનડતર બનીશ તો નડીશ હું તને,\n\nઘડતર બનીશ તો ઘડીશ હું તને !\n\nવળતર મેળવવા ઘસાઈશ હું પણ,\n\nકળતર આપવા ઘસીશ હું તને !\n\n",
      "duration": "4 mins",
      "category": "Horror"
    },
    {
      "title": "કહાની પ્રથમની",
      "story_name": "એક કહાની ફક્ત કહાની નથી હોતી.. તેની સાથે પાત્ર, એ પાત્રની લાગણીઓ, ને કંઈક તેથી વિશેષ જોડાયેલું હોય છે.. એવી જ એક કહાની પ્રથમની. રજૂ કરું છું.. \n\n    રોજના રાબેતા મુજબ કામ પતાવી થાક્યો પાક્યો પ્રથમ પોતાના ઘરે આવ્યો.. આશરે દસ વર્ષ પહેલાં મુંબઈ રહેવા આવેલ પ્રથમ અભ્યાસ પતાવી સારી એવી કંપનીમાં ઈન્જિનીયર તરીકે જોબ કરતો હતો. \n\nછ વર્ષ હોસ્ટેલમાં ગાળ્યાં બાદ તેણે પોતાનો માટે 2 બીએચકે ફ્લેટ અંધેરીમાં ખરીદેલ. પોતાને મહેનતે બધું પોતે ઊભું કરેલ. કારણ માબાપ ને તેણે બાળપણમાં જ ગુમાવેલ હતાં. \n\nચંચળ ને મસ્તીખોર સ્વભાવ .. દોસ્ત બનાવતા પ્રથમને વાર જ નહીં. તેને ઘણી આદતોમાંથી એક આદત દર વિકેન્ડ પર ક્લબમાં જવાનું. પાસેના એરીઆમાં બ્લેક સ્પેરો નામનાં ક્લબમાં તે જતો.. \n\nદર વખતની જેમ આ વિકેન્ડ પર તે ક્લબમાં પહોચ્યો..પણ ખબર નહી આજે કેમ તેને બેચેની અનુભવાતી હતી. ચિલ્ડ બિયરનો ઓર્ડર આપી તે ત્યાં જ પોતાના મિત્રની રાહ જોતો ઊભો રહ્યો.. અચાનક તેને એક સુંગધ આવી.. એ ધીમે ધીમે સુંગધના દરીયામાં તણાવા લાગ્યો.. મોટાભાગે છોકરીઓથી દૂર રહેતો પ્રથમ આ સુવાસ જે બેશક કોઈ યુવતીના અંતરની હતી.. તેનાથી તે દૂર ના રહી શક્યો. \n\nપાછું વાળી એણે જોયું તો એક તેનીજ ઉંમરની યુવતી બિયર પી રહી હતી.. જોતાં જ પોતે જાણી ગયો કે આ તે જ યુવતી છે જે મોટાભાગે અહીં દેખાય છે.. પણ આ સુંગધ આજે નવી છે. તેણે તેના સામે જોઈ હસીને પૂછ્યું આજ આ ક્લબ કઈ ખુશીમાં મહેકાવો છો..? એ પ્રશ્નના વળતા જવાબમાં આછું હસીને યુવતી બોલી ખુશી.? એ શું હોય..? \n\nપ્રથમને થોડું અજુગતું લાગ્યું.. છતાં તેણે હિંમત કરીને યુવતીને ટેબલ પાસે બોલાવી.. બન્ને ચેર પર બેઠા.. જાણે પેલી યુવતી પ્રથમને ખુબ સારી રીતે જાણતી હોય તેમ વર્તી.. બિયરનો ગ્લાસ આપતા પ્રથમે પૂછ્યું કેમ ખુશી નથી અનુભવી આપે ક્યારેય..? \n\nજો તમે સાંભળવા ઈચ્છો તો સંભળાવું.. પ્રથમે હકારમાં માથું ધુણાવ્યું.. ને ભૂતકાળની એ વાત એણે શરું કરી.. મારું નામ રીયા.. હું આ ક્લબમાં વિકેન્ડ પર આવું છું.. લગભગ વરસથી તો દરરોજ. આ સાંભળી પ્રથમને નવાઈ લાગી.. સાથો સાથ એની બેચેની વધતી ગઈ.. મને યાદ તો નથી પણ વરસ પહેલાં હું રવિવારે ખુબ હોશેથી આ જ અત્તર લગાવી .. મારું મનપસંદ વનપીસ પહેરી હું અહીં આવી.. કારણ મારો જન્મદિવસ.. મિત્રો થોડા હતાં પણ મને ખુબ આનંદ હતો કારણ મારી નવી જોબ લાગેલી હતી.. ઉત્સાહમાં ને ઉત્સાહમાં મારાથી બિયરનો ગ્લાસ એક મારી જ ઉંમરના યુવાન પર પડી ગયો.. આ નજીવી બાબતનો એણે તમાશો કરી નાખ્યો.. મારા આખાય મુડની હોળી થઈ ગઈ.. મે માફી માંગી.. એકવાર નહી ત્રણ ત્રણ વાર.. છતાં તે તથા તેનાં સાથી મિત્રો ના સમજ્યાં.. પછી મારાથી ગુસ્સે થવાઈ ગયું.. આ જ મારી સૌથી મોટી ભૂલ. \n\n      દરેક વાત ધ્યાનથી સાંભળતો પ્રથમ પણ તે જ ભાવો અનુભવવા લાગ્યો જે રીયા બોલતી હતી.. વાત આગળ વધારતાં તે બોલી.. પછી હું ક્લબમાંથી નિકળી આવી.. પાર્કીંગમાં પડેલી મારી સ્કુટી જ્યાં હું ચાલું કરવા ગઈ ત્યાં અચાનક કોઈ અજાણ્યો હાથ મારા ખભે અડ્યો.. હું ભભુકી ઊઠી.. સ્કુટી પરથી નીચે ઉતરું ઉતરું ત્યાં તો મારા માથા પર એક તિક્ષ્ણ પ્રહાર થયો.. ઓહ. મા.. રાડ પડી ગઈ.. પણ આતો શરુઆત હતી.. મને ખેંચી એ ચાર નરાધમ કાર પાછળ લઈ ગયાં. મારી ચીસોને દબાવી દીધી. મારા અંગ અંગમાં મારી આત્મા મને ડસવા લાગી..એ કોઈ એમએસએ નો દીકરો છે એ વાતથી હું અજાણ હતી.. મે થોડી જાણી જોઈ ગ્લાસ ઢોળ્યો હતો..? \n\n  પ્રથમ ડરવા લાગ્યો.. તે ક્લબમાં બેઠો હતો છતાં આજુબાજુ તે બંને સિવાય કોઈ નથી તેવું લાગ્યું તેને. રીયાએ વાત આગળ વધારી.. \n\n  આંખ ઉઘડતા મે મારી જાતને અલગ જ દુનિયામાં ભાળી. જ્યાં હું કોઈને અડી શકતી નહોંતી.. મારી ચીસો કોઈને નહોતી સંભળાતી.. બસ વરસ દિવસથી હું આમ તેમ ક્લબની આસપાસ ફરું છું.. પ્રથમના તો હોશ જ ઊડી ગયા.. પણ આજે જ્યારે તમે મારા અંતરની સુવાસથી ખેંચાઈને મને બોલાવી ત્યારે મને .. આ આત્માને નવાઈ લાગી.\n\nપ્રથમ થોથવાય ગયેલ અવાજે બોલ્યો.. હું ..હું તો.. તમને જોઈ શકું છું.. ! કેમ..? આવું કેમ.? \n\nરીયા જોર જોરથી હસવા લાગી.. પ્રથમના ખુબ નજીક જઈ.. આંખમાં આંખ પરોવી રડી ને બોલી.. મેં ભીખ માંગી હતી તારા પાસે મને બચાવવાની.. યાદ છે તને તે કાળી રાત.. કહી તે ફરી હસવા લાગી.\n\n   ડરીને પ્રથમ બોલ્યો બચાવો. બચાવો઼. હસતા હસતા રીયા બોલી આમ બસ આમજ ને ચીસો પાડી હતી તને જોઈને. મારી આશા પર તે પાણી ફેરવ્યું હતું .. દારુના નશામાં ધૂત તે.. કોઈ લફડામાં નથી પડવું એ વિચારી તારી ગાડી મારી મૂકી હતી.. જો તે મદદ કરી હોત તો શાયદ હું આજે..\n\n     રહેમના નામે આ દુનિયામાં કંઈ જ નથી. ભીખ માંગો તોય કોઈ બક્ષતું નથી.. હું જીવવા મથતી છોકરીને આ કારણે જ મારી ને જતાં રહ્યા.. કારણ એક ગ્લાસ બિયરનો એમ કહી રીયાએ પ્રથમના હાથમાં ગ્લાસ આપ્યો ને હસતી હસતી ચાલી ગઈ. પણ તેનાં અંતરની સુવાસ ફેલાતી જ઼ રહી. શું બની રહ્યું છે તે સમજવા અસમર્થ તે ગ્લાસ પી ગયો..ને પ્રથમ બેહોશ થઈ ગયો.\n\n       હોશ આવતા તેણે પોતાને એક અલગ જ દુનિયામાં ભાળ્યો........!\n\n",
      "duration": "4 mins",
      "category": "Horror"
    },
    {
      "title": "અંધારી રાતની મુસાફર",
      "story_name": "ઇશાંત પોતાની મિટિંગ પતાવી કારમાં ઘરે જઈ રહ્યો હતો. આજે મિટિંગ લાંબી ચાલી હતી અને પછી ડિનર હતું. આ બધું પૂરું થતા થતા રાતના અગિયાર વાગી ગયા અને ઘરે પહોંચતા એક વાગી જશે એવી ઇશાંતની ગણતરી હતી. જતા સમયે તો સ્ટાફની કંપની હતી વળતા એકલા એ જ આવવાનું હતું એટલે મસ્તીથી ગીતો સાંભળતો, સાંભળતો, મોબ. પર વાત કરતો કરતો કાર ડ્રાઈવ કરી રહ્યો હતો. અચાનક તેને રોડના કિનારે દૂર કોઈ હાથને હલાવી કાર રોકવાનું કહેતું હોય એમ લાગ્યું. ઇશાંતે કાર ધીમી કરી ઉભી રાખી તો એક ખૂબ સુંદર, મદમસ્ત યૌવનથી ભરપૂર અને ખુશ્બુ ફેલાવતી યુવતી ઉભી હતી.\n\nઇશાંતે કાર ઉભી રાખીને પૂછ્યું, \"તમે કાર ઉભી રાખવા હાથ હલાવતા હતા.\"\n\n\"મારી કાર બગડી ગઈ છે મારે વડોદરા જવું છે કારમાં લિફ્ટ આપશો ?\"\n\nઇશાંત યુવતીની મોહકતાથી મુગ્ધ થઈ ગયો હતો એ 'ના', ન પાડી શક્યો. ઇશાંતે હાથથી કારમાં બેસવા કહ્યું, યુવતી આગળની સીટનો દરવાજો ખોલી બેસી ગઈ.\n\n\"આભાર તમારો.\"\n\n\"મારુ નામ ઇશાંત છે. મારે પણ વડોદરા જ જવાનું છે.\"\n\nઆપનું નામ ?\"\n\n\"મેઘા શર્મા, હું ડોક્ટર છું, હું પણ સેમિનારમાં ગઈ હતી.\"\n\n\"ઇશાંતજી આગળ હાઈવે ઉપર હોટલ છે ત્યાં કોફી પીવાની ઈચ્છા છે આપણે રોકાઈશું ?\"\n\nઇશાંત, ના, ન પાડી શક્યો વચ્ચે મમ્મીનો ફોન પણ આવી ગયો, \"બેટા બહુ મોડું થયું, ક્યાં છો ?\". \"બસ, રસ્તામાં છું, આજે મિટિંગ બહુ લાંબી ચાલી અને રસ્તા ઉપર ટ્રાફિક છે એટલે ઘરે પહોંચતા મને વાર લાગશે. તમે ચિંતા ન કરતા.\" મેઘાએ ઇશાંત સામે જોયું અને મંદ મંદ હસતી જે ઇશાંતે જોયું.\n\n\"ઇશાંતજી આગળ જતાં શર્મા ફાર્મહાઉસ આવશે. ત્યાં રોડ ઉપર કાર ઉભી રાખજો હું એ ફાર્મહાઉસમાં રહું છું. તમને ઘરે આવવાનું આમંત્રણ આપત પણ બહુ મોડું થયું છે અને તમારા મમ્મી ચિંતા કરતા હશે.\"\n\n ઇશાંતે શર્મા ફાર્મહાઉસના બોર્ડ પાસે કાર ઉભી રાખી. મેઘા ઉતરી ગઈ. ઇશાંતે પાછળ જોયું મેઘા ન દેખાણી. ઇશાંતે એ બાબત પર ધ્યાન આપ્યા વગર કાર દોડાવી મૂકી કારણ કે તેને ખબર હતી મમ્મી જાગતી હશે અને ચિંતા પણ કરતી હશે.\n\nઇશાંતના મનમાંથી મેઘા ખસતી નહોતી. એની માદકતા એ તેને વિહવળ કરી દીધો હતો. મેઘાને મળવાની તીવ્રતા વધતી જતી હતી. અંતે નક્કી કયું મેઘાતો વડોદરા નજીકના ફાર્મ હાઉસમાં રહે છે, તો ત્યાં ઘરે જઈને મળી લઉ. બાકી મળવાના કોઈ ચાન્સ નથી.\n\nઇશાંતે કાલે જ્યાં મેઘાને ઉતારી હતી ત્યાં પહોંચ્યો, તો ત્યાં ફાર્મહાઉસ કે ફાર્મહાઉસનું બોર્ડ એવું કંઈ નહોતું. ખાલી ઝાડી ઝાંખરા વાળું ખેતર હતું. ઇશાંતને મનમાં થયું કે કદાચ કાલે રાતના હિસાબે મને ઠેકાણું બરોબર યાદ ન રહ્યું હોય. હશે! નસીબમાં હશે તો ફરી મુલાકાત થશે. ઇશાંત આજુબાજુ થોડાક ચક્કર માર્યા પણ મેઘાને જ્યાં ઉતારી હતી એ સ્થળ ન મળ્યું.\n\nઆજે પણ ઇશાંતને મિટિંગ પુરી કરીને નીકળતા મોડું થયું. પણ! આ શું! ઇશાતે આજે પણ મેઘાને એજ જગ્યાએ ફરી ઉભેલી જોઈ.\n\n\"અરે! તમે ? હું તમને મળવા આવ્યો હતો પણ તમારું શર્મા ફાર્મહાઉસ તો મને ક્યાંય ન મળ્યું ?\"\n\n\"હું તો ત્યાં જ રહુ છું. કદાચ તે દિવસે રાત્રીના લીધે તમને ઠેકાણું બરોબર યાદ નહીં રહ્યું હોય કે તમે ખોટું ઠેકાણું યાદ રાખ્યું હશે.\"\n\n\"તમારી વાત બરોબર છે એવું જ બન્યું હશે, આજે હું ઠેકાણું અને નિશાની બરોબર યાદ રાખી લઈશ.\"\n\nઇશાંતે, મેઘાને ઉતારી પણ આજે તેણે શર્મા ફાર્મહાઉસના બોર્ડને બદલે સામે દેખાતા ઓમ પેટ્રોલ પમ્પનું ઠેકાણું યાદ રાખી લીધું. આજે પણ મેઘા કારમાંથી ઉતરી પણ પછી દેખાણી નહીં. ઇશાંતને અજુગતું લાગ્યું. કે આવું કેવી રીતે બની શકે. મેઘા કારમાંથી ઉતરે પછી જતી કેમ દેખાતી નથી. ઇશાંત નક્કી કર્યું કાલે અહીં આવી શું હકિકત છે એ ચોક્કસ જાણીશ.\n\nઇશાંતે ઓમ પેટ્રોલપમ્પની ઓફોર્સમાં જઈને પૂછ્યું, \"આટલામાં ક્યાંય શર્મા ફાર્મહાઉસ છે ?\"\n\n\"તમારે શું કામ છે ? તમે કોણ છો ?\" \n\n\"મારે ડોક્ટર મેઘા શર્માને મળવું છે.\" પેટ્રોલપમ્પનો માલિક ઇશાંત સામે જોઈ રહ્યો હતો, પછી પૂછ્યું, \"તમને કાંઈક અનુભવ થયો લાગે છે.\" ઇશાંતે બધી વાત કરી.\n\n\"અમને પણ ખબર નથી, બધા વાત કરે છે કે વર્ષો પહેલા અહીં ક્યાંક શર્મા ફાર્મહાઉસ હતું, અને તમારી જેવા ઘણાને અનુભવ થયા છે. હા, એટલું ખરું કે આજ સુધી કોઈને હેરાનગતિ નથી કરી. મને તો કોઈ અતૃપ્ત આત્મા લાગે છે.\"\n\n\"કેમ, બેટા, ચિંતામાં છો ? તબિયત તો સારી છે ને ?\" ઇશાંતે બધી વાત કરી. \"બેટા એવું તો ઘણી વખત બને છે એ વિશે જાજુ વિચારવાનું નહીં અને હવે પછી ધ્યાન રાખવાનું. છતાં તને એવું લાગતું હોય કે તેની મુક્તિ માટે કંઈક કરવું છે કોઇ ધાર્મિક વિધિ કર બાકી બીજું વિચારીને દુઃખી નહીં થવાનું.\"\n\nભલે, મમ્મી, ઇશાંતને કહેવાનું મન થયું, મમ્મી તું પણ જો એક વાર મેઘાને મળે તો તું પણ ન ભૂલી શકે તો હું તો તેની માદકતા, મનને તરબોળ કરી દેતી ખુશ્બુ કેમ ભૂલું....પણ મેઘાને ભૂલવી તો પડશે જ.....તેની મુક્તિ માટે કંઈક કરવું તો પડશે જ. પણ એ અંધારી રાતની મેઘા સાથેની મુસાફરી તો હંમેશા યાદ રહેશે જ. એને કેવી રીતે ભૂલું એ....આત્મા હતી પણ તેની સાથેની યાદો મીઠી અને માદક છે.\n\n",
      "duration": "4 mins",
      "category": "Horror"
    },
    {
      "title": "આત્મા સાથે આત્મા નું મિલન",
      "story_name": "આ વાત 1981ની છે. શિવાની મ્યુનિસિપલ સ્કુલમાં શિક્ષક હતી. તેની બદલી જામનગરથી મોરબી થઈ હતી. જામનગરમાં તે સહકુટુંબમાં રહેતી હતી તેમના પતિનો કરિયાણાનો બીઝનેસ હતો અને બાળકોમાં પુત્ર પાંચમાં ધોરણમાં અને દિકરી સાતમા ધોરણમાં ભણતી હતી. તેથી મોરબીમાં એક રૂમ ભાડે લઇને એકલીએ રહેવાનું નક્કી કર્યું. દર શનિવાર રવિવાર બાળકો પતિ તથા ઘરનાં સર્નેવે મળવા આવવા જવાનું નક્કી કર્યું.\n\nમોરબી પહોંચીને પહેલાં તો ભાડાની રૂમ ગોતવાનુ શરૂ કરયુ. 1979માં મોરબીમાં મચ્છુ ડેમના હાદસા પછી ઘણી સોસાયટી ઓ નવેસરથી બની હતી. તેમાની એક સોસાયટીમાં તેમને એક મકાન ગમી ગયું. બે રૂમ રસોડું તથા આગળ થોડું ફળીયુ હતું અને ડેલીબંધ મકાન હતું. તે તેને ગમી ગયું અને દલાલે સાવ સસ્તા ભાડામાં લઈ દીધું.\n\nઆટલા ઓછા ભાડામાં આવું સરસ ડેલીબંધ મકાન મળવાથી શિવાની ખુશ હતી. વેકેશન પુરુ થયુ અને સ્કુલ શરૂ થતા પોતાનો જરૂરિયાત પ્રમાણેનો સામાન લઈને શિવાની રહેવા આવી ગઈ\n\nબે ચાર દિવસ તો સામાન ગોઠવવામાં એટલી થાકી જતી કે રાત્રે સૂતા પછી સવાર ક્યાં પડી જતી તેની ખબર નહોતી પડતી. પણ પાચમા દિવસે અડધી રાત્રે ઘરની બહાર ફળીયાના એક ખુણામાં કોઈ બાળક રડતું હોય તેવો અવાજ આવ્યો. થોડી વાર તેણે ગણકાયૃ નહી પણ રૂદનનો અવાજ મોટો થવા લાગ્યો આથી બારી ખોલી બહાર નજર કરી તો નાની બાળકી પપ્પા પપ્પા કરીને એક ખુણામાં બેસીને રડી રહી હતી. અંધારાને હિસાબે બહુ દેખાતું ન હતુ પણ બાળકી અપંગ હોય તેવું લાગતું હતું અને સતત રડ્યા કરતી હતી. આથી દરવાજો ખોલીને બહાર નીકળી અને બાળકી પાસે ગઈ પણ બાળકી તો ત્યાંથી અલોપ થઈ ગઈ હતી\n\nશિવાનીને થોડો ડર પણ લાગતો હતો. પણ રોજ અડધી રાત્રે બાળકીનું રૂદન સાભળીને તે વિહવળ બની જતી એક રાત્રે હિંમત કરીને બારીમાંથી જ બાળકીને પુછ્યુ કે\n\n\"બેટા, તુ કેમ રડે છે તને કઈ વાત નુ દુઃખ છે ?'\n\nઆવા પ્રેમભર્યા શબ્દો સાભળી બાળકીની આંખમાં ચમક આવી અને તેણે પોતાની આપવીતી જણાવી.\n\nબાળકીએ કહ્યું કે બેન હુ આઠ વર્ષની હતી. હું અને મારા પપ્પા અહીં આ મકાનમાં રહેતા હતા હું અપંગ હતી અને મારીમાં તો મને જન્મ આપીને તુરંત જ મૃત્યુ પામી હતી. મારા પપ્પા મારૂ ખૂબ જ ધ્યાન રાખતા હતા તેનું જીવન ફક્ત મારામય બની ગયુ હતું. તેની દુનિયા ફક્ત હું જ હતી અને મને પણ મારા પપ્પા વગર એક મિનિટ પણ ચાલતું નહોતું. એક દિવસ પપ્પા કોઈ કામસર બહાર ગયા હતા હું ઘરમાં એકલી હતી ત્યાં તો મચ્છુ ડેમ તુટવાથી નદીનુ પાણી ગામમાં આવવા લાગ્યું. અમારી સોસાયટીમાં પણ પાણી ભરાવા લાગ્યા. ઘરમાં પાણી ભરાવા લાગ્યું હું અપંગ હોવાથી મારી જગ્યાએથી હટી ન શકી પપ્પાના નામની બુમો પાડતા પાડતાં અંતે હું પાણીમાં ડુબી ગઈ. મારા મનમાં પપ્પાને જોવાની એમને મળવાની ઈચ્છા અધુરી રહી ગઈ. હજી પણ મને આશા છે કે મારા પપ્પા મને શોધતાં જરૂર આવશે\n\nબાળકીની વાત સાંભળી શિવાની રડી પડી. બાળકીને તેના પિતાની માહિતી આપવા કહ્યું બાળકીએ કહ્યું કે \"મારા પિતાજી નું નામ મનહરભાઈ હતું. તે મ્યુનિસિપલ સ્કૂલમાં શિક્ષક હતા.\" આ સાંભળી શિવાનીની આંખમાં ચમક આવી અને બાળકીને ધરપત આપી કે તારા પિતાજીને ગમે ત્યાંથી ગોતીને તારી સાથે મિલાપ કરાવીશ.\n\nબીજે દિવસેસવારમાં શિવાની સ્કુલમાં જઈને સૌથી પહેલાં આચાર્યને મળી અને આચાર્યને બાળકી વિશે બધી વાત કરી. આચાર્ય તો બાળકી વિશેની વાત સાંભળીને સ્તબ્ધ થઈ ગયા અને શિવાનીને તેની હિંમત બદલ શાબાશી આપી. 1979ના બધી ફાઈલો શિવાનીને તપાસ કરવા કાઢી આપી. એક ફાઈલમાંથી મનહરભાઈ વિશે માહિતી મળી. એના લખાણ મુજબ 1979માં જ મનહરભાઈની બદલી જુનાગઢ થઈ હતી. આથી શિવાની એ આચાર્ય સાહેબને વિનંતિ કરી કે બે દિવસની રજા મંજૂર કરો તો જુનાગઢ જઈને તપાસ કરી શકાય આચાર્ય સાહેબે શિવાનીની રજા મંજૂર કરી દીધી\n\nશિવાની સ્કુલ છુટતાજ જામનગર જવા રવાની થઈ ગઈ. જામનગર જઈ તેના પતિને બધી વાત કરી અને બીજે દિવસે શિવાની અને તેના પતિ જુનાગઢ જવા રવાના થયા. જે સ્કૂલમાં મનહરભાઈની બદલી થઈ હતી તે સ્કૂલમાં પહોંચીને મનહરભાઈ ને મળ્યા. મનહરભાઈને તેમની દિકરી વિશે જણાવ્યું. મનહરભાઈ તો દિકરી વિશે સાભળીને આઘાત પામી ગયા. અને જણાવ્યું કે હું મારી દિકરીને મુકીને બાજુના ગામમાં મારા માતા પિતાની ખબર કાઢવા ગયો હતો પાછો ફર્યો ત્યાં તો મારી દુનિયા લુટાઈ ગઈ હતી. મારી દિકરીનો ક્યાં ય પતો ન હતો અને લાશોના તો જાણે ઢગ ખડકાય ગયા હતા મારી હાલત સાવ કફોડી થઈ ગઈ હતી. હું તો ત્યાં જ બેભાન થઇ ગયો હતો. આખ ખુલી ત્યારે હું મારા માતા પિતા પાસે હતો. મારી દિકરી વગર મારી દુનિયા નરક સમાન હતી. પણ મારા માતા પિતા માટે જીવ્યા વગર છુટકો નહોતો. મોરબીમાં મારા માટે રહેવું અશક્ય હોવાથી મારી બદલીની અરજી કરી જે સ્વીકારાય ગઈ અને હું જુનાગઢ આવી ગયો. તમે એકાદ કલાક મોડા આવ્યા હોત તો મારી લાશ તમને જોવા મળત. કારણકે હું જેમના માટે જીવતો હતો તેઓ સમયાંતરે મૃત્યુ પામ્યા. હવે જીવન જીવવાની કોઈ ઈચ્છા નહોતી. મારૂ મન સતત મારી દિકરી પાસે પહોંચી જવા તરસતુ હતું. જુઓ મે આ મારી મરણ નોંધ પણ લખી રાખી હતી.\n\nશિવાની તેના પતિ અને મનહરભાઈ સાથે મોરબી આવી અને તેના ઘરે લઇ ગઈ મનહરભાઈનુ મન પોતાની દિકરીને મળવા વ્યાકુળ હતુ. રાત પડવાની રાહ જોઈ ને બેઠા હતા. દિકરી સાથે વિતાવેલા દિવસોને યાદ કરતાં કરતાં ક્યારે અડધી રાત થઈ ગઈ તેનો ખ્યાલ ન રહ્યો. અચાનક રૂદનના અવાજથી તેની તંદ્રા તુટી અને પોતાની દીકરી પાસે દોડી ગયા અને દિકરીને બથમા લઈ ખુબ વહાલ કરવા લાગ્યા કહેવા લાગ્યા \"બેટા હવે હુ તને મુકીને ક્યાંય નહીં જાવ સદાય તારી સાથે રહીશ. બારીમાંથી આ દૃશ્ય જોતાં અમારી આખમાં આસું આવી ગયા બહાર નીકળી મનહરભાઈ પાસે ગયા તો બાળકી અલોપ થઈ ગઈ હતી અને મનહરભાઈનો આત્મા શરીરનો સાથ છોડી દિકરીના માર્ગે નીકળી ગયો હતો.",
      "duration": "4 mins",
      "category": "Horror"
    },
    {
      "title": "વિરાન હવેલી",
      "story_name": "તન્વીનાં પિતાને શહેરથી થોડે દૂર વિરાન જગ્યા પર બંધાયેલી એક જૂની પુરાણી વિરાન હવેલી ખૂબ ગમી જવાથી, તેને ખરીદી ત્યાં પરિવાર સાથે રહેવા જતા રહ્યા.\n\nતન્વી અને તેના પરિવારમાં મમ્મી-પપ્પા, નાનો ભાઈ અને તેનો સૌથી પ્રિય બાબુ કૂતરો હતો. તન્વી માટે આ હવેલી કંઈક જાણીતી જાણીતી લાગી રહી હતી. તે જે પણ ખૂણામાં કે જગ્યા પર જતી, તેને એક અજાણી યાદ અને એ જગ્યાની જાણે તે જાણકાર હોય તેવું લાગતું હતું. તેના મનમાં એવા વિચાર આવતા રહેતા જાણે તે પહેલા પણ આ જગ્યા પર જ હતી.\n\nતન્વી માટે આ હવેલીમાં સૌથી પ્રિય જગ્યા તેના ઓરડાની બહારની બાજુ પર પડતો ઝરૂખો હતો. હવેલીનું બાંધકામ જ એવું કરેલું કે તેના દરેક રૂમની બહાર નાના-મોટા ઝરૂખા બનાવેલા, જ્યાં ખૂબ જ આરામથી હરીફરી શકાય, દૂર દૂરનું પ્રાકૃતિક દ્રશ્ય જોઈ શકાય, ત્યાં ઝૂલા, સોફા, ખુરશી ટેબલ, મૂકેલા જેથી આરામથી, શાંતિથી પ્રાકૃતિક સૌંદર્યને માણી શકાય. તન્વી પોતાના બાબુને લઇને ખાસ આ ઝરૂખા પર જ સવાર-સાંજ વિતાવતી. તેને એક અનોખો લગાવો આ ઝરૂખા સાથે થઈ ગયો હતો. એ જાણે વર્ષોથી અહીં જ સાંજ વિતાવતી હોય તેમ લાગ્યા કરતું. તે મનમાં ઘણું યાદ કરવા મથતી પણ તેને યાદ ન આવતું. મન-મગજમાં અવારનવાર ઝાંખી ઝાંખી જૂની કોઈ યાદ તેને આવતી, અને રાતે સપનામાં તેને વિચિત્ર કંઈક દેખાતું , પણ તે તેને યાદ રહેતું ન હતું.\n\nતન્વી એક રાતે તેના પલંગ પર સૂતી હતી, તેને તેના ઝરૂખા પર કોઈ વિચિત્ર પડછાયો ફરતો દેખાયો. એ પહેલાં તો ડરી ગઈ, આંખો બંધ કરી, રજાઈ ઓઢી લીધી. તેની આંખો ઘેરાઈ ગઈ, અને તે સૂઈ ગઈ. સવારે તે જ્યારે જાગી અને ઝરુખામાં ગઈ તો તેને ત્યાં એક નાનકડું બોક્સ મળ્યું. જેનાથી તેનો બાબુ કૂતરો રમી રહ્યો હતો. તેણે બોક્ષ લીધું તો તેમાંથી એક યુવતી અને યુવકનો ફોટો જોયો. જાણે બે પ્રેમી પંખીડા હોય તેમ લાગતા હતાં.\n\nધારી ધારીને જોતાં તેને યુવતીના ફોટામાં પોતાની જ ઝલક દેખાતી હતી. તે વિચારમાં પડી ગઈ. ઘણો વિચાર કર્યા બાદ પણ તેને કાંઈ ન સમજાયું ત્યારે તેણે તેના મમ્મી પપ્પાને પૂછ્યું,\n\n\"મમ્મી! આ ફોટામાં મારા જેવો જ ચહેરો કેમ છે ?\" \n\nતેના માતા-પિતા પણ ફોટો જોઈ નવાઈ પામી ગયા. આ હવેલીનો એક ખૂબ જુનો ચોકીદાર હતો રામુકાકા. તન્વીને એ યાદ આવતા, તે રામુકાકા પાસે ગઈ, અને ફોટો બતાવી પૂછ્યું\n\n\"આ ફોટા માના યુવક-યુવતી કોણ છે ? \"\n\nરામુકાકાએ ઝીણી આંખ કરી, ચશ્મા ઠીક કરી, ઘણી વાર સુધી ફોટો જોતા રહ્યાં, તેમની આંખમાં ઝળઝળિયા આવી ગયા. તેમણે કહ્યું,\n\n\"મારા શેઠની દીકરી અને તેનાં પ્રેમીનો ફોટો છે. બંને એકબીજાને ખૂબ જ પ્રેમ કરતા હતા. આ રાધા અને તેનો પ્રેમી મોહન છે. મોહન ગરીબ ઘરનો હતો અને રાધા તેના પિતા અમીર હતા. રાધાના પિતા મોટેભાગે બહાર જ રહેતા, ક્યારેક જ આ હવેલીમાં આવતા, આથી રાધા અને મોહન આ ઝરૂખામાં બેસી રોજ સાંજે વાતો કરતા, રમતાં ,મસ્તી કરતાં , બંનેનો નિર્દોષ પ્રેમ આ ઘરડી આંખોએ જોયો. એક દિવસ શેઠને આ વાતની ખબર પડી , તેમણે મોહનને બોલાવી, રાધા અને મોહનને સાથે જ આ ઝરૂખામાંજ તલવારથી વાઢી નાખ્યા, અને બન્નેને સાથે જ અહીં હવેલી પાછળ ચિતા સળગાવી બાળી મૂક્યા.\" રામુકાકા એ ભીની આંખો લૂંછી. વર્ષો પછી આ હવેલીમાં તમે રહેવા આવ્યા.જ્યારથી તન્વી બેટીને જોઈ, લાગ્યું કે ફરી રાધા બેટી આવી. બન્નેને મારી નાખ્યાં, આ વાતની જાણ મારા સિવાય કોઈને નથી. શેઠ- શેઠાણી પણ થોડા સમયમાં લાંબી બીમારી બાદ મૃત્યુ પામ્યા. હવેલી હવે વિરાન બની ગઈ. નાના સાહેબ ક્યારેક આવતાં પણ હવે તો તે પણ વિદેશ જતા રહ્યા.\"\n\nતન્વી એ જ્યારથી ફોટો જોયો ત્યારથી તેના સપનામાં આવતો ઝરૂખો અને પેલો પડછાયો સ્પષ્ટ થઈ ગયો. તેને હવે મોહન દેખાવા લાગ્યો. તેના મનમાં અધૂરો રહેલો પ્રેમ ફરી જાગી ગયો. તે મોહન હવે નવા રૂપમાં ક્યારે મળે , તેની રાહ જોવા લાગી. કુદરતે ધાર્યું તે જ થાય.\n\nએક દિવસ તન્વી ઝરૂખામાં ઊભી હતી. ત્યાં દૂરથી ખુલ્લી જીપમાં એક નવયુવાન તેની હવેલી તરફ આવતો જણાયો. નજીક આવતા તે એકદમ મોહન જેવો જ લાગ્યો. તન્વી અને તેનાં માતા પિતા તો તેને જોતા જ રહી ગયા.\n\n\"પારસ! મારું નામ. હું અહીં પુરાતન તત્વ ખાતા તરફથી જૂની ઇમારતો, હવેલી ,ખંડેરોની તપાસ - ચકાસણી અને માહિતી માટે આવ્યો છું. \" \n\nતન્વીના માતા-પિતાએ તેને બેસાડી, હવેલી બતાવી, પારસને આ બધું જોયેલું જોયેલું લાગ્યું, તે પણ તન્વીને જોતાં જ રહી ગયો. તન્વીના માતા-પિતાએ પેલો ફોટો બતાવ્યો. ચોકીદાર સાથે વાત કરાવી. પાછલી જિંદગીની વાત કરી, પારસ અને તન્વીનાં પાછલા જન્મનો પ્રેમ ફરી પુનઃ જીવંત થયો. બન્નેએ એકબીજાને પસંદ કર્યા, અને અધૂરા રહેલા પ્રેમને પૂર્ણ કરવા લગ્નગ્રંથિથી જોડાયા.  \n\nઆજે વિરાન હવેલીનો ઝરૂખો તેમનાં પ્રેમની સાક્ષી પૂરતો ફરીથી હસતો ખેલતો બની ગયો.",
      "duration": "4 mins",
      "category": "Horror"
    },
    {
      "title": "પિશાચ",
      "story_name": "\"તો નક્કી થયું, બે દિવસ પછી આપણે કેમ્પ (પડાવ)માં જઈશું. રાતના સમયે બોન ફાયર (આનંદસૂચક હોળી)માં કેટલી મજા પડશે ! પૂનમની રાત છે, ખૂબ મજા આવશે.\" મૈત્રી પોતાના મિત્રો સાથે વનમાં પડાવ (કેમ્પ) માટે જવા ખૂબ જ ઉત્સાહથી યોજના બનાવી રહી હતી. બધા મિત્રોએ હામી ભરી, પરંતુ દેવ કંઈ બોલ્યો નહીં; તેથી આકાશે પૂછ્યું, \"દેવ તું આવે છે ને?\"\n\nદેવ બોલ્યો, \"તમે જાઓ, મને થોડું કામ છે; તેથી હું નહીં આવી શકું.\"\n\n\"શું યાર, દેવ! તું હંમેશા આમ જ કરે છે, કોઈ વાત સરળતાથી, આનાકાની વગર માનવામાં તને તકલીફ થાય છે ?\" વિનય ફરિયાદ કરતાં બોલ્યો.\n\n\"તને સાચે કામ છે કે પછી તું કંઈક છુપાવે છે ?\" આરોહી દેવની મજાક કરતાં બોલી. તેની વાત સાંભળીને દેવનો ચહેરો જાણે ફિક્કો પડી ગયો, તે કંઈ પણ બોલ્યા વિના ત્યાંથી ચાલ્યો ગયો.\n\nબે દિવસ બાદ બધા મિત્રો ભેગા થયા અને પૂનમની રાત્રે બોનફાયર માટે જંગલમાં ગયા. બધા ખૂબ જ ખુશ હતા પરંતુ મૈત્રી થોડી દુઃખી અને ઉદાસ હતી. એને ચૂપચાપ એક જગ્યા પર બેઠેલી જોઇને તેના મિત્રો તેની મજાક કરવા લાગ્યા.\n\n\"જેણે આ યોજના બનાવી તે કંઈક ઉદાસ અને દુઃખી લાગે છે, તમને શું લાગે છે શું કારણ હોઈ શકે ?\" આરોહી એ પ્રશ્ન કર્યો.\n\n\"શું કારણ હોવાનું, ખબર જ છે બધાને! આકાશે વાત આગળ વધારી.\n\n\"તમે લોકો કંઈ પણ ન બોલો, પ્લીઝ ! હું દેવ વિશે નથી વિચારતી; એવું કશું જ નથી. મૈત્રીએ પોતાનો બચાવ કર્યો.\n\n\"અમે ક્યાં દેવની વાત કરીએ છીએ ?\" વિનય બોલ્યો.\n\n\"હા, અમને ખબર છે કે તે તરફથી કદાચ એવું ન હોય, પણ આ તરફથી તો પાક્કું છે જ ને !\" આરોહી મૈત્રીને છેડતા બોલી.\n\nમૈત્રી ગુસ્સે થઇને ત્યાંથી ચાલી ગઇ, આરોહી તેને મનાવવા જતી હતી પણ વિનય તેને રોકતા કહ્યું, \"રહેવા દે. એને વધુ હેરાન ન કરતાં થોડીવાર એકાંતમાં રહેવા દે.\"\n\nદેવ કોલેજનો ખૂબ જ પ્રખ્યાત છોકરો હતો. કોલેજની દરેક છોકરીઓ દેવને પસંદ કરતી હતી અને મૈત્રી પણ તેમાંથી એક હતી. દેવ પણ હંમેશા મૈત્રીની આજુબાજુ જ રહેતો, હંમેશા તેની મદદ કરતો તેમજ જ્યારે મૈત્રીને જરૂર હોય ત્યારે તે હંમેશા તેની પડખે જ ઊભો મળે છતાં પણ તે ચોખવટમાં કંઈ જ નહીં કહેતો. તેનું વર્તન કહી દેતું કે તે મૈત્રીને પસંદ કરે છે પણ તેની વાણી કંઈક અલગ ભાવ જ પ્રગટ કરતી. આથી મૈત્રી હંમેશા દેવના અલગ-અલગ વર્તન અને વાણીથી મૂંઝવણમાં રહેતી.\n\nમૈત્રી થોડીવાર બધાથી દૂર એકાંત માટે વન તરફ઼ ગઈ અને તે પોતાના વિચારોમાં ખોવાયેલી હોવાથી પડાવથી વધારે દૂર નીકળી ગઈ. ત્યાં નજીકમાં સ્મશાન હતું તે ભૂલથી ત્યાં પહોંચી ગઈ અને તેણે ત્યાં જે જોયું તે જોઈને એટલી હદે ડરી ગઈ કે તેનાથી જોરથી ચીસ પડાઈ ગઈ. મૈત્રીની ચીસ સાંભળીને સ્મશાનમાં ઊભેલા લોકોનું ધ્યાન તેના પર ગયું તેથી તે ત્યાંથી ભાગી અને કોઈ સાથે અથડાઈ. જેની સાથે અથડાઈ તેને જોઈને તો તેના પગ તળેથી જમીન ખસી ગઈ, તે દેવો હતો. કાળા રંગના ડરાવનાં કપડાં, આંખોનો બદલાયેલો રંગ તેમજ તેનાં મોં પર લાગેલું લોહી. આ બધું જોઈને મૈત્રી બેભાન થઈ ગઈ. તેણે પહેલી વાર દેવનું આવું રૂપ જોયું હતું. દેવનું તે રૂપ તે જાણતી હતી તેનાથી તે તદ્દન અલગ હતું.\n\nથોડીવાર પછી તે ભાનમાં આવી ત્યારે દેવે તેને બધી વાત સમજાવવાનો પ્રયત્ન કરતાં કહ્યું, \"મૈત્રી! હું એક પિશાચ છું. મારે પોતાનું જીવન ટકાવી રાખવા બીજાનું લોહી પીવું પડે છે. મને ખબર છે તને આ જાણીને ધક્કો લાગ્યો છે, કેમ કે તું મને ચાહે છે, સાચું કહું તો હું પણ તને ચાહું છું. પણ તારી અને મારી દુનિયા ખૂબ જ અલગ છે. મારું અને તારું અસ્તિત્વ ક્યારેય એક ન થઈ શકે, તેથી તું મને ભૂલી જા અને આજે અહીંયા તેં જે પણ જોયું તે પણ ભૂલી જા. તેમાં જ તારી ભલાઈ છે. મૈત્રી દેવને કંઈ પણ ન કહી શકી.\n\nબીજી બાજુ ઘણી વારથી અદ્રશ્ય મૈત્રીને તેના મિત્રો તંબુમાં જોવા ગયા, તો તે ત્યાં ન હતી. તેથી તેઓ જંગલમાં તેને શોધવા નીકળ્યા. મૈત્રી... મૈત્રીની બૂમો પાડતા તેઓ મૈત્રી અને દેવના જ્યાં હતા તે તરફ આવી પહોંચ્યા. તેમનો અવાજ સાંભળીને મૈત્રીએ દેવને કહ્યું, \"તું અહીંથી ચાલ્યો જા દેવ. જો આ લોકો તને જોશે તો અનર્થ થઇ જશે.\" તેનું સાચું રૂપ જાણ્યા બાદ પણ મૈત્રી તેને બચાવવા માંગે છે એ જોઈને દેવ ચકિત રહી ગયો અને મૈત્રીને પોતે જે કર્યું તે શા માટે કર્યું, તેમજ જે કર્યું તે સાચું કર્યું કે નહી; તે સમજાતું ન હતું. બન્ને અસમંજસમાં હતાં.",
      "duration": "4 mins",
      "category": "Horror"
    },
    {
      "title": "કહાની",
      "story_name": "    એક કહાની ફક્ત કહાની નથી હોતી.. તેની સાથે પાત્ર, એ પાત્રની લાગણીઓ, ને કંઈક તેથી વિશેષ જોડાયેલું હોય છે.. એવી જ એક કહાની પ્રથમની. રજૂ કરું છું.. \n\n    રોજના રાબેતા મુજબ કામ પતાવી થાક્યો પાક્યો પ્રથમ પોતાના ઘરે આવ્યો.. આશરે દસ વર્ષ પહેલાં મુંબઈ રહેવા આવેલ પ્રથમ અભ્યાસ પતાવી સારી એવી કંપનીમાં ઈન્જિનીયર તરીકે જોબ કરતો હતો. \n\nછ વર્ષ હોસ્ટેલમાં ગાળ્યાં બાદ તેણે પોતાનો માટે 2 બીએચકે ફ્લેટ અંધેરીમાં ખરીદેલ. પોતાને મહેનતે બધું પોતે ઊભું કરેલ. કારણ માબાપ ને તેણે બાળપણમાં જ ગુમાવેલ હતાં. \n\nચંચળ ને મસ્તીખોર સ્વભાવ .. દોસ્ત બનાવતા પ્રથમને વાર જ નહીં. તેને ઘણી આદતોમાંથી એક આદત દર વિકેન્ડ પર ક્લબમાં જવાનું. પાસેના એરીઆમાં બ્લેક સ્પેરો નામનાં ક્લબમાં તે જતો.. \n\nદર વખતની જેમ આ વિકેન્ડ પર તે ક્લબમાં પહોચ્યો..પણ ખબર નહી આજે કેમ તેને બેચેની અનુભવાતી હતી. ચિલ્ડ બિયરનો ઓર્ડર આપી તે ત્યાં જ પોતાના મિત્રની રાહ જોતો ઊભો રહ્યો.. અચાનક તેને એક સુંગધ આવી.. એ ધીમે ધીમે સુંગધના દરીયામાં તણાવા લાગ્યો.. મોટાભાગે છોકરીઓથી દૂર રહેતો પ્રથમ આ સુવાસ જે બેશક કોઈ યુવતીના અંતરની હતી.. તેનાથી તે દૂર ના રહી શક્યો. \n\nપાછું વાળી એણે જોયું તો એક તેનીજ ઉંમરની યુવતી બિયર પી રહી હતી.. જોતાં જ પોતે જાણી ગયો કે આ તે જ યુવતી છે જે મોટાભાગે અહીં દેખાય છે.. પણ આ સુંગધ આજે નવી છે. તેણે તેના સામે જોઈ હસીને પૂછ્યું આજ આ ક્લબ કઈ ખુશીમાં મહેકાવો છો..? એ પ્રશ્નના વળતા જવાબમાં આછું હસીને યુવતી બોલી ખુશી.? એ શું હોય..? \n\nપ્રથમને થોડું અજુગતું લાગ્યું.. છતાં તેણે હિંમત કરીને યુવતીને ટેબલ પાસે બોલાવી.. બન્ને ચેર પર બેઠા.. જાણે પેલી યુવતી પ્રથમને ખુબ સારી રીતે જાણતી હોય તેમ વર્તી.. બિયરનો ગ્લાસ આપતા પ્રથમે પૂછ્યું કેમ ખુશી નથી અનુભવી આપે ક્યારેય..? \n\nજો તમે સાંભળવા ઈચ્છો તો સંભળાવું.. પ્રથમે હકારમાં માથું ધુણાવ્યું.. ને ભૂતકાળની એ વાત એણે શરું કરી.. મારું નામ રીયા.. હું આ ક્લબમાં વિકેન્ડ પર આવું છું.. લગભગ વરસથી તો દરરોજ. આ સાંભળી પ્રથમને નવાઈ લાગી.. સાથો સાથ એની બેચેની વધતી ગઈ.. મને યાદ તો નથી પણ વરસ પહેલાં હું રવિવારે ખુબ હોશેથી આ જ અત્તર લગાવી .. મારું મનપસંદ વનપીસ પહેરી હું અહીં આવી.. કારણ મારો જન્મદિવસ.. મિત્રો થોડા હતાં પણ મને ખુબ આનંદ હતો કારણ મારી નવી જોબ લાગેલી હતી.. ઉત્સાહમાં ને ઉત્સાહમાં મારાથી બિયરનો ગ્લાસ એક મારી જ ઉંમરના યુવાન પર પડી ગયો.. આ નજીવી બાબતનો એણે તમાશો કરી નાખ્યો.. મારા આખાય મુડની હોળી થઈ ગઈ.. મે માફી માંગી.. એકવાર નહી ત્રણ ત્રણ વાર.. છતાં તે તથા તેનાં સાથી મિત્રો ના સમજ્યાં.. પછી મારાથી ગુસ્સે થવાઈ ગયું.. આ જ મારી સૌથી મોટી ભૂલ. \n\n      દરેક વાત ધ્યાનથી સાંભળતો પ્રથમ પણ તે જ ભાવો અનુભવવા લાગ્યો જે રીયા બોલતી હતી.. વાત આગળ વધારતાં તે બોલી.. પછી હું ક્લબમાંથી નિકળી આવી.. પાર્કીંગમાં પડેલી મારી સ્કુટી જ્યાં હું ચાલું કરવા ગઈ ત્યાં અચાનક કોઈ અજાણ્યો હાથ મારા ખભે અડ્યો.. હું ભભુકી ઊઠી.. સ્કુટી પરથી નીચે ઉતરું ઉતરું ત્યાં તો મારા માથા પર એક તિક્ષ્ણ પ્રહાર થયો.. ઓહ. મા.. રાડ પડી ગઈ.. પણ આતો શરુઆત હતી.. મને ખેંચી એ ચાર નરાધમ કાર પાછળ લઈ ગયાં. મારી ચીસોને દબાવી દીધી. મારા અંગ અંગમાં મારી આત્મા મને ડસવા લાગી..એ કોઈ એમએસએ નો દીકરો છે એ વાતથી હું અજાણ હતી.. મે થોડી જાણી જોઈ ગ્લાસ ઢોળ્યો હતો..? \n\n  પ્રથમ ડરવા લાગ્યો.. તે ક્લબમાં બેઠો હતો છતાં આજુબાજુ તે બંને સિવાય કોઈ નથી તેવું લાગ્યું તેને. રીયાએ વાત આગળ વધારી.. \n\n  આંખ ઉઘડતા મે મારી જાતને અલગ જ દુનિયામાં ભાળી. જ્યાં હું કોઈને અડી શકતી નહોંતી.. મારી ચીસો કોઈને નહોતી સંભળાતી.. બસ વરસ દિવસથી હું આમ તેમ ક્લબની આસપાસ ફરું છું.. પ્રથમના તો હોશ જ ઊડી ગયા.. પણ આજે જ્યારે તમે મારા અંતરની સુવાસથી ખેંચાઈને મને બોલાવી ત્યારે મને .. આ આત્માને નવાઈ લાગી.\n\nપ્રથમ થોથવાય ગયેલ અવાજે બોલ્યો.. હું ..હું તો.. તમને જોઈ શકું છું.. ! કેમ..? આવું કેમ.? \n\nરીયા જોર જોરથી હસવા લાગી.. પ્રથમના ખુબ નજીક જઈ.. આંખમાં આંખ પરોવી રડી ને બોલી.. મેં ભીખ માંગી હતી તારા પાસે મને બચાવવાની.. યાદ છે તને તે કાળી રાત.. કહી તે ફરી હસવા લાગી.\n\n   ડરીને પ્રથમ બોલ્યો બચાવો. બચાવો઼. હસતા હસતા રીયા બોલી આમ બસ આમજ ને ચીસો પાડી હતી તને જોઈને. મારી આશા પર તે પાણી ફેરવ્યું હતું .. દારુના નશામાં ધૂત તે.. કોઈ લફડામાં નથી પડવું એ વિચારી તારી ગાડી મારી મૂકી હતી.. જો તે મદદ કરી હોત તો શાયદ હું આજે..\n\n     રહેમના નામે આ દુનિયામાં કંઈ જ નથી. ભીખ માંગો તોય કોઈ બક્ષતું નથી.. હું જીવવા મથતી છોકરીને આ કારણે જ મારી ને જતાં રહ્યા.. કારણ એક ગ્લાસ બિયરનો એમ કહી રીયાએ પ્રથમના હાથમાં ગ્લાસ આપ્યો ને હસતી હસતી ચાલી ગઈ. પણ તેનાં અંતરની સુવાસ ફેલાતી જ઼ રહી. શું બની રહ્યું છે તે સમજવા અસમર્થ તે ગ્લાસ પી ગયો..ને પ્રથમ બેહોશ થઈ ગયો.\n\n       હોશ આવતા તેણે પોતાને એક અલગ જ દુનિયામાં ભાળ્યો........!",
      "duration": "4 mins",
      "category": "Horror"
    },
    {
      "title": "ડિસેમ્બર -૧૯૭૫, લુસીસ",
      "story_name": "ફિનલેન્ડ આમ તો શાંતિપ્રિય દેશ છે. જ્યાં વસતી ઓછી અને મોજીલી. એશિયન દેશોની જેમ અહી દોડધામ, કચકચ કે ગરીબી જેવી સમસ્યા આવતી નથી કારણકે અહી વસતી ઓછી છે અને મહત્તમ લોકોનો વ્યવસાય ખેતી છે. ઉત્સવપ્રિય પ્રજા હંમેશા ખુશ રહેતી.\n\n\n\nવાત એ સમયની છે જ્યારે ફિનલેન્ડનું એક ગામ લુસીસ સખત રીતે ડરેલું હતું અને આશરે ચારસો માણસો ધરાવતા આ ગામના લોકોના મનમાં ભયનું સામ્રાજ્ય હતું. ઈ.સ. ૧૯૭૫ ડિસેમ્બરની આ વાત છે. લુસીસના લોકો પોતાનું ગામ છોડીને સ્થળાંતર કરવાની તૈયારીમાં હતા અને કારણ હતું છેલ્લા મહિનામાં થયેલી ત્રણ હત્યાઓ. એક પછી એક થયેલી હત્યા એક સરખી રીતે કરવામાં આવી હતી. કોઈ હથિયાર નહીં, કોઈ હથીયારના નિશાન નહીં, શરીર પર કોઈ નિશાન નહીં, કોઈ આંગળાની છાપ નહીં અને બધાના જ હાર્ટફેઈલ. બધાને લાગતું હતું કે કોઈ ભૂત છે જે આવું કરે છે, આ કોઈ માણસનું કામ નથી. પોલીસ પણ કાયદાકીય રીતે કઈ જ શોધી શકી ન હતી અને એ પણ વ્યક્તિગત રીતે સ્વીકારતી હતી કે ભૂત છે. એટલે તપાસમાં રસ દાખવતી ન હતી. આ સમયે ગામનો એક યુવાન લુસીસના લોકોની મદદે આવ્યો. એ રોસીસ, રોસીસ બહાર શહેરમાં જઈ આવ્યો હતો અને ભણેલો ગણેલો હતો. વળી એના પિતા સાથે એ ખેતી પણ કરતો હતો. મા હતી નહીં એટલે પિતાને સાચવવા લુસીસમાં જ સ્થાયી થઇ ગયેલો. એણે જાહેરમાં આ ભૂતની વાતનો અસ્વીકાર કર્યો અને ગામના લોકોને ગામ ન છોડવા વિનંતી કરી. એના પિતાએ પણ આ વાતમાં વચ્ચે ન પડવા એને જણાવ્યું અને ગામના ઘણા લોકોએ એણે રોક્યો, પણ જુવાન લોહી માને કઈ ? એ ટસનો મસ ન થયો.\n\n\n\nએણે જાતે જ તપાસ હાથ ધરી, તો એને જાણવા મળ્યું કે જે કોઈ ત્રણ જણની હત્યા થઇ છે એ ત્રણેય વચ્ચે આમ કોઈ દેખીતો સંબંધ ન હતો પણ એ ત્રણેય સ્કાલા નામની એક વિધવાના ખેતરમાં ખેતમજુર તરીકે કામ કરતા હતા. જોકે સ્કાલાનું મૃત્યુ થયું એ પછી એ બધા જ બેકાર હતા. આ સ્કાલાનું મૃત્યુ પણ પહેલી હત્યા થઇ એના એક અઠવાડિયા પહેલા જ થયું હતું. એની લાશ ખુબ જ ખરાબ હાલતમાં લુસીસ પાસે આવેલા જંગલ વિસ્તારમાંથી મળી હતી, લાશ મળી ત્યારે મૃત્યુને બે ત્રણ દિવસ થઇ ગયા હતા, કારણકે કીડા મંકોડાઓએ લાશને ફોલી ખાવાની શરૂઆત કરી દીધી હતી. સ્કાલા વિષે વધારે તપાસ કરતા રોસેસને ખબર પડી કે સ્કાલાની એકની એક દીકરી લીટાએ આત્મહત્યા કરી હતી, એ લગ્ન પહેલા પ્રેગ્નન્ટ થઇ ગઈ હતી અને એ કારણે એણે પોતાના ઘરમાં જ ફાંસો ખાઈને આત્મહત્યા કરી હતી. જે વાતને લઈને સ્કાલા પણ ખાસ્સી દુઃખી રહેતી હતી એવું રોસેસને સ્કાલાના પાડોશીઓએ જણાવ્યું. સ્કાલાએ પોલીસની પણ મદદ માંગી હતી પણ પોલીસે લીટાના આત્મહત્યાના કારણો પર વધારે તપાસ ન કરી અને આખરે ત્રણ ચાર મહિના પછી કેસ બંધ કરી દીધો.\n\n\n\nરોસેસ લીટાના કેસની તપાસ સાથે જોડાયેલા એક પોલીસ સાથે દોસ્તી પાડી અને બરાબર દારુ પીવડાવ્યો ત્યારે પેલો બાકી ગયો કે લીટાનો કેસ બંધ કરવા માટે પોલીસે પૈસા લીધા હતા. અને પૈસા આ ત્રણ ખેતમજુરોએ જ આપ્યા હતા. હવે આ ખેતમજુરો પોલીસને પૈસા કેમ આપે ? તો સમજાયું કે આ ત્રણ પૈકી એક થેરીસ નામક મજુર લીટાના પ્રેમમાં હતો અને લગ્ન પહેલા એના જ બાળકની મા, લીટા બનવાની હતી. લીટાએ જયારે આ વાત થેરીસને કરી ત્યારે થેરીસ ગભરાય ગયો અને બાળક પડાવી નાંખવા કહ્યું પણ લીટા ન માની, અને અંતે થેરીસે પોતાના બે મિત્રોની સહાયથી લીટાને મારી નાખી અને આત્મહત્યાનું સ્વરૂપ આપી દીધું. પોલીસને પણ પૈસા આપી આખી વાત બંધ ફાઈલમાં દબાવી દીધી. સ્કાલા બાહોશ બાઈ હતી, એને કંઈક બીજું જ લાગતું હતું, વળી એને એ વાત જાણવામાં પણ રસ હતો કે લીટાનો આટલો ઘનિષ્ટ સંબંધ કોની સાથે હતો.\n\n\n\nલીટા ખેતરમાં એણે મદદ કરતી હતી અને બીજે કશે જતી આવતી પણ હતી એટલે રોજીંદા કાર્યમાં જ કોઈ હતું જેની સાથે લીટાને સંબંધ હતા એવું લાગતું હતું. એટલે એણે જ લોકોને અંધારામાં તીર મારતી હોય એમ કહેવા માંડ્યું, મને ખબર છે કે લીટાનાં પેટમાં કોનું બાળક હતું ? આ વાત ચર્ચાનો વિષય બની ગઈ અને અચાનક એક દિવસ સ્કાલાની લાશ જંગલ વિસ્તારમાંથી મળી. પોલીસે કહ્યું કે એમને પણ થેરીસ અને મિત્રો પર શંકા હતી પણ એ કઈ વિચારે કે કરે એ પહેલા જ થેરીસનું ખૂન થઇ ગયું. એના બે મિત્રો સખત ડરેલા પોલીસ પાસે આવ્યા હતા અને પોલીસે એમને સાવચેત રહેવા કહ્યું પણ હતું તેમ છતાં એ બંને પણ.. પોલીસે એમ પણ કહ્યું કે કદાચ આ સ્કાલાનું ભૂત જ છે જે બધું કરે છે.\n\nરોસેસ માટે આ આખી વાત સ્વીકારી શકાય એમ હતી જ નહિ એટલે એ પોતાના ઘરે આવ્યો અને એના પિતાને આ વાત કરી, પિતાએ પણ એને સલાહ આપી કે આ ભૂલી જાય. પણ એ માનતો જ ન હતો, એ સ્વીકારતો જ ન હતો કે ભૂત છે, એ બંને વાત કરતા હતા ત્યાંજ સ્કાલા દેખાઈ.. સફેદ કપડા પહેરેલી, જેની આરપાર જોઈ સહાય એવી એ, જેના પગ દેખાતા ન હતા, નિસ્તેજ...\n\n\"મારું કામ પતી ગયું છે. હવે કોઈને કોઈ ડર નથી. પણ હું છું.. સમજ્યો હું છું.. મેં મારી દીકરી અને મારો બદલો લીધો છે, કોઈને હેરાન નહિ કરું, હવે મને મુક્તિ મળશે.. પણ હું છું..\"\n\nએ એટલું જ બોલી અને ગાયબ.\n\n\n\nરોસેસ અને પિતા એટલી હદે ડરી ગયા હતા કે બીજા જ દિવસથી આ વાત બંધ કરી પોતાના કામે લાગી ગયા. અને રોસેસ પણ સ્વીકારવા લાગ્યો કે વિજ્ઞાન ગમે તેટલું આગળ હોય પણ સુપર નેચરલ પાવર હોય છે.",
      "duration": "4 mins",
      "category": "Horror"
    },
    {
      "title": "અધૂરી ઈચ્છા",
      "story_name": "અધૂરી ઈચ્છા ( એક આત્માની પ્રણયકથા)\n\nરજત ,તું અહીં કેમ આવ્યો ? મેં તને ના પાડી છે ને કે હવે આપણે નહિ મળીએ. મેં તને કેટલી વાર કહ્યું છે કે હવે આપણે પહેલા જેમ મળતા હતા, વાતો કરતા હતા, એ હવે હવે શક્ય નથી. તું સમજ ને , તું સમજુ છે પ્લીઝ! સમજ ને રજત !\n\nઅનુએ દિલગીરીથી અને આજુ બાજુ કોઈ જોઈ ન જાય એ રીતે ડરતા ભાવે કહ્યું.\n\nરજત અનુની વાતોને કાન દેતો નહતો.બસ એને તો એક જ ધૂન સવાર થઈ હતી એની અંતિમ ઈચ્છા પૂરી કરવાની. એમ તો એ અનુને લગ્ન કરવા માંગતો હતો પણ અનુની મજબૂરીના કારણે એને અનુને ખોવી પડી હતી. આજે અનુના લગ્ન થયા ને બે વર્ષ થવા આવ્યા. પણ ન અનુ ભૂલી હતી ન રજત. ના છૂટકે અનુએ કહ્યું બોલ તારી અંતિમ ઇચ્છા શુ છે ? રજત મનમાં જ બોલી ઉઠ્યો કે મારી ઈચ્છા તો તને મારી બનાવાની હતી પણ ! પછી પાછો ભાનમાં આવીને બોલ્યો \"અનુ તને યાદ છે એક દિવસ આપણે મળ્યા હતા જ્યારે તને હું આલિંગનમાં લેતો જ હતો ત્યાં તારું કોઈ સંબંધી આવી ગયેલું. આપણને જોયા તો ન હતા પણ આપણે સતેજ થઈ ગયા હતા. 'હા યાદ છે મને' અનુ બોલી. તો અનુ મારી ઈચ્છા છે આપણા દિલની ધડકનોને નજીકથી સાંભળવાની. દિલ એક કરવાની. બોલ ને તું મારી વાત માનીશ ને.મારી બાહોમાં આવીશને ?\n\nઅનુ રજતને ખૂબ જ પ્રેમ કરતી હતી. એ પણ એના વગર દિવસ રાત તડપતી હતી પણ એ હવે વિવશ હતી. બિચારી શુ કરે. એને પહેલી વાર તો ના પાડી દીધી. કારણ કે એ માનતી હતી કે આમ લગ્ન પછી કોઈને મળવું એ યોગ્ય નથી. અને આલિંગન તો ક્યારેય નહીં. રખેને કોઈ જોઈ જાય તો!! પણ રજતનું ગાંડપણ જોઈ એને સ્વીકારી લીધું. અને કહ્યું સાંભળ રજત, હવે પછી તું મને ક્યારેય આમ મળવા ન આવતો.નહિ તો મારી જિંદગી પણ બગડશે. રજતની આંખો ભીની ભીની થઇ ગયેલી. એક બાજુ અનુને ગુમાવ્યાનુ દુઃખ હતું અને એના વિરહમાં એ અડધો થઈ ગયેલો. દિવસ રાત એ અનુના યાદમાં ખોવાયેલો રહેતો.\n\nએક દિવસતો ઘરની બહાર નીકળી ગયેલો. અને જ્યારે સાંજે ઘરે આવ્યો ત્યારે મમ્મીએ પૂછ્યું કે બેટા, 'ક્યાં ગયો હતો? અને તે જમયુ કે નહીં? ' ત્યારે એને મમ્મીને તો હા કહી દીધેલી, પણ એ સવારનો ભૂખ્યો હતો.એને કઈ જ ભાન હતું નહીં. આજે અનુને મન ભરીને એની બાહોમાં લઈ લીધી હતી. એની ધડકનો ધડકવાનું ભૂલી ને અનુના પ્યારમાં એક થઇ હતી. સમય ઘડીક ભર આ દ્રશ્ય જોવા માટે સ્થગિત થઈ ગયો હતો. ઝાડવાઓ પણ આંખો ફાડી ફાડી ને જોતા હતા. આકાશમાંથી ફૂલડાં વેરાઇ રહ્યા હતા. સ્વર્ગલોકમાં પણ એની મહેક પ્રસરી રહી હતી. પરી લોકમાં પણ એની અસર જોવા મળેલી. ચારે દિશાઓમાં પણ આલોક પરલોકમાં પણ આ દ્રશ્ય ઘડીક ભર સ્તંભી ગયેલું. આજ બન્નેનો જીવ એક થઈ ગયો હતો. અનુએ ભલે અસ્વીકાર કર્યો હોય પણ એના દિલમાં તો અનુનું નામ જ હતું. એના દિલને પણ આજ ટાઢક થઈ હતી. બન્નેને હૈયું અને આંખો ભરાઈ ગઈ હતી. પછી અનુ એકદમ આંખોને લૂછી ઉતાવળા પગે ઘર તરફ દોડી. રજત હાથ ફેલાવીને ઉભો જ રહી ગયેલો....\n\nઅનુ મહિના પછી પિયરીએ આવતી હતી.\n\nબસમાં રજતની મમ્મી મળેલી. સાવ સૂનમૂન હતી. એ મને બરોબર ઓળખતી હતી. કારણ કે હું નાની હતી ત્યારે ઘણીવાર મમ્મી સાથે એમના ઘરે જતી. એમને મારા પર હાથ ફેરવીને કહ્યું, બેટા, મજામાં છે ને સાસરીએ બધાં મજામ છે ને ? બસ એટલું કહી ને એ મૌન થઈ ચૂપચાપ બેસી ગઈ. મેં મજામાં છે એમ કહી વાત આગળ લંબાવી. મેં પૂછી લીધુ માજી રજત કેમ છે ? રજત નામ સાંભળતા જ એમની આંખોમાંથી ચોધાર આંસુઓ વહેવા માંડ્યા.\n\nઅનુએ માજીને સંભાળ્યા.\n\nપણ મનમાં થયું કે માજીને આમ અચાનક થયું શુ હશે, કેમ માજી આમ રડવા લાગ્યા ? આમ તો માજીનો સ્વભાવથી હું બરાબર વાકેફ હતી. એમનો હસમુખો સ્વભાવ. જયારે અમે નાનપણમાં શેરીમાં રમવા જતા ત્યારે એ અમને સરસ મજાની વાર્તા કહેતા. અને હસાવતા પણ ખરા.અનુ ભૂતકાળમાં ડૂબી ગઈ.\n\nમાજી એ ધીરેથી મૌન તોડતા કહ્યું બેટા, હવે રજત નથી રહ્યો !અનુના દિલમાં ધ્રાસકો પડયો! માજીએ આગળ વાત લંબાવતા કહ્યું કે એક વર્ષ પહેલાં એ મૃત્યુ પામ્યો. રજત ઘરથી બહાર ગયેલો એ વખતે મને કહેલું કે મમ્મી હું મારી નાનપણની સખીને મળવા જાઉં છું. બસ સાંજે પાછો આવી જઈશ. એ સાંજે પાછો તો આવેલો. પણ મરેલો !\n\nસ્ટેશન આવી ગયું હતું. બસ જેવી થોભી કે અનુ ઉતાવળા પગે ઘરે પહોંચી, ધ્રૂસકે ધ્રૂસકે રડવા લાગી. એના મનમાં એક જ દ્રશ્ય ગોળ ગોળ ભમ્યાં કરતું હતું કે હજી મહિના પહેલા એ મને મળવા આવ્યો હતો. ..... વિચારતા જ એ બેભાન થઈ ઢળી ગઈ.",
      "duration": "4 mins",
      "category": "Horror"
    },
    {
      "title": "ભાડાનું ઘર",
      "story_name": "અમદાવાદમાં રહેતા સમીર ને મુંબઈમાં નોકરી લાગી ગઈ, તેથી સમીર અને મીરા મુંબઈ પહોંચી ગયા. થોડા દિવસ મીરાંના માસી ના ઘરે રહેવું અને ત્યાં સુધીમાં ભાડાનું ઘર શોધી લેવું તેમ નક્કી કર્યું..માસી માસા એકલા જ હોવાથી ખૂબ સારો આવકાર મળ્યો.સમીર તો બીજા જ દિવસે નવી નોકરીમાં જોડાઈ ગયો અને મીરા, માસી અને માસા સાથે નવા ઘરની શોધમાં.\n\nરોજ બપોરે નજીકના બધા જ એરીયા ખૂંદી વળ્યા પણ મુંબઈમાં ભાડાનું ઘર મળવું એ સૌથી અઘરી વાત. આજે મુંબઈ આવે દસ દિવસ થઈ ગયા હતા પણ સમીર, મીરા, માસી, માસા બધાના અથાગ પ્રયત્નો છતાં ભાડાનું ઘર ના મળ્યું.. સાંજે માસા સમાચાર લાવ્યા કે નજીકમાં એક ઘર ખાલી છે, થોડું જૂનું છે પણ તેને ભાડે આપવાનું છે ! ઘણા વખતથી ખાલી છે તે તમારે જઈને વ્યવસ્થિત રીતે જોઈ લેવું પડશે ! બીજી જ સવારે વહેલા ઊઠીને સમીર, મીરાં અને માસી ત્યાં પહોંચી ગયા. જુના બિલ્ડીંગના બીજા માળે ઘણા વર્ષોથી બંધ પડેલો ફ્લેટ હતો.આખા મકાનના ત્રણ માળમાં ખાલી બે જ ફ્લેટમાં લોકો રહેતા હતા, બાકી બધા ખાલી જ હતા ! સમયને ખૂબ નવાઈ લાગી, પૂછ્યું..તો જવાબ મળ્યો, \"સાહેબ જુના મકાનમાં હવે કોણ રહે છે ! આ ઘર તમે જોઈ લો ને\".. ઘર વ્યવસ્થિત હતું..મોટી બાલ્કની રોડની સાઈડમાં અને બે રૂમ. મુંબઈમાં ભાડે ઘર મળવું સંભવ નથી.\n\nસમીર એ બધી જ વાતો પૂછી અને ભાડા માટેની પૂછપરછ શરૂ કરી, જ્યારે મીરાં અને માસી ઘરનો ખૂણો ખૂણો ફરી વળ્યા.બધું જ નક્કી થઈ ગયું, બે દિવસમાં સફાઈ અને પછી રહેવા આવી જવું. બધું જ ખૂબ જ ઝડપથી થઈ ગયું માસી અને માસા ની મદદથી સમીર અને મીરા નવા ઘરમાં ગોઠવાઈ ગયા.. ઘરમાં આવ્યા ને સમીર અને મીરાં ને બે ત્રણ દિવસ થયા હતા, નવી નોકરીમાંથી સમીર ને સમય જ ન મળતો હોવાથી મીરાં એ બધા કામ જાતે જ કરવાના રહેતા હતા. તે એકલી જ આજુબાજુના એરીયા થી પરિચિત થઈ અને ઘર પણ વ્યવસ્થિત ગોઠવી દીધું.. છતાં પણ ક્યાંક અંદર અંદર એને અજૂગતું લાગતું હતું !\n\nસાંજે સમીર ને કીધું, \"અહીં તો કોઈ વાત કરવા પણ તૈયાર નથી કોઈની પાસે સમય જ નથી ! બપોરે બહાર જતી વખતે નીચેવાળા ઘર પાસે ઊભી રહી કે વાતચીત કરું અને ઓળખાણ થાય, પણ તે તો કંઈ બોલ્યા જ નહીં ને મારી સામે જોઈ જ રહ્યા. આમ કેમ હશે ! \"જો મીરા ! આમ પણ આ શહેરમાં કોઈ પાસે એવો સમય નથી, થોડાક દિવસોમાં તું પણ સેટ થઈ જઈશ પછી આપણે તારા માટે પણ નોકરી શોધી કાઢીશું.પણ સમીર મને આ ઘરમાં કંઈક..સમીરે વચ્ચેથી વાત કાપી નાખી..\"જો મીરા તને ખબર છે ને કેટલી મહેનતથી આ ઘર મળ્યું છે, નવી જગ્યામાં ક્યારેક આમ થાય ! !તું થોડાક દિવસોમાં ટેવાઈ જઈશ..\n\nતે રાત્રે અચાનક મીરાની આંખો ખૂલી ગઈ તેને લાગ્યું કે ઘોર અંધકારમાં જાણે છતમાંથી કોઈ તેને તાકી રહ્યું છે ! બે લાલ લાલ આંખો ! તે આંખો બંધ કરીને સમીરને વળગીને ઊંઘી ગઈ.. ફરી સવારે એની એ જ વાત,\" સમીર આમ તો તુ આ બધામાં કંઈ માનતો નથી, પણ મને કાલે રાત્રે પણ... \"મીરા તું બસ કર હવે \" ! પણ સમીર મને અહીં કોઈ ઘરમાં હોય તેવો આભાસ થયા કરે છે તું કંઈક કર ને, કદાચ મકાનમાલિકને વાત કર..સમીર ભડક્યો, \"બસ મીરાં આટલી મહેનતે મળ્યું છે ભાડેે ઘર. તું એક કામ કર તો, બીજું ઘર શોધવા માંડ. પછી કંઈક વિચાર ! સમીર ને અકળાયેલો જોઈને મીરા એ વાત બદલી \"બપોરે માસીને ત્યાં ભજન છે.\"..હજુ એ વાત પૂરી કરે તે પહેલાં જ સમીર ઊભો થઈને તૈયાર થવા ચાલ્યો ગયો. મીરાં એ તેનુ ટિફિન આપ્યું અને સમીર ઉતાવળમાં નીકળી પડ્યો..\n\nફરી મીરા એકલી પડી, બધું વ્યવસ્થિત કરતી હતી ત્યાં જ પાછળના રૂમમાંથી અવાજ સંભળાયો, જઈને જોયું તો તેની કબાટ પર મૂકેલી પેટી નીચે પડી ગઈ હતી ! તે વિચારમાં પડી ગઈ અને ત્યાં જ જાળીમાંથી કબૂતર ઊડીને ગયું !\" ઠીક છે \"તેમ કહી તેણે બધું સરખું કર્યું.આખા ઘરમાં એકલી હોવા છતાં પણ તેને લાગતું હતું કે કોઈ તેને જોઈ રહ્યું છે. કોઈક ની નજરો ! કંઈક તો છે ! તે ખૂબ અકળામણ અનુભવવા માંડી.વિચાર્યું એક દિવસ માસી ને બોલાવી લાવીશ.\n\nઓફિસમાં પહોંચેલા સમીરે કામમાં ધ્યાન આપ્યું, પણ આજે સવારથી જ થોડું થોડું માથુ દુખતું હતું. બપોર પછી તો દવા લીધા છતાં માથાનો દુખાવો અસહ્ય થઈ પડ્યો, એટલે બોસ પાસે જઈને ઘરે જવાની રજા માંગી અને બાકીનું કામ પણ પૂરું કરી દેવાની બાહેધરી આપી. ઓફિસે નીકળીને ટ્રેનમાં બેસીને સમીર અઢી વાગ્યા સુધીમાં ઘરે આવ્યો ! ઘરે પહોંચીને દરવાજે બેલ માર્યો તો લાગ્યું કે દરવાજો ખુલ્લો જ છે ! આ મિરા, કેમ આમ કરે છે ? એમ કહીને મીરાં નામની બૂમો પાડતો તે ઘરમાં આવ્યો.. રસોડામાંથી હાથ લૂછતાં મીરાં દોડી આવી, અરે ! તમને શું થયું ? કેમ આટલા જલદી આવી ગયા ? બૂટ કાઢી સમીરે કહ્યું, \"ખૂબ માથુ દુ:ખે છે, મીરા, સરસ ચા બનાવ ને..પછી હું દવા લઈને સૂઈ જઈશ \"..સારું કહી મીરાં ચા બનાવવા ગઈ સમીર કપડા બદલી ને પલંગ પર આડો પડ્યો.. મીરાંના હાથની ચા પીધા પછી થોડું સારું લાગ્યુ. તેણે દવા પણ લઈ લીધી. કબાટમાંથી બામની બોટલ કાઢીને મીરા તેના માથા પાસે બેસીને ધીરેથી ઘસવા લાગી. સમીર બોલી ઉઠ્યો, \"વાહ મીરા, ચા તો સરસ હતી જ પણ તારો હાથ લાગવાથી જાણે માથું પણ ઉતરી ગયું ! મને ખૂબ સારું લાગે છે થોડીક વાર માથું દબાવી આપ મારે શાંતિથી ઊંઘી જવું છે..અને ખરેખર સમય દસ જ મિનિટમાં સમીર ઘસઘસાટ ઊંઘી ગયો.. અચાનક સમીરે ખૂબજ અકળામણ અનુભવી. જાણે તેના શરીર પર ખૂબ વજન આવી ગયું હોય. ચારે તરફ અંધારું હતું. તેને દૂર દૂરથી મીરા નો અવાજ સંભળાતો હતો. ઘણા બધા લોકો જાણે તેને બોલાવતા હતા. જાતજાતના અવાજો સંભળાતા હતા ઠોકવાના પછાડવાના અને સમીર સમીર નામની બૂમો ! તેણે ઊભા થવાનો પ્રયત્ન કર્યો પણ વ્યર્થ, અને અચાનક મોટો ધડાકો સંભળાયો. રૂમની લાઈટ ચાલુ થઈ પ્રકાશ ફેલાઈ ગયો, અને મીરા દોડતી સમીર પાસે આવી ગઈ.. સમીર પલંગમાં બેઠો થઈ ને આશ્ચર્યથી ચારે બાજુ જોવા લાગ્યો ! ! મીરા, મકાનમાલિક અને આજુબાજુના ઘણા બધા લોકો.. આ બધા શું કરે છે મીરા ? શું થયું ? તે પૂછી બેઠો. તેની સમજ માં કંઈ જ ન આવતું હતુ. મીરા ખૂબ ગભરાયેલી હતી તેણે સમીર નો હાથ પકડી લીધો અને પૂછવા લાગી શું થયું તમને ? અમે બધા કલાકથી દરવાજો ઠોકીએ છે, તમે કંઈ બોલતા કેમ નથી અને ઘરમાં કેવી રીતે આવ્યા ? તમારી પાસે તો ઘરની ચાવી પણ નથી સમીર મેં તમને કીધુ હતું ને કે હું બાર વાગ્યાથી માસીની ઘરે જવાની છું..હું માસીને ત્યાં હતી. તમે ઘરમાં કેવી રીતે આવ્યા ? બધું ઠીક છે ને કંઈક તો બોલો ! સમીર ફાટી આંખે મીરા સામે તાકી રહ્યો અને ભાડા ના ઘર તરફ.",
      "duration": "5 mins",
      "category": "Horror"
    },
    {
      "title": "ન્યાય",
      "story_name": "અમદાવાદથી આવનારી ઇન્ટરસિટી મારવાડ પછી, સોજતનું સ્ટોપ ના લેતાં એ અકળાઈ ઉઠ્યા.\n\nપછી સીધું \"બ્યાવર\" ઉતરવું પડ્યું. \n\nસોજત નજીકના એક નાનકડા ગામમાં જવાનું હોઈ આ રસ્તો જરા લાંબો પડે.\n\nનસીબની બલિહારી છે, ધાર્યું ધણીનું થાય...!\n\nસ્ટેશન પર ઊતરી આસપાસ નજર નાખી.\n\nપછી એક ચાની હોટલ જોઈ એટલે હળવાશ થઈ. એ તરફ ચાલવા લાગ્યા. \n\nસાઠી વટાવી ગયેલું શરીર, એકવડિયો બાંધો, છ ફૂટ જેટલું ઊંચું કદ, આંખોમાં નીતરતી રહેલી અમીદ્રષ્ટિ, સફેદ કુરતો, પાયજામો અને માથે લાંબી કાળી મૌલાના શાહી ટોપી,પહેલી નજરમાં જ એવું લાગે જાણે ધર્મનો કોઈ ચુસ્ત અનુયાયી હશે..!\n\nપણ હકીકત સાવ વિપરીત હતી. એમના માટે ઇન્સાનિયતથી મોટો કોઇ ધર્મ નહોતો.\n\nમોઢું ખોલે ત્યારે 'ઉજ્જડ જમીનમાં એરંડો પ્રધાન'ની જેમ રહેલો એક માત્ર દાંત દેખાઇ આવતો.\n\nહોટલની બહાર એક ટેબલ પર બેસી ચા પીધા પછી લંગરછાપ બીડીના કશ ખેચતાં એ વિચારવા લાગ્યા.\n\n'તડકો માથે ચડી જશે પછી શરીર હોંફી જવાનું.'\n\n મુસાફરી કષ્ટદાયક હતી છતાં એ સહન  કરતા.\n\nહજુ લોકોની ચહલપહલ વધુ શરૂ થઈ નહોતી. મોટાભાગની કતારબંધ દુકાનોનાં શટર ભીડાયેલાં હતાં. \n\nહાથમાં રહેલી મોટી ઝીપર બેગને ખજાનો સંભાળતા હોય તેમ સાચવીને ખોળામાં લીધી, ત્યાં તો અણધાર્યો એક વ્યક્તિ એમની પાસે ધસી આવ્યો.\n\nસફેદ કુરતો, ધોતિયું અને માથે ખેસ,\n\nહાથમાં લાંબી ડાંગ. એનો ચહેરો બિહામણો હોઈ ઢાંકી લીધો. \n\nપહેલી નજરે જ કોઈ ગામડિયો હોવાનું પ્રતીત થયું. જાણે મરેલા અદ્રશ્ય માણસનું મડદું આસપાસ ન પડ્યું. હોરરસીન એની આંખોમાં ઉતરી ગયો. હોય આસપાસ એવી ઘેરી દુર્ગંધ ફેલાઈ ગઈ...જાણે આપણે હૉસ્પિટલમાં કોઈ દાઝી ગયેલાં પેશન્ટ્સના વોર્ડમાં ના આવી ગયાં હોઈએ...!\n\nખેડૂત જેવા લાગતા એ આધેડ વ્યક્તિએ પોતાના બંને હાથો પર કોઈ સફેદ કપડું વીંટી રાખ્યું હતું.\n\nએ ધારી-ધારીને બુઝુર્ગના મોઢા સામે કુતૂહલથી જોતો હતો. એનો ડરામણો ચહેરો, ભૂતની વાર્તાઓમાં આવતા રહસ્યમય વ્યક્તિ જેવો થઇ ગયેલો.  \n\nએનો ચહેરો વિચિત્ર લાગતો હતો. જગ્યા જગ્યાએથી ચામડી પીળી પડી હતી. જાણે એ કોઈ રક્તપિત્ત રોગી ન હોય..! જાણે નજર સામે આત્માઓનું ટોળું ઊભું હતું. \n\n\"બોલો શું છે...?\" પેલા વૃધ્ધે મોઢું ખોલ્યું.\n\nએ જોઈ ખુશીથી ખેડૂત જેવો લાગતો આગંતુક બે હાથ જોડી ઊભો રહ્યો.\n\n\"માય બાપ...અમારા દુઃખના બેલી તમે છો. અમારા ઘરે પધારો. હું તમને લેવા આવ્યો છું.\"\n\nબુઝુર્ગને નવાઈ લાગી. આમ અજાણી ધરતી પર પોતાને કોઈ લેવા આવી શકે માની શકાય એમ જ નહોતું.\n\n\"પણ મારા રખોપા કરનારાના હજારો હાથ છે. કોઈ પણ જગ્યાએ કંઈ પણ સંભવી શકે!\"\n\n\"કોણે મોકલ્યા? વાત શું છે?\"\n\nએ ઉભડક એમની સામે બેઠો. \n\n\"મારો આખો પરિવાર એક ભયાનક રોગના સકંજામાં છે. ઘણાં દવાખાના ફેરવ્યાં. પૈસો પાણીની જેમ રેલાયો છે. આશાઓ બધી ઠગારી નીવડી. ઘણીવાર એવું લાગતું કે પરિવાર પર આવેલી આફત કોઈ કુદરતી બીમારી નથી પણ  શ્રાપ ઊતર્યો હોય જાણે અમારા પરિવાર પર...! કોઈનો પ્રકોપ છે જે ચારેબાજુથી અમને ભરડામાં લઈ રહ્યો છે. બાકી એકસાથે આખો પરિવાર એક જેવી યાતનાઓમાં સબડવા લાગે...? માન્યામાં ન આવે એવી વાત છે. અમારા પરિવાર પર ઉતરનારા શ્રાપના રહસ્યની કૂંચી તમારી જોડે જ છે મહારાજ...? અમારા પરિવાર પર ઉપકાર કરો. આ દર્દની વ્યાધિમાંથી અમને મુક્ત કરો.\"\n\n\"મૂળ વાત તમે ના કરી...મારા સુધી પહોંચ્યા કેવી રીતે?\"\n\nહજુ બુઝુર્ગનું આશ્ચર્ય શમ્યું નહોતું.\n\nખુલાસો કરતાં ખેડૂતે કહ્યું,\n\n\"મધરાતે એક સ્વપ્ન જોયું. એક દેવી મારી સામે પ્રગટ થયાં. મને કહે કે પરોઢ ઉગતાં પહેલાં બ્યાવરના સ્ટેશને પહોંચી જવું.એક ચાની હોટલ પર આછી એવી દાઢી અને માથે કાળી ટોપીવાળો એક બુઝુર્ગ બેઠા હશે. એને ઘરે લઇ આવો..! તારા દુઃખો પર લગામ લગાવાનું ઈલમ એની પાસે છે.\"\n\n\"પણ મા...હું એને ઓળખીશ કેવી રીતે?\"\n\n\"તું એનું મોઢું ખોલાવજે. એના મોઢામાં એક દાંત હોય તો સમજી જજે કે એ જ તારા પરિવારનો તારણહાર છે.\"\n\n\"યા અલ્લાહ..!, એના મોઢેથી ઉદગાર  નીકળ્યો. -મારે એ જ ટ્રેનમાં આવવાનું થયું. એનું રહસ્ય હવે સમજાયું. મારા ભાગ્યમાં નેકી લખાઈ હતી!\"\n\nત્યાંથી સ્પેશ્યિલ ટેક્સી કરી બંને ભીમ ગામ આવ્યાં.\n\n રાજસ્થાનનુ એક અંતરિયાળ ગામ...\n\nજેમાં જગ્યા જગ્યાએ દેરી, દેરાઓ અને દેવી-દેવતાઓની પ્રતિમા ઓ જોવા મળે.\n\nએક હવેલી જેવી કોઠી સામે ગાડી ઊભી રહી. \n\nઓસરીમાં એક આલીશાન હિંચકા ઉપર એક વૃદ્ધ યુગલ ઝૂલી રહ્યું હતું.  દૂરથી જ એમને પેરાનોર્મલ પ્રવૃત્તિનો અણસાર આવી ગયેલો. \n\nબંનેનાં શરીર સફેદ પછેડીથી ઢંકાયેલાં હતાં.\n\nઘરમાં બુઝુર્ગના પ્રવેશની સાથે હિંચકો ઊભો રહી ગયો. \n\nખેડૂતે એ બંનેના ચરણસ્પર્શ કરી કહ્યું,\n\n\"મહારાજને લઈ આવ્યો, બાપુજી.\"\n\nબંનેએ બુઝુર્ગની સામે હાથ જોડ્યાં.\n\nએક નોકર સોફા જેવી મુલાયમ ખુરશી મૂકી ગયો.\n\n\"અહીં બેસો,મહારાજ!\" ખેડૂતે વિવેક કર્યો.\n\nલાંબા લાંબા શ્વાસ ખેંચતાં એ બેઠા.\n\n\"કંઈ તકલીફ પડી હોય તો માફી ચાહીએ છીએ.\" હિંચકે બેઠેલા વૃધ્ધે ક્ષમાભાવ સાથે કહ્યું.\n\n\"આમ તો આવી બધી વાતોમાં માનીએ નહીં પણ જ્યારે એક સટિક ઘટના બની.\n\nચારેબાજુથી દોડાદોડ કરી હારી-થાકીને અમે મૃત્યુની સન્મુખ જઈ રહ્યાં હતાં ત્યારે કુળદેવીનો સ્વપ્ન સંકેત અમારા માટે મહત્વની ઘટના બની ગઈ....કેમ કે એક વ્યક્તિ બીજા વ્યક્તિને ઓળખવામાં ભૂલ કરી શકે પરંતુ એક દેવી..માણસને ઓળખવામાં ક્યારેય થાપ ન ખાય.\"\n\nઠંડા પાણીના ઘુંટ ભરતાં બુઝુર્ગને આખી વાત સમજાઈ ગઈ.\n\n\"પરિવારના સભ્યો કેટલા..?\" એમણે એક સીધો સવાલ કર્યો.\n\n''દસ સભ્યોનો પરિવાર છે. જેમાં ત્રણ પુત્ર,પુત્રવધૂઓ અને બે પૌત્ર. બધા સાથે જ છીએ.\"\n\nવિશાળ હવેલીની છત પર ગોળગોળ નજર ફેરવતાં એ ચિત્ત મગ્ન થઈ ગયા.\n\n\"હું ઘરમાં એક ચક્કર લગાવી શકું?\" એમને પગફેરાની ઇચ્છા વ્યક્ત કરી.\n\n\"હા..હા કેમ નહીં... ચાલો.\"\n\nપેલો સાથે આવેલો વ્યક્તિ આગળ ચાલવા લાગ્યો. આખા ઘરમાં બળેલા માંસ જેવી દુર્ગંધ પ્રસરી હતી.\n\nએ સમજી શક્યા કે ઘરના તમામ વ્યક્તિઓનાં શરીર પરની ચામડી જગ્યા જગ્યાએ પાક થઇ રસી નિંગળવા લાગી છે.\n\nઘર આખું એક ખરાબ બદબૂથી ભર્યુ છે.\n\nજરા પણ મોઢું બગાડ્યા વગર એમણે આખા ઘરમાં રાઉન્ડ લગાવ્યો.\n\nપછી આવીને ઓસરીમાં યથાસ્થાને ગોઠવાઈ ગયા.\n\n\"તમે કુળદેવી આશાપુરા સાથે ભૈરવ અને ઝુંઝારની પૂજા કરતાં'તા...?\"\n\nબુઝુર્ગે ખુલાસો કર્યો. \n\n\"પણ અમે કુળદેવીને જ પૂજીએ છીએ.\"\n\n\"હવે...નવા ઘરમાં આવ્યા પછી?\"\n\n\"મહારાજ તમને કેવી રીતે ખબર પડી અમે નવા ઘરમાં આવ્યા છીએ?\"\n\n\"નવું ઘર છે એટલે...મને જૂનાં ઘરની ખબર પડી..! તમે બહુ નઠારાં થઈ ગયાં.. સાહ્યબી શું જોઈ કે ઘરનાં માવતરને ભૂલ્યાં. તમારા ઘરમાં કુળદેવી સિવાય કોઈની મૂર્તિ નથી...મતલબ કે તમે ચૂક્યાં છો...!\"\n\n\"જૂનાં ઘરની કોઈ વાત છે મહારાજ..?\"\n\n\"હા...! બાજુના ગામમાં ફાર્મહાઉસ પરનું જૂનું ઘર...બાવળના લાકડાં અને કાંટે ભર્યુ છે.\"\n\nપેલાં બંને વૃધ્ધોએ કાન પકડ્યાં. બંને એમના પગમાં પડ્યાં.\n\n \"મારા પગ નહીં...પણ જેને કાંટાળી શૂળો ભોંકાઈ છે એના ચરણ પકડી લો..!\n\nઝુંઝાર (નાગદેવ) જૂનાં ઘરના સ્થાનકમાં વિંધાયો છે...!\"\n\nમહારાજની વાત માની તાબડતોડ બધાં બાજુના ગામ ફાર્મહાઉસ પર આવ્યાં. ડરામણા વર્તમાને એમનું જીવન\n\nઘરમાં ભરેલાં કાંટા બહાર કઢાવ્યા.. \n\n\"તમારા દેવને આંધળો કરી નાખ્યો.. પછી કહો છો..! બધાને મહાવ્યાધિ લાગ્યો છે..!\n\nઆ ઘરમાં પાઠ બેસાડો. પૂજા શરૂ કરો. આજના દી'થી રોગ વિદાય ન લે તો મારે ગામ આવી મારા માથે જૂતું મારજો!\"\n\nકહેતો પોતાના ઈલમનું અજવાળું પાથરી એ ચાલી નીકળ્યો પોતાના ઠેકાણા ભણી.\n\n\"બાપુ .. કંઈ આપવા કરવાનું..?\"\n\n\"સેવા કરનારાઓને કંઈ ન ખપે..! મારે જે જોઈતું'તું એ મળી ગયું નેકી રૂપે.. એના તરફથી....\" હાથ ઊંચો કરી એમણે કહ્યું.\n\n\"તમારા પરિવારની કુંવારિકાઓને જમાડી દેજો..!\"\n\nએમના અવાજમાં સચ્ચાઈનો રણકો હતો.\n\nન હતી ક્યાંય સ્વાર્થની બૂ....\n\nધૂપ દીવાની રોનકથી ઘર મહેકતું ઉજળું રહ્યું. રક્તપિત્તની જેમ ગંધાતાં શરીરોએ ફરી સુંવાળપ ધરી લીધી.\n\nઆખું ગામ બદબૂથી થૂંકતું જે તરફ....એ પરિવારનો વ્યાધિ મૂળસોતો ગયો જોઈને\n\nમેળાવડો વળતો થયો.\n\n",
      "duration": "5 mins",
      "category": "Horror"
    },
    {
      "title": "મૃત સાપ બન્યો માયા",
      "story_name": "આ મકાનના હું તમને સારો એવો ભાવ આપીશ અને સામે ગામની બહાર તમને પ્લોટ પણ આપીશ.\n\nજનકભાઈની વાત સાંભળી ગોવિંદભાઈ બોલ્યા “ ના ભાઈ ના મારે હવે આ મકાન વેચવાનું નથી કોઈ પણ સંજોગોમાં ભલે તમે ગમે તેવી સારી ઓફર આપશો તો પણ.\n\nજનકભાઈ બોલ્યા “અરે ગોવિંદભાઈ ક્યાં સુધી તમે આ મકાનને સાચવીને રાખશો, મારી વાત માની જાઓ આવી ઓફર તમને કોઈ નહીં આપે.\n\nતમારી વાત સાચી છે જનકભાઈ પણ મારે આ મકાન નથી વેચવું.\n\nગોવિંદભાઈ ની વાત સાંભળી જનકભાઈ ત્યાંથી ચાલ્યા ગયા.\n\nઆમને આમ ક્યાં સુધી હેરાન થઈશું ? દિવસે ને દિવસે હાલત બગડતી જાય છે, કઈ આશામાં તમે જીવો છો..? જરા છોકરાઓ સામું તો જુઓ. નિસાસો નાખતા નાખતા કંચનબેન બોલ્યા.\n\nતારી વાત સાચી છે પરંતુ તને તો ખબર છે ને કે હું શું કામ આપણું આ ઘર અને જમીનો વેચતો નથી. મને આજે પણ આશા છે કે ક્યાંક ને ક્યાંક એ વાત સાચી પડશે. ગોવિંદભાઈ આટલું બોલીને ઊંડી આશા સાથે ખભે પાવડો નાખી ખેતરે જવા માટે નીકળી પડ્યા.\n\nકંચનબેન પણ ઘરના કામમાં લાગી પડ્યા.\n\nનાનુ એવડું ગામ 1500 માણસની વસ્તી એમાંય ગોવિંદ પટેલ નામનો એક ખેડૂત રહેતો હતો ગોવિંદભાઈ અને તેમના પત્ની કંચનબેન અને બે બાળકો આમ તો સામાન્ય પરિવાર હતો. પરંતુ વર્ષો પહેલાંની આ વાત છે ગોવિંદ પટેલના પિતાજી સવજી પટેલ અને તેમના પિતાજી ગોવરધન પટેલ.\n\nવર્ષો પહેલા ની આ વાત છે જ્યારે સવજી પટેલ ની ઉંમર ચારેક વર્ષની હશે. તેમના પિતાજી એક ખેડૂત હતા. એક દિવસ બન્યું એવું કે રાત્રે વાળુ પતાવીને બેઠા હતા, ત્યાં ચોમાસાની ઋતુ હતી વરસાદનો માહોલ જામ્યો હતો. કાળા ડિબાંગ વાદળો માથે ચડ્યા હતા અને ધીમે ધીમે વાતાવરણ ઘનઘોર બનતું લાગતું હતું. ગોરધન પટેલને યાદ આવ્યું કે બળદ ને તો વાડીએ બાંધેલા છે જો વરસાદ આવશે તો શું થશે એમનું...?\n\nએટલે મોડું કર્યા વગર ગોરધન પટેલ ખેતરે જવા માટે નીકળ્યા, સવજી પટેલ એટલે કે ગોવિંદભાઈના પિતા સવજીભાઈ તેમને સવજી કહીને બોલાવતા.\n\nસવજીએ જીદ પકડી બાપુજી મને તમારી સાથે ખેતરે લેતા જાઓ ગોરધનભાઈએ ના પાડી પરંતુ સવજી માન્યો નહીં એટલે થયું ભલે જોડે આવે\n\nબંને બાપ દીકરો ઉતાવળે નીકળ્યા થોડીક વારમાં ગામથી થોડે દૂર આવેલું તેમનું ખેતર ત્યાં પહોંચી ગયા, લીમડાની નીચે નાની એવી ઓરડી હતી જેની બાજુમાં એક કૂવો હતો અને નજીકમાં જ પાણીની કુંડી હતી. જ્યાં બળદો બાંધ્યા હતા એટલે બાપુજીએ સવજી ને કહ્યું કે તું ગાડા જોડે બેસ હું બળદને છોડીને ગાડા જોડું છું.\n\nસવજી એ કહ્યું હા ભલે બાપુજી.\n\nસવજી ગાડામાં બેઠો હતો ત્યારે અચાનક બન્યું એવું કે કોઈને વિશ્વાસ ના આવે.\n\nકૂવામાંથી એક ૨૦ ફૂટ લાંબો અને એક હાથ જેવો પહોળો કાળો ડિબાંગ નાગ ધીમે ધીમે કૂવાની બહાર આવી રહ્યો હતો, કૂવાની બહાર આવીને તે ધીમે ધીમે જે ગાડામાં સવજી બેઠો હતો એ ગાડામાં ચડી રહ્યો હતો. આ બાજુ બળદને છોડીને ગોવર્ધનભાઈ આવી રહ્યા હતા તેમની નજર આ હોશ ઊડાવી દે એવા દ્રશ્યો ઉપર પડી, મોઢાંમાંથી એક ચિસ નિકળી ગઈ..”સવજી............”\n\nગોરધનભાઈ બળદ ની રાસ બાજુએ મૂકી બાજુમાં પડેલી કુહાડી લઈને તેઓ ક્ષણ ચૂક્યા વગર તેમણે સવજી તરફ દોટ મૂકી, સવજી પોતાની રમતમાં મસ્ગુલ હતો તેને ખબર ન હતી કે પાછળ ગાડામાં આવો ભયંકર સાપ ચડી રહ્યો છે.\n\nગોરધન પટેલને કંઈ સમજાય એ પહેલા સાપ અડધો ગાડામાં ચડી ગયો હતો એમણે થયું કે હમણાં મારા સવજીને સાપ ભરખી જા છે, હાથમાં રહેલી કુહાડીનો ગોરધન પટેલે ફણફણ તો ઘા કર્યો અને ગાડામાં ચડતા એ ભયંકર સાપના બે કટકા કરી નાખ્યા. સવજીને પોતાની તરફ ખેંચીને છાતીએ લગાવી લીધો.\n\nપોતાના દીકરાને તેડીને ગોરધનભાઈ જટ કૂવાથી દૂર ચાલ્યા ગયા તેમણે પાછળ વળીને જોયું તો તેમના હોસ ઉડી ગયા હજુ આવડા મોટા સાપને જોઈને હૃદયના ધબકારા વધી ગયા હતા એ શાંત થયા ન થયા ત્યાં તો બીજી ઘટના બની.\n\nબન્યું એવું કે ગોરધન પટેલના કુહાડીના ઘાથી સાપના બે કટકા થઈ ગયા હતા, એમાંથી જે ભાગ ગાડાની નીચે પડ્યો હતો એ ભાગ અચાનક ગાયબ થઈ ગયો અને જેટલો ભાગ ગાડાની અંદર આવી ગયો હતો એ ભાગ સોના મહોરના સિક્કા બની ગયા.\n\nઆ દ્રશ્ય જોઈને ગોરધન પટેલ પરસેવાથી રેબ જેબ થઈ ગયા હતા તેમને કંઈ સમજાતું ન હતું કે આ શું થઈ રહ્યું છે...? કોઈ હકીકત છે કે પછી હું કોઈ સપનું જોઈ રહ્યો છું....?\n\nથોડીવાર પછી પોતાના મગજના વિચારોને શાંત કરતા કરતા તેઓ ગાડાની નજીક ગયા અને ગાડામાં રહેલા સોના મોહરને જોઈ તેના ઉપર હાથ ફેરવે છે તો એ સોનામહોરના સિક્કાઓ બધા સાચા હતા.\n\nહવે ગોરધન પટેલને નવી ચિંતા ઊભી થઈ કે આ સોના મહોરના સિક્કાઓ ઘરે તો ન લઈ જવાય જો બહાર કોઈને ખબર પડશે તો સરકાર જપ્ત કરી લેશે અને ક્યાંથી આવ્યું એ હું કેમ સાબિત કરીશ...? મારી આ નજરે જોયેલી વાત કોણ માનશે...!\n\nબીજી તરફ આ આવેલા મોકા ને જવા પણ ન દેવાય આનાથી તો મારી સાત પેઢીઓ તરી જશે.\n\nગોરધન પટેલે થોડીવાર વિચાર કર્યો અને એક નિર્ણય લીધો કે આ ધન કે આ માયા હું આ ખેતરમાં રહેલા ખીજડાના ઝાડ નીચે દાટી દઈશ અને થોડું થોડું કરીને કાઢતો જઈશ એટલે તેમણે સમય ન વેડફતા પળવારમાં ખાડો ખોદી એ બધું જ ધન ત્યાં દાટી દીધું અને દીકરા સવજીને કીધું કે દીકરા આ ધન હું અહીંયા દાટુ છું એ તું અને હું બે જ જાણીએ, જ્યારે તું મોટો થા ત્યારે અહીંથી કાઢી લેજે.\n\nસમય જતા વાર ન લાગે ચોમાસુ પૂરું થયું ગોરધન પટેલ એક રાત્રીએ જમીને સુતા એ સુતા પછી ક્યારેય જાગ્યા જ નહીં. ચાર વર્ષનો સવજી જ્યારે મોટો થયો તેના ઘરે દીકરાનો જન્મ થયો એ પણ પરણાવે એવડો થઈ ગયો ત્યાં સુધી આ વાત કોઈને ખબર ન હતી આ રાજ માત્ર રાજ રહ્યો.\n\nએક દિવસ સવજી પટેલે એના દીકરા ગોવિંદને બોલાવીને કહ્યું કે બેટા આપણા કોઈ એક ખેતરમાં ધન દાટેલું છે પરંતુ ચોક્કસ કઈ જગ્યાએ છે એ મને યાદ નથી માટે તું ગમે તેવી પરિસ્થિતિ આવે તો પણ આપણી જમીન કે ઘર વેચતો નહીં એની શોધ તું ચાલુ રાખજે એક દિવસ તને અવશ્ય મળશે. આવી આશામાં જ ગોવિંદની જિંદગીના ઘણા વર્ષો વીતી ગયા.\n\nકંચનબેનની વાત સાંભળી ગોવિંદ પટેલ ખેતરે ચાલ્યા ગયા, ખેતરે પહોંચીને તેઓ લીમડાના ઝાડ નીચે ખાટલો નાખીને બેઠા હતા અને વિચારતા હતા કે એ ધન કઈ જગ્યાએ દાટેલું હશે...? એમની ખોજ તેઓ આજ દિન સુધી ચાલુ રહી... પરંતુ તેમને એ ધન મળ્યું નહીં. માટે કહે છે ને કે માયા કોઈની થઈ નથી અને થશે પણ નહીં.\n\n",
      "duration": "5 mins",
      "category": "Horror"
    },
    {
      "title": "રહસ્યમય સ્મિત",
      "story_name": "“હું અત્યારે ઘરે એકલો જ છુ. આવી જા ને” મેં સોફામાં લંબાવતા કહ્યું.\n\n“તારું મગજ ઠેકાણે છે કે નહીં? રાત ના સાડા નવ વાગ્યા છે. પપ્પા કલાકમાં ઘરે આવી જશે. મને ઘરે નહીં જોવે તો મહાભારત થઈ જશે.” સૌમ્યા એકી શ્વાશે બોલી ગઈ.\n\n“તું મહાભારત માં કયું પાત્ર ભજવીશ?”\n\n“જો કરણ અત્યારે મજાકનો સમય નથી. તું સમજવાનો પ્રયત્ન કરને બકા.”\n\n“જો મારી બકી, તું અહિયાં આવીજા. અડધો કલાકમાં ફટાફટ પાછી ઘરે. બોલ...”\n\n“પ્લીઝ યાર સમજ...”\n\n“તું આવે છે અડધો કલાક માટે. બા.....ય..”\n\n“હા ઓકે આવું છુ. બાય, પાગલ.”\n\n“હમ પાગલ હૈં હમેં પાગલ હી રેહને દો....” હું લવારી બંધ કરું એ પેહલા સામે છેડેથી ફોને મુકાઈ ગયો હતો.\n\nસૌમ્યા આવે ત્યાં સુધી સમય પસાર કરવા માટે ટીવી ચાલુ કર્યું. એક ચેનલ પર ચર્ચા ચાલી રહી હતી. વિષય હતો: “આપણી આસપાસ રહેલી અલૌકિક શક્તિઓ” એક લાંબી દાઢી વાળો ડોશો આંખો મોટી કરીને બોલી રહ્યો હતો, “અલૌકિક શક્તિઓ આપણી આસપાસ જ છે. ભૂત-પ્રેત કે ચૂડેલ ગમે ત્યારે તમારો દરવાજો ખખડાવી શકે છે.”\n\nટિંગ ટોંગ....\n\nડોરબેલનો અવાજ સાંભળી હું થોડું ચમક્યો. મારા હ્રદયના ધબકારા સામાન્ય કરતાં ઝડપી થઈ ગયા.\n\nપણ મને વિશ્વાસ હતો કે આ ચૂડેલ મારી જાનું જ હશે. ડોર ખોલવા ઊભો થયો અને પ્રેમીપંખીડાને ખલેલ ના પહોચે એટલા માટે ટીવી પણ બંધ કર્યું.\n\n“વેલકમ ડાર્લિંગ.”\n\n“શું તંબૂરો વેલકમ? આટલા મોડા શું કામ બોલાવી?” તે અંદર આવતા જ તાડૂકી ઉઠી. શરમથી લાલ રહતો તેનો ચેહરો આજે ગુસ્સાથી લાલ-પીળો થઈ રહ્યો હતો.\n\n“બસ તને બે ઘડી જોવા માટે બોલાવી.” મેં તેના માસૂમ ચેહરા પર હાથ ફેરવતા કહ્યું.\n\nથોડીક વાર શાંતિ છવાઈ ગઈ. તેના ચેહરા પરથી ગુસ્સો દુર થતો હોય તેવું લાગ્યું. કપાળની કરચલી દૂર થવા લાગી હતી. આંખો શાંત થવા લાગી. નાકનું ઊંચું ચડેલું ટેરવું પણ હવે શાંત થયું હતું. અને તેના હોઠ પર સ્મિત હતું, કદી ના જોયું હોય તેવું એક રહસ્યમય સ્મિત.\n\n“જોઈ લીધી? હવે જાઉં?” તે મારો હાથ દૂર ખસેડીને ઘરની બહાર જવા લાગી.\n\nમને લાગ્યું કે શાંત થઈ ગઈ હશે પણ હું ખોટો પડ્યો. ખરેખર છોકરીઓના મૂડને સમજવો અલૌકિક શક્તિઓના અસ્તિત્વને સમજવા જેટલું અઘરું છે. તે દરવાજો ધડામ કરતો પછાડીને જતી રહી. હું તેના પાછી આવવાની રાહ જો ને બેસી રહ્યો. મેં નક્કી કર્યું કે જોઈએ પેહલા કોણ ઝૂકે છે હું પેહલા જાઉં તેને લેવા માટે કે તે જાતે જ અંદર આવે છે?\n\nબે મિનિટ\n\nપાંચ મિનિટ…\n\nઆઠ….\n\nદસ…..\n\nટિંગ ટોંગ\n\n“યસ હું જીતી ગયો...” હું સોફામાંથી લગભગ કૂદકો મારીને ઊભો થયો. છોકરી ને જીદની લડાઈમાં હરાવી ને હું મહાન યોદ્ધા જેવુ મેહસૂસ કરી રહ્યો હતો.\n\n“વેલકમ બૅક ડાર્લિં... દાદી!!!” દરવાજે કોઈ ડોશીને જોઈ હું આશ્ચર્યમાં મુકાઈ ગયો. ઘરની બહાર અંધારું હતું. ઘનઘોર અંધારું. સૌમ્યા ક્યાંય દેખાતી ન હતી.\n\n“એક ગ્લાસ પાણી આપીશ બેટા?” હું કંઈ સમજુ તે પેહલાં તે બોલી ગયાં.\n\nના પાડવાની ઈચ્છા થઈ પણ એક ઘરડી સ્ત્રીને એક ગ્લાસ પાણીની ના!\n\n“હ..હા..હા લાવ્યો એક મિનિટ.” સુંદર સૌમયાની જગ્યાએ ડરાવની ડોશીને જોઈને મારી જીભનો લોચો વળી ગયો હતો.\n\nતેમને ઘરમાં બોલાવવાની ઇચ્છા થઈ પણ તેમના ડરાવના દેખાવ અને ફાટેલા કપડાં જોઈ હું ડરી ગયો. ડોશીની ચામડી પર કરચલી પડી ગઈ હતી. તે બહુ કમજોર લાગતી હતી. ડોશીના પગ ધ્રુજી રહ્યા હતા. એવું લાગતું હતું કે જૂની ઈમારત ગમે ત્યારે ધરાશાયી થઈ જશે. તેમના હોઠ પર સ્મિત હતું, એવું જ સ્મિત જેવું સૌમ્યાના હોઠ પર હતું.\n\nહું ધ્રૂજતો ધ્રૂજતો ઘરમાં જઈને પાણી લઈ આવ્યો.\n\n“આ લો બ...બ..બા...”\n\n“હા લાવો અંકલ પાણી..” દરવાજા આગળ ડોશીની જગ્યા એ આથ દસ વર્ષની છોકરીને જોઈને હું થાંભલો બનીને ઊભો રહી ગયો.\n\nતેના વીખરાયેલા વાળ, વ્હાઇટ ફ્રૉક, મોટી આંખો... તે એકીટશે મને જોઈ રહી હતી.\n\nઅને તે એક રહસ્યમય સ્મિત સાથે બોલી, “હું બહુ સમયથી તરસી છું, અંકલ.” આ એ જ સ્મિત હતું જે સૌમ્યા અને ડોશીના ચેહરા પર જોવા મળેલું.\n\nહું મે મહિનામાં સુડતાલીસ ડિગ્રી તાપમાં મેરાથોન દોડ્યો હોંઉ એટલો પરસેવે રેબ-ઝેબ થઈ ગયો હતો. શરીર ધ્રુજી રહ્યું હતું. એક કદમ પણ આગળ વધવાની તાકાત ન હતી. પણ બધી જ હિમ્મત ભેગી કરી હું દરવાજા તરફ ભાગ્યો અને પેલી છોકરી ઘરમાં આવી શકે એ પેહલા દરવાજો બંધ કરી દીધો.\n\nહું પરસેવે રેબ-ઝેબ થઈને દરવાજા જોડે ફસડાઈ પડ્યો પણ અચાનક ટીવીનો અવાજ સંભળાયો. “આપણા પોતાના જ લોકોમાં અલૌકિક શક્તિ ઘર કરી ગઈ હોય, તેવું પણ બની શકે છે.” ડોશો તાડૂકી રહ્યો હતો. હું થોડો હોશમાં આવ્યો, વધારે ઘભરાયો. પણ વિચાર્યું કે સૌમ્યાની આવવાની ખુશીમાં કદાચ ટીવી બંધ કરવાનું ભૂલી ગયો હોઈશ. જેમ તેમ હિમ્મત કરી ઊભો થઈ ટીવી બંધ કરવા ગયો અને...\n\n“કરણ, આવ અહીં બેસ. આપણે બેસીને ટીવી જોઈએ અને વાતો કરીએ,” સૌમ્યા સોફામાં બેસીને ટીવી જોઈ રહી હતી. તેનો અવાજ આખા ઘરમાં ગુંજી રહ્યો હતો. તેના ચેહરા પર સ્મિત હતું. એ જ રહસ્યમય સ્મિત.\n\nભૂત હું મેં..\n\nમોબાઇલની રિંગ સાંભળીને મારૂ હૃદય એક ધબકરું ચૂકી ગયુ. મેં ગજવામાંથી મોબાઇલ બહાર કાઢી સ્ક્રીન પર નામ જોયું અને મારી આંખો ફાટી ગઈ... “સૌમ્યા..”\n\nસૌમ્યા મારી સામે બેઠી હતી સોફા પર, રહસમય સ્મિત સાથે, અને એનો જ ફોન...\n\nહું ફોન રિસીવ કરી કંઈ બોલી શક્યો નહિ બસ ફાટેલી આંખે અને ખુલ્લા મોઢા સાથે સૌમ્યાને સાંભળી રહ્યો અને સામે બેઠેલી સૌમ્યાને જોઈ રહ્યો.\n\n“હા સોના સાંભળ. સૉરી જાનું હું નહિ આવી શકુ. પપ્પા ઘરે જલ્દી આવી ગયા છે. કાલે વાત કરીએ બાય..!\"",
      "duration": "4 mins",
      "category": "Horror"
    },
    {
      "title": "વસિયતનામું",
      "story_name": "આજે બધાને મારા તરફથી પાર્ટી. મોજ કરો. તમે પણ યાદ કરશો કે હતો એક દિલેર જેણે તમને કેવી શાનદાર પાર્ટી આપી હતી. અશોક એકદમ પૈસા અને દારુના નશામાં બોલતો હતો.\n\nસંકેત : યાર તને ચડી ગઈ છે. આ બધાં ભુખ્ખડ બારસ તને લૂંટી લેશે. આવી રીતે એમને પાર્ટી આપો છો પણ બીલનો વિચાર કર્યો છે ?\n\nઅશોક : અરે.. ભોળા ભગત..આ તો જશ્ન છે. હું અબજોપતિ બની ગયો છું એનો. ભલે જેટલું પીવું હોય એટલું પીતા.\n\nસંકેત. : ચૂપ રહે મારા બાપ ક્યાંક તારી આવી લવારી તને સ્વર્ગવાસી ન બનાવી દે.\n\nરાત્રે ખુબ પૈસા ઉડાવી, દારુની મહેફીલ પૂરી કરી અશોકનો મિત્ર ઘરે મૂકી ગયો. સવાર પડતાં જ પોતાના પ્લાનને અંજામ આપવા એણે જોઈતી બધી વસ્તુઓ સાથે બેગ પેક કરી લીધી અને પોતાના રૂમમાંથી બહાર નીકળ્યો.. સામે જ એની મમ્મી પ્રેમીલાબહેન ઊભા હતા.\n\nપ્રેમીલાબહેન. : હું તને કાલ રાત વિશે કંઈ નહીં પૂછું. પણ.. આજે ક્યાં જાય છે એ જરૂર પૂછીશ. મને તારાં પૈસાની લાલચ જરાય પસંદ નથી. આપણી પાસે કરોડોની સંપત્તિ છે, છતાં તારો લોભ મટતો નથી. . તારાં પપ્પા એ જીવ્યા ત્યાં સુધી ફક્ત પૈસા માટે જ દોડ કરી. ક્યારેય એણે મને કે તને સમય નથી આપ્યો. અને એમના મોત પછી એક અઠવાડિયા પછી ખબર પડી કે એમનું મૃત્યુ થયું છે. . બેટા તું લગ્ન કરીને ખુશ થઈ ને જીવન જીવ. આ લાલચ છોડી દે.\n\nઅશોક : મમ્મી આ છેલ્લીવાર છે. . પપ્પા મને ન કહી શક્યા પણ મને બધી ખબર પડી ગઈ છે. આપણે ખુબ પૈસાદાર પરિવારના વંશજો છીએ. અને એ બધુ આપણું જ છે..એક વખત એ વસિયતનામું મારા હાથમાં આવી જાય.. પછી મારી સાત પેઢી એ.સી માં બેસી ડ્રાયફ્રૂટ ખાશે.\n\nએટલું કહેતાં કહેતાં એ ઘરની બહાર નીકળી ગયો.\n\nઅશોક એક સોફ્ટવેર કંપનીમાં નોકરી કરતો હતો. અને પરિવારમાં ફક્ત મા અને દીકરો બે બચ્યાં હતાં. આગળ ભૂતકાળમાં શું હતું એ કોઈ જાણતું નથી અને હવે ભવિષ્યમાં થનાર છે એ પણ કોઈ ક્યાં જાણી શક્યું છે.\n\nઅશોક શાતિર મગજની સાથે સાથે ઝનૂની પણ હતો.. એનાં લોકો સાથે સારા સંબંધો નહોતા. કેમકે એ ફક્ત પૈસાને જ પાવર સમજતો, સંબંધ એનાં માટે ફક્ત ઔપચારિકતા સિવાય બીજું કશું ન હતું. એનું મગજ ઝડપથી વિચારવા લાગ્યું. ફોન સ્વીચ ઓફ કરી ને ઘરમાં જ મૂકી દીધો હતો જેના કારણે કોઈ એનાં સગડ મેળવી ન શકે. પોતાની મંજીલ સુધી પહોંચવા માટે એણે અલગ અલગ વાહનોનો ઉપયોગ કર્યો..અને એ જગ્યાથી ૫ કિમી દૂરથી ચાલતા ચાલતા એક વિશાળ છતાં જૂનવાણી મકાન પાસે પહોંચ્યો. એ કોઈ હવેલી ન હતી પણ હવેલીથી કમ પણ ન હતું. જેવો એ દરવાજો ખોલવા આગળ વધ્યો એક ઘરડા વ્યક્તિ એ દરવાજો ખોલ્યો અને અશોકને અંદર બોલાવ્યો.\n\nઅંદરથી મકાન એકદમ સાફ, વ્યવસ્થિત રીતે ગોઠવાયેલ..એક સિત્તેરેક વર્ષની ઉંમરના વ્યક્તિ વ્હીલચેરમાં બેઠા હતા. એમણે અશોકને બેસવા કહ્યું.\n\nઅશોક : તમે મારાં પપ્પાનાં સગાં મોટા ભાઈ.. છતાં આટલાં વર્ષો સુધી તમે કેમ ક્યારેય મળવા ન આવ્યા..શા માટે અમારાથી દૂર રહ્યા.. તમને અમારી જરા પણ ચિંતા ન થઈ. પપ્પા ના ગયા પછી હું અને મમ્મી સાવ એકલાં પડી ગયા હતા અશોક મગરમચ્છના આંસુ સારતો બોલ્યો.\n\nત્રિકમસેઠ : બેટા હું અકસ્માતમાં કોમામાં સરી પડ્યો હતો..થોડાં દિવસો પહેલાં ભાનમાં આવ્યો.. ત્યારે ખબર પડી કે આ દુનિયામાં ફક્ત હું જ બચ્યો છું, બધા મને છોડીને ચાલ્યા ગયા..પણ પછી મનની તારા અને તારી મમ્મી વિશે ખબર પડી ને મે તેને અહીં બોલાવી લીધો. હવે કદાચ મોત આવે તો પણ અફસોસ નહીં રહે કે મારી ચિતાને અગ્નિ આપનારું કોઈ ન હતું.\n\nઅશોક : મોટા પપ્પા એવું ન બોલો. અમે તમારી સાથે જ છીએ. હવે બધા સાથે રહીશું.. હું તમને અહીં એકલા નહીં રહેવા દઉં.. આપણે કાલે મારાં ઘરે.. આપણાં ઘરે જશું.\n\nસાંજ પડી ગઈ હતી. એટલે નોકરે જમવાનું તૈયાર કરી આપ્યું..એ ગામમાં દૂર રહેતો એટલે રાત પડે એ પહેલા નીકળી જતો.. સવારે વહેલા આવી જતો. નોકર એનું કામ પતાવી ઘરે જવા નીકળી ગયો.. હવે ઘરમાં બે જણા હતા અશોક અને એના મોટા પપ્પા. અશોકે જમવાનું પતાવી.. થાકનું બહાનું કાઢીને જલ્દી સૂવા માટે રૂમમાં જતો રહ્યો.\n\nરાત્રે ૨:૩૦ વાગ્યે અશોકની નીંદર ઊડી અને એ પોતાના પ્લાન મુજબ મોટા પપ્પાનું કાસળ કાઢવા માટે એમનાં રૂમ તરફ ગયો. ધીરેથી રૂમનો દરવાજો ખોલ્યો.. દરવાજો ખોલતાં જ એના મોંમાંથી હૈયું બહાર આવી જાય એવું દ્રશ્ય જોયું. અશોકના મોટા પપ્પા એક લાશનું માંસ ખાતા હતા. ચારે તરફ લોહી અને માંસની દુર્ગંધથી કંપારી છૂટતી હતી..જે ઘર દિવસે સાફ અને વ્યવસ્થિત હતું એ ખંડેર જેનું લાગતું હતું.. વ્હીલચેરમાં બેઠેલા ત્રીકમસેઠ લાશને નોચી નોચીને ખાતા હતા.\n\n અશોકની બધી હોંશિયારી અને પ્લાનિંગ એની સાથે જ દરવાજામાં જડાઈ ગઈ..એ ત્યાંથી ભાગવા ઈચ્છતો હતો પણ એના પગ જાણે જમીનમાં ખૂંપી ગયા હતા. ત્રીકમસેઠ હવામાં તરતા એક પળમાં અશોક પાસે આવી ગયા..અને એને પોતાની લાલ અને લોહીયાળ આંખથી જોવા લાગ્યા.\n\nદુર્ગંધ અને બીકને માર્યો અશોક બેભાન થઈ ગયો. કેટલા કલાકો સુધી એ સૂતો હતો એ એને ભાન ન હતું.. સવારે ઊઠ્યો..બધુ એકદમ નોર્મલ હતું..નોકર આવીને ચા નાસ્તો આપી ગયો. અશોક હજી સમજી ન શક્યો કે એણે એવું સપનું જોયું હતું કે હકીકતમાં એ બધુ એણે જોયું હતું. બારીની બહાર જોયું તો વરસાદ ચાલુ હતો. એણે ફ્રેશ થઈ નાસ્તો કર્યો અને મોટા પપ્પા પાસે ગયો..રાતવાળી વાત ન કરી. વરસાદને કારણે એ ઘરે જઈ શકે એમ ન હતો અને નોકર હાજર હતો એટલે કશું કરી શકે એમ પણ ન હતો.\n\nફરીથી રાત થઈ અને જમીને એ રૂમમાં ગયો. પણ સૂતો નહીં. વરસાદને લીધે વાતાવરણ પહેલાંથી જ અંધકારમય હતું એટલે એણે વધુ રાત થવાની રાહ ન જોઈ..જેવો એ ત્રીકમસેઠનાં રૂમમાં ગયો..ફરી એ જ ભયાનક દ્રશ્ય. પણ આજે એ થોડો સ્વસ્થ રહ્યો..આને પોતાના હાથમાં રહેલી ચાકુથી જેવો એ ત્રીકમસેઠ પર હુમલો કર્યો કે ત્રીકમસેઠ હવામાં તરવા લાગ્યાં.. જોરથી હસવા લાગ્યા. અને બોલ્યા. તું પણ તારા બાપ જેવો લાલચી માણસ નીકળ્યો. એણે સંબંધના નામે દગો કર્યો અને તું એનાં કરતાં પણ વધુ લાલચી નીકળ્યો. પૈસા અને પ્રોપર્ટી માટે તું કંઈ વિચાર્યા વિના અહીં આવી ગયો અને હવે તું અહીં જ રહીશ.\n\n૧૩ વર્ષ પહેલાં તારાં બાપે મારી પાસે ધરારથી વસીયત પર સહી કરાવી અને મને ઝેર આપી ચાલ્યો ગયો. પણ.. મને ખબર છે એનું રસ્તામાં એક્સીડન્ટ થયું અને તે મરી ગયો..પણ મારી આત્મા આ વસિયતનામું સહી કર્યા પછી એનાં વારસદારને સોંપવા માટે ભટકે છે. આજથી આ વસિયતનામું તારું. ..એક જોરદાર ઘા અને અશોકનું માથું ધડથી અલગ. ત્રીકમસેઠ હવે વસિયતથી મુક્ત હતાં કેમકે હવે વસિયતનામાનો સાચો વારસ આવી ગયો હતો.\n\nઅશોકના પિતાએ જબરજસ્તીથી એ વસિયત પર ત્રીકમસેઠની સહી કરાવી હતી. જેમાં એનાં વારસદાર તરીકે અશોકનું નામ લખાવ્યું હતું. પરંતુ અશોકના પિતા બળવંત એક્સિડન્ટમાં મૃત્યુ પામ્યા અને ત્યારથી ત્રીકમસેઠની આત્મા એનાં સાચાં વારસને વારસો સોંપવા ભટકતી હતી. બળવંતનાં જૂના મિત્ર પાસેથી અશોકને પોતાના મોટા પપ્પા અને જમીનની વાત ખબર પડી છે વાત એની મમ્મીએ આટલાં વર્ષો સુધી છુપાવી હતી. આખરે ત્રીકમસેઠની વર્ષોથી ભટકતી આત્માને શાંતિ મળી.\n\nઅશોકની આત્મા એ વસિયતનામું લઈને એ ખંડેર જેવા ઘરમાં દિવસ રાત મુક્તિ માટે રડે છે. પણ વસિયતનો નવો વારસદાર કોઈ નથી.",
      "duration": "5 mins",
      "category": "Horror"
    },
    {
      "title": "હકીકત કે સ્વપ્ન",
      "story_name": "     સુજીત અને પ્રેમિલાના લગ્ન હમણાંજ થયા હતા. તેઓએ એમના માતાપિતાની મરજી વિરુદ્ધ પ્રેમલગ્ન કર્યા હતા. પ્રેમિલાના માતાપિતાને સુજીતનું બીજી જાતિનું હોવું જરાયે પસંદ નહોતું. પરંતુ પ્રેમિલા તો સુજીતના ગળાડૂબ પ્રેમમાં પડી ગઈ હતી. તેને ઉઠતા બેસતા બસ સુજીત જ દેખાતો. તે સુજીત સાથેના લગ્નના સ્વપ્નમાં રાચતી રહેતી અને આખરે તેઓનું સ્વપ્ન પૂર્ણ થયું હતું. આજે તે સુજીતના હાથમાં હાથ નાખીને વટભેર હનીમુન મનાવવા કુલુમનાલી જઈ રહી હતી.\n\nતેઓ મુંબઈથી પ્લેનમાં બેસીને કુલુમનાલી જવાના હતા. હવે બન્યું એવું કે લગ્નની દોડધામમાં તેઓ ટ્રેનનું રીઝર્વેશન જ કરવાનું ભૂલી ગયા. તેઓને કોઈ સાથ સહકાર આપવાવાળું નહીં કે કોઈ આયોજન કરવાવાળું નહીં. પરિણામે આ ગફલત થઇ ગઈ. કુલુમનાલી જવા તેઓ રેલ્વે સ્ટેશન પર વહેલા પહોંચી ગયા. વેકેશનનો માહોલ હોવાને લીધે આજે ટ્રેનમાં મુસાફરોની ચિક્કાર ગીર્દી હતી. પ્રવાસીઓની એ ધક્કામુક્કીમાં સુજીત અને પ્રમિલા માંડ માંડ ડબ્બામાં ચડ્યા. તેઓના સદનસીબે એક ખાલી જગ્યા દેખાતા તેઓ ત્યાં જઈને બેસી ગયા. લોકલમાં પ્રવાસ કરવાની આદત નહીં હોવાને કારણે પ્રમિલાનો જીવ ઘબરાવવા લાગ્યો. અધૂરામાં પૂરું ત્યાં ઉભેલા અન્ય મુસાફરોના શરીરમાંથી આવતી પરસેવાની ગંધથી પ્રમિલા પરેશાન થઈ રહી હતી.\n\nરાત્રીના એ સમયે ઠંડક હોવા છતાં પણ મુસાફરોની ભીડને કારણે ટ્રેનના ડબ્બામાં બફારો થઇ રહ્યો હતો. સુજીતે બેગમાંથી એક હાથપંખો કાઢ્યો અને પોતાને તથા પ્રમિલાને પવન નાખવા લાગ્યો. આનાથી પ્રેમીલાને થોડી રાહત થઇ. જોકે હાથપંખાની હવા કરતા સુજીતનો તેના પ્રતિ પ્રેમ જોઈ પ્રેમિલા ટાઢક અનુભવી રહી.\n\nટ્રેન તીણી સીટી વગાડતી પ્લેટફોર્મ પરથી ઉપડી. હવે મુસાફરોની ભીડ અને ફેરીવાળાની રકઝકને પાછળ છોડી ટ્રેન પાટા પર દોડી રહી. એ સાથે પ્રેમિલાના મસ્તિષ્કમાં પણ વિચારો તીવ્ર ગતિથી દોડી રહ્યા.\n\n“સુજીત, આપણે આમ લવમેરેજ કરીને ઘરેથી ભાગીને લગ્ન કર્યા તેનાથી આપણા પરિવારજનો ઘણા નારાજ થયા હશે નહીં ?”\n\n“તારા બાપને ખબર નહીં કેમ હું પસંદ આવતો નહોતો. મારી પાસે આટલી સંપતિ અને સારી નોકરી હોવા છતાંયે તેઓ મારાથી અતડા અતડા રહેતા હતા. જો તારા બાપાની સહમતિની ઈંતેજારીમાં આપણે બેઠા રહ્યા હોતને તો આપણા લગ્ન કોઈ કાળે થયા જ નહોત.”\n\nપ્રમિલા ગુસ્સે થઈને બોલી, “એ સુજીત મારા પપ્પા વિષે ગમે તેમ બોલીશ નહીં. તું મારા પિતાજીને બાપા કહીને બોલાવીશ તે મને સહેજે સહન નહીં થાય.”\n\nસુજીતે સહેજ સ્મિત આપીને પ્રમિલાને પોતાની પાસે ખેંચી લીધી અને આજુબાજુ કોઈક જોતું નથી તેની ખાતરી કરી લીધા બાદ તેના મધુર હોઠને હળવેકથી ચૂમી લીધા. રાત્રીના એ મધુર વાતાવરણમાં પ્રમિલાએ સુજીતના ખભે હળવેકથી માથું ટેકવી દીધું. સુજીતની હુંફ મળતા પ્રેમીલાની આંખ મીંચાઈ ગઈ. હવે સુજીત પણ આંખો મીંચી પ્રેમથી તેને થપથપાવી રહ્યો.\n\n***\n\nસુજીત ઇઅરફોન વડે મોબાઈલમાં રેકર્ડ કરેલા ગીતો સાંભળવા લાગ્યો. ત્યાં ટ્રેનની સીટીનો અવાજ અંધાકારને ચીરતો દૂર દૂર સુધી નીકળી ગયો. હવે ટ્રેન સામે આવી રહેલા અંધારા ભોંયરામાં પ્રવેશવા માંડી. ટ્રેનના ડબ્બામાં પ્રસરી રહેલા અંધકાર વચ્ચે આછા પ્રકાશમાં નજર માંડીને સુજીતે જોયું તો તેની બાજુમાં પ્રમિલા નહોતી ! તેમજ ડબ્બામાં કોઈ મુસાફરો પણ નજરે પડ્યા નહીં. તેને લાગ્યું કે જાણે આખા ડબ્બામાં તે એકમાત્ર મુસાફર હતો. આ જોઈ સુજીતનું હ્રદય ભયને કારણે ધડકો ખાઈ ગયું. તે મૂંઝાઈને ચોમેર નજર ફેરવી રહ્યો. સુજીતે અચાનક બારીમાંથી બહાર જોયું તો તેની આંખો ભયને કારણે પહોળી થઇ ગઈ. ત્યાં તેને ભયાનક ચહેરાવાળા અનેક પ્રેતપ્રેતાત્માઓ દેખાયા. સુજીતે વિચાર્યું કે શું ટ્રેન પ્રેતાત્માઓના વિસ્તારમાં તો પ્રવેશી ગઈ નથીને ? આ વિચાર આવતા તેનું શરીર પરસેવે રેબઝેબ થઇ ગયું. તેની છાતી જોરજોરથી ધડકવા લાગી. ભયને કારણે તે શરીર સંકોચીને સીટ નીચે બેસી ગયો. પરંતુ પ્રેતાત્માઓની નજરથી ખુદને તે બચાવી શક્યો નહીં.\n\nએક પ્રેતાત્માએ તેને જોઈ લેતા તે ચિચિયારીઓ પાડતો ટ્રેનની પાછળ દોડ્યો. બીજી જ ક્ષણે તેનું શરીર હવામાં લહેરાઈ રહ્યું. સુજીતે જોયું તો બીજા પ્રેતાત્માઓ પણ હવે ટ્રેનની પાછળ દોડી રહ્યા. જેમ એક કુતરો ગાડી પાછળ દોડી પડતા બીજા કૂતરાઓ પણ દોડી પડે તેમ ત્યાં હાજર પ્રેતાત્માઓ આક્રમક બની હવામાં લહેરાયા અને ટ્રેનનો પીછો કરવા લાગ્યા. આ દ્રશ્ય જોઇને સુજીતના શરીરમાં કંપારી વછૂટી ગઈ. તે સ્તબ્ધ બનીને આ દ્રશ્ય જોઈ રહ્યો. આ ભયાનક દ્રશ્યને જોઈ સુજીત ભયથી થરથર કંપતો ત્યાંજ ઊભો રહ્યો. તેણે પ્રેમીલાને શોધવા માટે ડબ્બામાં નજર ફેરવી જોઈ પરંતુ તે કશે દેખાઈ નહીં. તેની નજર ડબ્બાના એક છેડેથી બીજા છેડા સુધી ઝડપથી ફરી રહી પરંતુ પ્રેમિલા કશે જ નહોતી.\n\nહવે કરવું શું ? પ્રેમિલા આખરે ક્યાં જતી રહી હશે ? પ્રેતાત્માઓ હવે ડબ્બાને ચોંટી ગયા. આ જોઈ સુજીતના પ્રાણ કંઠે આવી ગયા. ત્યાંજ એક ભયાનક ચહેરાવાળો પ્રેતાત્મા છલાંગ લગાવીને ટ્રેનની બારીમાંથી અંદર ધસી આવ્યો. પ્રેતાત્મા સુજીત જ્યાં ઊભો હતો ત્યાંજ તેની નજીક ને નજીક ભયંકર અટ્ટહાસ્ય કરતો આગળ વધતો ગયો. આ જોઈ સુજીત પોતાની જગ્યામાં સંકોચતા સંકોચાતા ટુંટીયુ વાળી બર્થના એક ખૂણામાં લપાવાનો મિથ્યા પ્રયાસ કરી રહ્યો. તેણે ભયના માર્યા આંખો મીંચી દીધી હતી. સુજીતના બે હાથ પ્રેતાત્મા સામે બચાવની મુદ્રામાં આપોઆપ જોડાઈ ગયા. પણ પેલો ભયાનક પ્રેતાત્મા એક જ કુદકે સુજીત જ્યાં લપાયો હતો ત્યાં પહોંચી ગયો. સુજીતને તેણે પોતાના બે હાથમાં તોળી દીધો. હવે પ્રેતાત્માએ પ્રચંડ આવેગથી સુજીતનું ગળું ક્રુરતાપૂર્વક દબાવવા માંડ્યું. સુજીતનો શ્વાસ રૂંધાવા માંડ્યો. તેની આંખો ફાટી ગઈ. તે અહીં તહીં પોતાના છુટ્ટા હાથ ફેરવવા માંડ્યો. પ્રેતાત્માને પોતાનાથી દૂર ધકેલવા માટે તેના ગળા ઉપર પોતાના હાથ વડે ધક્કો મારવાના ઈરાદાથી પોતાના હાથ પ્રેતાત્માના ગળા ઉપર નાખ્યા. ત્યાંજ પ્રેતાત્માના ગળામાં લટકતું તાવીજ સુજીતના હાથમાં આવી ગયું. સુજીતની આ હરકતથી પ્રેતાત્મા રોષે ભરાયો. હવે પ્રેતાત્માએ પોતાનો એક પગ બર્થ ઉપર મુક્યો અને બીજો પગ ઢીંચણથી વાળી સુજીતના પેટ પર મૂકી ખૂબ જોશથી ભીંસ આપી સુજીતનું ગળું દબાવ્યું. સુજીત અત્યંત ભયને કારણે પરસેવાથી નાહી રહ્યો તેનો જીવ ગૂંગળાઈ રહ્યો હતો. એક એક શ્વાસ માટે તે તરફડીયા ખાવા લાગ્યો. પ્રેતાત્માએ તેને પૂરી તાકાતથી ઝંઝોળી રહ્યો હતો.\n\n***\n\nઅચાનક સુજીતની આંખ ખૂલી ગઈ. જોયું તો તેની પત્ની પ્રમિલા તેને ઝકઝોળી રહી હતી. “અરે સાંભળો છો ? શું થયું તમને ? કેમ આમ હાંફી રહ્યા છો ?”\n\nસુજીતે જોયું તો આસપાસ પ્રેતાત્માઓનું કોઈ અસ્તિત્વ જ દેખાયું નહીં ! વળી ડબ્બો આખો મુસાફરોથી ભરલો હતો. ડબ્બામાં પ્રેતાત્મા કેવું અને પલિત પણ કેવું ? ડબ્બામાં સદેહે જીવતાજાગતા મનુષ્યો આનંદપૂર્વક વાતો કરી રહ્યા હતા. આ જોઈ સુજીતને ખ્યાલ આવી ગયો કે પોતે સ્વપ્નની દુનિયામાં હતો આનું કારણ ગઈ રાતે જોયેલી હોરર ફિલ્મ હોઈ શકે. મનોમન તે હસી પડ્યો. તેને અત્યંત રાહત થઇ ગઈ. કપાળ પર બાઝેલા પ્રસ્વેદના ટીપાને લુછવા માટે સુજીત ખિસ્સામાંથી હાથ રૂમાલ કાઢવા જતો જ હતો ત્યાં તેની પત્ની પ્રમિલા બોલી, “આ હાથમાં તાવીજ કોનું છે ?”\n\nસુજીત નવાઈ પામીને તાવીજ તરફ જોવા લાગ્યો. ઓચિંતું તેના ધ્યાનમાં આવ્યું કે આ તો એ જ તાવીજ હતું જે પેલા પ્રેતાત્માના ગળામાં લટકતું હતું! મતલબ... મતલબ...સુજીતને બધું ગોળગોળ ફરતું દેખાવા લાગ્યું.તે વિચારવા લાગ્યો કે તેણે થોડીવાર પહેલા જે જોયું હતું તે શું હતું? હકીકત કે સ્વપ્ન !\n\n",
      "duration": "5 mins",
      "category": "Horror"
    },
    {
      "title": "અગોચર વિશ્વ",
      "story_name": "“અરે ના યાર, અંતાક્ષરી નહીં હો પ્લીઝ. આ તમને ગર્લ્સને તો જ્યાં જુઓ ત્યાં અંતાક્ષરી જ યાદ આવે...”\n\n“પણ આપણે પેલી ટિપિકલ અંતાક્ષરી નહીં રમીએ... કંઈક ચેઇંજિસ-ટ્વિસ્ટ્સ...”\n\n“ના, ટિપિકલ કે ટ્વિસ્ટેડ, એકેય અંતાક્ષરી તો નહીં જ...”\n\n“સારું, તો ડ્રમ સેર્શ...”\n\n“એ ના મારી મા, કેમ આવા ગર્લિશ આઇડિયાઝ આપે છે? એ તમને છોકરીઓને સોંપ્યું બધું. તમે જાઓ, અને ટેન્ટમાં બેસીને રમો અંતાક્ષરી અને ડ્રમ સેર્શ…”\n\n“અને તમે લોકો?”\n\n“આ બંદા આજે શેરનો શિકાર કરવાના મૂડમાં છે.”\n\n“બેસ, બેસ હવે. જોયો મોટો શેરનો શિકાર કરવાવાળો... એક પોકેમોન તો તારાથી પકડાતો નથી...” (કોરસમાં હાસ્ય) “હા તે બહુ સારું હો... તું બહુ બહાદુર છે ને તે ખબર છે.”\n\n“અરે, અરે... ઝિંતલ-રિશાન, તમે બન્ને આમ જ ઝગડ્યા કરશો તો આપણી ટ્રેકિંગ ટ્રિપની આ છેલ્લી રાત પણ આમ જ ખતમ થઈ જશે ! કાલે તો આપણે બધાં ઘેર જતા રહેશું, અને ફરીથી પોત-પોતાની લાઇફમાં બીઝિ થઈ જઈશું. કંઇક એવું કરીએ, કે જેથી આ રાત આપણા બધાંને લાઇફ ટાઇમ યાદ રહે.”\n\n“એકદમ સાચું. પણ આપણે એવું કરીશું શું?”\n\n“મેં એવું સાંભળ્યું છે કે અહીં ના જંગલમાં એક એવો કૂવો છે કે એમાં ઊતરીને જો એનું પાણી પી આપણે કોઈ વિશ માંગીએ તો એ જરૂર પૂરી થાય જ છે.”\n\n“મનન, તું આવા બધાંમાં બિલીવ કરે છે?”\n\n“મને ખબર નથી કે હું બિલીવ કરું છું કે નહીં. પણ જો એવી કોઇ જગ્યા હોય તો હું ચોક્કસ ત્યાં જવા માંગું છું. વિશ માંગવા માટે નહીં કદાચ, પણ હા જો જઊં તો હું કંઈક માંગું તો ખરો જ.”\n\n“હા, જો એવું થતું હોય તો મારે પણ આવવું છે. હાઉ અનબિલીવેબલ ઇટ ઇઝ? ખાલી કૂવામાં ઉતરીને પાણી પીવાથી આપણી કોઈ પણ વિશ પૂરી થતી હોય તો હું તો એ કૂવાની પાસે જ ઘર બનાવી લઊં.”\n\n“એ મેડમ... એટલું ઇઝિ નથી એ. પહેલા આખી વાત તો સાંભળ. પછી હજુ તારે એ કૂવા પાસે ઘર લેવું હોય, તો એ ઘર બનાવાનો જે ખર્ચ થાય એ હું આપીશ.”\n\n“તું? તું દુનિયાનો મહાકંજૂસ માણસ, કોઈને એક ચોકલેટ પણ ના ખવડાવે એ મને ઘર બનાવી આપશે? તો તો કોઈપણ સંજોગોમાં મને મંજૂર છે.”\n\n“શિખા, એ કૂવો કોઈ સાધારણ કૂવો નથી, જે એ કૂવા પાસે ગયું છે એ જીવતું પાછું આવ્યું નથી.”\n\n“વ્હોટ?”\n\n“હા, અર્નવ સાચું કહે છે, એ કૂવાનું પાણી પીવા ગયેલો કોઈ પણ માણસ જીવતો રહ્યો નથી.”\n\n“યુ મીન એ કૂવાના પાણીમાં કંઈ...”\n\n“ના, એ બધાં માણસોનાં મરવા પાછળ કૂવાના પાણીમાં કંઈ હોય એવું કારણ જવાબદાર નથી. દરેક ડેડબોડિનાં મેડિકલ ચેક-અપ પરથી એ સાબિત થઈ ચૂક્યું છે, કે કૂવાનું પાણી પીવાથી મૃત્યુ થયું નથી. ઈનફેક્ટ અમુક કિસ્સાઓમાં તો મરનાર વ્યક્તિએ પાણી પીધું જ નહતું. એ પહેલાં જ એ મૃત્યુ પામી હતી!”\n\n“પણ... કેવી રીતે?”\n\n“એક ઇંટરેસ્ટિંગ વાત એ છે કે દરેકનું મૃત્યુ હાર્ટ એટેકથી થયું છે.”\n\n“હાહાહા... પાણી પીતાની સાથે જ એમની વિશ પૂરી થઈ ગઈ. અને ખુશીના માર્યા હાર્ટ એટેક આવી ગયો.”\n\n“એક સાથે આટલા લોકોનું મ્રુત્યુ? એક જ જગ્યાએ? એક જ કારણથી થાય? માનવામાં ના આવે એવી વાત છે.”\n\n“હા, એટલે જ હું કહું છું, કે જો કોઈ એવી જગ્યા હોય તો મારે ત્યાં જવું છે, વિશ માંગવા માટે નહીં. પણ હકીકત જાણવા માટે!”\n\n“પાગલ છે તું? તને લાગે છે લોકો એ હકીકત જાણવાનો પ્રયત્ન નહીં કર્યો હોય?”\n\n“કર્યો જ છે, પણ મારે જાતે એ પ્રયત્ન કરવો છે.”\n\n“રબિશ... એવું કંઈ નથી કરવું. આ બધું લોકવાયકા છે. ઉપજાવી કાઢેલી વાતો. જેથી લોકો અહીં આવતા થાય. પબ્લિસિટી માટેનાં કિસ્સા છે યાર. હું નથી માનતી આ બધું.”\n\n“નથી માનતી એમ નહીં, તું ડરે છે એમ કહે ને?”\n\n“હું કંઈ ડરતી નથી. પણ આવી અનરિઆલિસ્ટિલક વાતો પાછળ સમય વેડફવો મને પસંદ નથી. તમે વાતો કરો. હું સૂવા જઊં છું.”\n\n“અરે ના પ્રિયા, આપણે નક્કી કરેલુંને? આજે કોઈ એ સૂવાનું નથી.”\n\n“પણ તમે લોકો જુઓને. શું ફેંકમ ફેંક કરો છો.”\n\n“ઓ.કે. તને ફેંકમ ફેંક લાગતું હોય તો આપણે બંધ કરી દઈએ બસ?”\n\n“ઓ.કે.”\n\n“હેય ફ્રેંડ્સ. હું એક આઇડિયા આપું. તમે લોકોએ આ પહેલા ક્યારેય કોઈ આત્મા સાથે વાત કરી છે?”\n\n“વધુ એક ફેંક્યું? ચલો યાર, હું જઊં છું.”\n\n“પ્રિયા, આ ફેંકમ ફેંક નથી. આ પહેલા મેં જાતે આ અનુભવ ઘણીબધી વાર કરેલો છે. અમે હોસ્ટેલમાં હતાં ત્યારે, અલબત, ગમ્મત ખાતર જ, પણ અમે આત્માને બોલાવતા. એની સાથે વાતો કરતાં. એક થ્રિલિંગ એક્સપિરિયંસ છે યાર. દરેકે પોતાની લાઇફમાં એકવાર આ એક્સ્પિરિયંસ તો કરવો જ જોઈએ. આપણને ખબર પણ નથી હોતી એ રીતે એક અગોચર વિશ્વ આપણી આજુબાજુ રમતું રહેલું હોય છે. જ્યાં સુધી આપણે એને ખલેલ પહોંચાડતા નથી, ત્યાં સુધી એ પણ આપણને નૂકશાન કરતું નથી.”\n\n“ગ્રેટ ધેન, થઈ જાય આજે. પ્લીઝ હવે કોઈ ના ન પાડતા.”\n\n(કોરસમાં) “ઓ.કે.”\n\n“યેસ, તો આપણે એક પેપર, એક કેંડલ, કોઇન, જોઇશે. પેપર પર આલ્ફબેટ્સ અને નમ્બર્સ, યેસ, નો અને ગુડ બાય લખીશું.”\n\n“ઓ.કે. થઈ ગયું.”\n\n“હવે ઉલિઝા બોર્ડ તૈયાર છે. કેંડલ લાઇટ કરી હું પહેલા નેગેટિવ એનર્જીને દૂર કરીશ. આપણે અમુક વાતો યાદ રાખશું. કોઈ સેશન એન્ડ થયા પહેલા પોતાની જગ્યા છોડશે નહીં, આપણે એવા કોઈ પ્રશ્નો નહીં પૂછીએ જેનાથી આત્માને દુ:ખ કે તક્લીફ થાય, જેમ કે એનું મૃત્યુ કેવી રીતે થયું? અથવા તો એના પરિવાર વિશે કંઈ. બીજું આપણે ભગવાન કે મૃત્યુ પછીની દુનિયા વિશે નહીં પૂછીએ. આપણું મૃત્યુ ક્યારે થશે?કેવી રીતે થશે? અથવા કોઈપણ એવી વાત કે જે સંપૂર્ણ રીતે કુદરતના હાથમાં છે, એવા સવાલો નહીં પૂછીએ. અને છેલ્લું, જે સવાલ પૂછ્યા પછી આપણને એવું લાગે કે આત્મા એનો જવાબ આપવા માગતી નથી. આપણે એ સવાલ ફરી નહીં કરીએ. કોઈને બીજું કંઈ પૂછવાનું છે?”\n\n“(કોરસમાં) ના.”\n\n“ગુડ. તો આપણે શરુ કરીએ? બધાં એક સર્કલમાં બેસી જઈએ. દરેક પોતાની એક આંગળી કોઇન પર રાખીએ. પણ આપણે એને બહુ ટાઇટ પકડવાનો નથી. એની જાતે ફરી શકે એ રીતે..” બધાં એ પ્રમાણે કરે છે.\n\n“ઇફ ધેર ઇઝ એનિ સ્પિરિટ અરાઉંડ અસ. પ્લીઝ કમ ટુ અસ. વી વોન્ટ ટુ ટોક...” થોડી વાર સુધી આ રીપિટ કર્યા પછી એમને કોઇન હલતો હોય એવો અનુભવ થયો. દરેકે આંખો ખોલી. કોઇન એની જાતે ઉલિઝા બોર્ડ પર ફરી રહ્યો હતો. ના, ‘કોઈક’ એને ફેરવી રહ્યું હતું. પણ એ ‘કોઇક’ આ મિત્રોમાંથી કોઇ નહતું. શું કહી રહ્યું હતું એ ‘કોઇક’? દરેકનું ધ્યાન કોઇન પર ચોંટેલું હતું. કોઇન આલ્ફાબેટ્સ પર ફર્યો. હે-લ-લે-ઓ એક અર્નવ સિવાય દરેકનું હ્રદય ધબકારો ચૂકી ગયું. એમના માટે આ પહેલો અનુભવ હતો. જાણે ચમત્કાર હતો. ખુશી કે ડર? કે બન્નેનું મિશ્રણ? એક અજાણી લાગણીનું લખલખું શરીરમાંથી પસાર થઈ ગયું. કોઈને કંઈ સમજાયુ નહીં. અર્નવે પહેલો સવાલ કર્યો.\n\n“તમને અહીં સુધી આવવામાં કોઈ તકલીફ તો નથી પડીને?”\n\n\"નો\" હવે બધાંમાં થોડી હિમ્મત આવી. એક પછી એક પ્રશ્નો પૂછાતા ગયા. કોઇન ફરતો ગયો. જવાબો મળતા ગયા.\n\n“તમે અમારી સાથે થોડીવાર વાત કરશો?” \"યેસ\"\n\n“મારું ક્વૉલિફિકેશન શું છે?” \"ઍંમ્બીએ\"\n\n“મારા પોકેટમાં અત્યારે કેટલા રૂપિયા છે?” \"ઝીરો\"\n\n“મારો બેન્ક અકાઉન્ટ નંબર?” \"૩૨૧૦૧૪૭૪૫૦૩\"\n\nબધાંની આંખોમાં એક જ ભાવ હતો ‘અનબિલીવેબલ!’\n\n“આ જંગલમાં એક કૂવો છે, જેનું પાણી પીવાથી જે પણ વિશ માંગો એ પૂરી થઈ જાય છે. શું એ વાત સાચી છે?” મનનનાં આ પ્રશ્ને બધાંને લગભગ ડરાવી જ દીધાં. થોડી વાર કોઇન પર કોઈ જ જાતની હલચલ ના અનુભવાઇ. પહેલેથી નક્કી થયું હતું, એ રીતે જે સવાલનો જવાબ આત્મા આપવા ના માંગતી હોય એ સવાલ ફરી ના પૂછવો. એથી મનન ચૂપ થઈ ગયો. પણ એની સાથે સાથે આસપાસનું વાતાવરણ પણ શાંત થઈ ગયું. ઝાડનાં પાંડદાંઓ હલવાનો આવાજ, દૂર વહી રહેલાં કોઈ ખળખળ વહેતાં ઝરણાંનો અવાજ, જંગલમાં ક્યાંક કોઈ નિશાચર પક્ષીનો અવાજ, જે થોડી થોડી વારે સંભળાઇ આવતો હતો. એ બધું જ અચાનક બંધ થઈ ગયું. ભયંકર શાંતિ છવાઇ ગઈ. પોતાનો જ શ્વાસ અને ધબકારાંના અવાજ સાંભળીને ડરી જવાય, એવી ભયંકર શાંતિ. અર્નવને એવું લાગ્યું કે હવે સેશન એન્ડ કરી દેવો જોઈએ. એ થેન્ક યુ, અને ગુડ બાય તરફ કોઇન લેવા જાય, એ પહેલા કોઇન ફર્યો. \"યેસ\" આ મનનનાં સવાલનો જવાબ હતો. બધાંના ચહેરાં પર ના સમજી શકાય એવા ભાવો હતાં.\n\n“સાચે એ કૂવાનું પાણી પી ને જે વિશ માંગો એ પૂરી થાય છે?” \"યેસ\"\n\n“તમે કહી શકો એ કૂવો કઈ જગ્યાએ છે?” \"યેસ\"\n\n“પ્લીઝ કહોને, પ્લીઝ” જવાબમાં થોડી વાર કોઇનની ઉલિઝા બોર્ડ પર મુવમેન્ટ્સ અને એના બદલામાં એ કૂવા સુધી પહોંચવાનો મેપ તૈયાર થઈ ગયો. હવે એમના માટે એ કૂવો ખરેખર છે, અને એમને ખબર પણ છે એ ક્યાં છે, એ આત્મા સાથે વાત કરવા કરતાં પણ વધુ રોમાંચક વાત હતી. હવે દરેકના મનમાં એક જ વિચાર ચાલ્યો, ફટાફટ સેશન એન્ડ કરી, કૂવા સુધી પહોંચવું. અર્નવે જલ્દીથી કોઇન થેંક યુ પર લીધો, અને જ્યાં ગુડ બાય પર લેવા જાય છે ત્યાં... આ શું? કોઇન એની જાતે ઉલિઝા બોર્ડનાં કોર્નર તરફ ધકેલાય છે. અર્નવનાં ચહેરા પરનાં ભાવો ન સમજાય તેવી રીતે બદલાવા લાગ્યા. તેણે બધાને સમજાવ્યું કે કોઇન કોર્નર પર ફરે છે, એનો મતલબ છે કે આત્મા જવા માંગતી નથી, સેશન એન્ડ કરવા માંગતી નથી. “હેં??? પણ કેમ?” બની શકે કે એ પોતાનું અધુરું કામ પૂરું કરવાનું કહી શકે. બની શકે કે કોઇ ઈછ્છા પૂરી કરવાની કહે, કંઈ પણ કહી શકે. બધાંના હોંશ-કોંસ ઊડી ગયા. આવું તો વિચાર્યુ જ નહતું. બધી બાજી ઉલટી પડી ગઈ. હવે શું? હવે એ શું કહેવા માંગે છે, એ જાણવું રહ્યું. બીજો કોઈ રસ્તો નથી. “તો તમે શું ઈછ્છો છો?” થોડી વારની ભયાનક શાંતિ પછી કોઈન ફર્યો. બધાંની નજર ઉલિઝા બોર્ડ પર ચોંટી ગઈ. જેમ જેમ સમજાતું ગયું કે કોઇન શું કહી રહ્યો છે, તેમ તેમ દરેકની નસોમાં લોહી જામતું ગયું. કદાચ ડરની સર્વોચ્ચ સીમા આને જ કહેતાં હશે! આનાથી વધુ જો એક ક્ષણ પણ નીકળી તો હ્રદય બંધ પડી જશે. આજે સમજાય છે. ડરના માર્યા હાર્ટ એટેકથી મૃત્યુ કેવી રીતે થતું હશે! કોઇને કહ્યું હતું, ‘તમારે લોકોએ મારા માટે એ કૂવા પર જવાનું છે, ત્યાર પછી શું કરવાનું છે, એ હું ત્યાં જઈને સમજાવીશ.’ થોડી મિનિટો પછી કંઇક કળ વળી, હિમ્મત આવી. નક્કી કર્યુ કે, નથી જવું આપણે. શું કરી લેશે? ત્યાં તો બધાંના આશ્ચર્ય વચ્ચે, એમના ટેન્ટને આગે ઝપટમાં લીધું. ટેન્ટ બળીને રાખ થઈ ગયું. હવે એમને સમજાઈ ગયું કે તેઓ કેટલી મોટી મુસીબતમાં ફસાઈ ગયા છે. જેમાંથી બહાર નીકળવાનો કોઈ જ રસ્તો નથી. એક જ રસ્તો એમની સામે છે, એ છે આત્મા જેમ કહે છે તેમ કરતાં જવું. બધાંએ પોતાના ઈષ્ટદેવોને યાદ કર્યા. આપણે કોઈનું ખરાબ કર્યુ નથી, તો આપણી સાથે પણ ખરાબ નહીં જ થાય, એવી એક-બીજાને હૈયાધારણાં આપી. પણ નવ મિત્રોમાંથી એકપણને વિશ્વાસ નહતો કે તેઓ જીવતાં પાછા ફરશે.\n\nટ્રેકિંગ ટ્રિપની આ છેલ્લી રાત કદાચ એમની જિંદગીની પણ છેલ્લી રાત બની જવાની હતી. સાથે જીવવા-મરવાનાં કસમ ખાનાર મિત્રો સાથે જીવી તો નહોતા શક્યા, પણ આજે કદાચ સાથે મરી તો શક્શે જ! કંઇપણ બોલ્યા વિના બધા ચાલતા રહ્યાં. અને એમની સાથે પેલી અદ્રશ્ય શક્તિ પણ, ભલે દેખાતી ના હોય, પણ પોતાની હાજરી સતત મહેસૂસ કરાવતી રહી.\n\nકૂવો આવી ગયો. અત્યાર સુધી કોઇ પણ હોરર મુવી કે સીરિઅલમાં જોયેલા એકેય અવગતિયા કૂવાને સો ટકા સારો કહેવડાવે એવો આ કૂવો જોઈને જ કોઈ કહી શકે કે અહીં આવનાર માણસ જરૂર જ હાર્ટ એટેકથી મૃત્યુ પામતો હશે, એમાં કોઈ શંકાને સ્થાન નથી. વાતાવરણ જ એવું ભયજનક છે, ઊંચા પહાડ પર જંગલ, જંગલની વચ્ચે કૂવો. એ પણ દેખાવે જ આટલો ભયાનક. લોકો શીદને આવતા હશે અહીં મરવાને માટે? એકાદ વિશ પૂરી થયા વિના ચલાવી ના શકાય? પણ આ બધું તો રાંડ્યા પછીનું ડહાપણ છે. પોતે પણ બધાં વિશ પૂરી થવાની લાલચને ક્યાં રોકી શક્યા હતાં? પણ હવે તો બધાંની એક જ વિશ હતી, જેમ બને તેમ જલ્દી અહીંથી છૂટકારો થાય, જીવતા પાછા ફરી શકાય, અથવા તો રોજ સવારમાં પથારીમાંથી ઊઠીએ, એમ ખબર પડે કે આતો એક સપનું હતું. કાશ, આ એક સપનું હોત. પણ હકીકત હતી. સપનામાં પણ વિચારીને ડરી જવાય એવી બિહામણી હકીકત! હવે એમણે આત્માના આગળના આદેશની રાહ જોવાની હતી. પણ અહીં ક્યાં ઉલિઝા બોર્ડ છે? એક જોરદાર પવનનો સુસવાટો, એની સાથે એક અજાણ્યો અવાજ. ‘તમારે લોકોએ ડરવાની કોઈજ જરૂર નથી. હું તમને કોઈ નૂકશાન પહોંચાડવા માંગતો નથી.’ અવાજ જ ડરાવવા માટે પૂરતો હતો.\n\nઆટલું ઓછું હતું કે હવે આપણે આ વાતાવરણમાં આત્માનાં અવાજો પણ સાંભળવાના? શબ્દો ફક્ત કાન સાથે અથડાઇને જતા રહ્યા. શું બોલાયું છે એ કોઈને સમજાયું નહીં. પણ હવે જલ્દી આમાંથી છૂટવું છે, કાં તો આ પાર-કાં તો પેલે પાર.\n\n“અમારે શું કરવાનું છે?”\n\n“હું પણ તમારી ઉંમરનો જ હતો જ્યારે મારા લગ્ન થયા, હું અને મારી પત્ની અહીં ટ્રેકિંગ માટે આવેલા. અમે પણ આ કૂવાની વાત સાંભળી હતી, મારી પત્નીની જિદ હતી કે એ અહીં આવવા માંગે છે. અમે લોકો કૂવા સુધી પહોંચ્યા તો ખરાં, પણ પગથિયા ઉતરતી વખતે મારી પત્નીનો પગ લપસ્યો, અને એ કૂવામાં પડીને મૃત્યુ પામી. હું પાગલ થઈ ગયો. ડુબતો માણસ તણખલું પકડે, મેં કૂવાનું પાણી પી ને મારી પત્ની જીવતી થઈ જાય, એવી ઈચ્છા કરી, પણ કુદરતનાં હાથની વાત કોઈ બદલી શકતું નથી. મેં પણ મારી પત્નીની પાછળ કૂવામાં ઝંપલાવ્યું. પણ હું એને બચાવી ના શક્યો. હું પણ ડુબી ગયો. મારા ઘરે સમાચાર પહોંચતા મારી ફેમેલિ આવી, મારી ડેડબૉડિ લઈ ગઈ. પણ મારી પત્નીની બૉડિ ન મળી. એના અગ્નિસંસ્કાર નથી થયા. એટલે હું અહીં ભટકું છું. કે કદાચ મારી પત્નીની બૉડિ કોઇ કાઢી આપે. એના અગ્નિસંસ્કાર થઈ શકે. પણ કોઈએ મારી મદદ કરી નહીં બધાની વિશ પૂરી કરનાર આ કૂવાએ મારી તો દુનિયા લૂંટી લીધી. પણ હા, અહીં આવનાર કોઈને મારવાનો મારો હેતુ નહોતો. હું તો ફક્ત એમને મારી મદદ કરવા માટે કહેતો હતો, અને એ લોકો ડરના માર્યા મૃત્યુ પામતા હતા. હવે મારી છેલ્લી આશ તમે લોકો છો. જો તમે લોકો મારી પત્નીની બૉડિ બહાર કાઢી શકો. હું તમારો ઉપકાર ક્યારેય નહીં ભૂલું. અને આ સાંભળ્યા પછી તમારે જવું હોય તો જઈ શકો છો. હું વચન આપું છું કે તમારામાંથી કોઈને કંઈ નૂકશાન નહીં પહોંચાડું.” સાંભળનાર દરેકની આંખો ભીની હતી. કહેવાની જરૂર જ નહોતી.\n\nએમના ચહેરા પર સ્પષ્ટ વંચાતું હતું કે અમે તમારી મદદ કરીશ. આજે જ્યારે સાવ નજીવી બાબતો માટે લગ્નજીવન તૂટતું રહેલું છે, ત્યારે અહીં મૃત્યુ પછી પણ સાથ નિભાવવાની વાત દરેકને અંદર સુધી સ્પર્શી ગઈ. “અમે તમારી પત્નીની બૉડિ બહાર કાઢીશું, એટલું જ નહીં એને તમારા ઘર સુધી પણ પહોંચાડીશું. જેથી તેમની અંતિમ વિધિ થઈ શકે. અને તમને મોક્ષ મળી શકે. થોડીવારમાં તો એમણે સાથે મળીને બૉડિ બહાર પણ કાઢી લીધી. એમ્બુલંસથી એમના કહેલા સરનામે પહોંચાડવાની વ્યવસ્થા પણ થઈ ગઈ.\n\n“હું તમારો આ ઉપકાર ક્યારેય નહીં ભૂલું.”\n\n“આમાં ઉપકારની વાત જ નથી. આ માનવ સહજ કર્તવ્ય છે. અને ઉલટુ ઉપકાર તો તમારો અમારા પર છે, તમારે લીધે આજે અમે જિંદગીના એવા પાઠો શીખ્યા, જે કોઈ ઇન્ટરનેશનલ સ્કુલ કે એજ્યુકેશનલ યુનિવર્સિટી પણ ન શીખવાડી શકે.”\n\n“હવે તમે લોકો આ કૂવાનું પાણી પી ને વિશ માંગી શકો છો. હવેથી આ કૂવા પર આવનાર કોઈ મરશે નહીં.”\n\n“બધાનાં ચહેરા પર એક સ્મિત હતું, જે કહેતું હતું કે ‘અમને સમજાઇ ગયું છે કે, બધી ઈછ્છાઓ પૂરી થઈ જાય તો જીવવાની મજા નથી. અધૂરી ઇછ્છાઓ ક્યારેક ના ભૂલી શકાય એવા કિંમતી અનુભવો કમાઈ આપે છે.”\n\n",
      "duration": "11 mins",
      "category": "Horror"
    },
    {
      "title": "હોન્ટેડ હાઈવે",
      "story_name": "વિહાર એ આજે ખૂબ ઉત્સાહથી ટ્રાવેલબેગ તૈયાર કરી બેડ પર લંબાવ્યું. આવતીકાલની દોસ્તો સાથેની ટ્રિપની આતુરતાથી રાહ જોતો ક્યારે તે સૂઈ ગયો ખબર જ ન રહી. સવાર પડી, મમ્મીપપ્પાને પોતાના દોસ્તોના કોન્ટેક્ટ નંબર આપી, ટેક્ષીમાં બેસી ગયો. મમ્મીએ ફરી બધી સૂચનાઓ આપતા કહ્યું, 'બેટા ધ્યાન રાખજે, રાતના બહુ ટ્રાવેલ નહિ કરતાં, સમયસર જમી લેજો..’ અને દબાતા અવાજે કહ્યું, `નો ડ્રિંક ઓકે ?’\n\n'ઓકે મમ્મી... ડોન્ટ વરી. હું કોલ કરતો રહીશ.’ વિહાર એ હસીને કહ્યું.\n\nટેક્ષી રેલ્વેસ્ટેશન પર ઊભી રહી. આકાશ, રાજ અને દીપ ત્યાં પહોંચી ગયા હતાં. ચારેય દોસ્તો ટ્રેનમાં ગોઠવાઈ ગયા. આ ટ્રિપ આકાશએ અરેન્જ કરી હતી. એમ.બી.એ.ની એક્ઝામ પતી એટલે થોડું ફ્રેશ થવા ચારેય દોસ્તોએ ટ્રિપ પર જવાનું નક્કી કર્યું હતું. પશ્ચિમ બંગાળના પુરુલિયા જિલ્લાના અમુક જોવાલાયક સ્થળોની ચર્ચા જ્યારે આકાશએ કરી, ત્યારે વિહાર, રાજ અને દીપ ત્યાં જવા માટે તૈયાર થઈ ગયા. આકાશની પણ આ બાજુની પ્રથમ ટ્રિપજ હતી. તેણે પુરુલિયામાં જ એક બંગ્લો બુક કરાવ્યો હતો, અને ત્યાં જવા પહોંચવા માટે ટેક્ષી પણ અહીંથીજ બુક કરાવી હતી. બધું જ વેલ પ્લાન્ડ હતું. ટ્રેન બંગાળ પહોંચી, ત્યાં ટેક્ષી તૈયાર જ હતી.\n\n'ચાલ ભાઈ !’ આકાશએ પહોંચતાં જ ટેક્ષી ડ્રાઈવરને પુરુરવાના બંગ્લે પહોંચાડવા કહ્યું.\n\n'સાહેબ ! અત્યારે રાત થવા આવી છે, તમે અહીં જ હોટલમાં રાતવાસો કરી લો. કાલે સવારે નીકળીશું... અહીંથી બે કલાક જેટલો રસ્તો છે તો મોડી રાત થઈ જશે.’ ડ્રાઈવરે કહ્યું.\n\n'ના ભાઈ એમ તો એક રાત વેસ્ટ થઈ જશે. તું અમને અત્યારેજ ત્યાં પહોંચાડી દે.’ રાજએ વિનંતીપૂર્વક કહ્યું.\n\n'સાહેબ ! અત્યારે નીકળવું ઠીક નથી. આ રસ્તો બહુજ ખતરનાક છે. અહીં રાત થતા અજીબ ઘટનાઓ બને છે, એવું સાંભળ્યું છે, હું પણ આ રસ્તે રાતે ક્યારેય નથી જતો. સમજો સાહેબ...’ ડ્રાઈવરે સમજાવતા કહ્યું.\n\n'અરે યાર રહેવા દે.. એક રાત અહીં જ રોકાઈ જઈએ. કાલે સવારે નીકળી જઈશું. અજાણી જગ્યા છે તો રિસ્ક નથી લેવું.’ દીપએ દોસ્તોને સમજાવાનો પ્રયત્ન કર્યો.\n\n'અરે કંઈ ના હોય એવું બધું. તું ડબલ ભાડુ લઈ લેજે, પણ અત્યારે જ અમને ત્યાં પહોંચાડી દે ભાઈ...’ વિહારએ ડ્રાઈવરને મનાવવાની પૂરી કોશિશ કરી.\n\n'ઠીક છે !’ મન ન હોવા છતાં ડ્રાઈવરે હા પાડી.\n\nદીપ અંદરથી ડરી ગયો હતો. તેને લાગતું હતું કે, ડ્રાઈવરની વાત માની લીધી હોત તો સારુ થાત. આખરે ટેક્ષી હાઈવે પર ચાલવા લાગી. હસી-મજાક કરતાં કરતાં એક કલાક વીતી ગયો. હવે બધાને કકડીને ભૂખ લાગી હતી, નાસ્તાના ડબ્બા ખોલ્યા અને ચારેય દોસ્તો પેટપૂજા કરવા લાગ્યા. એમ કરતાં કરતાં અડધો કલાક વીતી ગયો. ટેક્ષી સડસડાટ દોડી રહી હતી. આગળ જતાં ક્યાંય રોડલેમ્પ નહોતા, માત્ર ટેક્ષીની હેડલાઈટનું અજવાળું જ રસ્તો દેખાડતું હતું. સૂમસામ રસ્તો હવે દીપને ડરાવી રહ્યો હતો પણ વાતનો મુદ્દો બદલાયો અને કોલેજની પોતપોતાની ગર્લફ્રેન્ડસની વાતો, પ્રોફેસરની વાતો થવા લાગી. એમાં ને એમાં દીપનો ડર ઊડી ગયો. હવે બે કલાક થઈ ગયા હતાં. ટેક્ષી હજુ પણ પૂરપાટ દોડી રહી હતી.\n\n'ભાઈ... તમે તો કીધુ હતું કે બે કલાકનોજ રસ્તો છે. હવે તો અઢીકલાક થઈ ગયા.’ આકાશએ ડ્રાઈવરને પૂછ્યું.\n\n'સાહેબ ! મને પણ નવાઈ લાગે છે. હું આ રસ્તે ઘણીવાર ગયો છું. બે કલાક જ થાય છે પહોંચતા પણ... આજે કંઈ સમજાતું નથી. કોઈ ઢાબો કે ચાની કીટલી કે ઘર કંઈ જ દેખાતું નથી.’ ડ્રાઈવરે ચિંતાતુર થઈ કહ્યું.\n\nત્રણ કલાક થઈ ગયા, રાતના એક વાગ્યો હતો. ટેક્ષી ચાલતીજ હતી.. હવે બે વાગી ગયાં, પણ કંઈ જ દેખાતું નહોતું. ડ્રાઈવર ડરી ગયો હતો.\n\n'મેં કહ્યું હતું ને સાહેબ, કંઈક ગડબડ લાગે છે આમાં.’ ધ્રૂજતા અવાજે ડ્રાઈવરે કહ્યું.\n\nડ્રાઈવરને આમ ડરેલો જોઈ ચારેય દોસ્તોના ધબકારા વધી ગયાં હતાં. કંઈ જ સૂઝતું નહોતું, પરેસેવે રેબઝેબ થઈ ગયાં. છેવટે રાજએ થોડી હિંમત કરી અને ડ્રાઈવરને કહ્યું, 'આમ, પેટ્રોલ બાળવા કરતાં સારુ છે કે, અહીં જ ટેક્ષી ઊભી રાખી દઈએ.’\n\n'ના ના સાહેબ.. અહીં ઊભી રાખવાની ભૂલ ન કરાય..’ ડ્રાઈવરે કહ્યું.\n\nદીપ તો હવે રડવા જ લાગ્યો હતો. એને જોઈને આકાશ અને વિહાર પણ હિંમત હારી ગયા હતાં. ત્યાં જ થોડે દૂર એક સ્ત્રીનો ઓછાયો દેખાયો. એનો પહેરવેશ રબારી જેવો હતો. ડ્રાઈવરે ટેક્ષી ઊભી રાખી, અને પૂછ્યું, 'અહીંથી જંગલમાં જે બંગલો છે, ત્યાં જવાનો આ રસ્તો બરાબર છે ?’ એ સ્ત્રી કંઈ જ જવાબ આપ્યા વગર પાછી ચાલવા લાગી... પાછલી સીટ પર બેઠેલા રાજએ થોડા મોટા અવાજે ફરી પૂછ્યું, 'પુરુરવા જંગલમાં જે બંગ્લો છે, ત્યાં જવાનો રસ્તો કહેશો ?’ સ્ત્રી પાછી ઊભી રહી ગઈ અને કંઈ જ બોલ્યા વગર રસ્તાની જમણી તરફ હાથથી ઈશારો કરી માર્ગ બતાવ્યો.\n\nબધાંને થોડી શાંતિ થઈ, ડ્રાઈવરે જેવો ટેક્ષીને જમણીબાજુ વાળવા ટર્ન લીધો, કે પાછલી સીટ પર બેઠેલા રાજ, વિહાર અને દીપની ચીસ નીકળી ગઈ. આકાશએ અને ડ્રાઈવરએ ટેક્ષી ઊભી રાખી પાછળ જોયું તો એ સ્ત્રી જમીનથી ઉપર હવામાં ઊભેલી દેખાઈ. ડ્રાઈવર સમજી ગયો અને તેણે ગીયર બદલી બદલીને ટેક્ષીની સ્પીડ વધારી... એ સ્ત્રીનો ઓછાયો ગાયબ થઈ ગયો અને જોયું તો તે ટેક્ષીની સાથેસાથે ચાલવા લાગ્યો. હવે ટેક્ષી ઊભી રાખવાનું તો સંભવ હતું જ નહિ. પાછલી સીટ પર દીપ તો બેભાન થઈ ગયો. ટેક્ષી ભાગતી રહી, પણ એ સ્ત્રી હવે બાજુમાં હતી નહિ. અમને હાશકારો થયો. થોડે આગળ જતાં ટેક્ષીની આગળ એ સ્ત્રી ઊભી હતી. પૂરપાટ દોડતી ટેક્ષીના કાચ પર તેનો લોહીથી ખરડાયેલો હાથ પડ્યો અને ડ્રાઈવરએ બેલેન્સ ગુમાવ્યું. ટેક્ષી આડીઅવળી થઈ, હાઈવેથી એક બાજુએ જઈ ફસડાઈ પડી. માંડમાંડ બધા ટેક્ષીમાંથી નીકળ્યા. બાજુમાં જ એક ઢાબો હતો.\n\nડ્રાઈવર સહિત ચારેય દોસ્તો ત્યાં પહોંચ્યા અને જે બન્યું હતું તે કહ્યું. ઢાબાવાળાએ કહ્યું કે, `ભાઈ ! તમે બધા બચી ગયા છો. નહીં તો આવી તો ઘણી ઘટના આ રોડ પર બની છે અને કોઈ જીવતું બચ્યું નથી.’\n\nહવે દીપ, વિહાર, રાજ અને આકાશને પોતાની ભૂલ સમજાઈ રહી હતી. સવાર પડવાને બે-ત્રણ કલાકની જ વાર હતી. તેઓ ત્યાં ઢાબા પર જ રોકાઈ ગયા. સવાર પડી એટલે જંગલમાં આવેલ એ બંગલા પર જવા નીકળ્યા. પાછી આવી ભૂલ ન કરવી અને આ રસ્તે પાછા વળતી વખતે સવારે નીકળવું એમ નક્કી કરી ટ્રિપ પૂરી કરી.\n\n",
      "duration": "5 mins",
      "category": "Horror"
    },
    {
      "title": "અંધારી અમાસની રાત",
      "story_name": "અક્ષયની નાડાછડી બાંધીને પંડિતજી શ્લોક બોલ્યા. સીમા પણ ધ્યાન દઈને સાંભળી રહી હતી સાથે બેઠેલા કુટુંબના બધા જ સદસ્યો થઈ રહેલી પૂજામાં ધ્યાન દઈને શાંતિથી સાંભળતા હતા. ને અક્ષય બોલ્યોઃ 'તમે ને તમારા રીતરિવાજો. આ બાંધવાની શી જરૂર છે ? તમે એમ માનો છો તો પછી છૂટાછેડા કેમ થાય છે પંડિતજી ?' એક શ્વાસે તે બોલી ગયો અને પંડિતજીને તાકી રહ્યો. બધા ના કાન સરવાં થઈ ગયાને પંડિતજી એક મિનિટ ચોતરફ જોઈ બોલ્યા: 'શ્રધ્ધા ને તર્ક માં આટલો જ તફાવત. ને તર્કમાં વિશ્લેશણ કરવું જરૂરી નથી. અમુક સવાલોમાં શ્રધ્ધા હોય તેમ બને તો આપણે માનવા લાગીએ.' 'બાકી ઇટ ડઝન્ટ હેવ ટુ મેક સેંસ ઇધર' 'લોજીક હોય તે જ મને સમજાય' ફરી અક્ષય બોલ્યો.\n\n\n\nબાળપણમાં ને ભોળપણમાં કોઈ કંઈ કહે, ને વાત ગળે ઉતરી જ જાય. ને વેતાળની વાર્તાને રાક્ષસની વાર્તાનો ડર લાગે. બાજુમાં રહેતી મારીયાને સ્કેલિટન કે મોન્સ્ટર ઇન ક્લોઝેટનો ડર લાગે. કદાચ તેથી જ તે આખી રાત નાઈટ લાઈટ રાખીને જ સૂતી હતી. એની મોટી બહેન બ્લેક કેટ આડી ઉતરે તો ખરાબ બનાવ બનશેના ભયથી ડરતી, ને ફ્રાઈડે ધ થર્ટીન્થને ખરાબ માનતી. એ વખતે રાતે આંબલીના ઝાડ પર ભૂત રહે છે તેવું કહેતા ને બધા ડરતા અને જો જવું જ પડે તેમ હોય તો પછી ભગવાનનું નામ લેતા લેતા ધડધડ હૈયે ઝડપથી ભાગી નીકળતા. વંડી કૂદવી પડે તો કૂદી નાંખતા જેથી જલ્દી પહોંચી જવાય. કાળીચૌદશના રોજ ચાર રસ્તે કરેલા કૂંડાળામાં પગ ના પડે તેની સાવચેતી તેથી જ લેવાય. કાંઈક ગળે ઉતરે તેવા કારણ હોય તો હા ઠીક છે પણ લોજીક વિનાની અંધશ્રધ્ધા જેવી વાતો માટે હવે તો દલીલ થઈ જ જાય. હાય હાય આ શું ! પત્તાના મેજીક થતાં જોયા છે પણ આમ અચાનક કોઈને અદ્રશ્ય થતા તમારી નજરની સામે જુવો કે પાણી પર ચાલતા જુવો તો ડર તો લાગે જ ને અને સ્પેશિયલી ધડ વગરનું ભૂત પણ હોય છે તેવું સાંભળ્યું છે !\n\n\n\nહોલોવિન આવે તે પહેલા ઘરને શણગારીને આજુબાજુવાળા એ તૈયાર કરેલું પણ અક્ષયને ત્યાં તો કોઈ પૂજાના કારણે તોરણોને અનેરા આનંદથી, ને મહેમાનોથી ઘર ભરાઈ ગયેલું. સમી સાંજના સમયે પૂજા થઈ રહી હતી, ને અચાનક તેની નજર વિન્ડો તરફ પડીને ત્યાં જ સ્તબ્ધ થઈ ગઈ. સફેદ સાડીમાં ત્યાં કોઈક પડછાયામાં દેખાયું પણ ખરું. એક પલક ને ફરી જોયું તો ત્યાં કોઈજ નહોતું. એક કંપન ઉદભવી, ને કપાળે પ્રસ્વેદ બિંદુઓ જામ્યાં; સીમા એ હલાવીને પૂછ્યુંઃ 'આર યુ ઓકે ?' કોલ્ડ ચિલીંગ કંપારી ફરી તેણે અનુભવી. ને બાજુમાં આવીને કોઈ જાણે અડ્યું એમ લાગ્યું. ડરતાં ડરતાં એણે બાજુમાં જોયું તો કોઈ હતું જ નહીં. લોજીકલી ડોન્ટ મેક્ સેન્સ પણ અનુભવ્યું ત્યારે મન વિચારોના વંટાળો ચડ્યું. સાયન્સના સ્ટુડન્ટ્સને સુપરફિશિયલ થીંગ્સ કે ભગવાનની વાત ગળે ઉતરતી નથી હોતી. અને ડેડ બોડી, માંદગી ને ઘડપણ વગેરેથી ડર પણ લાગતો નથી હોતો જ. બીફોર ગ્રેજ્યુએશન ફ્રેંડ્ઝ ડેરીંગ કરી ત્યારે સુનિલ બહુ ફાંકા મારતો હતો તો બધા ડેડ બોડી રૂમમાં મળવા ભેગા થયા ને અક્ષયને ઓઢાડેલ સફેદ ચાદરમાંથી તે ઉભો થયો ત્યારે સુનિલ બેભાન થઈ ગયેલો. ઓહ માય ગોડ હી ઇઝ ટુ સેન્ટી યાર ! અક્ષય તો હસી હસીને લોથપોથ થઈ ગયેલો. પણ હસવામાંથી ખસવું થઈ ગયેલું ! હી સો ધ સેઈમ વુમન સ્ટેન્ડીંગ ઇન કોર્નર. અરે પણ આવું તો કૈં બનતું હશે ? હોસ્પિટલ ઇઝ અંડર સર્વેલન્સ કેમેરા એન્ડ ઇન કેમેરા ધે કુડ સી વ્હાઈટ શેડો વોકિંગ. સુનિલ અને અક્ષય બંનેની હાલત ખરાબ હતી બીજા દિવસે બેમાંથી કોઈ કોલેજ આવ્યા નહી; આઇ મીન આવી શક્યા નહીં તાવ ચડી ગયેલો.\n\n\n\nઅને આજે ફરી અહીં ? અંધારી અમાસની રાત હતી ને પવન પાગલ થયેલો હતો. વૄક્ષો નગ્ન ઉભા હતા ને તેની સૂકી ડાળીઓ પર્ણ વિહિન થરથરી રહી હતી. એકાદુ ભૂલુ પડેલું ઘૂવડ આંખો ખેંચી ખેંચીને એની ડોક હલાવી ને હુ.. હુ.. કરતું તાંકી રહેલું. સૂકા પર્ણો હવામાં આમથી તેમ ઉડતા હતા. ને ત્યાં ફરી વ્હાઈટ શેડો દેખાયો. એના પગ નીચેના પાંદડાઓનો ચૂરો જાણે ખડખડ અવાજ કરી રહ્યો હતો તે પવન ચિરીને સંભળાતો હતો. હજુ વિજળીના કડાકા ને ભડાકા થતા હતા. ને મૂશળધાર વરસાદ તૂટી પડ્યો. સીમા બ્લેન્કેટમાં કોઈ બુકને ટિપોઈ પર હોટ કોકો લઈ સોફામાં આડી પડેલી. અક્ષય પોતાનું ધ્યાન વિન્ડો તરફથી હટાવી ન્હોતો શકતો. ને ત્યાંજ કોઈના આવવાનો અવાજ સંભળાયો. દરવાજે ટક..ટક.. કોઈએ ફરી દરવાજો ઠોક્યો. સીમા ઉભી થવા ગઈ ને અક્ષયે તેને રોકી પણ ખરી. પણ તે વ્હાઈટ શેડોવાળી વ્યક્તિ સીમાની પાછળ દેખાણી.  \n\n\n\nને ત્યાં ફોનની રીંગ વાગી ટ્રિંગ ટ્રિંગ... ને અક્ષયનું ધ્યાન તે તરફ ગયું ને વ્હાઈટ શેડોવાળી વ્યક્તિ ગુમ થઈ ગઈ. રિસીવર હાથમાં લઈને તે બોલ્યો :'હલ્લો !' તો સામેથી અવાજ આવ્યો કોઈ સ્ત્રીનો : ' હું ક્યારની રાહ જોંઉ છું પ્લીઝ કમ એન્ડ હેલ્પ મી !' ધડાક કરતું રિસીવર હેંગ કરી સૂનમૂન તે બારણા તરફ ધસ્યો. બારણું ખોલી બહાર ગયો. સીમા પણ તેની પાછળ ખેંચાણી. ગાઢ ધુમ્મસમાં ત્રણ થી પાંચેક મિનિટ ચાલ્યા. ને કબ્રસ્તાન તરફ વ્હાઈટ શેડો આગળ વધ્યો. સીમાએ બૂમ પાડવા ખૂબ ટ્રાય કરી પણ ગળામાંથી અવાજ જ ના નીકળ્યો. અચાનક શેડો કોઈ કબર પાસે અટક્યો. ને પછી અદ્રશ્ય થઈ ગયો. બાજુમાં ફૂલો ઉગેલા દેખાયા ત્યાં ફરી ફરી તે સ્ત્રી દેખાઈ આંસુ ભરેલી આંખે કરગરતી. પણ અવાજ ના સંભળાયો. અક્ષયને સીમાએ ત્યાં ફૂલોની નીચે કોઈનો હાથ જોયો. બંને જણાએ જોયું કે ત્યાં કોઈ યંગ મેનની લાશ છે. પણ હજુ તેમાં જાન છે. અક્ષયે તેના પરની ધૂળ ખંખેરી નાંખી તેને ઉંચકીને સીમા તરફ આગળ વધ્યો. સીમાએ તાત્કાલિક સારવાર માટે પોલિસ ને હોસ્પિટલને ફોન કર્યો. યંગમેન આ છોકરીનો બોયફ્રેંડ હતો. છોકરીના પ્રેમમાં બીજો કોઈ ગુંડો પડેલો, નશામાં એણે એને મારી નાખી હતી. અને આ વાત એનો બોયફ્રેંડ જાણી ગયેલો તો તેનું પણ કાસળ કાઢવાનો પ્રયત્ન કર્યો હતો. પણ તેની આવરદા હશે તો બચી ગયો.\n\n\n\nપાછા ફરતા સીમા ને અક્ષય મૌન હતા. પણ બંનેને પ્રશ્ન મૂંઝવતો હતો કે આવું શક્ય છે ખરું ? ને ત્યાં એક માણસે પાછળથી અવાજ દીધોને અક્ષય ને રોક્યો. : ' આપની પાસે માચિસ છે ?' અક્ષયે લાઈટર ધર્યું. સિગરેટ સળગાવતાં સળગાવતાં પેલા એ પાછો પ્રશ્ન પૂછ્યો : 'ડુ યુ બિલિવ ઇન ઘોસ્ટ' અક્ષયે મના કરી ને સીમા તરફ ફર્યો ત્યાં તો પેલો ગાયબ ! ગળું સૂકાઈ ગયું હોય એમ લાગ્યું ફરી અવાજ ના નીકળ્યો ગળામાંથી. માથું ભમવા લાગ્યું ને ચકરાવો ખાઈને તે બેહોશ થઈ ગયો. સૂમસામ જગ્યામાં ગાઢા ધુમ્મસમાં કોઈ ચીસ પાડતું હતું તે સીમાને સંભળાઈ તે અક્ષય પાસે ધસી ગઈ, ને વળગી પડી.",
      "duration": "5 mins",
      "category": "Horror"
    },
    {
      "title": "લેમન રાઈસ.",
      "story_name": "જયા અને હું સાઉથ ઇંડિયન વાનગીના આશિક છીએ, અને અમારા કોટેજની નજીકની આવેલી દક્ષિણાયન રેસ્ટોરન્ટની તેમાં હથોટી છે. જ્યારે અમે ઘરે ખાવાનું ન બનાવતા હોઈએ ત્યારે દક્ષિણાયન અમારા માટે જમવાનો સૌથી સહેલો વિકલ્પ રહેતો. વખત જતાં હવે અમે ઘરે રહીને પણ એલઇડી ટોર્ચના ઝબકારા મારીને ઓર્ડર આપી હોમ ડિલિવરી માટેની ભાષા રેસ્ટોરન્ટના માલિક સંતોષ સાથે ગોઠવી રાખેલ, અને આમ અમારું કામ આસન થયેલું. પણ જયાને રેસ્ટોરન્ટમાં જવું વધારે ગમતું, કદાચ જમ્યા પછીની સફાઈ કે ખાતા બચેલ સ્ટફના પેકિગનો તે સરળ વિકલ્પ હતો.\n\nઆજે શનિવાર હતો, શોપિંગ પતાવી, કોટેજે પહોચતા સાડા આંઠ થવા જઇ રહ્યા હતા, જયાએ ગાડી સીધી દક્ષિણાયનના પાર્કિંગ પ્લોટમાં પાર્ક કરી ત્યારે રેસ્ટોરન્ટના માલીક સંતોષને નવાઈ ન લાગી અને તેણે હોલમાં નજર કરી તો ચાર નબરનું કોર્નર વિન્ડો પાસેનું ટેબલ ખાલી હતું, રાહતનો શ્વાસ લઈ અમને ત્યાં બેસાડયા. રાબેતા મુજબ સ્ટફ પરોઠા, મેંદુ વડા અને ચિકન, ચીઝ લેમન રાઈસ વિથ કોકમ કટનો વણ આપ્યો ઓર્ડર સર્વ થઈ ગયો જમવાનું પત્યુ અને ફ્રેશ ગ્રાઈન્ડ બ્લેક કોફી પીધી ત્યાં સુધી, નહી ખાધેલા ચીઝ લેમન રાઈસ અને કોકમ કટનું પાર્સલ પેક, બિલ સાથે ટેબલ ઉપર આવેલું તે ચૂકવી અમે કોટેજે આવી ગયા. શોપિંગ બેગ ખાલી કરી સામાન ગોઠવી દીધો, તેમજ ડેરી આઈટેમસ અને ફૂડ પાર્સલ ફ્રીઝમાં રાખી દીધું જેથી કાલે બપોરે કામ આવે.\n\nબીજે દિવસે રવિવારે સવારે ટ્રેકિંગમાં ગયા અને રાત્રે આવતા મોડુ થયું તેથી સીધા ઘેર આવી ગયા હતા, હું શાવર લઈ બાહર આવ્યો ત્યાં જોયુ તો જયા માથું પકડી બેઠી હતી, મને જોતાં બોલી, \"ડિયર તમે ફ્રીઝમાં રાખેલા ચીઝ લેમન રાઈસ પતાવ્યા હતા, તો તારે કહેવું જોઈતું હતું, હવે અત્યારે શું ખાઈશું ? મને ખબર હોત તો હું મેંટલી ફૂડ મેકિંગ માટે પ્રિપેર રહેત.\n\n\"ઑ શીટ.. જયા ડોન્ટ સ્ક્રેડ મી, આઇ હેવ નોટ ઇવન સીન ઘ કલર ઓફ ધેટ ફૂડ પેક, આઇ હેવ નાઇધર ટેકન ઈટ નોર ગારબેજડ ઈટ. નથિંગ મેટર એન્ડ નો મોરે અપ સેટ, ઇ વિલ મેકિંગ ફૂડ ફોર અસ, ઓહ કેન યૂ પ્લીઝ બ્રિંગ મેગી પેક ફ્રોમ પેંટ્રી નાવ, આઇ એમ પ્રીપેરિંગ ડિશ, યૂ મે ગો ફોર ફ્રેશ ધેન.\"\n\nજયા સ્નાન અને ચેન્જ કરી ડાઈનિંગ ટેબલે આવી ત્યાં સુધીમાં મે મેગી- મસાલા વિથ ચીઝ સ્પ્રેડ તૈયાર કરી હતી તે ખાવા બેઠા. અને ખાતા –ખાતા જયાએ જ્યારે કીધું કે પેંટ્રી સ્ટોરેજમાં મેગીનું એકજ પેક હતું, હવે ચોંકવાનો વારો મારો હતો, હજુ હમણા શનિવારે રાતે તો મેગીના છ કોબ્મો પેક સ્ટોરેજમાં રાખેલા, તો તેમાથી પાંચ ક્યાં ઘર કરી ગયા ?\n\nસવારે ઉઠ્યા ત્યારે વાત વિસરાઈ ગઈ અને સોમવારે લગભગ દસના સુમારે જ્યારે અમારો લેન્ડ લોર્ડ સુધાકર રેન્ટ માટે આવ્યો ત્યારે તેને ટ્રીટ કરવા ઓરેન્જ જ્યુસ માટે ફ્રીઝ ખોલ્યું તો જ્યુસનો ટેટ્રા જાર ખાલી હતો માંડ એક ગ્લાસ હતો તે લેન્ડ લોર્ડને આપતો હતો, ત્યારે લેન્ડ લોર્ડે મારા ચહેરાની મૂંઝવણ પારખતા કહ્યું, ટેક ઈટ ઇઝી, જો તું બેંકમાંથી રોકડ ઉપાડવી ભુલી ગયો હોય તો વાંધો નહી, આવતા રવિવારે. ના સુધાકરજી એવું નથી વાત અલગ છે, આજકાલ કોટેજમાં વિચિત્ર બીના બને છે. ઘરના ફ્રિઝ અને પેંટ્રીમાથી ખાવાની ચીજ ગાયબ થતી રહે છે. પહેલા હું અને જયા એક બીજાએ વાપરી હશે તે વિચારી ચૂપ હતા, પણ ગઇકાલે રાત્રે મે મ્હારા હાથે ફ્રીઝમાં ઓરેન્જ જ્યુસનો ટેટ્રા પેક જાર અને પેંટ્રીમા મેગીના પેક મૂકેલા તે ગાયબ થયા હતા.સુધાકર સાંભળી હેબતાઈ ગયો. ના હવે આમ આ કોટેજમાં ના થવું જોઈએ.\n\nસુધાકરે માંડીને વાત કરતાં કહ્યું કે ચાર વરસ પહેલા અંહી એક યહૂદી ફેમિલી રહેતું હતું, પીટર, તેની પત્ની યામાં અને તેઓની ૪૦૦ પાઉન્ડ વજનની દીકરી ઝેન. પીટરને આ કઢંગી અને ભારેખમ છોકરીનો બાપ હોવા બદલ જેટલી શરમ, તેનાથી વધારે અણગમો હતો અને વારે વારે તે તેની પત્ની અને જીસસને કોસતો. ત્યારે યામ તેને સમજાવતી, બાળક એ ઈશ્વરનું સ્વરૂપ છે, અને તેમાય નસીબ વાળાને ઈશ્વર છોકરી આપતા હોય છે, તો જોતો ખરો ભલે તે જાડી છે, તેથી શું થયું ? તેનું નિર્દોષ હાસ્ય એક વાત તું જો, કેવી પ્રેમાળ બાળકી છે.\n\nભારોભાર અભાવથી પીડિત પીટરે તેની ભારેખમ ઝેનના ખાવા પીવા ઉપર તેનો પહેરો રાખવો ચાલુ કર્યો, ત્યારે યામા એ નારાજગી દર્શાવી, પણ પીટર ઝેનને મલાઈ વગરનું દૂધ અને શેકેલા મોળા મીઠા વગરના આપતો.\n\nએક દિવસ પીટર અને યામા બંને કોઈના ફ્યુનરલમ ચર્ચ ગયા ત્યારે રોજની પીટરની કટકટ વચ્ચે, પોતાની પ્રેમાળ માતાની મનોમન માફીમાંગી, કરમી ભૂખથી પીડિત ૪૦૦ પાઉન્ડનું ધરખમ વજન ધરાવતી ઝેને હાથની નસ કાપીને ભૂખની પીડા કરતાં મોતને વધારે વહાલું કરેલું ! વહાલી દીકરી ઝેનના આ આત્મઘાતી પગલાથી જ્યારે પીટર અને યામા કોટેજે પરત આવ્યા ત્યારે, ઝેનને લોહીના ખાબોચિયામાં મરેલી જોઈ, એજ વખતે યામા ઊંડા આઘાતમાં સરી ગઈ, ઓહનો માય ચાઇલ્ડ, યૂ કેન નોટ લીવ યોર પુવર મધર એલોન, કહેતા તેણે પણ ઝેનના આત્મઘાતી નાદાન પગલાં બદલ પોતાને જવાબદાર માની જીવ છોડી દીધો.\n\nપત્ની અને દીકરીના આમ અચાનક અવસાનથી વ્યથિત થયેલ પીટર કોટેજ ખાલી કરીને જતો રહ્યો હતો. તે પછી નવા આવેલા ટેનેંટની તારા જેવી ફરિયાદ હતી, તે ચર્ચના પાદરીની વિઝિટથી દૂર થઈ હતી, અને કોઈ આવી તકલીફની ફરિયાદ તે રહ્યો ત્યાં સુધી નહતી. ચિંતા છોડ..... ચાલ આવતે રવિવારે સવારે હું તે પાદરીને પૂજા માટે ફરી તેડી લાવીશ, તારી મુશ્કેલીનો રસ્તો તેની પાસે છે. મે તેને ભાડું આપી રવાના કર્યો.\n\nપાછો શનિવાર આવ્યો, અને એજ ક્રમ રિપીટ, અમે શોપિંગ પતાવી દક્ષિણાયન રેસ્ટોરન્ટ ગયા અને સ્ટફ પરોઠા, મેંદુ વડા અને ચીઝ લેમન રાઈસ વિથ કોકમ કટ ની ડિશ પતાવી, અને મને ખબર નથી કેમ ? પણ મે એક ફૂલ ડિશ એક્સટ્રા ચીઝ લેમન રાઈસ વિથ કોકમ કટને હોમ પેક કરવા કીધું ત્યારે જયાને નવાઈ લાગી, પણ તે મુંગી રહી અને મનમાં એવો અંદાજ લગાવતી હતી કે મને ભાવે છે, માટે આમ કરું છું. અમે કોટેજ આવી ગયા, અને શોપિંગ બેગ ખાલી કરી અને સામાન ગોઠવી અને ડેરી આઈટેમસ અને ફૂડ પાર્સલ ફ્રીઝમાં રાખી દીધું. તે રાત્રે મને મોડા સુધી ઊંઘ ન આવી સુધાકરે રવિવારે કીધેલી ઘટનાની ભૂતાવહે મારા મનનો કબ્જો લીધેલો હતો. હું રોકિંગ ચેરમાં હતો. ક્યારે ઊંઘયો તેનોઅંદાજ ના રહ્યો. પણ એકાએક મારી આંખ ખૂલી તો એક જાડી છોકરી અને એક જાજરમાન યહૂદી મહિલા સંતૃપ્ત મુદ્રામાં નજરે પડ્યા\n\n“No one else in world than a mother knows the strength of love for her child”. For That Pitar was failed to understood.” અને મા દીકરી બંને મારો આભાર માની રહ્યા હતા, અને યામા મને કહી રહી હતી. \"આભાર મારા દીકરા, મારી વહાલી દીકરી ઝેનને તેની ગમતી ડિશ આપવા બદલ, હું તને આનું બિલ બક્ષિસ સાથે આપવા માંગુ છું, બોલ કેવી રીતે ?\" \\\n\nઅને મારી આંખ ઉઘડી ગઈ, જોયું તો સવારના સાત વાગ્યા હતા, મે કોફી બનાવી અને લિવિંગ રૂમમાં આવી મારા ક્રેડિટ કાર્ડની ડેબિટ રકમ ચાર્જ કરતો હતો ત્યાં, ક્રેડિટ કાર્ડને વીંટળાયેલી પાંચસો રૂપિયાની એક નોટ જોઈ, હું લેપ ટોપના સ્ક્રીન ઉપર નવમી મે અને વરસ ૨૦૨૧, એટલે કે મે મહિનાનો બીજો રવિવાર, મધર્સ ડેની યાદ આવતા, લેપટોપને મે ઝટ કોરાણે મૂકી કોફી ગટ ગટાવી, અને ફ્રીઝ પાસે આવી જોવું છું તો ફ્રીઝમાં લેમન રાઈસનું પાર્સલ નહતું. મને હવે... ઘટનાની ઘેડ બેસતી હતી.\n\nબરાબર દસને ટકોરે સુધાકર પાદરીને લઈ આવ્યો ત્યારે., મે તેને આદર સાથે હસીને પાછો વાળ્યો. \"થેન્ક યુ સુધાકર, મેટર વોઝ સોલ્વ.... એ તો “ તે”...ભૂખી હતી,એટ્લે એણેજ ખાઘેલું.. હતું !\"\n\nસુધાકર પરસેવો લૂછી હાશકારો લેતો રવાના થયો. ત્યારે હું હજુ એક \"મા\"નો તેના સંતાન માટેનો વિશુદ્ધ પ્રેમ કેટલો પ્રગાઢ હોય છે તેનો તાગ મેળવી મધર ડે ૨૦૨૧ની સવારે મારી દિવંગત માતાને યાદ કરી અંજલી આપતો હતો.\n\nકથા બીજ વિવરણ :-સંસારમાં કદાચ ઈશ્વર પછી જો કોઈનું સ્થાન હોય તો તે “માં”નું છે, તેનો વિશુધ્ધ પ્રેમ એટલો પ્રગાઢ હોય છે કે તે તેની હયાતી પછી પણ રેલાતો હોય છે, મધર ડે ૨૦૨૧ ના અવસરે આદર સહ રજૂ છે.\n\n",
      "duration": "6 mins",
      "category": "Horror"
    },
    {
      "title": "ખોફનાક રાત",
      "story_name": "આખા દિવસના કામના થાક પછી પણ સુરેશના ચહેરા પર ઉત્સાહ અને તરવરાટ હતો. બરાબર છ મહિના પછી પોતાની કોલેજથી ઘરે જવાનો ઉત્સાહ. એ વારે ઘડીએ બારીનો પડદો હટાવીની બસની બહાર ડોકિયું કરતો રહેતો, એ ખાતરી કરવા કે બસ ક્યાં સુધી પહોંચી. જેવો એ પરદો હટાવીની બારીની બહાર ડોકિયું કરતો ચારે તરફ છવાયેલું ઘોર અંધારું અમાસની રાત હોવાનો પુરાવો આપી રહ્યો હતો. ચારે બાજુ ગાઢ અંધકારની છાયા જોઈને ગભરાયેલો સુરેશ બારીનો પડદો પાડી દેતો અને ઊંઘવાનો પ્રયત્ન કરતો કે વહેલી સવાર પડે અને એ પોતાના ઘરે પહોંચી જાય.\n\nઆજે બરાબર છ મહિના પછી એ પોતાના ઘરે જઈ રહ્યો હતો. કોલેજમાં આવ્યો ત્યારથી એક મહિનાથી વધારે ક્યારેય નથી બન્યું કે એ પોતાના ઘરેના ગયો હોય અથવા તો પછી ઘરનું કોઈ આવીને એનેના મળ્યું હોય પરંતુ આ વખતે એનું કોલેજનું છેલ્લું વર્ષ હોવાથી એ પોતાના અભ્યાસમાં ખૂબ જ વ્યસ્ત હતો અને ઘરના સંજોગો પણ એવા હતા કે એના ઘરના બધા સભ્યની કામમાં વ્યસ્તતાનાના લીધે બહાર જવા માટે અનુકૂળતા ન હતી. માટે આટલો લાંબો સમય નીકળી ગયો એને અને એના પરિવારને મળે. આ વખતે એને માંડ બે દિવસની રજા મળી હતી જે એ બિલકુલ વેડફવા નહતો માગતો, માટે એ કોલેજ પતાવીને એ જ દિવસે રાતે ઘરે જવા માટેનીકળી ગયો. એના કોલેજથી ઘરે જવાના રસ્તામાં વચ્ચે થોડો પહાડી અને જંગલોનો વિસ્તાર આવતો હતો,એટલે બને ત્યાં સુધી એ લોકો રાતની મુસાફરી કરવાનું ટાળતા પરંતુ આ વખતે સમયની મર્યાદા હોવાના કારણે એ દિવસ દરમિયાન વધુમાં વધુ સમય એના પરિવાર અને મિત્રો સાથે ગાળવાના માગતો હતો અને એટલે જ એણે ઘરમાં કોઈને જાણકારી આપ્યા વિના બસમાં રાતની મુસાફરીની ટિકિટ કઢાવી લીધી હતી. મુસાફરી રાતની હતી એટલે એને મનમાં થોડો ખચકાટ થતો હતો પરંતુ હિંમત કરીને એ બસમાં બેસી ગયો હતો.\n\nજેમ જેમ રાત વધતી જતી હતી અને બસ પોતાની મંઝીલ તરફ આગળ વધતી તેમ એને ઘર જવાની ઉત્સુકતા વધતી જતી હતી. છ મહિના નીકળી ગયા પણ હવે એક રાત કાઢવી પણ મુશ્કેલ લાગી રહી હતી. એક તો ઘરે જવાની ઉતાવળ અને બીજું આ રાતના સમયે જંગલોમાંથી પસાર થવાની બીક. થોડી વાર થઈ એટલે એણે ફરી બારીની બહાર જોયું અને એના પેટમાં ફાળ પડી. બસ જંગલ જેવા વિસ્તારમાંથી પસાર થઇ રહી હતી અને બારી ખૂલતાં જ પવનના સુસવાટાથી હલતા વૃક્ષના પાંદડાઓનો ધ્વનિ અને દૂરથી જંગલી જાનવરોના આવતા ચિત્ર વિચિત્ર અવાજ એના કાનમાં અથરાયો અને એણે ગભરાઈને તરત જ બારી બંધ કરી દીધી. એણે સમય પસાર કરવાના હેતુથી પોતાના મોબાઈલ હાથમાં લીધો પરંતુ એ વિસ્તાર નેટવર્ક ક્ષેત્રથી બહાર હોવાથી એને ફોન પાછો મૂકી દીધો અને પછી આંખ બંધ કરીને ઊંઘવાનો પ્રયાસ કરવા માંડ્યો.\n\nઅચાનક બસની ગતિ ધીમી થવા માંડી અને એ ઝબકીને ઉઠી ગયો. એકદમ ધીમી ગતિએ ચાલી રહેલી બસ ધીરે ધીરે ઝટકા ખાતા એકદમ જ બંધ થઈ ગઈ અને બસમાં બેઠેલા બધા જ મુસાફરો ગભરાઈને ઊભા થઈ ગયા. બહારથી આવતા ચિત્ર વિચિત્ર અવાજ એ બધા મુસાફરોના દિલને દેહલાવી દીધા અને બસમાં અફરાતફરી મચી ગઈ. બધાએ ભેગા થઈને ડ્રાઈવરને કોઈની મદદ લેવા માટે સૂચના આપી. પરંતુ કોઈના ફોનમાં નેટવર્ક ન હોવાથી ડ્રાઇવર કોઈને ફોન કરીને મદદ માટે બોલાવી ન શક્યો. ચારે બાજુ રસ્તા સૂમસામ હતા અને કોઈની અવરજવર નથી દેખાતી. આવી પરિસ્થિતિમાં શું કરવું એ કોઈને સમજ નહતી પડી રહી. આખી રાત બધા માટે બસમાં બેસવું પણ આ શક્ય ન હતું અને નીચે ઉતરવાની પણ બીક લાગતી હતી.\n\nઆખરે ડ્રાઈવરે બધાને હિંમત આપીને કહ્યું કે આ રોજ રસ્તો છે માટે બિલકુલ ગભરાવાની જરૂર નથી. એના કહેવા મુજબ નજીકમાં જ કોઈ અવાવરૂ ગેસ્ટ હાઉસ હતો જ્યાં ઉતરીને એ લોકો બધા એક રાત માટે આશરો લઇ શકે એમ હતું. બધા મુસાફરો ડ્રાઈવરની વાત સાંભળીની વિચારમાં પડી ગયા. અજાણ્યા લોકોની ભીડમાં એકલોઅટૂલો સુરેશ ડરના મારે કાપી રહ્યો હતો. ડ્રાઈવરની વાત માનવા સિવાય બીજો કોઈ વિકલ્પ બધા પાસે ન હતો. એટલે બધા જ ડ્રાઈવરની પાછળ ધીમે ધીમે બસનીનીચે ઉતરવા માંડયા અને તેને અનુસરવા લાગ્યા. બહાર ખુલ્લામાં વધુુ જોરથી આવતા જાતજાત ચિત્ર વિચિત્ર અવાજો સાંભળીને બધાં હૈયામાં ફફડાટ થવા લાગ્યો. ગાઢ જંગલ, ભેકાર શાંતિ વચ્ચે આવતા ભેદી અવાજ વાળુ ભયાનક વાતાવરણ ઓછું હોય એમ અચાનક જ વાદળોનો ઘડઘડાટ અને વીજળી ચમકવાનું શરૂ થઈ ગયું અને થોડી વારમાં તો ધોધમાર વરસાદ શરૂ થઈ ગયો. ચારે બાજુ મુસીબતોથી ઘેરાયેલા સુરેશની ઘરના લોકોની યાદ આવવા માંડી અને આંખોમાંથી ટપ ટપ આંસુનીકળવા માંડ્યા.\n\nનબળા નેટવર્કના કારણે ફોન બંધ હોવાથી એ કોઈ સાથે વાત કરીને પોતાનું મન હળવું કરી શકે એમ પણ ન હતો. બધા જ મુસાફરો ગભરાયેલા હતા અને એકબીજાથી અજાણ્યા હતા એવામાં કોણ કોને આશ્વાસન આપે એ એક પ્રશ્ન હતો. થોડી વારમાં ડ્રાઇવર એ અવાવરું ગેસ્ટ હાઉસ પાસે આવીને ઊભો રહી ગયો અને એની પાછળ આવી રહેલા બધા જ મુસાફરોને એની અંદર આવીને આશ્રય લેવા માટે સુચના આપી. ગેટ બહારથી જાણે કોઈ હોરર શોના ભૂત બંગલા જેવો ડરામણો લાગી રહ્યો હતો ડ્રાઈવરે જેવો દરવાજો ખોલ્યો, એ દરવાજો 'ચરરર' અવાજ સાથે ખુલ્યો અને બધા કાપતા કાપતા અંદર પ્રવેશ્યા. અંદર પ્રવેશીને બધાએ અંદરની બાજુથી દરવાજો બંધ કરી દીધો જેથી કોઈ બહારનું જંગલી જાનવર અંદરના પ્રવેશી શકે. અંદર પ્રવેશ્યા પછી થોડીવાર માટે બધાને ખૂબ જ સુરક્ષિત લાગવા માંડ્યું પરંતુ એ સુરક્ષાની ભાવના માત્ર થોડા સમય માટે જ હતી. ગભરાયેલા સુરેશે જેવી બારીની બહાર નજર કરી બાજુમાં એક પુરાના સ્મશાનમાં કોઈ સફેદ કપડાં પહેરીને ફરતી આકૃતિ દેખાઈ અને એના પેટમાં ફાળ પડી. એને ગભરાઈને બધાને બારી પાસે બોલાવ્યા પણ ત્યાં સુધીમાં તો એ આક્રુતિ ત્યાંથી ગાયબ થઈ ગઈ હતી.પરંતુ ત્યાં કોઈ ભેદી રહસ્યમયી હસવાના અને રડવાના અવાજો આવી રહ્યા હતા. બધાના ચહેરા પર કાપો તો લોહીનાનીકળે એવી સ્થિતિ થઇ ગઇ હતી. પરંતુ મન મનાવવા માટે બધાએ સુરેશની કહ્યું કે એ માત્ર એની ભ્રમણા જ હશે અને પછી હિંમત કરીને એ બારી બંધ કરી દીધી અને એક ખૂણામાં જઈને બેસી ગયા.\n\nવાસ્તવિકતા અને ભ્રમણાના ભેદ વચ્ચે ગૂંચવાયેલો સુરેશ પણ એક ખૂણામાં કાપતો કાપતો બેસી ગયો. ચારે બાજુ સન્નાટો છવાઇ ગયો હતો. એ ભેકાર શાંતિમાં બધાને જાણે પોતાની મોત દેખાઈ રહી હતી. બીજી ક્ષણે શું થશે એ વિષે અજાણ બધા જ એ વણઉકેલ્યા રહસ્ય વચ્ચે આંખ બંધ કરીને શાંતિથી બેસી રહ્યા હતા ત્યાં તો અચાનક દૂરથી કૂકડાની બાંગ સાંભળીને બધાની આંખ એકદમ જ ખૂલી ગઈ. સૂર્યની પહેલી કિરણ સાથે કુકડાનો અવાજ પરોઢના આગમનની આગાહી કરી રહ્યો હતો. ધીરે ધીરે બહાર થોડું અજવાળું થતાં વાતાવરણ થોડું ભયમુક્ત લાગવા માંડ્યું એટલે ડ્રાઈવરે હિંમત કરીને ગેસટાઊસનો દરવાજો ખોલ્યો અને બહાર ડોકિયું કર્યું. સદભાગ્ય દૂરથી એક બસ આવતી દેખાઈ અને ડ્રાઈવરે હાથ ઊંચો કરી અને બસને રોકી. દૂરથી આવતી બસનો ડ્રાઈવર એનો જાણીતો જ નીકળ્યો અને એણે પોતાની બસ રીપેર કરવા માટે એની મદદ માંગી. પેલા ડ્રાઈવરે પોતાની બસ ઉભી રાખી અને નીચે ઉતરી ગયો અને એને રીપેરીંગમાં મદદ કરવા લાગ્યો અને એ દરમિયાન સુરેશ અને બીજા મુસાફરો ધીરે ધીરે એ ગેસ્ટટ હાઉસની બહાર આવવા લાગ્યા.\n\nસવારનું વાતાવરણ એ રાતના બિહામણા વાતાવરણ કરતા એકદમ જ વિરુદ્ધ હતું. પ્રકૃતિની ગોદમાં ચારે બાજુ બધું રળિયામણું લાગી રહ્યું હતું. ગઈકાલેે રાત્રે અંધકારમાં જે વિસ્તાર એકદમ સુમસાન લાગી રહ્યો હતો એ જ વિસ્તારમાં સવારના અજવાળામાં છુટી છવાઈ થોડી વસ્તી પણ દેખાઈ રહી હતી. સુરેશ એ પણ રાહતનો શ્વાસ લીધો પરંતુ ગઈકાલ રાતના એ વણઉકેલ્યા રહસ્યનો પડદો એના મનમાં અકબંધ રહ્યો હતો. એ રહસ્ય ઉકેલવાના હેતુથી સુરેશ સામે દેખાતી એક મઢુલીની બહાર બેઠેલા વૃદ્ધ પાસે ગયો અને એને ગઈકાલે રાત્રે થયેલા અનુભવનો કિસ્સો સંભળાવ્યો. પહેલા તો એ વૃદ્ધ સુરેશની વાત સાંભળીની હસવા માંડ્યો અને પછી આંગળી ચીંધીને દૂર એક મઢુલી બતાવી અને કહ્યું કે\n\n\"ત્યાં એક વૃદ્ધ માણસ પોતાની વિધવા દીકરી સાથે રહેતો હતો અને એના મૃત્યુ પછી એ દીકરી એકદમ એકલી પડી ગઈ હતી. સંસારમાં એનું કોઈ પોતાનુંં બીજુના હોવાથી એનું માનસિક સમતુલન થોડું હલી ગયું હતું અને એના મનમાં અજાણ્યા લોકોનો ડર પેસી ગયો હતો. માટે લોકોથી અંતર જાળવવા માટે એ ભૂતનો સ્વાંગ રચી અને જાતજાતની ચિત્ર વિચિત્ર અવાજો કરતી જેથી લોકો એની નજીકના આવે.\"\n\nએ વૃદ્ધ માણસની વાત સાંભળીને સુરેશ એકદમ ડઘાઈ ગયો. ગઈકાલે રાત્રે જે વ્યક્તિથી ડરી ગયો હતો એ જ વ્યક્તિ પર આજે એને દયા આવી રહી હતી. પરંતુ આખરે એની મનની ગૂંચ ઉકેલી જતા તેણે રાહતનો શ્વાસ લીધો. થોડી જ વારમાં તો સુરેશની બસ પણ રિપેર થઈ ગઈ અને બધા મુસાફરો ફટાફટ પોતપોતાની મંજિલ સુધી પહોંચવા માટે બસ માં જઈને ગોઠવાઈ ગયા. સુરેશ પણ ગઈકાલે રાત્રે થયેલા ખોફનાક અનુભવને એક ખરાબ સપનું સમજીની ભૂલી ગયો અને બારીની બહાર પ્રાકૃતિક સૌંદર્ય નિહાળવામાં મસ્ત થઈ ગયો.",
      "duration": "6 mins",
      "category": "Horror"
    },
    {
      "title": "એક છેલ્લી રાતે",
      "story_name": "આ વાત છે ત્રણ મિત્રો સુમિત, ગૌતમ અને રાજેશ. ત્રણે મિત્રો શહેરના વાતાવરણથી કંટાળી તેઓ તેના મિત્ર અજયના લગ્નમાં જઈ રહ્યા હતા. તેઓ ખુબજ ખુશ હતા.તેઓ આનંદથી જઈ રહ્યા હતા. રસ્તામાં આગળ જતાં તેમની ગાડી બગડી ગઈ. ત્યારે તે ત્રણે બહાર આવ્યા બહારનું વાતાવરણ કકળતી ઠંડીમાં એકદમ શાંત વાતાવરણ હતું. ત્યાં કોઈ જ ન હતું સિવાય જંગલ. તેઓ કોઈની મદદ મળશે તે આશાએ આગળકળી પડ્યા.\n\nઆગળ જતાં જ એક ગામ આવ્યું. તે ગામ સીમમાં જ એક લીમડાના ઝાડચે એક વૃદ્ધ કાકા ઠંડીમાં તાપણી કરી રહ્યા હતા. તે ત્રણે મિત્રો તે કાકા પાસે જઈને કહે છે કે, \"કાકા અહીંયા કોઈ ગાડી રીપેર કરવાવાળો મળશે ?\"ત્યારે તે કાકા જવાબ આપવા કહે છે કે, આ ઇલાકો એકદમ સુમસાન છે. અહીંયા કોઈ નહિ મળે. તમે બધા એક કામ કરો આજે અહીંયા જ રોકાઈ જાઓ. સવારે હું તમને અહીંયાથી દસ કિલોમીટર દૂર એક પેટ્રોલપંપ છે ત્યાં તમને લઇ જઇશ ત્યાં કોઈક મદદ મળી જશે. આ સાંભળીને સુમિત બોલ્યો, \"કાકા, તમારી વાત સાચી છે પણ અહીંયા અમે ક્યાં રોકાશું ?\"ત્યારે કાકા બોલ્યા, \"મારા ઘરમાં હું એકલો જ રહું છું તમે બધા રોકાય જાઓ.આ સાંભળીને ત્રણે મિત્રો હા પાડ દીધી. તેઓ કાકાના ઘર તરફ ચાલવા લાગ્યાં.\n\nતેઓ બધા વાતો કરતા કરતા જતાં હોય છે ત્યારે અચાનક ગૌતમ નજર ત્યાં એક કુવા પર પડી.તે કહે છે, \"દોસ્તો ત્યાં એક કૂવો છે ચાલો જોઈને આવીએ.ત્યારે આ વાત સાંભળીને કાકા ગુસ્સામાં બોલ્યા, \"ખબરદાર ત્યાં કુવા પાસે કોઈ ગયું છે તો. ત્યારે રાજેશ બોલ્યો, \"શું થયું કાકા ? આટલા ગુસ્સા કેમ થયા ? રાજેશ વ્યંગ કરતા બોલ્યો, કેમ ત્યાં કોઈ ચુડેલ કે ભૂત છે\" ? ત્યારે તે કાકા હલકી સ્મિત આપતા કહે છે કે, \"હા ત્યાં આગળ કોઈક. અદ્રશ્ય શક્તિ રહે છે ! એમ કહીને કાકા આગળ ચાલવા લાગ્યાં. પણ તે બધાને ત્યાં જવું જ હતું. તેથી સુમિત કહે છે કે, \"કાકા તમે અહીંયા ઊભા રહો અમે અમને હલકું થવું એટલે અમે જઈને આવીએ એમ કહીને તે ત્રણે તે કુવા પાસે ગયા અને ત્યાં હસવા લાગ્યા અને મજાક ઉડવવા લાગ્યાં અને તે ત્રણે ત્યાં પેશાબ પણ કરી લીધો. અને પાછા કાકા પાસે આવી ગયા અને તે બધા તે કાકાને ઘરે પોહચી ગયા. કાકા એ તેમને પાણી અને નાસ્તાનું સગવડ કરી આપી અને કહ્યું, \"તમે બધા અહીંયા સૂઈ જાઓ હું મારા ખેતરમાં જઈને સૂઈ જઈશ કેમ કે ત્યાં કોઈ જાનવર ઘુસીના જાય તે માટે. અમે કહી કાકા ત્યાંથી જતાં રહ્યા.\n\nરાતના ૧૧:૩૦ વાગ્યા હતા અને અચાનક તે ઘર નો દરવાજો ખખડ્યો. ઠક,,,,! ઠક,,,,,! ઠક,,,,!ઠક,,,,! આ સાંભળી સુમિત બોલ્યો કે, \"પેલા કાકા હસે એમ વિચારીને દરવાજો ખોલ્યો પણ ત્યાં કોઈ ન હતું. તેને તેનો વ્હેમ લગ્યો અને પાછો સૂઈ ગયો થોડી વાર પછી પાછો દરવાજો ખખડ્યો, ઠક,,,,! ઠક,,,,!સુમિત પાછો દરવાજો ખોલ્યો પણ ત્યાં કોઈ ન હતું. તે પાછો અંદર ગયો અને અચાનક દરવાજો ખખડ્યો,\"ઠક,,,,! ઠક,,,,! હવે સુમિતને ગુસ્સો આવ્યો અને તે ગુસ્સામાં તે ઘર બહાર આવીને જોવા લગ્યો પણ ત્યાં કોઈ જ નહતું એવામાં અચાનક પાછળથી કોઈક નો અવાજ આવ્યો,\n\n\"શું તમે મારી મદદ કરશો ?\" સુમિત પાછળ ફરીને જુએ છે ત્યારે એક સુંદર યુવાન સ્ત્રી એક સફેદ સાડીમાં ઉદાસ ઊભી હતી. તે સ્ત્રીને જોઇને તે એકદમ મંત્રમુગ્ધ થય ગયો. અને કહેવા લગ્યો, \"હાં જરૂર શું થયું બોલો.\" તે સ્ત્રી બોલી, \"મારી દીકરી પેલા કુવામાં પડી ગઈ છે તેને બચાવી લોને.\" આ સાંભળીને સુમિત બોલ્યા, \"હા જલદી ચાલો,\" એમ કહી તે સ્ત્રી અને સુમિત બંને તે કુવા પાસે આવી ગયા.કુવા પાસે આવતા જ તે સ્ત્રી જોરજોરથી હસવા લાગી,\"હાં ,,,! હાં,,,,! આ જોઇને સુમિત બોલ્યો કેમ હસ્યા ત્યારે તે સ્ત્રી કહે છે, \"આ તારી છેલ્લી રાત છે ! આમ કહી તે સ્ત્રી અદ્રશ્ય થઇ ગઇ. આ જોઈને સુમિતને ઠંડીમાં પણ પસીનો આવવાં લાગ્યો તે ખૂબ જ ડરી ગયો તે ભાગવા લાગ્યો ભાગતા ભાગતા તેચે પડી ગયો. પડતાં જ કોઈક અદ્રશ્ય શક્તિ એ તેનો પગ ખેંચીને કુવા પાસે લઈ ગયી. સુમિત રડવા લાગ્યો અને બોલ્યો,\"બચાવો,,,! મને છોડી દે! તે કુવા પાસે આવતા જ અચાનક વાતાવરણ શાંત થઇ ગયું. ત્યારે ત્યા એક દસેક વર્ષનાની છોકરી આવી અને પૂછવા લાગી, \"અંકલ ! તમે કેમ રડો છો, આજે તમારી છેલ્લી રાત છેને ? એમ કહીને અદ્રશ્ય થઇ ગઇ.આ જોઇને સુમિતના ડરનો કોઈ પાર જના રહ્યો. અને અચાનક કોઈક અદ્રશ્ય શક્તિ એ તેને હવામાં ઊંચકી લીધો અને અને તે ઊંડા કુવામાં ફેંકી દીધો.\n\nબીજી બાજુ રાજેશને ઊંઘના આવવાથી તે જાગી ગયો અને તેણે જોયું કે સુમિત ન હતો અને દરવાજો પણ ખુલ્લો હતો તેને લાગ્યું કે સુમિત ક્યાંક જતો રહ્યો છે, તેને ગૌતમને જગાડ્યો. અને બંને જણાં સુમીતને શોધતાં શોધતાં આગળ આવી ગયા. ત્યારે ગૌતમ કહે છે કે, તું આ બાજુ સુમિતને શોધ હું પેલા કાકા પાસે જઈને આવું કદાચ તે ત્યા ગયો હશે. તેમ કહીને તે અલગ અલગ સુમિતને શોધવા લાગ્યાં.\n\n     રાજેશ સુમિતને અવાજ લગાવતા લગવતા આગળ આવે છે અને ત્યાં જુએ છે કે એક લીમડાના ઝાડચે એક નાની છોકરી હીંચકો ખાતી હતી.આ જોઈને તેને લાગે છે કે આટલી અડધી રાતે આ છોકરી હીંચકો ખાય છે ! તે છોકરી પાસે જઈને કહે છે કે, \"બેટા! તું અહીંયા અડધી રાતે કેમ રમે છે ઘરે જઈને સુઇજા.\" ત્યારે તે છોકરી અંદર અંદર હસતા કહે કે, \"અંકલ, આજે તમારી છેલ્લી રાત છે ! એમ કહીને તે છોકરી અદૃશ્ય થય જાય છે.આ જોઈને રાજેશ ખૂબ ડરી જાય છે અને દોડવા લાગે છે દોડતા દોડતા તેને કોઈકનો અવાજ આવે છે, \"રાજેશ મને બચાવ હું આ કુવા પાસે છું. આ સાંભળી તેને લાગે છે કે તે સુમિત બોલે છે એમ સમજી તે કુવા પાસે દોડે છે, દોડતા દોડતા તે તેનો પગ લપસી જાય છે અને તે કુવા પાસે ભટકાઈને પડે છે, અને ત્યાં બેહોશ થયા જાય છે. તે હોશમાં આવે છે ત્યારે કોઈક અદૃશ્ય શક્તિ એ તેને કુવા ઉપર હવામાં ઊંચકી રખ્યો છે, અને અવાજ આવે છે કે, \"આજે તારી છેલ્લી રાત છે !\" અમે કહીને કોઈ તેને કુવામાં ફેંકી દે છે.\n\nબીજી બાજુ ગૌતમ તે કાકા પાસે જઈને કહે છે કે, \"કાકા મારો દોસ્ત, સુમિત ક્યાં ક ખોવાય ગયો છે ! ત્યારે તે કાકા કહે છે કે, \"તમે બધા તે કુવા પાસે ગયા હતા ? ગૌતમ તેનો મોં ઊંધું કરીને જવાબ આપે છે, \"હા અમે ગયા હતા. ત્યારે તે કાકા કહે છે કે,\"તારા મિત્રોને હવે ભૂલી જા હવે કોઈ પાછું નઈ આવે તારો જીવ બચાવવો હોય તો જેટલો જલદી થાય એટલો જલદી અહીંયાથી કળ એમ કહીને કાકા ત્યાંથી જતાં રહ્યા. \n\nઆ સાંભળીને ગૌતમ ખૂબ જા ડરી ગયો અને તે ડરતા ડરતા તેની ગાડી તરફ દોડવા લાગ્યો દોડતા દોડતા તે તેની ગાડી સુધી પોહચી ગયો.પણ ત્યાં આજુબાજુ કોઈ જ નહતું તેવામાં એક ગાડી આવી ગૌતમ તેને રોકવા લગ્યો તે ગાડી ઊભી રહી તેમાંથી એક યુવાન બહાર આવ્યો અને બોલ્યો, \"શું થયું ભાઈ? ત્યારે ગૌતમ જવાબ આપતા કેહ છે કે, \"મારી ગાડી ખરાબ થયા ગઈ છે શું તમે મારી મદદ કરશો ?\" ત્યારે તે યુવાન કહે કે ગાડી રીપેર કરવાનો સામાન સાથે જ રાખું છું હું દસ મિનિટમાં ગાડી રીપેર કરી દઈશ .અમે કહીને તે યુવાન ગાડી રીપેર કરી દે છે. ગૌતમ તેનો આભાર માને છે તે યુવાન ત્યાંથી જતો રહે છે અને ત્યાંથી ગૌતમ પણ ગાડી ચાલુ કરીનેકળી જાય છે.\n\nતે જતો હોય છે અને તેની ગાડી પાછળ સીટમાંથી એક નાની છોકરી બોલે છે, \"અંકલ ! આજે તમારી છેલ્લી રાત છે! આ સાંભળીને તે પાછળ જુવે છે કોઈ ન હતું. તેવામાં અચાનક ગાડીચે એક સ્ત્રી આવી જાય છે. તે ગાડી ઊભી રાખીને જુવે છે તો એક સ્ત્રીચે રસ્તામાં પડી છે. તેને વાગ્યું તો નથીને તે જોવા ગૌતમ તે સ્ત્રી પાસે જાય છે અને અચાનક તે સ્ત્રી ઊભી થઈને ગૌતમ આંખોમાં જોઇને કહે છે કે,\"આજે તારી છેલ્લી રાત છે ! આટલું કહીને તે સ્ત્રી અદૃશ્ય થય જાય છે. અને ગૌતમને તો તે સ્ત્રી એ વશમાં કર્યો હોય તેમ તે ધીમે પગલે તે કુવા પાસે જાય છે અને કુવા ઉપર ઊભો રહીને કહે છે,\"આજે મારી છેલ્લી રાત છે ! એમ કહીને તે કુવામાં કૂદી પડે છે.\n\nઆમ આ ત્રણે મિત્રો આ રાત છેલ્લી રાત બની જાય છે.!\n\n",
      "duration": "6 mins",
      "category": "Horror"
    },
    {
      "title": "લાલ રૂમ",
      "story_name": "આજે હું મારો પોતાનો એક એવો અનુભ\u200Bવ કહેવા માંગુ છુ જેને હું હજીએ નથી ભૂલ્યો. મને એમ જ લાગે છે કે એ બનાવ હજી કાલે જ બન્યો છે અને હું થથરી જઉ છુ. મારા બધા સારા અનુભ\u200Bવ પર આ એક અનુભ\u200Bવ ભારી થઈ પડ્યો.\n\nઆ એ સમયની વાત છે જ્યારે ભણતર પતાવી ન\u200Bવી જ જોબ શરુ કરી હતી અને પહેલીવાર ઘરથી દૂર રહેવા જ\u200Bઈ રહ્યો હતો. મન તો નહોતું થતું પણ ભ\u200Bવિષ્યની ચિંતાએ આ નિર્ણય લેવો પડ્યો. આખરે હું આ અજાણ્યા શહેરમા રહેવા આવી ગયો. આવ્યો એ પહેલા જ રહેવાની વ્ય\u200Bવસ્થા તો થઈ જ ગ\u200Bઈ હતી એટલે બીજી કોઈ ચિંતા નહોતી અને હું મારા દોસ્ત સાથે જ રહેવાનો હતો એટલે ફર\u200Bવાના પણ પ્લાન અત્યારથી બની રહ્યા હતા.\n\nજ્યારે હું અહીં આવ્યો ત્યારે શરૂ શરૂમાં ઑફિસ જ\u200Bવાનુ અને પછી બીજા કામ. આ શહેરને જાણતા વધારે સમય ના લાગ્યો છતાંય હજી એકલા ક્યાય જતા ડરતો. ખરેખર હું ભુત પ્રેતમા વિશ્વાસ નહોતો રાખતો પણ એકલા રહેતા થોડુ અજીબ લાગતુ. દિવસ ઘણી સરળતાથી વિતી રહ્યા હતા. ઘરે પણ બધાને શાંતિ હતી કે મને હ\u200Bવે અહી ગમ\u200Bવા લાગ્યુ છે.\n\nમને અહિં ગમ\u200Bવાનુ કારણ હતું સ્વાતિ અને હું સ્વાતિનો પ્રષાંત\u200B. સ્વાતિ મને અહિં જ મળી અને મળતાની સાથે જ બન્નેને એકબીજા સાથે ગમ\u200Bવા લાગ્યુ. ઑફિસમાં અમે સાથે જ કામ કરતા એ સિવાય જમ\u200Bવા પણ સાથે જ જતા અને ઑફિસ પતાવીને સાથે જ નિકળ\u200Bવાનુ. સ્વાતિનો રૂમ ઑફિસથી થોડે જ દૂર હતો એટલે એના રૂમ સુધી અમે સાથે જ જતા અને પછી હું મારા રૂમ સુધી પણ ચાલતા જ જતો.\n\nઆમ જ દિવસો, મહિનાઓ અને એક વર્ષ વિતી ગયુ. હું અને સ્વાતિ બન્ને એ ઘરે જ\u200Bવાનું નક્કી કર્યુ, ઘરે જઇને પણ અમે બન્ને વાત કરતા રહ્યા. ઘરે મજા આવી અને આખરે પાછા આવ\u200Bવાનો સમય થઇ ગયો. પાછા આવી પાછા રોજિન્દા કામમા લાગી ગયા. એ દિવસ પણ રોજની જેમ જ પસાર થઇ ગયો અને રોજની જેમ હું સ્વાતિને મૂકીને ઘરે આવી રહ્યો હતો.\n\nમારો રૂમ દસમા માળે હતો, હું લિફ્ટથી ઉપર પહોચ્યો. દરેક માળ પર દસ ફ્લેટ હતા જ્યારે હું મારા ફ્લેટ પાસે પહોંચ્યો ત્યારે સામેના ફ્લેટમાથી રડ\u200Bવાનો અવાજ આવ્યો પણ ફ્લેટ બહારથી બન્ધ હતો એટલે મને લાગ્યુ કે કદાચ મારો ભ્રમ હશે. રૂમમાં જ\u200Bઈ હું ફ્રેશ થઈ મારા કામમાં લાગ્યો. પણ હ\u200Bવે રડ\u200Bવાનો અવાજ રોજ આવ\u200Bવા લાગ્યો ત્યારે મે નીતિશને પુછ્યુ કે સામેના ફ્લેટમા કોઈ રહેવા આવ્યુ છે? ત્યારે એને કહ્યુ કે ના એ ફ્લેટ તો ઘણા સમયથી બન્ધ પડ્યો છે અને એમાં કોઈ નથી રહેતુ.\n\nઆ સાંભળીને મને આશ્ચર્ય થયુ પણ મે એને ક\u200Bઈ કહેવું ટાળ્યું, મને એમ હતુ કે કદાચ આ મારો ભ્રમ હોય કેમ કે આ રડ\u200Bવાનો અવાજ ફક્ત મને સંભળા તો હતો. એટલે મે બને એટલુ આ વાત ને જતુ કરવા વિચાર્યુ પણ એક દિવસ જ્યારે રોજના સમયે પાછો આવી રહ્યો હતો ત્યારે ફરી મને એ જ અવાજ ફરીથી સંભળાયો. થોડી વાર હું ત્યા જ ઉભો રહ્યો, રોજ રોજના નાટકથી હું પણ કંટાળી ગયો હતો. મને એમ લાગતુ હતુ કે પાક્કુ કોઇ મારી સાથે મજાક કરી રહ્યુ છે એટલે મે એ ફ્લેટમા ચાવીના કાણાંમાથી જોવાનું વિચાર્યુ. હું ધીમેથી આગળ વધ્યો અને કાણાંના બરોબર જ\u200Bઈ રૂમની અંદર જોયુ તો અંદરનુ દ્રશ્ય કઈક જુદુ જ હતુ.\n\nઆખો રૂમ લાલ રંગથી રંગ\u200Bવામાં આવેલો હતો. મને થોડુ અજીબ લાગ્યુ કે અત્યારના જમાનામા લાલ રંગ કોણ કરાવે, મે ફરીથી અંદર જોયુ કે આ રડવાનો અવાજ ક્યાંથી આવે છે પણ મને અંદર કોઈ ના દેખાયુ ત્યારે જ કોઈએ મારા ખભા પર હાથ મુક્યો. હું એક્દમ ડરી ગયો જાણે કોણ આવી રીતે મારા ખભા પર હાથ મૂકે. મે જોયુ તો બાજુવાળા આન્ટી હતા.\n\nપહેલા તો મને શુ બોલ\u200Bવુ એ ખબર જ ના પડી પણ પછી સ્વસ્થ થઈ મે જ આન્ટીને પુછ્યુ,\n\nઆન્ટી, તમને ખબર છે કે આ ફ્લેટમાં કોણ રહે છે?\n\nબેટા આ ફ્લેટમાં અત્યારે કોઈ નથી રહેતુ પણ પહેલા અંકિતા નામની છોકરી અહી રહેતી હતી. બહુ સારી હતી બધા સાથે હસીને વાત કરતી, પણ બેટા તું શુ કરતો હતો?\n\nઆન્ટી, હું બસ જોતો હતો કે અહિ કોઈ રહે છે કે કેમ. કારણ કે જ્યારથી હું અહી રહેવા આવ્યો છુ ત્યારથી આ ફ્લેટ બંધ જ જોઉ છુ એટલે.\n\nબેટા આ ફ્લેટના માલિકે આ ફ્લેટ ભાડે આપવાનો બંધ કરી દીધો છે.\n\nઆનાથી આગળ અમારી કોઇ વાત ના થ\u200Bઈ પણ વિચારમા પડી ગયો કે આ શુ થઈ રહ્યુ છે? મારૂ મગજ તો ઠેકાણે છે ને?\n\nઆ વાતને ઘણો સમય થયો અને હું બધુ ભૂલી ગયો. બધુ રાબેતા મુજબ ચાલતુ હતુ અને એક દિવસ મે એ રૂમનો દર\u200Bવાજો ખુલ્લો જોયો એટલે મે નજીકથી જોવાનું વિચાર્યુ. મે જ\u200Bઈને જોયુ તો અંબર થોડા લોકો હતા, એ લોકો કોઇ પૂજા કરી રહ્યા હતા એટલે મને કઈ પૂછ\u200Bવુ હિતાવહ ના લાગ્યું.\n\nહું પાછો વળી રહ્યો હતો ત્યારે જ મારુ ધ્યાન રૂમની દિવાલો પર ગયુ. દિવાલો સફેદ હતી, હુ એ જ વિચારી રહ્યો હતો કે આ લોકો એ આ ફ્લેટમાં રંગ ક્યારે બદલાવ્યો. આ માટે મે નીતિશને પૂછ\u200Bવાનુ વિચાર્યુ.\n\nહું મારા ફ્લેટમાં ગયો ત્યારે નીતિશ ટીવી જોઈ રહ્યો હતો હું એની બાજુમાં જ\u200Bઈને બેઠો. આમારી થોડી ઑફિસની વાત થ\u200Bઈ પછી મે નીતિશને પુછ્યુ.\n\nનીતિશ\u200B, આપણી સામેવાળા ફ્લેટમાં કોઈ કામ ચાલી રહ્યુ છે કે શું?\n\nનીતિશ પહેલા તો મારી સામે જોતો રહી ગયો પણ પછી કહ્યુ, ના પણ તું આમ કેમ પુછે છે?\n\nએટલે મે એણે કહ્યુ કે થોડા દિવસ પહેલા એ ફ્લેટમાં જોયુ ત્યારે એમા લાલ રંગ લગાવેલ હતો અને આજે એ ફ્લેટનુ બારણુ ખુલ્લુ છે અને દિવાલનો રંગ સફેદ છે એટલે મને એમ લાગ્યુ કે કદાચ કોઇ કામ ચાલતુ હોય\u200B.\n\nત્યારે નીતિશે કહ્યુ કે એ ફ્લેટમાં પહેલાથી સફેદ જ રંગ કર\u200Bવામાં આવેલો છે અને એના માલિક દર વર્ષે આવે છે પૂજા કરે છે અને ફ્લેટ બંધ કરીને ચાલ્યા જાય છે. કોઈને ભાડે પણ નથી આપતા. હું થોડો ગૂંચ\u200Bવાઈ ગયો કે આવુ કેવી રીતે હોઇ શકે? મે જોયુ ત્યારે તો એમા લાલ રંગની દિવાલ દેખાઇ હતી.\n\nઅચાનક નિતીશ બોલ્યો કે તે ક્યારે એ ફ્લેટ જોયો? છેલ્લા જ્યારે એ લોકો આવ્યા હતા ત્યારે તો તુ અહિ રહેવા પણ નહોતો આવ્યો?\n\nત્યારે મે એણે કહ્યુ કે મે ચાવીના કાણામાથી જોયુ હતુ ત્યારે નીતિશના ચહેરાના હાવભાવ બદલાઇ ગયા અને એણે મને કહ્યુ કે,\n\nએ ફ્લેટમાં પહેલા અંકિતા નામની છોકરી રહેતી હતી અને એણે આત્મહત્યા કરી હતી, આ તો મને ખબર હતી પણ એના પછી નિતીશે જે કહ્યુ એના પછી મારા હોશ ઉડી ગયા.\n\nએણે કહ્યુ કે જ્યારે અંકિતાની લાશને નીચે ઉતારવામાં આવી ત્યારે એની આંખો લાલ થ\u200Bઈ ગ\u200Bઈ હતી. એનું લોહી આંખોમાં ભરાઈ ગયુ હતુ અને એવુ સાંભળ્યુ છે કે એની આત્મા હજીએ એ ફ્લેટમા ભટકે છે.\n\nઆ સાંભળી મારી હાલત ખરાબ થ\u200Bઈ ગ\u200Bઈ. એ રૂમ મને લાલ રંગનો દેખાયો એનો મતલબ કે હું એ સમયે રૂમમાં નહિ પણ એની આંખમાં જોઈ રહ્યો હતો. મને ખબર નહોતી પડતી કે હ\u200Bવે શું કર\u200Bવું. ભૂત પ્રેતમા ના માનતો હું આજે મને બીક લાગી રહી હતી.નિતીશ પણ ડરી ગયો હતો એટલે છેવટે અમે નક્કી કર્યુ કે ઘર બદલી નાખ\u200Bવું.\n\nઆ વાતને ઘણો સમય થયો પણ હજીએ એ ઘટના વિશે વિચારુ છુ ત્યારે અસ્વસ્થ થ\u200Bઈ જાઉ છું. પછી આ વાત મે ક્યારેય કોઇને નથી કરી સ્વાતિને પણ નહિ. હા, હું અને સ્વાતિ સાથે છીએ અને સુખેથી રહીએ છીએ પણ ક્યારેક એ ઘટના યાદ આવી જાય છે.\n\nઆ મારો પહેલો પ્રયાસ છે કઇક અલગ લખવાનો.\n\nદરેક પ્રકારના પ્રતિભાવ આવકાર્ય છે.",
      "duration": "6 mins",
      "category": "Horror"
    },
    {
      "title": "ભૂતિયો વડલો",
      "story_name": "એક ગામ હતું.\n\nએમાં બે પાક્કા ભાઈબંધ રહે.\n\nએ બંને કિશોરવયના બાળકો હતાં.\n\nએકનું નામ અબુ.\n\nબીજાનું નામ ઢબુ.\n\nગામ સુંદર હતું.આ ગામનું નામ હતું ભેમજીપુરા.ગામની વસ્તી આશરે બે હજારની હશે.\n\nગામને પાદરે જુના જમાનાનો એક ખખડધજ વડલો હેમખેમ ઊભો હતો.એની બાજુમાંથી જ ગામના મોટાભાગના ખેતરોનો રસ્તો પસાર થતો હતો.કિન્તું ભરબપોરે કે રાતવરતે એ મારગેથી પસાર થવાની હિંમત કોઈ કરે નહી.\n\nએ વડલાનું નામ ભતિયો વડલો.\n\nભૂતિયો એટલા માટે કે એ વડલામાં ભૂત રહે છે એવી વરસો જૂની લોકવાયકા હતી. બાકી આજ સુધી કોઈએ ભૂતને જોયાના દાખલા નહોતા જ બન્યા. પરંતું જ્યારથી આ વડલો ઊગ્યો ત્યારથી આ વાયકા પ્રચલતી આવે છે. લોકો વડલા સામે તો શું જુએ પણ વડલાનું નામ બોલતાય ડરતાં હતાં.\n\nઉનાળાનો બપોર હોય, ધોમ તાપ વરસતો હોય અને વડલો રૂવે-રૂવે સળગતો હોય ત્યારે તો એ મહાભેંકાર લાગતો! એવે વખતે કોઈ એ વડલાનું નામ પણ ન ઉચ્ચારે.\n\nબાળકો તો એવા ડરે કે એ વડલાનું નામ સાંભળતા જ કાનમાં આંગળી નાખી દે!\n\nકોઈ બાળકને એના પિતાને ખેતરે ભાતું આપવા જવાનો વારો આવે એટલે દશબાર છોકરાં ભેગા જ જાય! એ પણ દિવસે બપોર પહેલા તો જઈ જ આવતાં. અને સાંજે દિ' આવતા પહેલા પાછા આવી જતા.\n\nબાળકો તો શું પણ મોટેરાઓય આ ભૂતિયા વડલાથી બરાબરના બીતા.\n\nપરંતું ગામમાં રહેતા પેલા બે બાળકો કોઈનાથી ના ડરે. ભૂત તો શું? પણ ભૂતના બાપાથીયે ના બીવે એવા. ભૂત એમનાથી ડરે એવા હિંમતવાન!\n\nએ બે બાળકો એટલે અબુ અને ઢબુ.\n\nએ બેય સમજુ થયા ત્યારથી ભૂતનું ભૂત કાઢી નાખવાના ઉપાયો શોધતા હતાં.\n\nએ બે મિત્રો કિશોરવયે પહોંચ્યા ત્યાં સુધી તો ભૂતિયા વડલાની વાત ભગવાનના અસ્તિત્વની માફક લોકોના દિલેદિલમાં અને ઘરેખરમાં અખંડ શ્રધ્ધા જમાવી બેઠી હતી!\n\nઅબુ-ઢબુ ઘડીયે જંપીને બેસે નહી.જોવું, જાણવું, શીખવું, વિચારવું અને અનુભવવું એ જ એમનું એક કામ.\n\nસીમની લીલીછમ્મ છાતી પર ઉઘાડા પગે દોડવું, વનની વનલતાઓમાં મુક્ત મને વિહરવું ડુંગરની ટોચે-ટોચે ભટકવુ, વૃક્ષોની ઊંચી ડાળ પર બેસીને પંખી સંગે ગીત ગાવા એ જ એમનો શોખ!\n\nએમને મન થાય તો અડધી રાત્રેય નીકળી પડે રખડવા!\n\nભૂતિયો વડ હોય કે સ્મશાનઘાટ હોય એ બેફિકર બનીને રખડી આવે.\n\nકોઈ એને બહાદુર બંકા કહે તો વળી કોઈ કહે છટકેલ!\n\n'અલ્યા...અબુ?'\n\n'હં....બોલ ઢબુ.!\n\n'તે ભૂતને કદી જોયું?'\n\nના રે ભાઈ ના! એને જોવા તો તારી સંગે હું રાતભર રખડું છું.'\n\n'મને લાગતું નથી કે આપણને ભૂત મળે કે દેખાય!' પછી માથુ ખંજવાળતા કહે, 'સાલું આખા ગામને ડરાવે, દેખા દે અને આપણને જ કેમ કોઈ દિ' મળતું નથી?' ભૂતિયા વડલા તરફ જોતા અબુએ નિશાસો નાખીને કહ્યું.\n\nસવારે ઊઠતાં જ અબુ-ઢબુએ આખા ગામમાં ઢંઢેરો પીટ્યો કે ભૂત મરી ગયું છે રે મરી ગયું છે!અમે રાતે જ એને દફનાવી આવ્યા.\n\nકિન્તું એમની વાત માને તો એ લોકો શાના? માને પણ કેવી રીતે?ભૂતને મારવું કંઈ જેવીતેવી વાત થોડી હતી!\n\nલોકોને મનાવવા-સાબિત કરવા બંને ભરબપોરે વડલે ચડી બેઠા!લોકો એમની હિંમતને દાદ આપતા અને મોઢામાં આંગળા નાખવા માંડે પણ માને નહી કે ભૂત મર્યું છે.\n\nઆ ચોથો કિમિયો પણ નિષ્ફળ ગયો. લોકોના મનમાંથી ભૂતનો ડર નીકળવાનું નામ નહોતો લેતો.\n\nઅબુ અને ઢબુએ હવે આખરી વારની યુક્તિ અજમાવી.\n\nઆયોજન મુજબ સાંજ વેળાએ ગામલોકોની અને બાળકોની હાજરીમાં અબુ થેલો ભરીને મામાના ઘેર જવા નીકળ્યો. બે દિવસે પાછો આવવાનું કહેતો ગયો.\n\nઢબુ પડ્યો એકલો.\n\nસાંજ પડી.\n\nરાત થવા માંડી હતી.\n\nવાળું ટાણે આઠ-દશ છોકરાઓ ઉપડ્યા વાડીએ, વાળું પહોચાડવા. ઢબુ પહેલેથી જ પાદરને મારગે જઈ બેઠો હતો. બાળકોના ટોળાને આવતું જોઈ એ અજાણ બની રમવા લાગ્યો.\n\nટોળામાંના એક છોકરાએ ઓળાને જોયો! જોતાં જ એ 'ભૂત....ભૂ...ત'કહીને એ ચિત્કારી ઉઠ્યો.\n\nઢબુએ ચિત્કાર સાંભળ્યો. સૌને ડરેલા જોઈ એ સફાળે ઊભો થતાં જ બોલ્યો: 'અલ્યા, છોકરાઓ ! એ તો હુ ઢબુ છું ઢબુડો...ડરશો નહી હો.'\n\nઢબુનો સાદ વરતીને સૌ નિર્ભય થયા.\n\nસૌએ અદરો-અંદર વાતો કરી. પછી કંઈક વિચારનો ડોળ કરીને ઢબુડાએ કહ્યું: 'મિત્રો,એક કામ કરો. આજે તમારા વતી હું વાળું પહોચાડી આવું! આમેય આજે હું એકલો જ છું. જોઉં તો ખરો કે મને એકલાને ભૂત મળે છે કે નહી! અને એ મળે તો મને શું કરે છે?'\n\nસૌ સંમત થયા.\n\nઢબુએ ઉત્સાહભેર ચાલતી પકડી.\n\n'બેટમજી ઉતાવળે બહાદુર થવા તો નીકળ્યા છે પણ ઢબુડાની આજે આવી બનવાની હો.'\n\n'હા, રોજ તો એનો ભાઈબંધ અબુ સાથે હતો એટલે આમ ભમતો. પણ હવે આજે ભાઈસા'બ એકલા નીકળ્યા છે તે જોઈએ શું થાય છે!'\n\nઢબુડાને કાને આ શબ્દો પડ્યા. એ ઑર ખુશ થયો.\n\nથોડાંક આઘે જઈને સૌ તમાશો જોવા ઊભા રહ્યાં.\n\nભૂતિયો વડલો નજીક આવ્યો. પૂર્વ તૈયારી મુજબ ઢબુએ ખોંખારો ખાધો ત્યાં તો વડલામાં કડાકા-ભડાકાભેર અજવાળું થયું. ભયંકર ચિચિયારીઓ અને બિહામણા અવનવા અવાજોથી આખું પાદર ગાજી ઉઠ્યું.\n\nવડલે બેઠેલ પંખીઓના ઉડવાનો ફફડાટ થયો.\n\n'એલા....! કોણ છે પણે વડલામાંં?' ઢબુએ બૂમ પાડી.\n\nકોઈ અવાજ આવ્યો નહી.માત્ર કડકડડ કડકડડ એવો અવાજ જ સંભળાયો.\n\n'અલ્યા ભઈ, કહું છું કોણ છે સંભળાતું નથી? આમ આ ધતીંગ શાના માંડ્યા છે?'\n\n'હા...હા...હા.......આ..આ...! મને આવું પૂછનાર તે વળી તું કોણ?'\n\n'અરે, એ તો હું ઢબુડો. પણ તું કોણ ?'\n\n'હો....હા....હા.......!અરે તું ઢબુ હોય કે બબુ. ભાગી જા. નહી તો તનેય ભૂત બનાવી દઈશ! તું મને ઓળખતો નથી લાગતો. હું ભૂતોનો રાજા મહાભૂત છું. સારો સંસાર મારાથી બીએ છે ને તું આમ જીભાજોડી કરે છે? ભાગી જા છોકરાં...નહી તો ભારે થશે.'\n\n'અલ્યા, તું ભૂત હોય કે બૂત! મારે શી લેવાદેવા? આ હું ઢબુડો ભૂતોનોય બાપ છું બાપ, સમજ્યું ભૂતડા? હું કોઈના બાપથીયે ડરું એવો નથી!'\n\nઆ સાંભળીને ભૂત બનેલા અબુએ બૂમાબૂમ અને ચિચિયારીઓ ઉપર ભયંકર ચિચિયારીઓ પાડવા માંડી. ગામ-પાદર ભયંકર કિકિયારીઓથી ગાજવા માંડ્યું.\n\nઢબુ નિર્ભય બનીને ચાલી નીકળ્યો.\n\nવડલાથી દૂર ગયેલ ઢબુને જોઈ ભૂતમાંથી અવાજ આવ્યો, 'આજે તો તું બચી ગયો પણ કાલે તું આવ! તને એવો ઠમઠોરું કે ભૂત સામે બોલવાની ખો જ ભૂલી જાય!'\n\nઢબુડાને વાળું પકડાવીને આવેલ ટોળું ભૂતના ભડાકા જોઈ-સાંભળીને બી ગયું. ભૂતનો ભેંકાર અવાજ સાંભળીને 'ઢબુડો હવે ગયો જ' એવા વિચારે સૌ ડગાઈ ગયા.\n\nકિન્તું ઢબુનો અવાજ સુણીને ઢબુ હેમખેમ વડલો ઓળંગી ગયો છે એવો હાશકારો થયો.\n\nપરોઢ થતાં જ ગામ આખામાં વાત ફેલાઈ. સાંભળનારા સૌ સ્તબ્ધ.\n\nવાતવાતમાં રાત પડી ગઈ.\n\nઢબુએ વાળુ લઈને પાદર ભણી પગ ઉપાડ્યા.\n\nઘણાએ ઢબુને વાર્યો. કેટલાંકે સમજાવ્યો. પણ ઢબુ એકનો બે ન થયો તે ન જ થયો.\n\nઆખરે ઢબુની માં એ કાળજું કઠણ કરીને જવાની મંજુરી આપી.\n\nઆખુ ગામ ચોરે ભેગું થયું છે. સૌના જીવ તાળવે ચોંટેલ છે. ઢબુડાની હિંમત જોવા સૌ ઊંચા-નીચા થઈ રહ્યાં છે.\n\nજતાં જતાં ઢબુડાએ ગામ તરફ જોઈને કહ્યું: 'ગામવાસીઓ! આજે કાં તો ઢબુ નહી કાં ભૂત નહી!'\n\nઢબુએ ઝપાટાભેર પગ ઉપાડ્યા.\n\nહરખભેર એ વડલાની નજીક આવ્યો.\n\nખોંખારો ખાધો એટલે ગઈરાતની માફક વડલામાં કડાકા-ભડાકા થયા. ભયંકર કિકિયારીઓ નીકળી.\n\nગામલોકો આ દ્રશ્ય જોઈને ગભરાયા. સૌના જીવ તાળવે આવ્યા.\n\nએટલામાં ગર્જનાભેર અવાજ થયો: 'હા....હા......!હી....હી......ઈઈઈઈઈઈ....! બેટમજી! પોતાને ભૂતનો બાબ સમજે છે? કેમ?હા......હા.....!!'\n\nઅરે હા,ભૂતડા હા...! બાપ નહી પણ આજે તો ભૂતનો દાદા છું દાદા!'\n\nઓ...ઉ......ઓ..ઉઉઉઉઊઊ......! અલ્યા, રાતે તો તને છોકરું સમજીને જવા દીધો એમાં આજે તું દાદા બની ગયો કેમ???હી..હઆ...ઉઉઊઊઊ! તું મરવા જ નીકળ્યો છે તો નજીક આવ, તને ખાઈને બહું દિવસોની ભૂખ મિટાવું ભૂખ! આવ!આવ....!'ને એમ કરતાં ફરી ભડાકા થયા. વડલો સળગવા લાગ્યો.\n\nઢબુએ જુસ્સાભેર બૂમ પાડી, 'અરે ઓ ભૂતડાં! હિંમત હોય તો ઓરુ આવ. આમ ઉપર ચડીને ઘાંટા શેના પાડે છે હે?'\n\nઢબુ બોલી રહે એટલામા તો બંને હાથમાં ડઝનોબંધ તારામંડળ સળગાવીને અબુનું બનાવટી ભૂત એની નજીક આવી ગયું.\n\nઆવતાભેર જ એણે ઢબુની પીઠ પર જોરથી મુક્કો માર્યો. ઢબુ ચિત્કારવાનો અવાજ કરીને ભોંય પર ઢળી પડ્યો.\n\nઢબુનો ચિત્કાર સાંબળીને ગામલોકોનો જીવ ફરી તાળવે ચોંટ્યો!\n\nબંને બથ્થમ બથ્થા થયા.\n\nસન્નન્ન...સનનન...કનનનન !!અવાજો ગામલોકોના કાને પડ્યા.\n\nએવામાં થોડીવારે ભૂતે બૂમ પાડી: 'અલ્યા,મારી ચોટલી છોડી દે! પીડા થાય છે ને મારા પ્રાણ જાય એવું થાય છે!'\n\n'નહી છોડું! ભૂતડા,નહી જ! હવે તો હું તારા દાદાનોય દાદા!!'\n\nએય છોકરા! મને છોડી દે, તને કદી હેરાન નહી કરું!' ભૂતનો અવાજ ગામલોકોના કાને ગયો.\n\nલોકો સમજી ગયા કે ઢબુડાએ ભૂતને પકડ્યું છે. એટલે સૌને હિમત આવી. સરવા કાને બધા જોઈ-સાંભળી રહ્યાં.\n\nઢબુ કહે: 'ભૂતડાં! હું તને તો જ છોડું જો તું હવેથી કોઈને ડરાવે નહી.\n\nભૂત કહે: 'મને બધું જ મંજુર છે. હું વચન આપું છું કે હવેથી કોઈનેય ડરાવીશ નહી. અને હવેથી તો અહીથી બીજે જતો રહીશ બસ, પણ ઝટ મારી ચોટલી છોડ, ભાઈ!'\n\nઢબુએ ભૂતની ચોટલીના વાળ કાપ્યા. અને પાસેની શીશીમાં ભર્યા!\n\nફરી જોરદાર ભડાકો થયો. 'હવે હું વડલેથી જતો રહીશ ભાઈ,પણ હવે છોડ!' કહેતું ભૂત ભાગવા લાગ્યું.\n\nગામલોકોએ જોયું-સાંભળ્યું. સૌ રાજી થયા.\n\nબીજે દિવસે સૌની હાજરીમાં અબુ મામાના ઘેરથી આવ્યો.\n\nબધાએ અબુને ઢબુના પરાક્રમની માંડીને વાત કરી.\n\nઅબુ-ઢબુ આ સાંભળીને મનમાં ને મનમાં હરખાતા હતાં.\n\nઆમ, અબુ-ઢબુએ ગામલોકોના મનનો ભૂતનો ભય ભાંગ્યો.",
      "duration": "6 mins",
      "category": "Horror"
    },
    {
      "title": "અફવા",
      "story_name": "આજે શોરૂમ પર મોડું થઈ ગયું હતું, મમ્મી રાહ જોતી હશે એ વિચાર આવતા જ મેં કોદર કાકાને શોરૂમ વધાવાનું કહ્યું અને હું શોરૂમ વધાય એ પહેલા જ નીકળવા તૈયાર થયો. સામાન્ય રીતે દસ - સાડા દસ આરામથી વાગી જતાં પરંતુ, આજે ઘડીયાળ સાડા બારનો સમય બતાવી રહી હતી. \"આજે સમય ક્યાં જતો રહ્યો એ ખબર જ ન પડી, નહીં કોદરકાકા !\" એમ કહેતા હું ઘરે જવા નીકળ્યો.\n\n\n\nઆમ તો મને ઘરે જવાની ઉતાવળ ન હોય. પણ હમણા જ અમે નવા ઘરે શિફ્ટ થયા હોવાનાં કારણે મમ્મીને અજાણી અને નવી જગ્યાએ મોડી રાત સુધી એકલી રહે મને એ યોગ્ય ન લાગ્યું. મારુ એક્ટિવા પૂરપાટ ઝડપે ઘર તરફ આગળ વધી રહ્યું હતું. મારા ઘરથી શોરૂમનું અંતર 22 કિલોમીટર જેટલું થાય, એક્ટિવા પર મારે આશરે 40 મિનિટની આજુબાજુનો સમય લાગતો. મેં શહેરથી દૂર કહી શકાય એવી જગ્યાએ ફ્લેટ લીધો હતો, આ ફ્લેટ લેવાનું મુખ્ય કારણ આજુબાજુની લીલોતરી હતી. શહેર પૂરું થતા સતત ચાર કિલોમીટર સુધી આ લીલોતરી પથરાયેલી અને ત્યારબાદ મારો ફ્લેટ આવતો. \n\n\n\nહું હવે એ લીલોતરીવાળા વિસ્તારમાંથી પસાર થઈ રહ્યો હતો. મસ્ત ઠંડો પવન આવી રહ્યો હતો. સ્ટ્રીટલાઈટ ચાલું ન હતી પરંતુ પૂનમના ચંદ્રે રોડ પર ટ્યુબલાઈટ સરીખું અજવાળું પાથર્યું હતું અને મારા ઈયરફોનમાં વાગી રહેલા અરિજિતના ગીતોએ વાતાવરણને વધુ સુંદર બનાવ્યું હતું. એ લીલોતરી અને મદમસ્ત વાતાવરણ વચ્ચે એક કિલોમીટર જેટલું અંતર તો પળવારમાં કપાઈ ગયું હોય એવું લાગ્યું. \n\n\n\nહું એકસરખી સ્પીડે એક્ટિવા ચલાવી રહ્યો હતો. હવે એક વાગ્યાની આજુબાજુનો સમય થઈ ગયો હશે મેં વિચાર્યું. હજુ મનમાં મમ્મીની ચિંતા હતી અને એ જ વિચારો ચાલી રહ્યા હતાં ત્યાં જ રોડ પર સાતથી દસ વરસની કહી શકાય એવી પાંચથી છ બાળકીઓ રમતી નજર આવી. મેં આશ્ચર્ય સાથે એક્ટિવાને બ્રેક મારી. શોર્ટ બ્રેક મારવાના કારણે એક્ટિવા સ્લિપ થતાં બચ્યું અને બે બાળકીની એકદમ નજીક જઈને અટક્યું. બંન્ને બાળકીની આટલું નજીક એક્ટિવા ગયું છતાં તેમના ચહેરા પર કોઈ ભય ન દેખાયો. હું ચિંતાતુર વદને તેમની સામે જોઈ રહ્યો.\n\n\n\n\"અંકલ, હવે અરિજિતના ગીતો સાંભળતા સાંભળતા અહીંથી નીકળો અને અમને રમવા દો\". બેમાંથી એક બાળકી બોલી.\n\nહું આશ્ચર્ય સાથે એમની સામે જોઈ રહ્યો. અરિજિતના ગીતો વાગે છે એ વાતની એ બાળકીઓને કઈ રીતે ખબર પડી !\n\n\"તમે લોકો અહીંયા !તમને કઈ રીતે........!!\" હું બોલતા બોલતા અધૂરા વાક્યો છોડી રહ્યો હતો. \n\n\"તું પેલા ગીતો બંધ કર તારા તો કંઈક તને સમજાવું.\" કહેતા ડાબી બાજુ રહેલ બાંકડા પર બેઠેલ એક વૃદ્ધ અંકલ મારી તરફ આવ્યા.\n\n\n\nમને હવે સમજાયું કે એક્ટિવા સ્લીપ થવાનાં કારણે ફોનમાંથી ઈયરફોનનો વાયર નીકળી ગયો હતો અને ગીતો મોટેથી વાગી રહ્યા હતા. હું ભોંઠપ અનુભવતો ત્યાંથી નીકળી ગયો અને તે બધી બાળકીઓ અને એ વૃદ્ધ મારા તરફ હાથ લાંબો કરીને ખડખડાટ હસતા હોય તેવું પાછળ વળીને જોયું ત્યારે દેખાયું.\n\n\n\nહું જેમતેમ કરીને ઘર આગળ પહોંચ્યો. અમારા ફ્લેટસનો મુખ્ય દરવાજો બંધ થઈ ગયો હતો. મેં દરવાજાની બંન્ને બાજુ નજર કરી તો ઠંડા પવનનો લાભ ઉઠાવતાં સિક્યુરિટીવાળા કાકા એકબાજુ ખાટલે સૂતાં નજરે ચડ્યા. મારી પૂરી દસ મિનિટની મહેનત પછી એ કાકાએ એમની નિંદરનો ત્યાગ કરી અડધી આંખો ખોલી મારી તરફ જોવા લાગ્યા અને મને જોતાં જ બોલ્યા.\n\n\n\n\"અરે 306 વાલે સાહબજી આજ કાફી લેટ હો ગયા નહીં ?\" કહેતા ઉઠ્યા અને દરવાજો ખોલ્યો.\n\n\"ક્યા લેટ ચાચા, અપને ફ્લેટ કે બચ્ચે થોડા આગે ખેલ રહે હૈ ઔર આપકો લેટ લગ રહા હૈ ?\" આજુબાજુ રહેણાંક વિસ્તાર ન હોવાના કારણે મેં તે બાળકીઓ અમારી સોસાયટીની હોવાનું અનુમાન લગાવ્યું.\n\n\"હા વો ભી હૈ\" એ ચાચા અડધી ઊંઘમાં બોલી રહ્યા હતા. \n\n\n\nહું તેમને દરવાજો બંધ કરવાનું કહી ત્યાંથી નીકળી ગયો, હું મનમાં વિચારી રહ્યો હતો કે સિક્યોરીટી કાકાને એ દિવસે 'રાજી'ન કર્યા હોત તો એમને મારો ચહેરો ફ્લેટ નંબર સહિત યાદ રહેત ?\n\n\n\nહું ઘરે પહોંચ્યો અને આ રીતે આશ્ચર્ય અને ભોંઠપ સાથેનો મારો દિવસ પૂરો થયો. બીજા દિવસે સવારે જ્યારે હું શોરૂમ જવા નીકળી રહ્યો હતો ત્યારે એ કાકાની શિફ્ટ પુરી થઈ હોવાથી એ કાકા ઘરે જવા તૈયાર હતાં, મેં એમને જોઈ મારી એક્ટિવા રોકી અને એમને લિફ્ટ આપી.  અમે એ સ્થળે પહોંચ્યા જ્યાં ગઈ રાત્રીએ મારી એક્ટિવા સ્લીપ થઈ હતી. મને યાદ આવતા જ મેં એ કાકાને પૂછ્યું.\n\n\"કલ વો અંકલ ઔર વો બચ્ચીયા ઇતની રાત કો યહાં કયું ખેલ રહી થી ? અપને ગાર્ડન મેં ભી તો ખેલ શકતી હૈ ના.\"\n\n\"કૌન અંકલ, સાહબજી ?\" કાકા બોલ્યા.\n\n\"કલ રાત તો બાત હુઈથી અપની\" મેં એક્ટિવાના કાચમાંથી કાકા તરફ જોતાં કાકાને કહ્યું.\n\n\n\nમેં અનુભવ્યું કે કાકાના ચહેરાનો રંગ અચાનક બદલાઈ ગયો હતો. એમના મોઢા પર કોઈ બીકે કબજો કરી લીધો હોય એવું લાગ્યું. હું આગળ કશું ન બોલ્યો. કાકાએ પણ મૌન ધારણ કરી લીધું હતું. પુરી પંદર મિનિટના મૌન પછી જ્યારે કાકાનું ઉતરવાનું સ્થળ આવ્યું ત્યારે એ કાકા ઉતરતા ઉતરતા બોલ્યા.\n\n\n\n\"સાહબજી.... સાહબજી... આજ રાત કો ઘર જલ્દી આ જાના ઔર વો લડકીયો સે દોસ્તી મત કરના. વો અપને ફ્લેટકી નહીં હૈ.\" એમનાં અવાજમાં ધ્રુજારી અને ડર મેં અનુભવ્યો.\n\n\"કેમ ?\" મેં પૂછ્યું. \n\nકાકા કશું ન બોલ્યા. \n\n\n\nમેં એમને ફોર્સ કર્યો તેમ છતાં તે ન બોલ્યા પછી મેં ખિસ્સામાંથી ૫૦૦ની નોટ કાઢી એમને આપી ત્યારે તે ધીમા અવાજે બોલ્યા.\n\n\"સાહબજી, બિલ્ડરકો મત બતાના કી મેંને યહ આપકો બતાયા હૈ\" બોલી એ અટકી ગયા. થોડી ક્ષણો પછી જ્યારે મારી આંખોમાં એમને કોઈને ન કહેવાની સહમતી જણાઈ એટલે બોલ્યા \"વો લડકીયા ભુત હૈ\" આટલું બોલતા તેમના ચહેરા પર પરસેવો વળી ગયો.\n\n\n\nમને તુરંત ન સમજાયું પણ ત્યારબાદ મને એ કાકાએ જે વાત કરી એ પરથી એટલું સમજાયું કે એ બાળકીઓની બસ અમુક વરસો પહેલા પ્રવાસ માટે ત્યાંથી નીકળી હતી. પણ ડ્રાઈવરની બેદરકારીના કારણે તે સ્થળે અકસ્માત થયો હતો અને એ બાળકીઓનું અપમૃત્યુ થયું હતું, ત્યારથી તે બાળકીઓ મોડી રાત્રિએ ત્યાં રમતી હોય છે અને કોઈપણ વાહન ચાલક પસાર થાય એની સાથે મિત્રતા કરી મોતને ઘાટ ઉતારે છે એવી વાતો વહેતી થયેલી છે.\n\n\n\nમને આ વાત બાળસહજ દિમાગે ઉપસાવેલી હોય એવું લાગ્યું. કદાચ પૂર્ણિમાનું ગૌરી વ્રતનું જાગરણના કારણે પણ એ બાળકીઓ ત્યાં રમતી હોઈ શકે, મેં વિચાર્યું. આ વાતનાં વિચારોએ આખો દિવસ મારા દિલોદિમાગ પર કબજો કરી રાખ્યો. મને આ વાતને અમુક અંશે ભૂલતા બેથી ત્રણ દિવસ થયા. \n\n\n\nએ વાતને પુરા ચૌદ દિવસ વીતી ગયા હતા. મારે આજે પણ કસ્ટમર્સ ફ્લોના કારણે શોરૂમ પર જ બાર વાગી ગયા હતા. હું શોરૂમ શોરૂમ વધાવી મારા નિત્યક્રમ મુજબ એજ રસ્તે ઘર તરફ જવા નીકળ્યો. આજે અંધારી રાત હતી. રોડ પરની એકસાઈડ રહેલ સ્ટ્રીટલાઈટનો પીળો પ્રકાશ રોડ પર અમુક અંશે અજવાળું કહી શકાય એવો પ્રકાશ ફેંકતો હતો. વળી એ જગ્યા આવતા મને કાકાની વાત યાદ આવી ગઈ. વિચારોમાં ખોવાવાના કારણે મારું એક્ટિવા એ જ સ્થળે ફરી સ્લીપ થયું. આ વખતે હું રોડની એક તરફ ફંગોળાયેલો હતો અને મારું એક્ટિવા રોડની વચ્ચોવચ પડેલ હતું. મારા માથું સ્ટ્રીટલાઈટના થાંભલા સાથે અથડાયું અને એ જ કારણે માથામાંથી લોહીની ધાર વહી ગઈ. રોડ પર મને મારુ જ લોહી દેખાયું. હું પીડાથી તડપતા આમતેમ જોઈ રહ્યો હતો ત્યાં જ એ રાત્રીવાળા અંકલ આવ્યા અને મારા તરફ સ્માઈલ આપી.\n\n\n\nમને પેલી બાળકીઓ પણ દૂર રમતી દેખાઈ. મેં અંકલને ધીમેથી પણ સીધું જ પૂછી લીધું.\n\n\"શું આ છોકરીઓ ભૂત છે??\" \n\nમારી આ વાતથી કાકાના ચહેરાના ભાવ પણ ન બદલાયા અને એમણે મને પ્રેમથી માથે વાગ્યું હતું એનાથી થોડે દુર હાથ ફેરવતાં સ્માઈલ સાથે બોલ્યા.\n\n\"બેટા, એ વાત બિલકુલ 'અફવા' છે, મારો પણ તારી જેમ જ અકસ્માત થયો હતો ત્યારથી આ બાળકીઓ સાથે મિત્રતા થઈ\n\nગઈ છે.\"\n\n\n\nએ અંકલે વાત પૂરી કરી ત્યાંજ એ બાળકીઓ મારા તરફ આવી અને એકસાથે બધી બાળકીઓ હાથ લાંબો કરી બોલી \"વેલકમ ઈન અવર વર્લ્ડ ન્યુ ફ્રેન્ડ\" અને એ બાળકીઓ એ મળીને મારા માથા પર પાટો બાંધ્યો. હું થોડા સમય પછી સ્વસ્થ થયો અને ઘર તરફ જવા નીકળ્યો. \n\n\n\nસોસાયટી ગેટ આગળ પહોંચતા જ સિક્યોરિટી ચાચાને જગાડવાના પ્રયાસો કર્યા પણ એ ચાચા ન જાગ્યા. મેં એક્ટિવા દરવાજા સાથે ગુસ્સામાં અથડાવ્યું તો એ મારા આશ્ચર્યની વચ્ચે દરવાજા સાથે ભટકાયા વગર બંધ દરવાજામાંથી પસાર થઈ ગયું હોય એવું મને લાગ્યું. મને માથા પર વાગ્યું એની અસર હશે બાકી દરવાજો ખુલ્લો જ હશે, એમ મેં માન્યું. ઘરે પહોંચતા મમ્મી મારી રાહે જાગતી હતી. દરવાજો ખુલો હતો. હું અંદર આવી સોફા પર બેઠો. મારા આવવાના પુરી દસ મિનિટ થઈ ગઈ હોવા છતાં ખબર નહીં મમ્મી કોની રાહ જોતી હતી. તે ચિંતામાં ફોન લઈને બાલ્કનીમાં જતી, ફોન લગાવતી અને પાછી રૂમમાં આવતી. વળી આ જ રિપીટ કરતી. એ કોદર કાકાને ફોન કરતી કશુંક પૂછતી અને વળી 'કોઈકને' ફોન લગાવતી.\n\n\n\nહું મમ્મીની આ વર્તનથી હસતા હસતા સોફા પર જ સુઈ ગયો અને મનમાં જ બોલ્યો \"એ છોકરીઓ તો દોસ્ત છે, ભૂતની વાત તો 'અફવા' જ છે.\"",
      "duration": "6 mins",
      "category": "Horror"
    },
    {
      "title": "રહસ્ય તો રહસ્ય રહેશે",
      "story_name": "રાજનગર એક ઔદ્યોગિક નગરી. હમણાં હમણાંથી રાજનગરમાં અજીબ ઘટના બનતી હતી. લગભગ દર બે મહિને કોઈ અજાણી યુવતી ઓ ગુમ થતી હતી. લોકો રાત્રે નીકળતા ગભરાઈ જતા હતા. છેલ્લે એક સુઝી નામની યુવતી ગુમ થઈ હતી. પોલીસ તપાસમાં કોઈ સુરાગ મળતો નહોતો. જાણે રાજનગરમાં ખોવાઈ ગઈ ના હોય. ?\n\nપોલીસ રાજનગરમાં તકેદારી રાખતી હતી. પણ. પણ. . ભયનો માહોલ રહેલો હતો. આ વાતને ત્રણેક મહિના થયા હતા. એ વાત રાજનગરમાં લોકો ભૂલવા માંડ્યા. પોલીસ પણ રેગ્યુલર કામગીરીમાં વ્યસ્ત રહેતી હતી. અને રાજનગર ના એક ઉભરતા કલાકાર સીતારા પર ફોન આવ્યો.\n\n\"હેલો, સીતારા હું ચાંદ. . તારો મિત્ર.\" સીતારા ને લાગ્યું કે આજે ચાંદે વધારે પડતું ડ્રીક કર્યું લાગે છે.\n\n\"હા,બોલ, ચાંદ, શું હતું ? તું હવે નશો ઓછો કરી. બોલ શું વાત છે ?\"\n\n\"અરે સીતારા, થાકી ગયો કંટાળી ગયો છું. \"\n\n\" કેમ, શું થયું ?\"\n\n\"અરે, કેટલા દિવસ થી પાર્ટી શાર્ટી કરી નથી. તું કોઈ પાર્ટી કર પણ બસ આપણે બે જ. ખૂબ પીવું ,ધમાલ કરીશું. . પણ કોઈ ખૂબસૂરત બલા તો જોઈશે જોને ત્રણ મહિના થયા. એ વાત ને.\"\n\n\"એ ચાંદ વધુ ના બોલ. દિવાલને પણ કાન હોય છે. મામલો હજુ શાંત થયો નથી.\"\n\n\"અરે. . સીતારા તું તો બિકણ છે. જો મારો બાપ રાજનગરનો મોટો બિલ્ડર અને શહેરનો રાજકારણી છે. તું ચિંતા ના કર. રૂપિયા આપી એ મામલો તો રફેદફે કરી દીધો.\"\n\n\"શ. શ. શ. . . કોઈ ને હજુ ખબરે નથી પડી. હા પાર્ટી તો ત્યાંજ કરજે છેલ્લે કરી હતી, ત્યાં કોઈ વસ્તી નથી આપણે મજાક કરીશું.\"\n\n\"અરે તને પાર્ટી ની પડી છે હું તો થોડો સમય શહેર છોડીને દિલ્હી જતો રહેવા માંગું છું.\"\n\n\"અરે મિત્ર જો ને આ શરાબ મજા આવતી નથી. નશો ચડતો નથી તું લાવે છે શરાબ એ કરાવે છે મને મજા સાથે લૈલાનો પ્રોગ્રામ કરજે. હા જો આ રવિવારે જ. જો તું આયોજન નહીં કરે તો તો. મારી પાસે પણ પુરાવા છે.\" મિત્ર ગભરાઈ ગયો.\n\n\"ચાલ હવે કાલે મને ફોન કરી સમય કહેજે. ને લૈલાનો ફોટો પણ મોકલજે. \"\n\n\"ઓકે હું પ્રબંધ કરૂ છું.\" સીતારા બોલ્યો. મનમાં બબડતો રહ્યો અહીં જીવ અધ્ધર છે ને આ ચાંદને જલસા કરવાના અભરખા છે. આ વાઘ લોહી ચાખી ગયો છે. એના લીધે ક્યાંક હું ફસાઈ ના જવું. આ વખતે કોઈ નવીજ લૈલા કોઈ નાના નગરની ફસાવું. રાજનગરમાં હિરોઈન બનવા બહુ આવે છે એમાંથી કોઈ ભોળી કબૂતર. સીતારા એ ફિલ્મી દુનિયા સાથે સંકળાયેલો એક ઉભરતો કલાકાર મોટા કલાકારની ચમચા ગીરી કરીને કામ મેળવતો. આને નવીનવી યુવતીઓને રોલ અપાવવાની લાલચ આપીને ફસાવતો.\n\nચાંદ રાજનગરના એક બિલ્ડર નો બગડેલો લાડલો. રોજ નશામાં ધૂત રહેતો. એને નવી નવી લૈલાનો શોખ ડાન્સ, નશો અને આવી જ એક પાર્ટી ત્રણેક મહિના પહેલા રાજનગરથી થોડા દૂર આવેલા ફાર્મ હાઉસમાં કરી હતી. એ વખતે સીતારા પોતાની સાથે એક મોડલ સુઝી ઉર્ફે સેનોરીટા સેમને લાવ્યો હતો. સુઝી મોટા રોલની લાલચમાં આવી હતી. નશામાં ધૂત બંને એ એની સાથે જબરદસ્તી કરવાની કોશિશ કરી. અને એ સુઝી એ મકાન ની છત પરથી કુદકો મારીને મરી ગઈ. ચાંદ અને સીતારાનો નશો ઉતરી ગયો. એમણે સુઝીની લાશ ને ફાર્મ હાઉસના પાછળ આવેલ બગીચામાં દાટી દીધી. આજે એ વાતને ત્રણ મહિના થયા. પણ પોલીસ તપાસ કરતા થાકી ને તપાસ કરવાની બંધ કરી દીધી હતી.\n\nઆ બાજુ સીતારાના ધ્યાન માં આવ્યું કે એક ભોળી યુવતી નાના મોટા રોલ માટે આવી હતી. હા. નામ. . ધોલી. કમસે નામ એનું કોલ્હાપુરથી ભાગીને રાજનગરમાં આવી હતી. સીતારા એ કહ્યું આવું નામ ચાલે નહીં. પણ તારું નામ વ્હીટની શે રાખું છું. સમય આવે કોલ કરી બોલાવીશ. સીતારાને યાદ આવ્યું. એણે વ્હીટનીને ફોન કરીને રવિવારની મુલાકાત ગોઠવી. આવી વાતોથી અણજાણ ભોલી ધોલીએ હા પાડી.\n\nરવિવારનો દિવસ. ફાર્મ હાઉસમાં રોનક હતી. ધીમા મ્યુઝિકથી ફાર્મ હાઉસ રંગીન બન્યું હતું. સીતારાએ ભોલી ધોલીને લેવા કાર મોકલી હતી એ આવી ગઈ હતી. વેસ્ટર્ન ડ્રેસ ભોલીને ગમતો નહોતો છતાં પણ એણે પહેર્યો હતો ચાલવામાં તકલીફ પડતી હતી. નશામાં ધૂત ચાંદે મકાનની છત પરથી ધોલીને જોઈ બબડ્યો \"આ સીતારા પણ જબરદસ્ત છે. કેવી સરસ લૈલા ! આજે તો ત્રણ મહિના પછી તો આજે જલસોજ કરવો છે.\" ચાદે એક પેગ વધુ લીધો. બબડ્યો. \"હાશ. . હવે નશો આવશે સાથે ડબલ ધમાકા.\"\n\nસીતારા બોલ્યો:- \"વ્હીટની, તારે આજે પરફોર્મન્સ કરીને એક સાહેબને ખુશ કરવાના છે. તને એમના ફિલ્મમાં સારો રોલ મળશે. અને સાથે સારા એવા રૂપિયા પણ.\" લોલુપ નજરે સીતારા વ્હીટની ઉર્ફ ધોલીને જોઈ રહ્યો હતો. \"ઓકે. \". ધોલી બોલી. જોતારે ગબ્બર ઇઝ બેક ફિલ્મના એક ગીત પર પરફોર્મન્સ કરવાનું છે. હોલમાંથી છત પર જવાનું સાથે ડાન્સ પણ કરવાનો છે.\" \"ઓકે પ્રયત્ન કરીશ.\" રોલ લેવાની લાલચમાં ધોલી બોલી.\n\nઓછા પ્રકાશમાં હોલ માં ગીત વાગવાનું શરૂ થયું. आओ राजा, तू क्या चाहे मुझे समझ नि आती,आओ राजा, क्यों करके इशारे मुझे बुलाती, आओ राजा ,નશામાં ધૂત ચાંદ અને સીતારા ધોરીની સાથે છુટછાટ લેવાની કોશિશ કરતા. છતાં પણ રોલની લાલચમાં ધોરી ડાન્સ કરવા લાગી. એ ગભરાઈ ગઈ હતી. ચાંદ અને સીતારા નશો કરવા માટે શરાબની બોટલ કાઢી અને એક બીજા સામે ઈશારો કર્યો કે ગઈ વખતની જેમજ. એક એક પેગ તૈયાર કર્યો. આ બાજુ ગભરાતી ડાન્સ કરતી ધોલીને અચાનક કોઈ ખેંચતું લાગ્યું. કોણ છે એ દેખાયું નહીં. એને ખેંચીને પાસેની રૂમમાં પુરી દીધી. ધોલી ગભરાઈ. એને હજુ ગીતના અવાજ સંભળાતા હતા. આ બાજુ ધોલીની જગ્યાએ કોઈ બીજી યુવતી સુઝી એ ધોરી જેવાજ કપડાં પહેરેલાં હતાં અને ડાન્સ કરવા લાગી. आओ राजा ,आओ राजा , फिर घर पे बुलाके मुकर क्यों जाती ,आओ राजा . . નશામાં ધૂત બંને ને તો ધોરી જ દેખાતી હતી.\n\nડાન્સ કરતી સુઝી છત પર જતી હતી પાછળ પાછળ નશેડીઓ લોલુપતા ભરેલી નજરે છત પર ગયા. ગીતની રંગીનતામાં મસ્ત બંને હતા. ડાન્સ કરતા સુઝી છત પરની પાળી પર ડાન્સ કરવા લાગી. ચાંદ નશામાં ચૂર. . એ લૈલાને પકડવા છતની પાળ પર ચડ્યો. પકડવા માટે હાથ લંબાવે છે ત્યાંજ સુઝી ગુમ થઈ ગઈ અને અને. ચાંદે બેલેન્સ ગુમાવી દીધું. છત પરથી ચીસ પાડતો નીચે પડ્યો. એનું પ્રમાણ પંખેરું ઉડી ગયું. સીતારા આ વાતથી બેખબર એક પેગ મારતો હતો. ગીત પર સુઝી ડાન્સ કરતી હતી. સીતારા એને પકડવા પાછળ પાછળ. સુઝી છતની પાળે. . आओ राजा ,तू छत पे खड़ के गाना गाती ,कुण्डी मत खड़काओ राजा ,सीधा अंदर आओ राजा, નશામાં ધૂત સીતારા પણ છતની પાળી પર સુઝીને ધોલી સમજીને પકડવા કુદકો માર્યો. અને ઘડામ કરતો નીચે. પ્રાણપંખેરું ઉડી ગયું.\n\nબીજા દિવસે સાંજે ભોલી ધોળી પોતાના ગામ કોલ્હાપુરમાં સહીસલામત પહોંચી ગઈ. એણે ટીવી પર ન્યુઝ જોયા. પોલીસ સુત્રોથી માલુમ પડ્યું છે કે, શહેરથી દૂર આવેલા એક ફાર્મ હાઉસની બહાર બે લાશ મળી છે. જેને જંગલી કૂતરો એ ચુથી નાંખી છે. એ બે લાશના હાથમાં કોઈ યુવતીના વસ્ત્ર નો ટુકડો હતો તપાસ કરતા ફાર્મ હાઉસની પાછળ ખોદકામ કરતા ગુમ થયેલી સુઝી નામની યુવતીની લાશ મળી છે. એના વસ્ત્રનો ટુકડો એ બે લાશના હાથમાં હતો. પોલીસના જણાવ્યા અનુસાર એક લાશ શહેરના મોટા બિલ્ડરનાપુત્ર ચાંદની છે. બીજી લાશ ફિલ્મી કલાકારો સીતારાની છે. લાગે છે કે તેઓ અવારનવાર આ ફાર્મમાં પાર્ટી ઓફ કરતા હશે અને શહેરની ગુમ થતી યુવતી ઓ પાછળ તો આ બંનેનો હાથ તો નહોતો ને ? એ માટે પોલીસ તપાસ ચાલુ છે. \"ભોલી ધોળી એ મનોમન એ સુઝીનો આભાર માન્યો. ને આકાશમાં જોયું. . હાશ. હવે કોઈ દિવસ આવો મોહમયી દુનિયા નો મોહ રાખીશ નહીં.\n\n",
      "duration": "6 mins",
      "category": "Horror"
    },
    {
      "title": "ભૂત નો ભ્રમ",
      "story_name": "   દિવાળી પછીના દિવસો હતા. વાતાવરણમાં સવાર-સાંજ ફૂલગુલાબી ઠંડી ફેલાવા લાગી હતી. ગામડાઓમા ખેતરની અંદર સીઝન ભરપૂર ચાલી રહી હતી. ઠેર ઠેર મગફળીના હલર (થ્રેસર )ચાલી રહ્યા હતા અને વળી એક લોકવાયકા મુજબ દિવાળીના આસપાસના દિવસો એટલે નવા દિવસો. આવા દિવસો માં ભૂત- પ્રેત -ચુડેલ - જેવા આભાસી ચિત્રો વધુ કાર્યરત હોય છે. અહીં આવા ચિત્રોને મે આભાસી ચિત્રો એટલા માટે કહયા છે કે આજ દિન સુધી મે આવા શબ્દ ધારી ચિત્રો ક્યારે જોયા નથી અને વળી ઉપરની લોકવાયકા બધાને અસર કરતી નથી એટલે કે ઉપરની અમુક માન્યતા બધાને લાગુ ન પણ પડતી હોય , પણ લગભગ બધા આ વાત જાણતા તો હશે જ.\n\n         આવી જ મગફળીની મોસમ અમારે પણ ચાલતી હતી. સતત દોઢ દિવસ હલર ચલાવી અમે મગફળીનો ઢગલો તૈયાર કર્યો હતો. રોંઢાનો ચા (આશરે ત્રણથી પાંચ નો સમયગાળો એટલે રોંઢો) પીધા પછી મગફળીનો કોથળા ભરવાનું ચાલુ કર્યું. દસ-બાર કોથળા ભર્યા બાદ આજના દિવસનું કામ પૂર્ણ કર્યું. હું અને મારા બા (મમ્મી) ઘેર જવા નીકળ્યા અને મારા બાપુજી (પપ્પા) ત્યાં જ રહ્યા મગફળીના રખોલે. અને વળી મારે મારુ તથા મારા બાપુજી નું વાળુ (સાંજનું ભોજન) લઈને પાછા આવવાનું હતું અને તે પણ અંધારુ થયા પહેલા. કારણકે અમારી વાડી ખારાના વોકળા પાસે આવી હતી, ને બાજુમાં ખારા નું જંગલ પણ હતું. અલબત્ત આ જંગલમાં કોઈ મોટું હિંસક પ્રાણી રહેતું ન હતું. છતાં બીક તો લાગતી જ. આથી જો અંધારું થઈ જાય તો જાનવર કે પછી અંધારાની કે ભૂતની બીક લાગે એ માટે વહેલા વાળુ લઈને આવવું હતું .હું અને મારા બા (મમ્મી)ઝડપથી ઘર ભણી ચાલવા લાગ્યા.\n\n           બાની રસોઈ બનાવવાની ઝડપ અને મારી સાંજે અંધારાની બીકે ચાલવાની વધેલ ઝડપને કારણે હું સમયસર વાડીએ પહોંચી ગયો. ખુલ્લા આકાશમાં, ઠંડા પવનમાં , લહેરાતા વૃક્ષોની નીચે વાળુ કર્યું. ખરેખર આવા વાતાવરણમાં જમવાની મજા કંઈક જુદી જ હોય છે.\n\n            સાંજે વાળુ કર્યા બાદ મગફળી ના ઢગલા પાસે રાખેલ ખાટલા પર સુવા માટે હું આડે પડખે પડ્યો અને મારા બાપુજી ઢગલા પર ખાલી કોથળા પાથરી સુવાની પથારી તૈયાર કરીને બીડી પીવા બેઠા. બાપુજીએ એકાદ બીડી પીધી ત્યાં સુધી તો અમે વાતો કરતાં રહ્યા, પણ રાતના તમરા ના તડ તડ અવાજની વચ્ચે , વૃક્ષોના પર્ણના ખડખડાટ અને ઠંડા પવનની લહેરખી વચ્ચે ક્યારે નીંદર આવી ગઈ તેની ખબર જ ના પડી. સવારે ચાર વાગ્યે બાપુજીએ મને ઉઠાડ્યો ત્યારે ખબર પડી કે સવાર થઇ ગયું છે. ઊઠીને ખેતરની વચ્ચે ત્રણ પથ્થર નો ચૂલો બનાવીને અમે બંનેએ ચા બનાવી અને ખુબજ લહેકાથી ચા પીધી. ચા પીધા બાદ બાપુજીએ મને કહ્યુ કે હું ઘેર જાઉં છું તારા માટે શિરામણ (સવારનું ભોજન) લેવા અને કોથળા સીવવા માટે સુતરી લેવા. તું અહીંયા સૂતો રહેજે, થોડીવારમાં રઘુ કાકા (બાજુના ખેતરવાળા) આવી જશે અને ક્યાં ત્યાં સુધીમાં તો અજવાળુ થઈ જશે.\n\n          બાપુજી ઘેર જતા રહ્યા પછી હું ખાટલામાં ગોદડુ ઓઢીને સુઈ ગયો પણ નીંદર ન આવી. ખરેખર તો બીક લાગતી હતી કે જનાવર આવશે તો, ભૂત થાશે તો,ચોર ડાકુ આવશે તો, આમ તો અમારા ગામમાં ડાકુઓ ક્યારે ય આવ્યા નથી પણ ટીવી ફિલ્મો જોઈ જોઈને આવો ડર મનમાં ઘર કરી ગયો હતો. ખૂબ પ્રયત્નો કરવા છતાં નીંદર ન આવી અને મનમાં ડર વધવા લાગ્યો. વૃક્ષો તથા મગફળીના ભુકાના પાંદડા પવનથી ખખડતાં અને મને વધુ બીક લાગતી.અંતે ખાટલા નીચે રહેલી બત્તી ( ટોર્ચ ) લઈને લાકડી ગોતવા લાગ્યો. થોડી શોધખોળ પછી માલુમ પડ્યો કે લાકડી મગફળીના કોથળા નીચે દબાયેલી હતી. હવે લાકડી કોઈપણ રીતે બહાર કાઢવી પડે તેમ હતું કારણકે હાથમા એકાદ હથિયાર તો જોઈએ ને. કદાચ રાત્રે કોઈ વીંછી જેવા જંતુ નીકળે તો કામ આવે. માટે મે મિશન હાથનું હથિયાર લાકડી કાઢવાનું કામ શરૂ કર્યું અને કોથળા ઉંચકવાનું શરૂ કર્યું આમ તો કોથળા મારાથી અત્યારે પણ નથી ઊંચકાતાં તો ત્યારે ક્યાંથી ઊંચકાય. છતાં પણ મેં પ્રયત્નો શરૂ કર્યા અને તેમાં સફળતા તો ન મળી પણ ઉલટાનું તેમાંથી એક કોથળો નીચે પડ્યો ને સાથે હું પણ પડ્યો અને મારા બંને પગ ઉપર બીજો કોથળો પડ્યો અને પગ તેની નીચે દબાઈ ગયા. હવે હું બરાબરનો ફસાયો, ન તો ખાટલા ઉપર જઈ શકાય કે ન તો ઉભા થઇ શકાય. મે ખૂબ પ્રયત્ન કર્યા પણ મારા પગ કોથળા નીચેથી કાઢી ન શક્યો અને હવે તો બાપુજી આવે ત્યાં સુધી આવી જ રીતે પડ્યા રહેવાનું હતું.પરંતુ હજુ તો ચારે બાજુ ઘોર અંધકાર ફેલાયેલ હતો એટલે બાપુજીને આવવાને હજી ઘણી વાર હતી પણ રઘુ કાકા તેની વાડીએ આવી ગયા હશે કારણ કે ત્યાંથી ક્યારેક ક્યારેક ટોર્ચનો પ્રકાશ ઝબકતો હતો પણ તે અહીંયા તો અત્યારમાં ન જ આવે ને. આવું વિચારતો હતો ત્યાં જ મારી નજર સામે ગઈ ને હું આખો ધ્રૂજવા લાગ્યો .મારી નજર સામે એક સળગતો દેતવા (આગ નો નાનો એવો તણખો) દેખાવા લાગ્યો અને તે દેવતા થોડીવારે વધારે તેજ સાથે સળગે ને થોડી વાર ધીમા તેજ સાથે સળગે વળી થોડીવાર ઉપર આવે ,ઉપર આવીને વધુ તેજ સાથે સળગે ને પાછો નીચે જાય, ને નીચે ગયા પછી તેજ ઓછું થાય તથા નીચે ગયા પછી ક્ષણવાર માટે દેખાતો બંધ થાય. જી હા આ કોઈ ભ્રમ ન હતો કે ન હતો કોઈ આગિયો. વળી એ સળગતો દેતવા મારી પાસે ને પાસે આવતો દેખાયો. જેમ જેમ પાસે આવવા લાગ્યો તેમ તેમ મને ઠંડી રાત માં પણ મને પરસેવો વાળવા લાગ્યો .અત્યારે જો મારા પગ કોથળા નીચે ના દબાયેલા હોત તો હું રઘુકાકા પાસે જતો રહ્યો હોત. પણ મારા પગ તો કોથળા નીચે દબાયેલા હતા અને ભૂત મારી તરફ આવી રહ્યું હતું. હવે શું કરવું ? ખૂબ વિચાર્યું છતાં કંઈ ઉપાય જડ્યો નહીં. છેવટે ખાટલા પરથી માંડ માંડ ચાદર ખેંચી માથે ઓઢી લઈ જમીન સાથે જકડાઈ ગયો. થોડીવાર સૂનકાર છવાઈ ગયો પણ એ સૂનકાર ક્ષણભંગુર હતો. અચાનક કોઈના ચાલવાના પગલાંનો અવાજ મારા કાને સંભળાયો. મનમાં થયું કે કદાચ બાપુજી આવી ગયા હશે. મેં ચાદર ઊંચકીને જોયું તો કોઈ દેખાતું ન હતું અને પેલો સળગતો દેવતા એટલે કે ભૂત એકદમ મારી નજીક આવતું હોય એવું લાગ્યું. હવે તો તેના પગલાનો અવાજ એકદમ સ્પષ્ટ આવી રહ્યો હતો. હું એકદમ ડઘાઈ ગયો અને ઝડપથી ચાદર ઓઢીને જમીન સાથે લપાઈ ગયો. ત્યાં જ અવાજ આવ્યો પીતું બાપા..............હા મારા બાપુજી નું નામ ...પણ અત્યારે કોણ બોલ્યું ,ના....ના .........આ અવાજ રઘુકાકાનો તો નહતો. તો પછી આ અવાજ કોનો હશે ? એવું વિચારતો હતો ત્યાં ફરીથી અવાજ આવ્યો ......પીતુંબાપા .......આ વખતે અવાજ સાંભળતા જ મારા મનમાં એક ઝબકારો થયો કે આ અવાજ તો ભલુ કાકાનો. અમારી વાડીની ઉતર દિશામાં એમની વાડી આવેલી. મેં આનંદમાં આવીને ચાદર ઊંચકીને જોયું તો અંધારામાં જાખા ઝાંખા ભલુકાકા દેખાતા હતા અને તેના હાથમાં સળગતી બીડી હતી. અરે હું જેને ભૂત સમજતો હતો તે તો ભલુકાકા અને જે દેતવાની બીક લાગતી હતી તે તેની બીડી હતી. હવે સમજાયું કે ઉપર આવતાં દેતવા નું તેજ વધતું કેમ હતું, કારણકે ભલુકાકા બીડી મોઢે ચડાવીને કશ ખેંચતા હતા અને કસ ખેંચ્યા બાદ બીડી પકડેલા હાથ નીચે જતો પરિણામે દેતવા દેખાતો બંધ થઈ જતો. આ સમજાયું ત્યારે મને મનોમન હસવું આવ્યું. ઘડી પહેલા ડરથી ડઘાઇ ગયેલ હું અત્યારે આનંદથી હસવા લાગ્યો ત્યાં જ ફરીથી અવાજ આવ્યો........ પિતુબાપા............ ત્યારે મેં વિચારો ખંખેરીને કહ્યુ કે તે તો ઘરે ગયા છે. અને મારા પગ કોથળા નીચે દબાયેલા છે તમે કોથળો ઊંચો કરો તો હું ઊભો થઈ શકું. ભલુ કાકાએ કોથળો ઉંચો કર્યો અને હું ઉભો થઇ ખાટલે બેઠો અને ભલુ કાકા મારી બાજુમાં બેઠા. પછી ભલું કાકાને મેં મારી બધી કથની સંભળાવી અને અમે બંને પેટ પકડી ને હસી પડ્યા ખરેખર કેવો ભૂતનો ભ્રમ થયો.\n\n             \"આ કિસ્સા નો સાર\"\n\n    જો મારા પગ કોથળા નીચે ન દબાયેલા હોત તો હું રઘુકાકા ની વાડી એ જતો રહ્યો હોત અને ત્યાં જઈને રઘુ કાકા ને બધી વાત કરત. પછી રઘુ કાકા પણ ત્યાંથી અમારી વાડી તરફ જોત અને તેને પણ સળગતો દેવતા એટલે કે ભલું કાકાની બીડી દેખાત અને તે પણ મારી જેમ માનવા લાગે કે અમારી વાડીએ ભૂત થાય છે અને આમાંથી એક નવી લોકવાયકા ઊભી થાત કે અમારી વાડી એ ભૂત થાય છે.\n\n              ખરેખર, ભૂત વિશેની લોકવાયકાઓની જો તપાસ કરીએ તો મોટાભાગની લોકવાયકાઓ આવા ભ્રમથી જ ઉત્પન થયેલ જોવા મળે.",
      "duration": "6 mins",
      "category": "Horror"
    },
    {
      "title": "નિષ્ફળ વાર્તાકાર",
      "story_name": "હું અસમંજસમાં છું. મારે તમને એ વાત વાર્તાની શરૂઆતમાં કહી દેવી જોઈએ કે અંત સુધી હું એ વાતની ગુપ્તતા જાળવી રાખું ? મનમાં સંશય છે કે જો હું એ વાત તમને જણાવી દઈશ તો તમને વાર્તામાંથી રસ ઊડી જશે. બીજો વિચાર એ પણ આવે છે કે તમારાથી કોઈ વાત છુપાવીને હું તમને છેતરી પણ ન શકું. તો શું કરું ? સમયને સમયનું કામ કરવા દઉં ? તમે મને થોડો સમય આપશો, મારી વાર્તા સમજવા ? તમારો જવાબ મને નથી ખબર પણ હું મારી વાત આગળ વધારી રહ્યો છું.\n\nહું એક યુવાન લેખક છું. મેં અઢળક વાર્તાઓ લખી છે. મારી વાર્તાઓ મોટાભાગે ટીકાપાત્ર બની છે. હા, માત્ર ટીકાપાત્ર જ રહી હોવા છતાંપણ મને ક્યારેય નથી લાગ્યું કે મારે લખવાનું છોડી દેવું જોઈએ. મને હંમેશા એવું જ લાગ્યું છે કે લોકોએ રૂઢીગત વાર્તાઓ વાંચવાની આદતને તરછોડી મારી ઓફબીટ કહી શકાય એવી વાર્તાઓ વાંચવી જોઈએ, સમજવી જોઈએ અને એના હૃદય ખોલીને વખાણ કરવા જોઈએ.\n\nહું તમને મારી નવી વાર્તા વિશે જણાવું એ પહેલા મારે તમારી સમક્ષ એ ખુલાસો પણ કરવો જોઈએ કે હું એલન એડગર પોથી પ્રભાવિત થઈને લખતો હતો એવા મારા પર આક્ષેપો લાગ્યા હતાં. આ આક્ષેપોથી કંટાળીને મેં એક વાર્તા લખી જે મારા ટીકાકારોને અને આ સમાજને તેમનો અસલી ચહેરો બતાવતી હતી, એ વાર્તા સમાજની નગ્ન વાસ્તવિકતા છતી કરતી હતી, તો એમણે એ વાર્તામાં મંટોની છાંટ શોધી લીધી.\n\nહું આ બધી ટીકાઓ, આક્ષેપોથી કંટાળ્યો છું એટલે આ વાર્તા પ્રકાશિત કરતા પહેલા તમારી સમક્ષ રજૂ કરી રહ્યો છું. આ મારી અને મારી પ્રેમિકા પ્રિયાની વાર્તા છે.\n\nઆ વાર્તાની નાયિકા એટલે કે મારી પ્રેમિકા પ્રિયા એક યુટ્યુબર છે, 'અજાણી દુનિયા' નામની એની ચેનલ છે, ચેનલના લાખો સબસ્ક્રાઈબર છે. પ્રિયા 'અજાણી દુનિયા' પર ભૂતપ્રેતનાં નામથી પ્રચલિત જગ્યાઓની મુલાકાત લે છે, ત્યાં આખી રાત એકલી વિતાવે છે, પોતે જ કેમેરા એન્ગલ સેટ કરી વિડીયો ઉતારે છે. અત્યાર સુધી એણે ભયાનક કહી શકાય એવા અનેક સ્થળોની સફળ મુલાકાત લીધી છે. એની આ બહાદૂરીની ચર્ચાઓ યુટ્યુબ થકી દેશ વિદેશમાં થાય છે. એની આવી જ એક સ્થળની મુલાકાત દરમિયાન અમે મળ્યા હતા. એ રાત હજુ પણ મને યાદ છે. એ રાત્રે જ હું આ ચેનલના નામથી અને એના કાર્યથી માહિતગાર થયો હતો.\n\nએ રાત્રે હું રાજસ્થાનથી અમદાવાદ પરત આવી રહ્યો હતો, ખૂબજ મોડું થઈ ગયું હતું. રસ્તા પર મારી ગાડી સિવાય કોઈ દેખાઈ રહ્યું ન હતું. વરસાદ ધીમી ધારે વરસી રહ્યો હતો, વાદળાનો ગડગડાટ સાથે વીજળીનો ચમકારો વચ્ચે વચ્ચે થતો હતો, એ જ સમયે થોડે દૂર રસ્તાની એકબાજુ એક ગાડી ઊભેલી મને દેખાઈ. મેં મારી ગાડીની ઝડપ ઘટાડી તે ગાડી તરફ નજર કરી. મને કોઈ યુવતી દેખાઈ. કાળી ટીશર્ટ અને વાદળી જીન્સ પહેરેલી એ યુવતી પહેલી નઝરે જ મારી આંખોમાં વસી ગઈ, કદાચ એ પ્રેમ નહીં હોય પણ તમે કામદેવની કૃપા સમજી શકો. મેં ગાડી રોકી, હોર્ન માર્યો. મને રોકાયેલો જોતા જ એ મારી તરફ આવી. એણે જણાવ્યું કે એની ગાડી બગડી છે અને એને લિફ્ટ જોઈએ છે. આ દરમિયાન મારી દ્રષ્ટિ એની આંખોથી લઈને એની પગની પાની સુધી ફરી ચૂકી હતી. વરસાદમાં પલળેલી એ અતિશય સુંદર લાગતી હતી, એની એ સુંદરતા માટે જો હું કોઈ શબ્દો કહીશ તો એ તમને ફિલ્મી લાગી શકે, હૃદયના ઉંડાણથી કહેલ દરેક વાત સામેવાળાને ફિલ્મી જ લાગતી હોય છે. મેં એને લિફ્ટ આપવા સહમતી દર્શાવી. એ એની ગાડીમાંથી બેગ લઈને આવીને મારી ગાડીમાં બેઠી. \"મને આગળ કોઈ હોટેલ પર ઉતારજો, સવારે કોઈ મિકેનીકને લાવી ગાડી રીપેર કરાવી લઈશ\" એ બોલી. આ સાંભળતા જ મારા મગજમાં એક યુક્તિ સળવળી. થોડો સમય એની સાથે વધુ રહેવા મળશે એ લાલચે આશિષનું ખાલી પડેલ ઘર તો આગળ હાઈવે ટચ જ છે એ યાદ આવ્યું.\n\nમેં એને જણાવ્યું કે આગળ થોડી દૂર મારા મિત્રનું ઘર છે, ત્યાં હું રોકાઈ રહ્યો છું, એને જો કોઈ તકલીફ ન હોય તો એ મારી સાથે આવી શકે. એની પાસે બીજો કોઈ રસ્તો ન હતો. મેં આશિષનું ઘર કહ્યું તેના કરતાં આગળ જવા માટે તેની પાસે અન્ય કોઈ વિકલ્પ ન હતો અને ત્યાં નજીકમાં કોઈ હોટેલ પણ ન હતી એટલે એ તૈયાર થઈ. મારા એન.આર.આઈ મિત્રનું હંમેશા ખાલી રહેતું ઘર જેની ચાવી મારી પાસે રહેતી, અમે ત્યાં રાત્રિ વિતાવી. એક જ રૂમમાં સાથે હોવા છતાં મેં એની સાથે કાંઈ ખોટું ન કર્યું પણ હું ખોટું નહીં બોલું એક વખત રાત્રે એ સુતી હતી ત્યારે મેં એના સ્તનના ઉભારને ધારી ધારીને જોયો હતો.\n\nહું ધારત તો એની મજબૂરીનો લાભ લઈ શકત પણ મેં ન કર્યું એ વાત એને આકર્ષી હોય એવું મને લાગ્યું. સવારે મિકેનીકને લઈને એની ગાડી ચાલુ કરાવી, મારી મદદ અને નિખાલસતાથી એ પ્રભાવિત થઈ અને અમારી પ્રેમકહાનીના કૂંપણ ફૂટ્યા.\n\nએ મુલાકાત બાદ અમે પ્રત્યક્ષ મળ્યા ન હતા પણ અમારી ફોન પર ઘણી વાતો થતી, વ્હોટ્સએપ મેસેજ અને ફોન પર થતી વાતોએ અમારા પ્રેમમાં વધારો કર્યો. સમય પસાર થતો ગયો અને હું એના પ્રેમમાં વધુ ડૂબતો ગયો. એ મુલાકાતને ત્રણ મહિનાઓ વીતી ગયા છતાં એ રૂબરૂ મળવાની વાત હંમેશા ટાળતી. એક દિવસ મેં એને મહાપરાણે રૂબરૂ મળવા મનાવી. એ તૈયાર થઈ પણ એની શરતમાત્ર એ હતી કે એ અમારી પહેલી મુલાકાત થઈ હતી ત્યાં જ ફરીવાર મળશે. હું સહમત થયો.\n\nહું તૈયાર થઈને નિયત સમયે ત્યાં પહોંચવા નીકળી જ રહ્યો હતો ત્યાં મારી નજર એ દિવસના ન્યૂઝપેપર પર પડી. એ પેપરનાં મુખ્ય પેજની નીચેની જમણી બાજુએ એક રંગીન ફોટો હતો જે પ્રિયાનો હતો, એ પ્રિયાની પ્રથમ વાર્ષિક પુણ્યતિથિએ શ્રદ્ધાંજલિની જાહેરાત હતી. મને આશ્ચર્ય થયું. હું અવાક થઈને ત્યાં ઊભો રહી ગયો. આજુબાજુનું વાતાવરણ શાંત થઈ ગયું હોય એવી મને અનુભૂતિ થઈ. દીવાલ પર રહેલ ઘડિયાળના કાંટાનો ટક ટકનો અવાજ પણ કોઈ મોટેથી ઢોલ વગાડતું હોય એ સરીખો લાગી રહ્યો હતો. સમય અને મારા હૃદયની ચાલવાની ગતિ મંદ થઈ, હું ત્યાં જ ફસડાઈ પડ્યો. હું તો પ્રિયાને ત્રણ મહિના પહેલા જ મળ્યો હતો. રાત્રે અમે સાથે જ તો રહ્યા હતા એ વિચારો એ મગજમાં તોફાન મચાવ્યું. અમુક કલાકો પછી હું સ્વસ્થ થયો. મેં આટલા સમયમાં પહેલી જ વખત પ્રિયા વિશે ગુગલમાં શોધ કરી. ગુગલ દ્વારા એના અઢળક વિડીયો પરિણામમાં આવ્યા ઉપરાંત એક આર્ટિકલ પણ નજરે ચઢ્યો, જે આર્ટિકલ વાંચતા મને ખ્યાલ આવ્યો કે પ્રિયા એક રાત્રીએ હોન્ટેડ પ્લેસની મુલાકાત દરમિયાન મૃત્યુ પામી હતી. એ ભયાનક જગ્યાએ એ એકલી હતી ત્યારે રાત્રે તેના પર કોઈએ બેરહેમીથી બળાત્કાર કર્યો હતો અને ત્યારબાદ હત્યા કરી હતી.\n\nઆ ઘટનાની જે તે સમયે મીડિયાએ ચર્ચા પણ કરી હતી. ગુનેગારની કોઈ માહિતી મળી ન હતી. આ ઘટના મારી ધ્યાન બહાર ગઈ હતી.\n\nહું હવે ગભરાયો, મારે શું કરવું જોઈએ ? પ્રિયાને મળવા જઉં કે ન જઉં એ દુવિધામાં મેં કલાક પસાર કર્યો પણ ત્યારબાદ તેને મળવું એ નક્કી કરી હું મળવા પહોંચ્યો.\n\nમને આશ્ચર્ય થયું તે ત્યાં હાજર જ હતી, એ જ બ્લેક ટીશર્ટ અને બ્લ્યુ જિન્સમાં ! હવે મને ખબર હતી કે તે મૃત્યુ પામી છે એટલે હું ડરી રહ્યો હતો, તે મારા ભયને પામી ગઈ હોય તેમ હસતા ચહેરે બોલી \"તને ખબર પડી ગઈ ?\".\n\nહું અચકાતા અચકાતા પરસેવો લુછતાં બોલ્યો \" શું..શું.. શેની ?\"\n\nતે વળી બોલી \" મને ખબર છે કે મારા મૃત્યુ વિશે તને ખબર પડી ગઈ છે અને તું મને મદદ કરશે એ જ આશયથી મેં તને બોલાવ્યો છે.\"\n\n\" ?\" મારા ચહેરા પર પ્રશ્નાર્થ ભાવ હતો.\n\n\"તે રાત્રિએ મારી ચેનલમાં કામ કરતો મારો એડિટર રાહુલ મારી પાછળ પાછળ આવ્યો હતો અને પછી મારી સાથે બળજબરી કરી એની હવસ સંતોષી, મને પીંખી નાખી અને એટલું પૂરતું ન હોય તેમ મારું ગળું દબાવીને મારી હત્યા કરી નાખી. મારા શરીરમાંથી જીવ તો જતો રહ્યો પણ આત્મા ભટકી રહી છે અને એ બળાત્કારીના ખૂન બાદ જ એને શાંતિ મળશે.\" એ એકીશ્વાસે બોલી ઊઠી.\n\n\"મારી પાસેથી શું અપેક્ષા છે ? હું કોઈની હત્યા ન કરી શકું.\" હું એનો આશય સમજી ગયો અને બોલ્યો, હું હજુ બોલતા ગભરામણ અનુભવતો હતો.\n\nતે હસી પડી, મને હાસ્ય ન સમજાયું. મારું માથું ભમવા મંડયુ અને પછી શું થયું તેની મને ખબર નથી.\n\nહવે હું મુખ્ય મુદ્દા પર આવું, વાર્તા અહીં અધૂરી છે, પૂરી નથી કરી શકતો, તમે સજેસ્ટ કરો અંત શું હોઈ શકે ?\n\nતમને આ વાર્તા સંભળાવ્યા પછી મને હજુ પણ લાગે છે કે મારે એ વાત શરૂઆતમાં જ કહી દેવી જોઈતી હતી. જો શરૂઆતમાં એ વાત કહી હોત તો વાર્તા કદાચ મજબૂત બનત. મારે તમને અંધારામાં રાખવા જોઈતા ન હતાં. મારે તમને એ જણાવવું જોઈતું હતું કે આ કલ્પના નથી, આ સત્યઘટના છે. મારે તમને એ શરૂઆતમાં જ જણાવવું જોઈતું હતું કે પ્રિયાની ચેનલના એડિટર રાહુલના ખૂનના આરોપ હેઠળ હું જેલમાં છું. મેં અનેકવાર એ લોકોને કહ્યું કે મેં ખૂન નથી કર્યું, ખૂન તો પ્રિયાની આત્માએ કર્યું છે, છતાંપણ એ નથી માનતા. મારી વાતોને એ કાલ્પનિક ઉપજાવી કાઢેલી ગણે છે. કાનૂનને તપાસ કરતા એવા સબૂત મળ્યા છે કે મારી વાર્તા પરથી એણે શોર્ટફિલ્મ બનાવેલી અને મને ક્રેડિટ મળી ન હતી એ અંગત કારણોસર મેં રાહુલની હત્યા કરી છે. મારા અવારનવાર પ્રિયાની વાત જણાવા છતાં મને જ ગુનેગાર માને છે, હવે કદાચ તેઓ મને પ્રિયાના ખૂનનો પણ આરોપી ગણે છે પણ મેં એકપણ ખૂન નથી કર્યું.\n\nમારે તમને એ પણ જણાવવું જોઈએ કે એ લોકો મને પાગલ ગણે છે અને હું અત્યારે આ પાગલખાનામાં ભરતી છું. અરે કોઈ એમને સમજાવો કે પાગલ મારી વાર્તાના પાત્રો હોય છે, હું નથી. હું એક વાર્તાકાર છું. સફળતા ઝંખતો નિષ્ફળ વાર્તાકાર.",
      "duration": "7 mins",
      "category": "Horror"
    },
    {
      "title": "રાગીનું ભૂત",
      "story_name": "ટ્રેન અંધકારને ચીરતી આગળ ને આગળ દોડી રહી છે. તે વરસો પછી તેના ગામ આવી રહ્યો છે. આમ તો સહપરિવાર સાથે નક્કી થયું હતું પણ મોટાભાઈએ જે સંદેશો મોકલ્યો હતો તે કારણે રાહ જોઈ શકાય તેમ નહોતું એટલે તે એકલો જ આવી રહ્યો છે. મોટાભાઈએ ફોનમાં ફક્ત એટલું કહ્યું હતું કે 'જેમ બને તેમ જલ્દીથી આવી જજે' આ સિવાય બીજું કંઈ કહ્યું નહોતું એટલે યશની બેચેની વધી રહી છે.\n\nરાતનો સમય બહારથી આવતા ઠંડા પવનને કારણે કમ્પાર્ટમેન્ટના મુસાફરોની આંખ ઘેરાતી રહી. વતન છૂટ્યા તે પછી કામમાં પરોવાયા બાદ આજે વારસો પછી આટલી શાંતિ મળી છે. આજુબાજુમાંથી પસાર થતા દૂરદૂરના ગામોની લાઈટ બહારના અંધકારને લીધે આગિયા જેવી ચમકી રહી છે. યશના માનસપટ ઉપર તેનું નાનકડું ગામ તરવરી રહ્યું.\n\n'કેવું હશે, બધુ બદલાઈ ગયું હશે કે પછી આજે પણ એવું ને એવું જ હશે !' તે વિચારતો રહ્યો. યશ દૂર નજર કરી અંધકારમાં જાણે કશુંક શોધી રહ્યો છે- તેની નજર સામે અત્યારે ગામ પાદરે આવેલી નાનકડી દેરી ઊપસી આવી. તે સાથેજ તેના માનસપટ પર એક પછી એક ચિત્રો ખડા થતા ગયા.\n\n'હેં યશ કોઈ માણસ મરી જાય તે પાછો જીવતો થઈને આવે ખરો ? રાગીએ યશ સામે જોયું.\n\n'કેવી વાત કરે છે ગધેડાને તાવ આવે એવી. મરેલું કોઈ પાછું વળીને આવ્યું છે ?\n\n'તો પછી આ રણછોડકાકા કેમ રોજ અહીં આવીને તેમની દિકરીને થાળ ધરાવીને કહે છે;'લે...દિકરી જમી લે !'\n\n'અરે એ તો બિચારા કાકાને એકની એક દિકરીનો આઘાત લાગ્યો છે એટલે.'\n\n'ના... ના.. મેં ઘણી વખત રણછોડકાકાને ગામલોકો સાથે તેમની દિકરી તેમને અહીં મળવા આવે છે' તે રીતે વાતો કરતા સાંભળ્યા છે !\n\n'અરે યાર રાગી તું ?' યશ આગળ કંઈ કહે તે પહેલાજ ;\n\n'ભલે તું અત્યારે આ વાત નહિ માને પણ એક દિવસ તું-' તે પછીના શબ્દો રાગી મનમાને મનમાં બોલી ગઈ હતી.\n\nઅત્યારે તે વાતે યશના ચહેરે ફરી હાસ્ય આવ્યું.  તે આગળ કંઈ વિચારે તે પહેલાં તેની પાસે કોઈ આવીને ઊભા રહ્યાનો અહેસાસ થતાં તેણે તે તરફ જોયું. મખમલી સફેદ ડ્રેસમાં સજ્જ રાગી સામે ઊભી છે. અપાર આશ્ચર્ય સાથે તે બોલ્યો; 'અરે રાગી તું અહીં ? હું તારા જ-'\n\n'બરોડાથી આવું છું, અને હા તું તો ધનબાદથી આવતો હશે રાઈટ !' રાગી બોલી.\n\n'હા, ધનબાદથી-' યશ આગળ બોલે તે પહેલા ટ્રેન તાપીના બ્રિજ ઉપરથી પસાર થતાની સાથે બહારથી આવતા ખટાખટના અવાજ તેમજ સુરત સ્ટેશને ઉતરનાર મુસાફરોની ભીડને કારણે બંને મૌન બન્યા.\n\n* * *\n\nરાગી સુહાનીની એકની એક દિકરી. સુહાનીની અહીં ગામના દવાખાને બદલી થઈ ત્યારે તે નાની રાગીને લઈને આવી હતી. યશના ફળિયામાંજ દવાખાનાના સ્ટાફ ક્વાર્ટર્સ હતા. એટલે કોઈ પણ બહારથી બદલી થઈ આવતા તેમનો સૌ પહેલા યશના કુટુંબ સાથે પરીચય થતો. સુહાનીનું પણ આમ જ બન્યું. થોડા જ સમયમાં બંને પરિવારો વચ્ચે સારો એવો ઘરોબો બંધાઈ ગયો જાણે કોઈ ઋણાનુબંધ હોય. સુહાનીનો પતિ આર્ટીસ્ટ કમ ફોટોગ્રાફર હોવાને કારણે તેમની ધૂનમાંજ મસ્ત રહેતો. સુહાનીની બદલી થઈ આવ્યા તેના શરૂઆતના દિવસોમાં ગામલોકોએ તેને જોયો તે પછી ખાસ કોઈની નજરે પડતો નહોતો.\n\n\n\nસમય પસાર થતો રહ્યો. એક સાંજે આતપના ચિત્રનું ઉદઘાટન રાખ્યું હતું. બધાને આમંત્રણ અપાઈ ગયું હતું. સાંજ પડવાની રાહ જોવાતી હતી. આતપ અને સુહાની વહેલી સવારથીજ ખુશખુશાલ હતા. સાંજે તાલુકાની આર્ટ ગેલેરીમાં બધાએ જવાનું હતું- સમય સરતો જતો હતો ત્યાં દવાખાનેથી કમ્પાઉન્ડર આવ્યો. તેણે આપેલો સંદેશો સાંભળતા હજી સમય હતો એટલે  સુહાની દવાખાને જવા તૈયાર થઈ.\n\nત્યાં..\n\n'સુહાની દર વખતની જેમ આ વખતે પણ તું બહાનું ના કાઢતી. આજના આ ફંક્શનમાં તારી હાજરી ખૂબજ જરૂરી છે' આતપ બોલ્યો.\n\n'અરે હોય કંઈ, આજના ફંક્શનમાં હું ન હોઉં એવું તો બનવાનું જ નથી. તારા કરતા વધારે મને આનંદ છે. હું આ ગઈ અને આવીજ સમજો અને હા, તમે થોડા વહેલા નીકળી જજો હું પણ સમયે પહોંચી જઈશ.'\n\n'તે ખરું પણ આ અગાઉ પણ તું આવું જ બોલી હતી અને છેલ્લી ઘડીએ તારી ફરજ તને નિવૃત્ત કરતી નથી કે પછી-' આતપ જાણે અગાઉના પ્રસંગો યાદ કરાવતો હોય તે રીતે બોલ્યો.\n\n'શું કરું આતપ આ ખોળિયામાં એક ડૉક્ટર જીવ રહે છે. તે સમયે તો તને ખબર જ છે ને એવા સંજોગો ઉભા થયા હતા..!\n\n'હા... હા... એટલે જ કહું છું કે આ વખતે પણ પાછા-' આતપ બોલતા અટકી ગયો.\n\n'આ વખતે આવું નહીં બને, પ્રોમિસ'. બોલતા સુહાની દવાખાને જવા નીકળી ગઈ.\n\nસાંજના સાડા પાંચ થવા આવ્યા હતા સુહાનીના કોઈ સમાચાર નહોતા. મહેમાનો એક પછી એક આવતા ગયા આતપ ઉચાટ ભર્યા મને સુહાનીની રાહ જોઈ રહ્યો છે. આર્ટ ગેલેરીમાં આતપ... આતપ... ફેલાઈ ગયો છે ! સાત વાગતા ઉદ્દઘાટન વિધિ શરૂ થઈ તાળીઓના ગડગડાટ વચ્ચે બધાએ આતપના ચિત્રોને વધાવી લીધું.\n\nસુહાની ગેરહાજર રહી. આતપનું મન અવળા વિચારે ચઢ્યું. તેના મને તેનો કબજો કર્યો. 'ફરી પાછી આજે તે જાણી જોઈને આવી નથી. તે મારી ખ્યાતિની ઈર્ષા કરે છે નહીંતર આવું ન બને.' તે વિચારી રહ્યો છે... વિચારની આગ પ્રજ્વલિત બનતી ગઈ. અને તે રાત્રે આતપ ફંક્શનમાંથી બારોબાર ક્યાં ચાલ્યો ગયો. દુનિયામાં રોજની આવી કેટલી વ્યક્તિઓ આ રીતે ગુમનામ બની જતી હોય છે. જેની તેમના નજીકના સ્વજનો સિવાય કોઈને કંઈ પડી હોતી નથી. આતપ પણ ગુમનામ બની ગયો. સુહાની અને રાગી ઉપર જાણે આભ તૂટી પડ્યું. એકે પિતા તો એકે પતિને ગુમાવ્યો તે સિવાય જાણે બધુ સામાન્ય હતું.\n\nસુહાની એકલી પડતી ત્યારે દિવાલ ઉપર પેન્ટ કરેલો તેમનો ગ્રુપફોટાને જોઈ મનોમન બોલતી; 'આતપ, એક કલાકાર જીવ થઈને તારા આ અહમને કારણે તે આ શું કર્યું. હું તે દિવસે કેમ ના આવી શકી તેનો ખુલાસો સાંભળવા પણ તું ન રોકાયો. એકવાર તો તારી જીદ છોડીને પાછા વળી જોયું હોત. તે દિવસે તારા ઉદ્દઘાટનની તાળીઓના ગડગડાટ સમયે હું એક એવી વ્યક્તિને મોતના મુખમાંથી બહાર કાઢી રહી હતી કે જે એક ઘરનો મોભી અને ઘરડા મા-બાપનો એકનો એક સહારો બે દિકરી અને એક દીકરાનો બાપ અને આ બધાથી વિશેષ ખોળો પાથરીને મારી સામે આક્રદ કરતી એક લાચારનો સુહાગ. મેં તેનો સુહાગ તો બચાવી લીધો પણ તારી જીદે આપણો સંસાર ના બચાવી શકી. મને અફસોસ એ વાતનો છે કે તારા અહમ અને જીદને કારણે તેં તારા નામને પણ લજાવ્યું. તારામાં ઈર્ષા અને અહમનું ધીમું તાપણું તો મેં ક્યારનું અનુભવ્યું હતું. પણ આમ ઈર્ષાનું તાપણું આટલી હદે પ્રજ્વલિત થશે તેની તો મેં કલ્પના પણ કરી નહોતી. આપણા દાંપત્ય જીવનને ટકાવી રાખવા મેં શું નથી કર્યું. મારો કયો વાંક ગુનો હતો ? આતપ, કલાકારો ધુની હોય છે એવું ક્યાંક વાંચ્યું અને સાંભળ્યું પણ હતું પણ આટલી હદે નિષ્ઠુર પણ બની શકે છે-'\n\nસુહાનીના આંખે ઝળઝળિયાં આવી ગયા.  રાત-દિવસ તે પછી પસાર થતા રહ્યા. ત્યાં સુહાનીના મમ્મીના સમાચાર મળતા તેઓ સુરત ગયા થોડા સમય ત્યાં રોકાયા. સારવાર દરમિયાન મમ્મીની તબિયતમાં કોઈ ફરક જણાતો નહોતો ઉંમરના કારણે હવે તેઓ એકલા ઉઠ-બેસ કરી શકતા નહોતા અને એટલે સુહાનીએ સુરત જનરલ હોસ્પિટલ ખાતે બદલી માગી લીધી. તે પછી પણ યશનાં કુટુંબના સંબંધો અકબંધ જળવાઈ રહ્યા.\n\nયસ નો અભ્યાસ પૂરો થતા મિત્ર સાથે તે ધનબાદ ગયો અને ત્યાં સેટ થયો. છેલ્લે યશના લગ્ન પ્રસંગે બધા ભેગા મળ્યા હતા. યશ તેના ગૃહસ્થ જીવનમાં વ્યસ્ત બની ગયો તે સાથે રાગી તેમજ સુહાની સાથેનો સંપર્ક તૂટી ગયો. જ્યારે ગામડે જવાનું બનતું ત્યારે ફરી પાછા સંસ્મરણો તાજા થતાં.\n\n* * *\n\nટ્રેન બ્રિજ પસાર કરી ધીમે પડી રહી છે અવાજ સમી જતા યશ બોલ્યો; 'ક્યાં બરોડા સેટલ થઈ છે ?'\n\n'ના, બરોડા તો અમે ગઈકાલે જ આવ્યા અને હા, આ વિરેન્દ્ર છે.' રાગીની બાજુમાં ઊભેલા એક નેપાળી યુવાનો રાગી એ પરિચય કરાવ્યો.યશએ વિરેન્દ્ર સાથે સેન્ડ કર્યું.\n\nતે પછી રાગી તરફ જોઈ બોલ્યો;' કેટલા વર્ષે મળ્યા. મમ્મીના શું સમાચાર છે ?'\n\n- સુરત સ્ટેશન આવતા મુસાફરોનો ઘોંઘાટ અને દોડધામ વધી રાગીને ઉતરવાનું હતું. કેવા વિચિત્ર સંજોગોમાં બંનેનો ભેટો થયો અને પાછા અલગ. રાગીએ ઘણું બધું યશને કહેવું હતું- યશને પણ- \n\nટ્રેને ધીમે ધીમે પ્લેટફોર્મ છોડયુ.\n\nરાગી અને વિરેન્દ્ર નજરથી ઓઝલ થતા ગયા. ગુજરાત કવીન વલસાડ સ્ટેશને ઊભી રહી. યશ વલસાડ-વાપી બસમાં ગોઠવાયો.! અંધકારને ચીરતી બસ ઊપડી તે સાથે સાથે યશના માનસપટ પર એક પછી એક ચિત્રો આવતા ગયા. રાત્રે જેવો યશે ઘરમાં પ્રવેશ કર્યો ત્યાં વાતાવરણમાં ગમગીની છવાઈ ગઈ. બધા યશનીજ રાહ જોઈ રહ્યા હતા. યશને આશ્ચર્ય થયું તે વાતવરણ જોઈ બોલ્યો;\n\n'શુ વાત છે હજુ તમે બધા જાગો છો કંઈ ?'\n\nત્યાં-\n\n'એક દુ:ખદ સમાચાર છે.' મોટાભાઈ બોલ્યા.\n\n'શુ ? યશ પ્રશ્ન ભરી નજરે જોઈ રહ્યો.\n\n'આપણા સુરતવાળા સુહાની બહેનની દિકરી રાગી નેપાળના પ્રવાસે ગઈ હતી ત્યાં તેમની ટ્રાવેલ્સ બસ એક ઊંડી ખીણમાં ખાબકી ગઈ. અકસ્માત એટલો ભયંકર હતો કે તેમાં કોઈ બચ્યું નહોતું. સવારે આપણે સુરત જવાનું છે !' મોટાભાઈએ વાત પૂરી કરી.\n\n'નહીં... નહીં... તે કેવી રીતે શક્ય બને… તે રાગીજ હતી.' યશ એકાએક ચીસ પાડી ઊઠ્યો.\n\nએટલે…? બધા તેની સામે આશ્ચર્યથી જોઈ રહ્યા.\n\n'હા... તે રાગી' યશની આંખ સામે સુરત સ્ટેશન પર ઝાંખા પીળા પ્રકાશમાં જોયેલા રાગી અને વિરેન્દ્રના ચહેરા તરવરી રહ્યા !\n\nતે સાથે જ-\n\n'ભલે તું અત્યારે આ વાત નહિ માને પણ એક દિવસ તું-' તે પછીના શબ્દો રાગી મનમા ને મનમાં બોલી ગઈ હતી.\n\nતે શબ્દો આજે જાણે ફરી પાછા વાતાવરણ માં પડઘાય રહયા છે !",
      "duration": "7 mins",
      "category": "Horror"
    },
    {
      "title": "સપનાની બંગડી",
      "story_name": "જંગલના રસ્તે પસાર થતાં સંધ્યારાણીના આગમનને માન આપી સુરજ દાદા અસ્તાચલમાં ગતિમાન હતા. જે સ્થળે રેણુ અને ગિરીશને જવાનું હતું તે અડધા કલાકના અંતરે હતું અને ગાડીની લાઈટ ઓન કરવી પડે તેટલું ઝાંખું દેખાતું હતું. રોડના કિનારે કેટલાક હરણાં ચરતાં નજરે પડતાં હતાં. અંધારે હિંસક પશુ પણ દેખાતા હશે. રસ્તો પાકો હતો પણ જંગલના કિનારે હોય તેમ વચ્ચે ખુલ્લો ભાગ દેખાતો હતો. કપલ હતું એટલે ગિરીશ ક્યારેક મઝાક કરતો રેણુને બીવડાવતો હતો. રેણુને કંઈ બીક નહોતી લાગતી પણ મસ્તીમાં તે પણ બી જતી હોય એવી એક્શન કરતી હતી અને મઝાકમાં ગિરીશે થોડુંક વધારે જોડી દીધુંને બોલ્યો,\n\n\"રેણુ જો ગાડીમાં કઈ થાય ને રોકાય જાય તો, અહીં શું થાય !\"\n\n\"તને આવું સૂઝે છે. બીજો કોઈ વિષય નથી. મને આવી મઝાક પસંદ નથી.\" અને રેણુ બગડી, હવે બગડી એટલે, તેના ચહેરા પરનું હાસ્ય પણ અટક્યું. નવું કપલ હતું.\n\nગિરીશને પણ જંગલનો કોઈ અનુભવ નહોતો. પણ જંગલ આવ્યું એટલે તેના મનમાં આવ્યું એ કહી દીધું. હવે રેણુના ચહેરા ઉપર ગભરાટ ઉપસતો દેખાયો. તેણે બારી બાજુ મોઢું ફેરવી લીધું અને બારી ખુલ્લી હતી તે ગ્લાસ ચઢાવીને બંધ કરી દીધી.\n\nગિરીશે હસતા ચહેરે તેને મનાવવા પ્રયત્ન કર્યો. હું તો મઝાક કરતો હતો. રેણુ, નારાજ થઇ ગઈ. સોરી, વગેરે જે ઉપયોગમાં લેવાય તેવા શબ્દનો પ્રયોગ કરી. તેણે રેણુને મનાવી. રેણુને પણ એમ થયું આ જંગલમાં ચારે બાજુ ભય છવાયો હોય. ત્યાં એકબીજા સિવાય અહીં કોણ એટલે ગિરીશની હસીને તેણે સ્વીકારી અને તેની નજીક સરકી. પછી કઈ બોલી નહિ. કેમકે હજુ ગભરાટ તેનામાંથી જતો ન હતો. કંઈ બને નહિ તો ભગવાનનો પાડ પણ બને તો તો તેર મણનાનું શું કરવું? તેની નજર આજુબાજુ ફરી વળી અહીં કોઈ રહેવાનું સ્થાન પણ દેખાતું ન હતું. એક વખત ગભરાટનાં વિચાર મનમાં ક્યાંક સ્થાન પ્રાપ્ત કરે પછી, લાબું ચાલે, આંખ બંધ કરી અંદર ખોવાઈ જાય તોય તે પીછો ન છોડે અને સ્ત્રીનું હૃદય તો આમેય કોમળ, ગિરીશને પણ થયું કે મોટી ભૂલ થઇ તેનો એક હાથ સ્ટિયરિંગ ઉપર અને બીજો પ્રિયાને શાંત કરતો રહ્યો, ગાડી હતી. કપલ પાસે પૈસાની કોઈ ખુંટ ન હતી, પણ રસ્તો જંગલનો હતો અને સંધ્યા ઢળતી જતી હતી, ઘડી પછી અંધારું સ્થાન લેવાનું હતું.\n\nસારામાંની ગાડી હતી એટલે ગિરીશને વિશ્વાસ હતો, ગાડીમાં તો કોઈ તકલીફ ન થાય. અડધો પોણો કલાકનો સમય છે પછી તો તેના કાકાનું ઘર આવી જશે. રસ્તો પણ પાકો હતો. આ કપલ પેહેલી વખત કાકાના આગ્રહને માન આપી મુલાકાત માટે જઈ રહ્યું હતું.\n\nઆ વનમાં હરણાં હતા એટલે ક્યાંક હિંસક પશુઓ હોવાની શક્યતાઓ હતી. તેમની નજરે હજુ હરણાં સિવાય બીજું કંઈ નજરે નહોતું પડ્યું અને હરણાં પણ શાંતિથી ચરતા નજરે પડતા હતા. કાકાએ તો કહ્યું હતું કે અહીં બધું સેફ છે. અહીં કોઈ બનાવ એવો બન્યો નથી કે જેનાથી કોઈ માન હાનિ થઇ હોય. રસ્તો તેમના માટે નવો હતો, પણ કાકાના વિશ્વાસે ગિરીશ ભય વગર ગાડી ચલાવી રહ્યો હતો. હવે ગભરાયેલી રેણુને શાંત કરવાનું તેનું પ્રથમ ધ્યેય થતું જતું હતું. થોડી વારે તો તેના ચહેરા પર પણ પોતાની મઝાક કેટલી ગંભીર હતી. તે ઉપસતી જતી હતી પણ જો તે હિમ્મત ગુમાવે તો. રેણુથી કોઈ મદદ થાય એવી તો નહોતી અને પડી એવી દેવાશે. એ વાક્ય પણ જ્યારે ખરેખરી પડે ત્યારે કેટલું સાચું પડે,ઘણું અઘરું પડી જાય અને પૈસામાં માલતા આ કપલે તો કોઈ મુસીબત જોઈ જ નથી.\n\nગિરીશે ગાડીની લાઈટ ચાલુ કરી એટલે રસ્તો એકદમ ઉજળો થઇ ગયો અને અંધારું કાપતી ગાડી આગળ વધી આગળ એક વણાંક આવ્યો, રેણુની આંખ ઘડીક માટે ગિરીશના ખભે માથું ઢળતા મીચાઈ ગઈ. ગિરીશે અનુભવ કર્યો પણ રેણુની સ્થિતિને એમ ને એમ રહેવા દીધી. રસ્તો આગળ વણાંક લેતો હતો એટલે ગિરીશે ગાડી થોડી ધીરી કરી ત્યાં વણાંક ઉપર એક માણસ ફાનસ લઈને ઊભો રહ્યો હતો અને લાકડી રોડ બાજુ લાંબી કરી. ગાડીને ઊભી રાખવાનું સૂચન કરતો દેખાયો. હવે ગિરીશના ચહેરા ઉપર ગભરાટે સ્થાન લીધું. શું કરવું, એક ઝડપી વિચાર પસાર થઇ ગયો. રેણુ પણ તેજ સ્થિતિમાં હતી. મિનિટ પણ પૂરી વિચારવાની ન હતી. જંગલ હતું. કાકાના વિશ્વાસે જઈ રહેલો ગિરીશ ખૂબ ચિંતિત થઇ ગયો, પણ કદાચ કોઈ મદદ માટે ઊભું હોય. તેના મનમાં થોડીક દયા ડોક્યું કરી ગઈ અને બ્રેક વાગી ગાડી ઊભી રહી ગઈ. રેણુ જાગી ગઈ, બેબાકળી બની જોવા મંડી.\n\nપેલો ગ્રામીણ માણસ સફેદ પાઘડી અને મોટી મોટી વણાંકવાળી સફેદ મૂછોવાળો બારી નજીક આવ્યો.\n\nહાથમાં ફાનસ હતું. તેણે બારી ખોલવા કહ્યું, \"ગિરીશે તેના કહેવા પ્રમાણે બારી ખોલતા પહેલા રેણુ સામે જોયું. સુંદર ચહેરાવાળી રેણુની સ્થિતિ યથાવત રહી. તેનું કોઈ સૂચન ન જોતા, ગિરીશે, હિમ્મત કરી બારી ખોલી.\"\n\n\"સાહેબ ગભરાવવાની જરૂર નથી. હું કોઈ ડાકુ લૂંટારો નથી. બેન ગભરાશો નહિ, મારે થોડી મદદની જરૂર છે.\"\n\nઅને ગિરીશ બોલ્યો, \"જુઓ કાકા, અમે અહીં અજાણ્યા છીએ અને ચોર લૂંટારા ઉપર કોઈ નામ લખેલું નથી હોતું. એટલે તમારે શું કહેવું છે તે કહો. અમારાથી થશે તો મદદ કરીશું.\"\n\n\"સાહેબ અમે આ ઝાડીમાં રહીયે છીએ. મારી દીકરી જેવી છોરી. ખૂબ ગંભીર છે અને જો સહાય ન મળે તો તે બચી ન શકે. અહીં અડધા કલાકથી ઊભો છું. હજુ મોડું નથી થયું જો તમે મદદ કરો નજીકના ગામે લઈ જઈ શકાય.\"\n\nમદદની જરૂર હતી અને બીજો કોઈ રસ્તો ન હતો અજાણ્યા સ્થળે ગિરીશ રેણુ સામે જોઈ રહ્યો રેણુ પણ નિશ્ચિત ન કરી શકી. ભાર પુરે પૂરો વધી ગયો, ઉંમરવાળા કાકાના હાથ જોડાયેલા હતા અને આંખોમાં પારાવાર કરુણા દેખાતી હતી ગિરીશે હિમ્મત કરી મદદ માટે સંમત થયો, કાકાના ચહેરા ઉપર ખુશીની લાગણી પ્રસરી ગઈ.\n\n\"સાહેબ, ગાડી તો અંદર નહિ જઈ શકે પણ તમે જો મદદ કરો તો આપણે બે ત્રણ મિનિટમાં દીકરીને લઈ આવીએ.\" હવે ખરેખરી કસોટીમાં ગિરીશે કઈ સમજ ન પડતા માથું ખજવાળવા માંડ્યું. રેણુના શ્વાસની ગતિ પણ વધી ગઈ. કાકાએ જોયું માંડ મદદ મળીને આ ભાઈ ના પાડી દે તો મોટી મુશ્કેલી થઇ જાય.\n\nગિરીશ બોલ્યો, \"બીજું કોઈ મદદ ન કરી શકે. મારી પત્નીને એકલી મૂકી કેવી રીતે અવાય.\"\n\n\"સાહેબ બીજું કોઈ નથી હું ને સપના બેજ છીએ.\" અને ગિરીશે રેણુને પૂછ્યું'તું થોડીવાર એકલી રહી શકશે.\" અને રેણુ તરત બોલી, \"ના, હું એકલી એક સેકન્ડ માટે પણ ન રહું, ગાડી થોડી બાજુ પર લઇ લો ને હું પણ સાથે આવું.\"\n\nકાકા તરત બોલ્યા, \"અહીં કોઈ ડર જેવું નથી, પણ રાત છે એટલે થોડું સાવચેત રહેવું પડે.\" ગિરીશે રેણુ સંમત થઈ તેનાથી ખુશ થયો અને અહીં કોઈને મદદ થશે તેનાથી સંતોષ લીધો, સારું કામ હતું.\n\nછેલ્લે કારને રસ્તા ઉપર છોડી આગળ કાકા, ગિરીશ અને તેની નજીકમાં તેનો હાથ પકડીને રેણુ ચાલવા માંડ્યા, રસ્તા પરથી એક કેડી અંદર જતી હતી. રસ્તા પર કારની લાઇટનો પ્રકાશ હતો કેડી ઉપર ફાનસ ના અજવાળે તેઓ ચાલ્યા જતા હતા. ગિરીશને રેણુ છેલ્લી નજર રોડ પર નાખી બધું યથાવત હતું. ભલે બધું યથાવત હતું, પણ કેડી પર આગળ વધતા બંને સતત ચિંતિત હતા. આમ તો ગામડાના માણસો બહુ ભોળા હોય એટલે ગિરીશ બધું ભગવાન ભરોશે છોડી જઈ રહ્યો હતો. આગળ એક જૂનું મકાન ફાનસના પ્રકાશમાં દેખાયું.\n\nઅંદર બીજા ફાનસનો પ્રકાશ હતો તેઓ પગથિયા ચઢી અંદર પ્રવેશ્યા અને ખાટ પર સુતેલી છોકરી બેઠી થઈને બોલી, \"આવો.\" રેણુને ગિરીશ હેબતાઈ ગયા અને પાછા વળી દગો થયો એવું લાગતા પાછા ફરી ભાગવાનો પ્રયત્ન કર્યો કેમકે છોકરી એકદમ સાજી હતી અને તેનું શરીર ફાનસના પ્રકાશ કરતા પણ વધારે ઉજળું દેખાતું હતું, પેલા કાકા તો પગથિયા ઉપર ફાનસ મૂકીને નટ મસ્તક બેસી ગયા. ગિરીશે તેમની સામે જોયું રેણુ ગિરીશને વળગી પડી, ગિરીશને ગુસ્સો આવ્યો તે કઈ કહેવા જતો હતો પણ બોલી ન શક્યો, \"હું સપના છું, માલુકાકા ને જે કહેવું પડ્યું તે માટે હું માફી માંગુ છું પણ એમ ન કહે તો તમે અહીં આવતે નહિ બંને જણા શાંત પડો, હું કોઈ ઇજા નહિ પહોચાડું.\" અને છતાં ગિરિશનો અવાજ ન ખુલ્યો, તેને કોઈ પરલોકના જીવનો ભેટો થયો એવું લાગ્યું, પણ આંખનો એક પણ મિચકારો ન મારતી સપના બોલી, \"હું કેટલાય જન્મોથી અહીં છું, અને તું મારા ભવોભવનો સાથી હતો, હું તે જાણું છું અને તેની તને ખબર નથી. પણ તારી સાથે તારી આ ભવની પત્ની લાગે છે, એના રસ્તામાં હું અડચણ ઊભી નહિ કરું. કદાચ તે યોગ્ય પણ નથી, ફક્ત મારી આ બે સોનાની બંગડી તારી આ પત્ની ધારણ કરી લે એટલે હું મુક્ત થઈશ અને માલુકાકાની પણ મુક્તિ થશે.\" અને બંગડી ગ્રહણ કરવાની વાતથી રેણુ ખુબ ડરી ગઈ અને ગિરીશની વાચા ખુલી\n\n\"સપના, તું જે હોય તે,પણ તું માનવ નથી. તો તારી સાથે બનેલી ઘટનાથી તું અમને શું કામ હેરાન કરે છે, શું ખાતરી કે બંગડી ધારણ કર્યા પછી મારી પત્ની હેમખેમ રહેશે.\"\n\n\"જો તે ગ્રહણ નહિ કરે તો મને ખબર નથી મારુ શું થશે, પણ મને મુક્તિ નહિ મળે. એક પત્ની તરીકે અત્યાર સુધી રાહ જોતી પત્ની માટે હવે બધો તારા પર આધાર છે, પણ મારી મુક્તિ થતા તેનાથી તારા જીવનમાં ક્યાંય અડચણ નહિ આવે. બસ મને મુક્ત કર.\" અને તે ઊભી થઈ અને ગિરીશના પગમાં પડી. કાકા દયામણા ચહેરે જોતા રહ્યાં, \"ત્યાં રેણુમાં ક્યાંકથી હિમ્મત આવી તેને અહીંથી છૂટવું હતું. સપનાના હાથમાંથી તેણે બંગડી લઈ પહેરી લીધી. સપના ઊભી થઈ તેના શરીરમાંથી પ્રકાશ ફેલાયો અને બંને જણાને પગે લાગતી તે વાતાવરણમાં ભળી ગઈ, કાકા પણ ત્યાં ન હતા, અને મકાન પણ જતું રહ્યું,\n\n\"સપાટ જમીન પર બંને ઊભા હતા, અચરજ પામ્યા, ત્યાં કોઈ પ્રકાશ નહોતો, બધું ક્યાં જતું રહ્યું કઈ ખબર ન પડી અને કેડી જે ઝાંખી દેખાતી હતી. તેના પર છેલ્લા નમસ્કાર કરી નવું કપલ રોડ તરફ જવા પાછું વળ્યું, રોડ પર આવ્યું ગાડી યથાવત હતી. ગાડીમાં બેઠા પછી બંને એકબીજાને વળગી પડ્યા. કોઈ ભયાનક તત્વનો અનુભવ લઇ આ ઘટના કોઈને ન કહેવાના નિર્ણય સાથે ગિરીશે ગાડી આગળ વધારી. રેણુએ જોયું બધું અલોપ થઇ ગયું પણ સપનાની બંગડી તેના પહોંચામાં એવી ને એવી હતી, ગાડી અંધારું ફાડતી ત્યાંથી જતી રહી.\n\n",
      "duration": "7 mins",
      "category": "Horror"
    },
    {
      "title": "ધ સિલ્વર સ્ટોન",
      "story_name": "ચોઘડિયા, વાસ્તુશાસ્ત્ર, રાશીઓ વગેરે હિન્દુ ધર્મમાં ખુબ જ મહત્વ ધરાવે છે. આથી જ કોઈ સારું કામ કરતાં પહેલાં ચોઘડિયા જોવામાં આવે છે. કોઈ મકાનમાં બનાવવાનું હોય તો તે ઘર વાસ્તુશાસ્ત્ર મુજબ જ બનાવવામાં આવે છે, ઘરનું નિર્માણ થઈ ગયાં બાદ ગૃહપ્રવેશ કરતાં પહેલાં વાસ્તુપૂજન કરવામાં આવે છે. કોઈ વ્યક્તિનું રાશિફળ અલગ અલગ હોય છે. આમ મનુષ્ય માને કે ના માને પરંતુ તેનાં જીવનમાં ચોઘડિયા, વાસ્તુશાસ્ત્ર અને રાશિઓ ખૂબ જ મજબૂત રીતે વણાયેલ હોય છે.\n\nસમય : સવારનાં દસ કલાક.\n\nસ્થળ : સિલ્વર સ્ટોન ટેનામેન્ટ.\n\nમિહિર અને શિલ્પા ગામથી થોડે દુર આવેલ સિલ્વર સ્ટોન ટેનામેન્ટમાં પોતાનાં એક ડ્રિમ હાઉસ સમાન ટેનામેન્ટ બુક કરેલ હોય છે. આ માત્ર એક ટેનામેન્ટ જ નહીં પરંતુ મિહિર અને શિલ્પાએ જોયેલ એક સપનું હતું, જે આજે સાકાર થવાં જઈ રહ્યું હતું. મિહિર પાસે જે કાંઈ બચત થઈ હતી તેની મદદથી તેઓ આ ટેનામેન્ટ ખરીધ્યું હતું.તેઓ જાણતાં હતાં કે આ ટેનામેન્ટ શહેરથી ઘણું જ દૂર આવેલ છે, પરંતુ તેઓનું જેવું ટેનામેન્ટ જોઈતું હતું, તેવું જ ટેનામેન્ટ તેઓને પોતાનાં બજેટ અનુસાર મળતું હોવાથી મિહિર અને શિલ્પા આ ટેનામેન્ટ ખરીદવા માટે રાજી થઈ ગયેલાં હતાં.\n\nમિહિર અને શિલ્પા પોતાનો બધો જ સામાન લઈને સિલ્વર સ્ટોન ટેનામેન્ટમાં શિફ્ટ થઈ જાય છે. હાલ તે બંને ખુબ જ ખુશ હતાં કારણ કે હાલ તેઓનું એક ડ્રિમ હાઉસનું સપનું સાકાર થવાં જઈ રહ્યું હતું, પરંતુ મિહિર અને શિલ્પા એ બાબતથી હાલ એકદમ અજાણ જ હતાં કે આ જ ડ્રિમ હાઉસ તેનાં માટે સ્કેરી હાઉસ બની જશે.\n\nબધો જ સામાન શિફ્ટ થઈ ગયાં બાદ મિહિર અને શિલ્પા પોતાની રીતે ઘરમાં બધો જ સામાન ગોઠવે છે. ઘરનાં હોલમાં અલગ અલગ મનમોહક શો પીસ, એન્ટિક વસ્તુઓ, ફલાવર પોટ ગોઠવે છે. ઘરની દિવાલ પર અલગ અલગ ફોટાઓ લગાવે છે. બેડરૂમમાં પણ બધી વસ્તુઓ વ્યવસ્થિત ગોઠવે છે, અને તે બંને પોતાનાં પોતાનાં બેડની બરાબર સામે \"એકદમ ક્યૂટ બેબી\" નો મોટો ફોટો લગાવે છે. આમ ટૂંકમાં કહીએ તો તેઓએ જે પ્રમાણે વિચારેલ હતું તે મુજબ બધી જ વસ્તુઓ અને સામાન ગોઠવે છે. આવનાર સમયમાં આ ઘરમાં રહેવું તો ઠીક પરંતુ બે ક્ષણ રહેવું પણ મુશ્કેલીભર્યું થઈ જશે એ બાબતનો મિહિર કે શિલ્પાને અણસાર પણ ન હતો.\n\n***\n\nબે મહિના બાદ.\n\nસમય : રાતનાં આઠ કલાક.\n\nસ્થળ : મિહિર અને શિલ્પાનું ઘર.\n\nધીમે ધીમે દિવસો, અઠવાડિયાઓ અને મહીનાં પસાર થવાં માંડ્યા, જ્યારે આ બાજુ શિલ્પાનો પ્રેગ્નન્સી ટેસ્ટ પોઝિટિવ આવેલ હતો. આથી શિલ્પા આ ખુશ ખબર જણાવવા માટે મિહિરને કોલ કરે છે. આ ખુશખબર સાંભળ્યા બાદ મિહિર એકદમ ખુશખુશાલ બની જાય છે, તેની ખુશીઓનો કોઈ જ પાર નથી રહેતો, તે આનંદ સાથે ઝઝૂમી ઉઠે છે. મિહિર અને શિલ્પા માટે આ કદાચ તેઓનાં જીવનની સૌથી કિંમતી અને ખુશીઓ ભરેલ પળ હશે….જે પળનો દરેક દંપતિઓ ખૂબ જ આતુરતાપૂર્વક રાહ જોઈ રહ્યાં હોય છે. \n\nશિલ્પા હોલમાં બેસીને ટીવી જોઈ રહી હતી, એવામાં તેનો મોબાઈલ ફોન રણકી ઉઠ્યો, આથી તે મોબાઈલ ફોનની ડિસ્પ્લે પર નજર કરે છે, જેમાં લખેલ હતું..\"માય સ્વીટ હાર્ટ\" \n\n\"યસ ! મિહિર બોલો..!\" શિલ્પા કોલ રિસીવ કરતાં બોલે છે.\n\n\"શિલ્પા ! મારે આજે ઓફિસેથી આવતાં થોડું લેટ થઈ જશે. અમારી કંપનીએ ગયાં વર્ષે ખૂબ જ સારો પ્રોફીટ કરેલ હોવાથી અમારી ડેલકન કંપનીનાં સી.ઈ.ઓ એ એક પાર્ટીનું આયોજન કરેલ છે, તો મારે જવું જરૂરી છે. તો તું તારી રીતે જમીને સુઈ જજે. મારે ઘરે પહોંચતા પહોંચતા બાર વાગી જશે...!\" મિહિર શિલ્પાને જણાવતાં બોલે છે.\n\n\"સારું..પણ કેટલુ શકય હોય, તેટલું ઘરે વહેલાં આવી જજો..!\" શિલ્પા હળવા અવાજે મિહિરને જણાવે છે.\n\n\"હા ! સ્યોર..ટેક કેર..બાય.!\" મિહિર શિલ્પાને જણાવતા બોલે છે.\n\n\"હા ! બાય..!\" આટલું બોલી શિલ્પા કોલ ડિસ્કનેક્ટ કરે છે.\n\nત્યારબાદ શિલ્પા પોતાનાં માટે રસોઈ બનાવવામાં વયસ્ત બની જાય છે, અને થોડીવારમાં રસોઈ બનાવીને જમી લે છે. બધું જ કામ પતાવીને શિલ્પા એકાદ કલાક જેવું ટીવી જોવે છે, અને લગભગ રાતનાં 10 : 30 કલાકની આસપાસ શિલ્પા ઊંઘવા માટે પોતાનાં બેડરૂમમાં જાય છે. થોડીવારમાં શિલ્પા પોતાનાં ઘરે આવનાર નવા મહેમાન એટલે કે સંતાન વિશે વિચારતાં વિચારતાં ઊંઘી જાય છે.\n\nસમય રાતનાં 11 કલાક.\n\nએક બાજુ મિહિર પોતાની કંપનીના સી.ઈ.ઓ એ જે પાર્ટી આપી હતી, તે પાર્ટી સેલિબ્રેટ કરવામાં એકદમ મશગુલ બની ગયો હતો. જ્યારે આ બાજુ શિલ્પા પોતાનાં બેડરૂમમાં હજુપણ ઘસઘસાટ ઊંઘી રહી હતી, બહારની તરફ ચારેબાજુએ ગાઢ અંધકાર અને સન્નાટો છવાયેલ હતો.\n\n બરાબર એ જ સમયે શિલ્પાનાં કાને કોઈ નાનું તાજું જન્મેલ નવજાત શિશુ જોર જોરથી રડી રહ્યું હોય તેવો અવાજ સંભળાય છે, આથી શિલ્પા ભર ઊંઘમાંથી ઝબકારા સાથે સફાળી જાગી જાય છે, હાલ તેની સાથે શું ઘટના ઘટી રહી હતી તે શિલ્પાની સમજમાં નહોતું આવી રહ્યું. આથી શિલ્પા પેલાં અવાજની દિશામાં આતુરતાવશ થઈને આગળ ચાલવા માંડે છે.\n\nહાલ શિલ્પા ખુબ જ ડરને લીધે ખૂબ જ ગભરાઈ ગયેલ હતી. તેના શ્વાસોશ્વાસ અને હૃદયનાં ધબકારા વધી ગયેલાં હતાં. તેનાં કપાળ પર પરસેવો વળી ગયેલો હતો. હાથ અને પગ ડરને લીધે કાંપી રહ્યાં હતાં...તેમ છતાંપણ શિલ્પા પેલાં બાળકનાં રડવાનાં અવાજની દિશામાં આગળ વધે છે.\n\nધીમે ધીમે આવજ મોટો થતો જાય છે, શિલ્પા અવાજની દિશામાં આગળ વધતાં વધતાં હોલમાં પહોંચી જાય છે. હોલમાં પહોંચતાની સાથે જ શિલ્પા ડરને લીધે એક મોટી ચીસ પાડી ઉઠે છે. કારણ કે હોલમાં ચારેબાજુએ અંધકાર છવાયેલ હતો. બહારથી આછો આછો પ્રકાશ હોલમાં પ્રવેશી રહ્યો હતો, હોલની વચ્ચોવચ એક ડરામણી સ્ત્રી બેઠી હતી, તેની બાજુમાં ઘોડિયું હતું, જેમાંથી પેલાં બાળકનો રડવાનો અવાજ સંભળાય રહ્યો હતો, એવામ એકાએક પેલી ડરામણી સ્ત્રી શિલ્પાની એકદમ નજીક આવી જાય છે, અને ખૂબ જ ડરામણી ચીસ પાડે છે. આ જોઈ શિલ્પા પર ચીસ પાડી ઉઠે છે.પરંતુ અફસોસ કે હાલ શિલ્પાની એ ચીસ સાંભળનાર કોઈ જ હતું નહીં.\n\nસમય : રાતનાં 11: 45 \n\nમિહિર ડેલકન કંપનીનાં સી.ઈ.ઓ. એ હોટલમાં આપેલ પાર્ટી એન્જોય કરીને હોટલની બહાર નીકળે છે, હોટલની બહાર નીકળ્યા બાદ મિહિર શિલ્પાને કોલ કરવાં માટે પોતાનાં ખિસ્સામાંથી મોબાઈલ બહાર કાઢવા પોતાનો હાથ ખિસ્સામાં નાખે છે, પરંતુ મોબાઈલ હાલ મિહિરનાં ખિસ્સામાં હતો નહિ. આથી મિહિર હોટલમાં કે ટેબલ પર બેસેલ હતો, તે તરફ દોડવા માંડે છે. અને ટેબલ પર પોતાનો મોબાઈલ ફોન જોઈને મિહિરના જીવમાં જીવ આવે છે. આથી મિહિર પોતાનો ફોન ઉઠાવે છે, અને ડિસ્પ્લે પર નજર કરે છે, તો તે અચરજ પામે છે કારણ કે તેમાં શિલ્પાનાં દસ મિસકોલ આવેલા હતા, આથી મિહિર ખુબ જ ગભરાય જાય છે, અને ચિંતાતુર બની જાય છે. આથી તે શિલ્પાનાં મોબાઈલ નંબર પર કોલબેક કરે છે,પરંતુ શિલ્પા તરફથી કોઈ જ પ્રત્યુતર મળતો નથી.\n\nઆથી મિહિર ગભરાયેલી હાલતમાં પોતાની કાર એકદમ પુરઝડપે પોતાના ઘરબાજુ જતાં રસ્તા પર ભગાવે છે, હાલ મિહિરને ઘણાં બધાં પ્રશ્નો સતાવી રહ્યાં હતાં. ઘરે પહોંચ્યા બાદ મિહિર જે દ્રશ્ય જોવે છે, તે જોઈને તે એકદમ સ્તબ્ધ બનીને અચંભીત બની જાય છે, કારણ કે શિલ્પા હોલ પાસે રહેલ દાદરા પર બેભાન હાલતમાં પડેલ હતી..અને તેનાં હાથમાં મોબાઈલ ફોન હતો. આથી મિહિર તાત્કાલિક 108ને કોલ કરીને શિલ્પાને હોસ્પિટલે લઈ જાય છે, બરાબર એ જ સમયે મિહિરના ઘરથી થોડેદુર આવેલ મકાનમાં વર્ષોથી રહેતા રમણભાઈ અને કિરણબેન શિલ્પાનાં ખબર અંતર પૂછવા માટે હોસ્પિટલે આવી પહોંચે છે.\n\nત્યારબાદ મિહિરને જાણવા મળે છે કે તે હાલ પોતે જે મકાનમાં રહે છે, તે મકાન શાપિત છે, જેમાંથી આવારનવાર નાના બાળકનો રડવાનો અને કોઈ સ્ત્રીની ચીસોનો આવજ સંભળાય છે. એવું માનવામાં આવે છે, હાલ જે જગ્યાએ મિહિરનું ઘર હતું તે જગ્યાએ મજૂરી કામ કરતી એક યુવતી કોન્ટ્રાકટરની હવસનો ભોગ બની હતી, જેનાં પરીણામ સ્વરૂપે તે યુવતી પ્રેગ્નટ બની જાય છે, અને જ્યારે કોન્ટ્રાકટરને આ બાબતની જાણ થાય છે, તો તે કોઈને કાનોકાન ખબર ના પડે તેવી રીતે પેલી યુવતીને બેરહેમીથી મોતને ઘાટ ઉતારી જમીનમાં દાટી દે છે, કે જ્યાં હાલ મિહિરનું ઘર આવેલ હતું.\n\n\"હા ! તમારી વાત એકદમ સાચી છે. કારણ કે અમે જ્યારે આ ઘરમાં રહેવા માટે આવ્યાં ત્યારથી માંડીને ગઈકાલ સુધી બધું જ વ્યવસ્થિત ચાલી રહ્યું હતું, પરંતુ જેવો શિલ્પાનો પ્રેગ્નન્સી ટેસ્ટ પોઝિટિવ આવ્યો એ સાથે જ આવી શિલ્પા સાથે આવી અજુગતી અને ડરામણી ઘટનાં બની…!\" મિહિર રમણભાઈની વાત સાથે સહમત થતાં થતાં બોલે છે.\n\n\"હા ! બેટા…કારણ કે એ યુવતી ગર્ભવતી હતી, અને તેનાં ઉદરમાં એક નાનો જીવ ઉછરી રહ્યો હતો. કે જેણે હજુ તો આ દુનિયા પણ જોવાની બાકી હતી. પરંતુ અફસોસ કે ના તો એ યુવતી બચી કે ના તેનું સંતાન !\" કિરણબેન દુઃખ સાથે જણાવે છે.\n\n\"હા..એવું બની શકે..કે એ યુવતી પોતાનાં સંતાનને જન્મ નાં આપી શકી તો, તે અમારા સંતાનને પણ આ દુનિયામાં જન્મવા દેવાં ના ઇચ્છતી હોય..!\" મિહિર થોડું વિચાર્યા બાદ બોલે છે.\n\n\"હા ! બેટા… આઘોચર વિશ્વ જ એટલું વિશાળ છે કે તેમાં કંઈપણ બની શકે છે.!\" રમણભાઈ એક નિસાસો નાખતાં નાખતાં બોલે છે.\n\nબરાબર એ જ સમયે શિલ્પા ભાનમાં આવે છે, પરંતુ હાલ શિલ્પા ખૂબ જ ડરેલ હતી, બીજે દિવસે શિલ્પાને હોસ્પિટલમાંથી ડિસ્ચાર્જ આપવામાં આવે છે, અને શિલ્પા અને મિહિર રમણભાઈ સાથે થયેલ વાતચીત મુજબ તેઓ રામનભાઈના ઘરે રહેવા માટે જાય છે, અને એકાદ અઠવાડિયા બાદ મિહિર પોતાનાં અને શિલ્પાનાં એ ડ્રિમ હાઉસ સમાન સિલ્વર સ્ટોન ટેનામેન્ટ ઓછી કિંમતે ખોટ ખાયને વેચી મારે છે. કારણ કે તેઓ માટે પોતાનાં ડ્રિમ હાઉસ કરતાં તેનાં જીવનમાં ભવિષ્યમાં જે સંતાન જન્મવાનું હતું તે વધુ મહત્વનું હતું.\n\nત્યારબાદ શિલ્પા અને મિહિર પોતાનાં પિતાના ઘરે રહેવા માટે ચાલ્યાં જાય છે, અને મિહિર થોડા મહિના માટે વર્ક ફ્રોમ હોમ વિકલ્પ પસંદ કરે છે, જેથી તે શિલ્પાની વધુ નજીક રહીને સંભાળ લઈ શકે. બાકી મિહિરે એકવાર શિલ્પાને એકલી છોડીને જે ભૂલ કરેલ હતી તેવી ભૂલ દોહરાવવા નહોતો માંગતો.",
      "duration": "7 mins",
      "category": "Horror"
    },
    {
      "title": "કોણ હતું ?",
      "story_name": "બાજુની ખુરશીમાં બેઠેલી વ્યક્તિ સ્હેજ હલચલ કરે અને તેની એ ઓચિંતી હરકતથી પણ ધ્રાસકો પડી જાય તેવી ભયાનક હોરર ફિલ્મની નાઈટ-શોમાં મજા માણ્યા પછી અભય અને તેનો ખાસ દોસ્ત કૃષ્ણ અભયનાં ઘર તરફ જતાં હતાં. જો કે અચાનક જ કૃષ્ણને તેના ઘરેથી ફોન આવ્યો અને તેણે અભયનાં ઘરે રાત્રી રોકાણનું આયોજન માંડી વાળવું પડ્યું. અભયનો પરિવાર બહારગામ હતો અને આવું જ્યારે પણ બનતું ત્યારે તે કૃષ્ણને પોતાની ઘરે જ બોલાવી લેતો. ક્યારેક કોઈ સંજોગોમાં કૃષ્ણ ન આવી શક્યો હોય તો તે પોતાના બીજા કોઈ મિત્રને રાત્રે ઘેર બોલાવી લેવાનું ચુકતો નહીં. જો કે આનું એક ગૂઢ કારણ પણ હતું. જે અભય સીવાય કોઈને ખબર ન હતી. અભયને ઘરમાં અને ખાસ કરીને રાત્રે એકલાં રહેવાનું થતું ત્યારે અકળ ડર લાગતો હતો.\n\nકૃષ્ણએ પોતાનાં અનિવાર્ય કારણોસર અધવચ્ચેથી પોતાનાં ઘેર જવું પડ્યું. તેનાં કોઈ નજીકનાં સગામાં મરણ થયું હોવાનું ઘરેથી ફોનમાં જણાવવામાં આવતાં તે જતો રહ્યો. પણ અભયને તો પોતાનો મિત્ર કૃષ્ણ એ વખતે રણછોડ બન્યો હોય તેવી વિચિત્ર લાગણી થઈ આવી હતી. તેણે ઘરે પહોંચતા પહેલા રસ્તામાંથી પોતાના ઘણાં મિત્રને ફોન કરી જોયા પણ કોઈને અનુકુળતા નહોતી અભયનો સાથ આપવા. આખરે અભય પાસે પોતાનાં ભયને દબાવીને આજની રાત એકલા વિતાવવાનું સાહસ કર્યા સીવાય છૂટકો ન રહ્યો.\n\nખબર નહીં તેને કેવી રીતે આવો ફોબિયા તેના અંતરમાં પેસી ગયો હતો પણ અભય આજે ઘર તરફ પહોંચતા-પહોંચતા ''જે થાય તે જોયું જશે '' તેવી મક્કમતા એકત્ર કરતો જતો હતો. એક તો એમ પણ તેને રાત્રે એકલા રહેવામાં બીક હતી અને ઉપરથી આજે કૃષ્ણે પરાણે તેને હોરર ફિલ્મ દેખાડી દીધી હતી. જો કે કૃષ્ણ રાત્રે સાથે રહેવાનો હોવાથી અભયે પોતાનો ડર દેખાડ્યા વગર તેની સાથે ફિલ્મ તો જોઈ કાઢી પણ હવે તેની હાલત મોત સાથે મુલાકાત જેવી કફોડી થઈ ગઈ હતી. અભયને ખબર હતી કે તેને ડર લાગવાનો છે પણ હવે તેનો સામનો કર્યા સીવાય છૂટકો ય નથી. વળી આજે તેને પોતાના નાહક ભયને કાયમ માટે દફનાવી દેવાનો પણ મોકો મળ્યો હોય તેમ તે પોતે પણ હિંમત કરી લેવા માગતો હતો. તે જાણતો હતો કે આવો ભય આખી જીંદગી પાલવે નહીં. ક્યારેક તો તેણે આમાંથી બહાર આવવું જ પડશે. આવું વિચારતા તે પોતાના ઘરે પહોંચ્યો.\n\nસામાન્ય રીતે જ્યારે પણ તેને ઘરે એકલું રહેવું પડતું ત્યારે સાંજે કે બપોરે ઘરથી નીકળતી વેળા ફળીયાની લાઈટ અગાઉથી જ ચાલું રાખીને જતો રહેતો. જેથી રાત્રે મોડો આવે તો આવતાં વેંત અંધારાનો સામનો કરવાનો ન થાય. જો કે આજે તેની માઠી હતી. તે પોતાનો એ ક્રમ જાળવી શક્યો ન હતો. ઘરનાં ડેલે પહોંચતા જ તેણે પોતાની જાતને કોસી હતી કે સાલું આજે જ લાઈટ ચાલું કરવાનું ભૂલી ગયો. સારા એવા મોટા મકાનનો મેઈન ગેટ ખોલીને તેણે અંધારામાં જ પોતાનું બાઈક અંદર લીધું અને પોતાને કોઈ જ ડર લાગવાનો નથી દંભ પોતાની જાત જોડે કરતાં કરતાં તેણે દરવાજો બંધ કરી દીધો. સ્ટ્રીટ લાઈટનાં આછાં ઉજાસમાં તેણે થોડા વૃક્ષો વાવેલું ફળીયું પસાર કર્યુ અને મકાનનાં દરવાજા પાસે પહોંચ્યો.\n\nઅચાનક તેને યાદ આવ્યું કે મેઈન ગેઈટનો દરવાજો અંદરથી બંધ કરવાનું તો તે ભૂલી ગયો છે. તે ફટાફટ દોડીને પાછો ગયો અને અંદરથી આકડીયો મારી દીધો. ફરી તે ઘરનાં મુખ્ય પ્રવેશે આવ્યો. ખીસ્સામાંથી ચાવી કાઢી અને લોક ખોલ્યું. દરવાજો આખ્ખો ઉઘાડીને તેણે પોતાની જમણી બાજુની દિવાલ ઉપર કી-સ્ટેન્ડને અડકીને આવેલા સ્વીચ બોર્ડ ઉપર હાથ ફેરવીને બહાર ફળીયાની લાઈટ કરી નાખી. તેના પ્રકાશથી ઘરમાં પણ સ્હેજ ઝાંખો પ્રકાશ આવ્યો અને આખો હોલ પસાર કરીને સામે રસોડા અને મમ્મી-પપ્પાનાં બેડરરૂમની વચ્ચેની દિવાલ ઉપર આવેલા સ્વીચ બોર્ડમાં વારાફરતી બે ત્રણ સ્વીચ દબાવી જોઈ. જેમાંથી એક સ્વીચ દબાતાં જ હોલ પ્રકાશિત થઈ ઉઠ્યો. ભારે થઈ ગયેલું વાતાવરણ ઘડીભરમાં ફેલાયલા પ્રકાશમાં અલોપ થયું.\n\nઅભય બરણું બંધ કરવાં માટે પરત આવ્યો. મન ઉચક હતું અને તેને થયું કે ઘરે એકલો છે તો એકવાર મકાન ફરતે નવેળા જેવી ચાલીમાં પણ સ્હેજ તપાસી લેવું સારું. તે ફરી ફળીયામાં આવ્યો અને મનમાં રહેલો ડર દબાવતાં-દબાવતાં આખા ઘરને ફરતે ચક્કર મારી લીધું. કંઈપણ અસામાન્ય જોવા મળ્યું નહી. ફરી ઘરમાં આવ્યો અને બારણું બંધ કરીને હોલમાં રહેલું ટીવી ઓન કરીને સોફા ઉપર આડો પડ્યો. ફળીયાની લાઈટ તેણે ઈરાદા પુર્વક ચાલું રાખી હતી. જેથી રાત્રે તેને ડર જેવું લાગે તો બહાર જઈ કે જોઈ શકાય.\n\nતેનું મન ટીવીમાં આવતી એકપણ ચેનલમાં ચોંટતું ન હતું. વારેઘડીએ તે ચેનલો બદલ-બદલ કરતો હતો. રાત્રે દોઢ વાગવા આવ્યો હતો પણ તેની આંખ જાણે ઉંઘવાનું નામ જ લેતી ન હતી. તેને ધીમેધીમે લાગવા માંડ્યું હતું કે આજની રાત તો જાગીને જ કાઢવી પડશે. તેનાં લાખ પ્રયાસ છતાં પણ ફોબિયાની જકડમાંથી તે બહાર આવી રહ્યો ન હતો. તે પરાણે ટીવીમાં મન પરોવવાનાં પ્રયાસ કરતો હતો ત્યારે જ અચાનક જ ટીવીમાં કેબલનું પ્રસારણ ખોવારઈ ગયું અને ઝરમરીયા આવી ગયા. ઘરમાં સન્નાટો છવાઈ ગયો. તેણે ઉભા થઈને કેબલનાં દોરડાને છંછેડી જોયો પણ તેનાથી ટીવીએ કોઈ મચક આપી નહીં. ત્યાં જ અભયને ફાળ પડી...\n\nછમ્મ...\n\nછમ્મ...\n\nઝાંઝરા જેવો અવાજ તેનાં કાનમાં ઝણઝણાટી કરી ગયો. તેણે ધ્યાનથી અવાજ સાંભળવાનો પ્રયાસ કર્યો. થોડીથોડી વારનાં અંતરે તેને આવો અવાજ સાંભળવા મળી જતો હતો. તેને રુંવાડા ઉભા થઈ ગયા. આંખ પટપટવાની બંધ થઈ ગઈ હતી અને કાન સતત સરવા રહેવા લાગ્યા. તેણે ધ્યાન પુર્વક સાંભળ્યું તો લાગ્યું કે ઝાંઝરા જેવો એ અવાજ કદાચ ઉપરનાં માળેથી આવતો હતો. આજ તો બધાં ડરનો સામનો કરી લેવાની હિંમત એકઠી કરીને તે હોલમાંથી જ ઉપર જતાં દાદરા પાસે ગયો અને ધીમે...ધીમે... દબાયેલા પગે ઉપર જવા લાગ્યો. ઉપરનાં માળે બે ઓરડા હતાં. બન્ને રૂમ વચ્ચે હોલ. નીચેનાં હોલની લાઈટનાં પ્રકાશથી દાદરા ઉપર તો થોડોઘણો પ્રકાશ હતો પણ હોલ અંધકારમાં ઘેરાયેલો હતો. હોલમાં જઈને ઝાંઝરાનો અવાજ સાંભળવાનું ચુકાઈ ન જાય તેની તકેદારી રાખતાં તે અંદાજનાં આધારે સ્વીચ બોર્ડ સુધી પહોંચ્યો. લાઈટ ચાલું કરી. કંઈ જ નહોતું. તેણે બન્ને રૂમ પણ ખોલીને તપાસી લીધા.\n\nઆ દરમિયાન તેને એકેયવાર ઝાંઝરું સંભળાયું નહીં. ઉપરની લાઈટ પણ ચાલું રાખીને તે નીચે ઉતરી ગયો. હોલમાં આવ્યો અને સોફા ઉપર બેઠો. રીમોટ ઠપકારીને ફરી ચેનલ બદલવાનો પ્રયાસ કર્યો. ટીવી ઝરમરીયા સીવાય કંઈ દેખાડવા રાજી નહોતું. ત્યાં જ ફરી તેનાં કાનમાં ઝનકાર સંભળાઈ. છમ્મ... ઘડીક તો તે હૃદયનો ધબકારો ચુકી ગયો. અચાનક જ તેના દિમાગમાં પણ બત્તી થઈ. તેનું ધ્યાન સીધું ઉપર પંખામાં પડ્યું. રસોડા નજીક રહેલા ડાઈનીંગ ટેબલ પાસે ગયો, એક ખુરશી લીધી અને પંખાની નીચે રાખી. ખુરશી ઉપર ચડીને થોડીવાર પંખા પાસે કાન ધરીને તે ઉભો રહ્યો. ત્યારે તેને હાશકારો થયો... પંખાનું બેરીંગ ઓઈલ વગર કણસતું હતું. તેનો કીચુડ-કીચુડ અવાજ ઝાંઝરા જેવો લાગતો હતો.\n\nતે ખુરશી ઉપરથી નીચે ઉતર્યો અને તેને પાછી ડાઈનીંગ ટેબલ પાસે ગોઠવી પોતે પણ પરત આવી ટીવી સામે સોફા ઉપર ગોઠવાયો. તેની શંકાનું સમાધાન તો થઈ ગયું હતું. ટીવી ઝરમરીયાભેર ચાલુ રાખીને તેણે આંખ બંધ કરી સુવાનો પ્રયાસ શરૂ કર્યો. એક-એક મિનિટ કલાકની જેમ પસાર થતી હતી. તેને ઉંઘ પણ નહોતી આવતી કે નહોતી સવાર પડતી. પરાણે આંખ મીચીને તે પડ્યો હતો. પંખો ક્યારેક ક્યારેક છમકારો સંભળાવી દેતો હતો પણ અભયને હવે બીજી કંઈક અજૂગતી ઘટના ઘટવાનો ડર લાગવા માંડયો હતો. તે મનમાં વિચારતો હતો કે આજે પેલી ડરામણી ફિલ્મ જોવા ન ગયો હોત તો કદાચ આટલી ખરાબ હાલત તેની ન થઈ હોત. ગળું સુકાઈ ગયું હતું. આંખ ખોલીને તે રસોડામાં ફ્રીજ તરફ જવાનું વિચારતો હતો. ત્યાં જ ભયનો ભુકંપ સર્જાયો.\n\nછાતીનાં ધબકારાને ધણધણાવી નાખતાં ધબકારા તેને દરવાજે સંભળાયા. ભડકી ગયેલો અભય દરવાજા તરફ જતો જ હતો ત્યાં તેને ચમકારો થયો. તેને યાદ આવ્યું કે બહારનો ડેલો તો તેણે બે વખત ચેક કર્યો હતો. તો કોઈ સીધું ઘરનું બારણું કેવી રીતે ખખડાવે ? પરસેવે રેબઝેબ થઈ ગયો. ભયભીત અભય મોટેથી બરાડી ઉઠ્યો\n\n'કોણ છે બહાર... ?'\n\nકોઈ જ વળતો જવાબ ન આવ્યો. ફરીથી બારણે જોરદાર ધબ્બો પડ્યાનો અવાજ તેનાં કાનમાં આવ્યો.\n\n'કોણ ?'\n\nઅભયે દરવાજાની નજીક જઈને ત્રાડ પાડી. આ વખતે ઘોઘરાં અવાજમાં જવાબ આવ્યો.\n\n'કોઈ નહીં...'\n\nઆંખમાં ડર, નીતરતું કપાળ, કંપતું શરીર, ખડા રૂવાડાં સાથે અભય બારણાની નજીક ગયો અંદરથી આંકડીયો મારેલા બારણાની સેફ્ટી ચેઈન બાંધીને તેણે સ્હેજ દરવાજો ખોલીને બહાર નજર નાખી. કોઈ નહોતું. તેણે ફરીથી પુછ્યું...\n\n'કોણ છે બહાર...'\n\nફરી વળતો જવાબ આવ્યો 'કોઈ નહી...'\n\nઅભય દોડાદોડ રસોડામાં ગયો. એક હાથમાં દસ્તો અને બીજા હાથમાં શાકભાજી સમારવાની છરી ઉપાડીને બારણે આવ્યો, સેફ્ટી ચેઈન ખોલતાં ફરી રાડ પાડી...\n\n'કોણ?'\n\nફરીથી એ જ જવાબ... કોઈ નહીં.\n\nતેણે હિંમત કરીને બારણું ખોલ્યું અને ભયમાં ગરકાવ હોવા છતાં છાતી કાઢીને બહાર આવ્યો. તેની આંખ ફાટી રહી ગઈ...\n\nબહાર સાચે જ કોઈ ન હતું... તો પછી હતું કોણ ?",
      "duration": "6 mins",
      "category": "Horror"
    },
    {
      "title": "રહસ્યમય આગમન",
      "story_name": "“શું કામ એને હેરાન કરે છે ? એમાં સ્વરાનો શું વાંક ? આજ પછી સ્વરાને હેરાન ના કરતી, હું સ્વરાની રક્ષા કરીશ હવે.” કાળમીંઢ રાત્રિએ અગાશી પર સંવાદો આકાર લઈ રહ્યા હતા.   \n\nઆજે તો સ્વરા એ નક્કી જ કરી લીધું હતું, કે હવે રાત્રે જે પણ આવીને બારણે ટકોરા મારે છે એને બારણું ખોલી ને પકડી જ પાડવું. આ શું ? રોજ રોજ રાત થઈ નથી કે બારણે ટકોરા ? આખો દિવસ સ્વરા ઉચાટમાં રહ્યો અને કાળમીંઢ રાત્રિ આવી ગઈ. રાત્રિની નીરવ શાંતિમાં ખલેલ પહોંચાડતો તમરાનો અને દૂરથી કૂતરાના ભસવાનો અવાજ રાત્રિને વધુ બિહામણી બનાવી રહ્યો હતો.\n\nફરી પાછી એ જ ક્ષણ આવી ગઈ જેનો સ્વરાને ડર લાગતો અને જ્યારે રાત્રે બારણે ટકોરા પડતાં, પણ આજે તો મનમાં રહેલી બધી જ હિંમત જ એકઠી કરી લીધી હતી. રાત્રિના બે વાગી ચૂક્યા હતા, હજુ સુધી કોઈ બારણે આવ્યું નહોતું, હવે આંખો ઘેરાઈ રહી હતી ને ઘેરાયેલી આંખ ને ક્યારે નિંદર લાગી ગઈ એની સ્વરાને ખબર જ ના રહી !\n\nઅચાનક બારણે ટકોરા પડ્યા અને ઝડપથી કોઈ અગાશીમાં જઈ રહ્યું હોય એવું લાગ્યું. એક પણનો પળ વિલંબ કર્યા વગર સ્વરાએ બારણું ખોલ્યું, પણ બારણે કોઈ જ નહોતું. આટલી ભેંકાર રાત્રે અગાશીમાં એ પગલાંની પાછળ પાછળ એકલા જવાની સ્વરામાં હવે હિંમત નહોતી, આમેય પોતાના ફ્લેટના પાંચમા અને છેલ્લાં મજલાના બીજા 3 ઘર સદાય બંધ રહેતાં, એમાંય સ્વરાની સામેવાળો ફ્લેટનો દરવાજો અજીબ રીતે બંધ કરેલો હતો, લાલ દોરા ધાગા અને કંકુથી ખરડાયેલો હતો. રૂમ નંબર 501 માં એકલી જ રહેતી સ્વરા હજુ બારણું બંધ કરીને બેડરૂમમાં આવી જ હતી કે રસોડામાંથી કોઈ વાસણ નીચે પાડવાનો અવાજ ! હાંફળી ફાંફળી થતી સ્વરાએ રસોડામાં આવીને જોયું તો બધુ એમ નું એમ જ હતું, સ્વરા મનનો વહેમ માનીને પોતાની જ જાતને દિલાસો આપી રહી હતી.   \n\nરોજનો આ ક્રમ હતો, બીજા દિવસે પણ હજુ સ્વરાની આંખ મીંચાઇ જ હતી કે ફરી પાછા એ જ ટકોરા.\n\n“ કોણ ?” આટલી રાત્રે કોણ હશે ? સ્વરા મનોમન બબડી. મનમાં થયું કે નીચે રહેતા કમળા બા ને ઉઠાડું પણ આટલી રાત્રે સ્વરાને એ મુનાસિબ ના લાગ્યું.\n\nહજુ ફરી જરા આંખ મીંચાઇ કે ફરી બારણે ટકોરા. ને સાથે સાથે રસોડામાંથી વાસણ પાડવાનો અવાજ ! ગભરાયેલી સ્વરા ઊભી થઈ ને દબાતાં પગલે રસોડામાં આવી, જોયું તો રસોડાની બારી પવન ના લીધે ખુલી ગયેલી હતી જેને વાસીને ફરી આવી આંખ મીંચવા મથામણ કરી રહી હતી પણ આજે ઊંઘ નહોતી આવી રહી, હજુ સહેજ આંખ મીંચાઇ કે જોયું તો કોઈ કાળો પડછાયો તેની સામેની દિવાલ પર ફરી રહ્યો હોય એવું લાગ્યું. સ્વરાને છાતી પર ભાર લાગ્યો, હ્રદયના ધબકારાનો સ્પષ્ટ આવાજ સાંભળી રહી હતી, પલંગમાંથી બેઠી થવા પ્રયત્ન કરી રહી હતી પણ કોણ જાણે આજે પોતાના શરીર ને હલાવવા પળ વાર માટે અસક્ષમ બની ગઈ હતી, બળ કરીને જેવી ઊભી થઈને લાઇટ ચાલુ કરી કે રૂમમાં કોઈ નહીં. ભ્રમ થયો કે સાચે એવું થયું ? સ્વરા કળી ના શકી. હજુ આંખ સહેજ ઘેરાઈ કે જાણે પથારીમાંથી કોઈ એને ઉપર ખેંચી રહ્યું છે એવું લાગ્યું. અચાનક આંખો ખોલી તો જોરથી પથારીમાં પોતે પછડાઇ હોય એવો ભાસ થયો. પોતે સપનું જોઈ રહી હતી કે એવી ઘટનાએ આકાર લીધો ? શરીર ધ્રુજી રહ્યું હતું. ખુલી આંખો એ જેમ તેમ સ્વરા એ રાત વિતાવી અને રાતે જ નક્કી કરી લીધું કે હવે આ ઘરમાં નથી રહેવું. પણ ત્યાં જ પોતાના ઘરની પાતળી પરિસ્થિતિનો વિચાર આવી ગયો.\n\nઘરે મમ્મીની આંગણવાડીની નોકરી અને પપ્પા ની છૂટક મજૂરી કરતાં હતા. ઘરની સઘળી જવાબદારી સ્વરાની મમ્મી નિભાવી રહી હતી. જેમતેમ કરી ને નર્સિંગનો કોર્સ પૂરો થઈ ગયેલો એટલે ઘરની પાતળી પરિસ્થિતિમાં થોડી મદદ મળી રહે એ હેતુ સ્વરા શહેરમાં સરકારી હોસ્પિટલમાં હંગામી સ્ટાફ નર્સ જોડાઈ હતી અને કાયમી સ્ટાફનર્સની સરકારી નોકરી માટે તૈયારીઓ કરી રહી હતી. હવે જો ફરી ઘર બદલવાનું થાય તો ફરી પાછું એડવાન્સ ભાડું કે ડિપોઝિટની વ્યવસ્થા થાય તેમ નહોતી, જેમ તેમ કરી ને થોડા મહિનાઓ તો આ જ ઘરમાં રહેવા મન મક્કમ કરી લીધું.\n\nજ્યારે પણ મન ઉદાસ હોતું, સ્વરા નીચે રહેતા કમળા બા ને મળી આવતી. કમળા બા માં પોતાની મમ્મી જેવો સ્નેહ અનુભવતી. કમળા બા હંમેશા હિંમત આપતાં. પહેલા રહેતા અર્ચનાબેનની વાતો કરતાં, અર્ચનાબેન પણ સ્વરાની જેમ કમળા બા જોડે ભળી ગયા હતા.\n\nજ્યારે પણ સ્વરા ફ્લેટમાં આવતી ત્યારે નીચે રહેલા લોકો વિચિત્ર નજરે સ્વરાને જોઈ રહેતા. ટોળે વળેલી મહિલાઓની ત્રુટક ત્રુટક વાતો પણ સ્વરાના કાને પડતી.\n\n“ અરે આ , ત્રીજી છોકરી પાંચમા માળે ફ્લેટ નંબર 501 માં રહેવા આવી, જો જો આ પણ ભાગી જ જશે.”\n\n“ અરે આ 503 ના માલિકનો સ્વભાવ જ ક્યા સારો હતો ? જોયું નહોતું પેલીએ ભાડું નહોતું આપ્યું તો એને પરીક્ષાના આગલા દિવસે જ ઘર ખાલી કરવાનું કહ્યું હતું.”\n\n“ અરે એ તો સારું છે કે એ છોકરી એ પોતાના ઘરે જઈને આત્મહત્યા કરી. જો અહીંં કરી હોત તો\n\n 503 ના માલિકનું આવી જ બન્યું હોત.”\n\n“ લાગે એ છોકરી જ હવે પાંચમા માળે કોઈને રહેવા નથી દેતી.”\n\nરાત્રિના બે વાગ્યા હતા. સ્વરાએ ઝડપથી દરવાજો ખોલ્યો અને રાતની નીરવ શાંતિ વચ્ચે ધીમા પગલે અગાશીમાં જઈ રહી હતી, ધીમે ધીમે એ આગળ વધી રહી હતી, અચાનક જાણે આંખ ખૂલી હોય એમ ભાનમાં આવી જોયું તો પોતે આગાશીની પાળી પર ચઢીને ધાર પર ઊભી હતી, એક જ ડગલું અને સ્વરા નીચે જ પડવાની હતી. સ્વરા હેબતાઈ ગઈ. ક્યારે પોતે અગાશીમાં આવી એનો સ્વરાને ખ્યાલ જ ના રહ્યો, જાણે કોઈ અદ્રશ્ય શક્તિ સ્વરાને ખેંચી રહી હતી. ગભરાયેલી સ્વરા ઝડપથી પોતાના ફ્લેટમાં આવી બેડમાં લપાઈ ગઈ. સ્વરાને આજે લાગ્યું કે સામે રહેલું ઘર શ્રાપિત છે તેના લીધે જ આવું થઈ રહ્યું છે. પરસેવાથી રેબઝેબ સ્વરાના પગ ધ્રુજી રહ્યા હતા. પહેલી સેલરી આવતા જ કોઈ પણ ભોગે હવે આ ઘર ખાલી કરી ને હોસ્ટેલમાં જતાં રહેવાનું સ્વરા એ મનોમન નક્કી કરી લીધું.\n\nસ્વરાની રાત્રિ હમેશા ભયમાં પસાર થતી. રાત્રિના બાર વાગ્યા હતા, રૂમની તમામ લાઇટ ચાલુ રાખી ને સ્વરા બેડમાં લપાઈ ગઈ હતી, કોઈ પણ અવાજ પ્રત્યે દુર્લક્ષ સેવવાનું હવે સ્વરાએ નક્કી કરી લીધું હતું, પણ ત્યાં જ બારણે ટકોરા પડ્યા. રોજ રાત્રે 2 વાગ્યા પછી આવતો આવાજ આજે જરા વહેલો આવી રહ્યો હતો, પહેલાં તો સ્વરા એ ધ્યાન ના આપ્યું પણ કોઈ બારણાં પાછળથી એને બોલાવી રહ્યું હોય એવું લાગ્યું. સ્વરા એ બારણું ખોલ્યું.\n\n“ સોરી, તમને ડિસ્ટર્બ કર્યા, પણ ફ્લેટની લાઇટ જોઈ તો ઘર જોવાનું મન થઈ ગયું, હું પહેલાં અહીં જ રહેતી હતી. “\n\n“ પણ તમે ?” સ્વરા આટલી રાત્રે આવેલા મહેમાનને નવાઈપૂર્વક જોઈ રહી હતી.\n\n“ હું અર્ચના, અહીં થી પસાર થઈ હતી તો વિચાર્યું કે ઘરમાં એક નજર મારી ને જાઉં. ઘણી યાદો મારી આ ઘર સાથે જોડાયેલી છે. જ્યારે પણ અહીંથી પસાર થાઉં છું ત્યારે ત્યારે મને અહીં આવાનું મન થાય છે, ફ્લેટની લાઇટ ચાલુ જોઈ તો આજે આવી ગઈ. મારી ફ્લાઇટ થોડી લેટ હતી, બસ આ એરપોર્ટથી ગામડે જઈ રહી હતી, એટલે આટલું મોડુ થયું.”\n\n“ અરે અરે, અર્ચના બહેન આવો આવો ! આજે જ આવ્યા અમેરિકાથી ? બહુ વાતો સાંભળી તમારી કમળાબાના મોઢે. તમારું જ ઘર સમજો. બેસો હું ચા બનાવું આપણાં બંને માટે.”\n\nઅર્ચના બહેન આવતાં જ આખા ઘરમાં ફરી વળ્યા. એક એક રૂમમાં જાણે પોતાની યાદોને ફરી જીવી રહ્યા હતા. અમેરિકા જતાં પહેલા આ ઘરને વેચવું નહોતું પણ હવે બહુ આવવાનું નહીં થાય એ વિચારે અને ભારે હૃદયે આ ઘરને વેચ્યું હતું. \n\n“ અહીં ગેલેરીમાં કબૂતર આવતાં હશે, હું એમને રોજ ચણ આપતી, તમે આપજો.” અર્ચનાબેન એ ગૅલૅરીમાં ઊભા ઊભા વાતો કરી રહ્યા હતા.\n\n“ હા અર્ચનાબેન, રોજ એમને ચણ આપું છું ને જુઓ આ તમારી આપેલી તુલસી અહીં રસોડાની ગૅલૅરીમાં છે એને રોજ હું પાણી આપું છું, કમળાબા આપી ગયા હતા.” સ્વરા રસોડામાં ચા બનાવતાં બનાવતાં અર્ચનાબેન સાથે સંવાદ સાધી રહી હતી.\n\n“લો અર્ચનાબેન આ ચા તૈયાર !” સ્વરા જોયું તો અર્ચનાબેન અગાશીમાંથી ઉતરી રહ્યાં હતા.\n\nઅર્ચનાબેન એ આવતાં જ સ્વરાને પૂછી લીધું,\n\n“તમને અહીં કોઈ તકલીફ તો નથી ને ? સાચું બોલજો કોઈ હેરાન કરે છે તમને ?”\n\n“ શું કહું અર્ચનાબેન ?” સ્વરાનો સ્વર ખચકાટભર્યો હતો હજુ એ આગળ એ સંવાદ પૂરો જ કરવા જતી હતી કે અર્ચનાબેને અટકાવી.\n\n“ ચિંતા ના કરો, હવે કોઈ તમને હેરાન નહીં કરે. હવે કોઈ તકલીફ નહીં પડે.” અર્ચનાબેન આશ્વાસન આપી રહ્યાં હતા.\n\nવાતો વાતોમાં ક્યાં સમય ગયો એનો સ્વરાને ખ્યાલ ના રહ્યો. જેવી એ અર્ચનાબેનને વળાવીને આવીને જોયું તો આર્ચનાબેનની ચા એમની એમ રહી હતી. વાતો વાતોમાં અર્ચનાબેન ચા પીવાનું જ ભૂલી ગયા !\n\nસ્વરા હવે ખુશ હતી, હવે કોઈ રાતે હેરાન નહોતું કરતું. જેવી પોતાના ફ્લેટની સીડીઓ ચડી રહી હતી કે કમળા બા નો ભેટો થઈ ગયો.\n\n“ અરે કમળાબા, અર્ચનાબેન આવીને ગ્યાં, એમની ફ્લાઇટ લેટ હતી તો રાત્રે આવ્યા હતાં. બહુ વાતો કરી એ રાતે અમે. તમને પણ બહુ યાદ કર્યા એ દિવસે !”\n\nકમળાબા સીડીઓ ચડીને જતી સ્વરાને ફાટી આંખે ને મૂક મને જોઈ રહ્યાં. એમની નજર સામે અર્ચનાબેનનો એમના બેસણાના દિવસે હાર ચઢાવેલો ફોટો નજર સમક્ષ તરવરી રહ્યો હતો.\n\nઅર્ચનાબેનનું તે દિવસે રાત્રે અમેરિકાથી પાછાં આવીને એરપોર્ટથી ઘરે જતાં એક ગોઝારા કાર અકસ્માતમાં મૃત્યુ થયું હતું.\n\n",
      "duration": "7 mins",
      "category": "Horror"
    },
    {
      "title": "ચીસ",
      "story_name": "   અનુપ હોટલ મેનેજમેન્ટનો કોર્સ કરવા મુંબઈ આવ્યો હતો. તેનું એડમિશન મુંબઈની એક કોલેજમાં થઈ ગયું. અહીં તેણે કોલેજની જ હોસ્ટેલમાં એડમિશન લીધું હતુંં. કોલેજના પહેલા જ દિવસે સિનિયર્સ દ્વારા રેગીંગ થયું. આ કોલેજમાં સિનિયર્સનો રેગીંગ બાબતે ખૂબ જ ત્રાસ રહેતો પણ અનુપે પહેલા જ દિવસે રેગિંગ દરમ્યાન સિનિયર્સ જોડે દોસ્તી કરી લીધી. હવે તે કોલેજના અભ્યાસ પછી હોસ્ટેલમાં વધુ સમય તેના સિનિયર્સ રાજન અને દીપક જોડે જ વીતાવવા લાગ્યો હતો. સિનિયર્સનું હોસ્ટેલ બિલ્ડિંગ અલગ હતુંં. આ હોસ્ટેલ બિલ્ડિંગને સ્ટુડન્ટ્સ 'હવેલી’ કહેતા. તે લાગતું પણ એકદમ ખંડેર જેવું. જાણે કોઈ નવવધુ જેવી લાગતી હવેલી વિધવા થઈ ગઈ હોય તેવું તેનો દેખાવ હતો.\n\n   અનુપની રાજન અને દીપક જોડે અહીં રોજની બેઠક હતી. અનુપે શરૂઆતમાં માર્ક કર્યું કે, રોજ રાતના બાર વાગ્યાથી એક વાગ્યા સુધી બારણા પછડાવવાનો ધબાક ધબાક એવો જોરજોરથી અવાજ આવતો. એકવાર અનુપે આ વિશે દીપક અને રાજનને પૂછ્યું. દીપકે કહ્યું, `હા, એ તો રોજનું છે, ઉપરના માળથી આ અવાજ અમને પણ સંભળાય છે... કંઈક અજુગતુ તો છે જ પણ અમે ધ્યાન નથી આપતા.’ બીજે દિવસે ફરી બાર વાગ્યા પછી પાછો ધબાક ધબાક અવાજ આવ્યો. આ વખતે અનુપે રાજન અને દીપકને ઉપર જઈને ચેક કરવા કહ્યું. અનુપ, રાજન અને દીપક ઉપરના માળ પર ગયા. ત્યાં એકજ રૂમ હતો અને એને પણ તાળુ હતુંં. ત્રણેય મિત્રો પાછા રૂમ પર આવી ગયા. રાજન અને દીપકને આલ્કોહોલની આદત હતી. તેઓએ અનુપને પણ આ ખરાબ આદત પાડી દીધી હતી. રૂમ પર પાછા આવી ત્રણેય મિત્રોએ ડ્રિંક કર્યું. અનુપે વધારે ડ્રિંક લઈ લીધુ, એટલે દીપક અને રાજને તેને પોતાના રૂમમાં જ રાતે સૂઈ જવા કહ્યું. અનુપ ત્યાં જ સૂઈ ગયો. એ સમયે ગરમીનો અસહ્ય ત્રાસ હતો. અડધી રાત્રે અનુપને ખૂબ જ પરસેવો થતાં તે ઊઠી ગયો અને ગરમીથી રાહત પામવા બાથરૂમમાં નહાવા ગયો. બરાબર બે વાગ્યાનો સમય હતો. અનુપે પોતાના કપડા ઉતાર્યા ત્યાં જ અચાનક બાથરૂમની લાઈટ ઓફ થઈ ગઈ. પંદર સેકન્ડ પછી લાઈટ પાછી આવી. અનુપને રાહત થઈ ત્યાં તો પાછી લાઈટ ઓફ થઈ ગઈ. અનુપ ડરી ગયો હતો એટલે તેણે નહાવાનું માંડી વાળ્યું અને કપડા પહેરી બહાર નીકળી ગયો. આવીને તેણે સૂવાની કોશિષ કરી, પણ તેને ઊંઘ ન આવી. એક કલાક પડખા ફર્યા પછી, તેની આંખો મીંચાઈ ગઈ. એટલામાં તેને પોતાના ઉપર કંઈક ભારેભારે લાગવા માંડ્યું. અતિશય વજન લાગતા તેની આંખો ખૂલી ગઈ. જોયું તો એક ખુલ્લા અસ્તવ્યસ્ત વાળ, સફેદ ચહેરા પર આંખોની જગ્યાએ માત્ર બે કાળા ધાબા અને કાળા ગાઉનમાં એક સ્ત્રી તેના પર ઘૂંટણભેર બેઠી હતી. અનુપ એક ભયાનક ચીસ નાખી બેહોશ થઈ ગયો.\n\n   `ઊઠ ઊઠ અનુપ.. શું થયું ?’ જેવા બોદા અવાજો કાને પડતા અનુપને કળ વળી. તેણે જોયું તો દીપક અને રાજન તેને હચમચાવી ઉઠાડી રહ્યા હતા. `શું થયું યાર ? તારી ચીસ સાંભળી.. છેલ્લા અડધી કલાકથી ટ્રાય કરીએ છીએ તને ઉઠાડવાનો..’ અનુપે કંઈ જ જવાબ આપ્યા વગર મોબાઈલમાં સમય જોયો. પરોઢના પાંચ વાગી ગયા હતા. ઉનાળાનો સમય હોવાથી આછુ અજવાળુ થઈ ગયું હતુંં. તેણે કંઈ જ બોલ્યા વગર પોતાના ચંપલ પહેર્યા અને ઝડપભેર એ હોસ્ટેલબિલ્ડિંગની બહાર નીકળી પોતાના બિલ્ડિંગમાં આવી ગયો.\n\n   આખો દિવસ અનુપ કોલેજમાં પણ ડિસ્ટર્બ રહ્યો. તેના મગજમાંથી વિચારો જતા નહોતા. એ દિવસે તે એ હોસ્ટેલ બિલ્ડિંગમાં ગયો જ નહિ. રાજન અને દિપકને નવાઈ લાગી અને તેઓ અનુપને મળવા આવ્યા. અનુપે એ રાતે શું બન્યું એ બધી જ વાત રાજન અને દિપકને કરી. રાજન અને દિપક બંને ડરી ગયા હતા, કારણકે રોજ બારણાનો અવાજ સાંભળવાથી તેમને અંદાજો તો હતો જ કે, કંઈક ગરબડ છે. તેમણે હોસ્ટેલના ઈન્ચાર્જને બધી વાત કરી, પણ તેમણે `આવું કંઈ જ ન હોય. તમારા જેવા એજ્યુકેટેડ સ્ટુડન્ટ્સને આ ન શોભે’ કહી વાત રફેદફે કરી નાખી.\n\n   આમ ને આમ બે-ત્રણ દિવસ વીતી ગયા. રાજન અને દિપકને અનુપ કોલેજમાં જ મળતો. તેણે રૂમ પર આવવાનું બંધ કરી દીધુ હતું. આજે દીપક અને રાજને નોટિસ કર્યું કે, રાત્રે દરવાજાનો અવાજ સંભળાતો નહોતો. થોડી રાહત સાથે બંને મિત્રો સૂઈ ગયા. રાતના લગભગ બે વાગ્યાની આસપાસ દિપકને કોઈ તેનું ઓઢવાનું ખેંચતું હોય એવું લાગ્યું. બે-ત્રણ વાર આ ક્રિયા ચાલી, અંતે દિપકની આંખ ઊઘડી. આંખ ખોલતા જ તેની નજર ઉપર છત પર પડી, એવી જ સ્ત્રી ખુલ્લા વાળ, સફેદ ચહેરા પર કાળા ધાબા વાળી આંખો અને કાળુ ગાઉન.. આ સ્ત્રી ઘુંટણભેર ઉંધી છત પર ચાલી રહી હતી. દિપકની ચીસ નીકળી ગઈ અને તે પલંગ પરથી નીચે પડી ગયો. ત્યાં એ જ સ્ત્રી પલંગની નીચે તદ્દન દિપકની નજીક હતી. દિપક પણ કારમી ચીસ નાખી બેહોશ થઈ ગયો. થોડીવારે તેને હોશ આવ્યો તો રાજન તેની પાસે બેઠો હતો. રાજને દિપકને પૂછ્યું, `શું થયું દિપક ? આજે તારી જોરથી ચીસ સાંભળી હું પણ ડરી ગયો હતો. બોલ યાર શું થયું હતુંં ?’ દિપકે પાણી પીધું અને તેને સંકેત દ્વારા બહાર મળવાનું કહ્યું.\n\n   દિપકે બીજે દિવસે રાજન અને અનુપને પોતાની સાથે બનેલી ઘટના કહી. હવે તેઓ ખૂબ ડરી ગયા હતા. આ રૂમમાં રહેવા નહોતા માંગતા. તેમણે ડિનને રૂમ ચેન્જ કરવા માટેની અરજી કરી, પણ એન્યુઅલ એક્ઝામ પાસે જ હતા અને માત્ર પંદર જ દિવસનો સવાલ હતો એટલે રૂમ બદલી આપવાનો તેમણે ઈન્કાર કર્યો.\n\n   પરીક્ષા નજીક હોવાથી બધા ભણવામાં વ્યસ્ત થઈ ગયા. એકવાર રાજન અડધી રાત્રે દર્દથી ચીસ પાડી બેહોશ થઈ ગયો. દીપક તેની ચીસથી ડરી ગયો અને તેને હોશમાં લાવવા પ્રયત્ન કર્યો. રાજન હોશમાં આવ્યો અને તરત તેણે પોતાના જમણા હાથના કાંડા તરફ જોયું. દિપકના હોશ ઊડી ગયા. રાજનના હાથના કાંડા પરથી લોહી અને માંસ બહાર નીકળી ગયું હતુંં. કોઈએ જોરથી બટકુ ભરી તેને નોચી લીધું હોય એવું લાગ્યું. એટલામાં બાથરૂમમાંથી કોઈનો રડવાનો અવાજ આવી રહ્યો હતો. કાંડા પર રૂ મૂકી રાજન અને દિપક અવાજની દિશા તરફ ગયા. બાથરૂમનો દરવાજો ખોલતા જ જોયું તો, એ જ સ્ત્રીના મોઢામાં રાજનના હાથના માંસનો ટુકડો હતો. બંને જણે ત્યાંથી લગભગ દોટ જ મૂકી અને હોસ્ટેલની બહાર નીકળી ગયા. હવે સહન થાય એવું નહોતું એટલે તેમણે કોલેજના પ્રિન્સિપાલને ફરિયાદ કરી. ગમે તેમ કરી રૂમ ચેન્જ કરવા કહ્યું. દીપક અને રાજનની હાલત જોઈ પ્રિન્સિપાલે રૂમ ચેન્જ કરી દીધો. અનુપ, દીપક અને રાજનને હાશકારો થયો.\n\n   પણ હજુ મુસીબત ટળી નહોતી. જે તેમની સાથે એ રૂમમાં થયું એ જ હવે તેમને વારેવારે સ્વપ્નમાં આવવા લાગ્યું. એકવાર તો હદ થઈ ગઈ. દીપક ઊંઘમાં બે અવાજોમાં બોલતો હતો... `હું બહાર આવી ગઈ છું. નહી છોડું કોઈને... હા હા હા હા...’ રાજન ખૂબ ડરી ગયો હતો. પરીક્ષાની તૈયારી પણ મન દઈને કરી શકતો નહોતો. એ તો ઠીક પણ હવે આલ્કોહોલ પણ કંઈ કામ નહોતો આવતો.\n\n   પરીક્ષાના પહેલા દિવસે સિક્યોરિટી ગાર્ડે રાજનને રોકી તેને કહ્યું, `તમને લોકોને આ હોસ્ટેલ બિલ્ડિંગમાં કંઈક અજુગતુ અનુભવાયું ને ?’ રાજનને આ ગાર્ડ પાસે કંઈક ઉપાય મળી રહેશે એવું લાગતા તેણે બધી વાત કરી. ગાર્ડે તેને એક બાબાનું એડ્રેસ આપ્યું. રાજને હવે આ પરિસ્થિતિમાંથી ગમે તેમ બહાર આવવાનું નક્કી કર્યું.\n\n   એ જ દિવસે રાજન, દિપક અને અનુપ ત્રણેય એ બાબા પાસે ગયા. સઘળી વાત જાણી બાબાએ રાજનના કાંડા તરફ જોયું. થોડીવાર બાબાએ આંખો બંધ કરી ધ્યાન ધર્યું. લગભગ પંદરેક મિનિટ પછી બાબાએ આંખ ખોલી અને વાતની શરૂઆત કરતા કહ્યું, `વર્ષો પહેલા આ હોસ્ટેલની જગ્યાએ એક હવેલી હતી. ત્યાં એક દંપતી રહેતું હતુંં. પતિ ખૂબ જ વ્યભિચારી હતો, તે રોજરોજ નશો કરી આવતો અને પોતાની પત્નીને મારતો. એકવાર મારઝૂડ કરતાં કરતાં તેની પત્નીને ધક્કો વાગ્યો અને તે હવેલીના ત્રીજા માળેથી નીચે પડી, નીચે જ કંઈક અણીદાર વસ્તુ ભોંકાતા તેનું મૃત્યુ થયું. આ બધું અડધી રાત્રે થયું. પતિએ તેની લાશ એ જ ત્રીજા માળના રૂમમાં ભીંતમાં જ ચણી દીધી અને એ રૂમને અઘોરીઓની મંત્રવિદ્યાની મદદથી બંધ કરી દીધો. હવે તે સ્ત્રીની આત્મા શક્તિશાળી બની ગઈ છે અને બહાર નીકળી ગઈ છે. એટલે જ હવે ત્યાં બારણા પછડાવાનો અવાજ બંધ થઈ ગયો છે.’\n\n  અનુપ, રાજન અને દિપક વાત સાંભળીને જાણે કાપો તો લોહી ન નીકળે એવા ઠંડા થઈ ગયા. હિંમત કરી અનુપે પૂછ્યું, `હવે આનો શું ઉપાય બાબા ? રૂમ તો અમે છોડી દીધો પણ હજુ પણ તે હેરાન તો કરે જ છે.’\n\n   `એ પ્રેતાત્મા બદલો નહિ લે ત્યાં સુધી તે ભટકતી જ રહેશે. એમાંય આ છોકરાનું લોહી ચાખી લીધું છે, એટલે એ છોડશે તો નહિ તેથી આ ઘા રૂઝાય નહિ ત્યાં સુધી એ જગ્યાએ જતાં પણ નહિ. આ લો તાવીજ અને હનુમાનજીની છબી. તમારા બધા પાસે રાખજો. એ પ્રેતાત્મા કંઈ જ નહિ કરી શકે.’ બાબાએ ઉપાય બતાવતા કહ્યું.\n\n   અનુપ, દિપક અને રાજન તાવીજ અને હનુમાનજીની મૂર્તિ લઈ રવાના થયા. હનુમાનજીની રક્ષાથી ત્રણેય જણે શાંતિથી પરીક્ષાઓ પૂરી કરી અને વેકેશન પડતાં જ પોતપોતાના ઘરે ચાલ્યા ગયા.\n\n   સિક્યોરિટિ ગાર્ડ પોતાની ડ્યુટી પતાવી, એ બિલ્ડિંગ પાસેથી પસાર થતો હતો ત્યાં ગેટ પાસે જ કોઈ સ્ત્રીના રડવાનો અવાજ સંભળાયો.",
      "duration": "7 mins",
      "category": "Horror"
    },
    {
      "title": "અગોચર વિશ્વ",
      "story_name": "“અરે ના યાર, અંતાક્ષરી નહીં હો પ્લીઝ. આ તમને ગર્લ્સને તો જ્યાં જુઓ ત્યાં અંતાક્ષરી જ યાદ આવે...”\n\n“પણ આપણે પેલી ટિપિકલ અંતાક્ષરી નહીં રમીએ... કંઈક ચેઇંજિસ-ટ્વિસ્ટ્સ...”\n\n“ના, ટિપિકલ કે ટ્વિસ્ટેડ, એકેય અંતાક્ષરી તો નહીં જ...”\n\n“સારું, તો ડ્રમ સેર્શ...”\n\n“એ ના મારી મા, કેમ આવા ગર્લિશ આઇડિયાઝ આપે છે? એ તમને છોકરીઓને સોંપ્યું બધું. તમે જાઓ, અને ટેન્ટમાં બેસીને રમો અંતાક્ષરી અને ડ્રમ સેર્શ…”\n\n“અને તમે લોકો?”\n\n“આ બંદા આજે શેરનો શિકાર કરવાના મૂડમાં છે.”\n\n“બેસ, બેસ હવે. જોયો મોટો શેરનો શિકાર કરવાવાળો... એક પોકેમોન તો તારાથી પકડાતો નથી...” (કોરસમાં હાસ્ય) “હા તે બહુ સારું હો... તું બહુ બહાદુર છે ને તે ખબર છે.”\n\n“અરે, અરે... ઝિંતલ-રિશાન, તમે બન્ને આમ જ ઝગડ્યા કરશો તો આપણી ટ્રેકિંગ ટ્રિપની આ છેલ્લી રાત પણ આમ જ ખતમ થઈ જશે ! કાલે તો આપણે બધાં ઘેર જતા રહેશું, અને ફરીથી પોત-પોતાની લાઇફમાં બીઝિ થઈ જઈશું. કંઇક એવું કરીએ, કે જેથી આ રાત આપણા બધાંને લાઇફ ટાઇમ યાદ રહે.”\n\n“એકદમ સાચું. પણ આપણે એવું કરીશું શું?”\n\n“મેં એવું સાંભળ્યું છે કે અહીં ના જંગલમાં એક એવો કૂવો છે કે એમાં ઊતરીને જો એનું પાણી પી આપણે કોઈ વિશ માંગીએ તો એ જરૂર પૂરી થાય જ છે.”\n\n“મનન, તું આવા બધાંમાં બિલીવ કરે છે?”\n\n“મને ખબર નથી કે હું બિલીવ કરું છું કે નહીં. પણ જો એવી કોઇ જગ્યા હોય તો હું ચોક્કસ ત્યાં જવા માંગું છું. વિશ માંગવા માટે નહીં કદાચ, પણ હા જો જઊં તો હું કંઈક માંગું તો ખરો જ.”\n\n“હા, જો એવું થતું હોય તો મારે પણ આવવું છે. હાઉ અનબિલીવેબલ ઇટ ઇઝ? ખાલી કૂવામાં ઉતરીને પાણી પીવાથી આપણી કોઈ પણ વિશ પૂરી થતી હોય તો હું તો એ કૂવાની પાસે જ ઘર બનાવી લઊં.”\n\n“એ મેડમ... એટલું ઇઝિ નથી એ. પહેલા આખી વાત તો સાંભળ. પછી હજુ તારે એ કૂવા પાસે ઘર લેવું હોય, તો એ ઘર બનાવાનો જે ખર્ચ થાય એ હું આપીશ.”\n\n“તું? તું દુનિયાનો મહાકંજૂસ માણસ, કોઈને એક ચોકલેટ પણ ના ખવડાવે એ મને ઘર બનાવી આપશે? તો તો કોઈપણ સંજોગોમાં મને મંજૂર છે.”\n\n“શિખા, એ કૂવો કોઈ સાધારણ કૂવો નથી, જે એ કૂવા પાસે ગયું છે એ જીવતું પાછું આવ્યું નથી.”\n\n“વ્હોટ?”\n\n“હા, અર્નવ સાચું કહે છે, એ કૂવાનું પાણી પીવા ગયેલો કોઈ પણ માણસ જીવતો રહ્યો નથી.”\n\n“યુ મીન એ કૂવાના પાણીમાં કંઈ...”\n\n“ના, એ બધાં માણસોનાં મરવા પાછળ કૂવાના પાણીમાં કંઈ હોય એવું કારણ જવાબદાર નથી. દરેક ડેડબોડિનાં મેડિકલ ચેક-અપ પરથી એ સાબિત થઈ ચૂક્યું છે, કે કૂવાનું પાણી પીવાથી મૃત્યુ થયું નથી. ઈનફેક્ટ અમુક કિસ્સાઓમાં તો મરનાર વ્યક્તિએ પાણી પીધું જ નહતું. એ પહેલાં જ એ મૃત્યુ પામી હતી!”\n\n“પણ... કેવી રીતે?”\n\n“એક ઇંટરેસ્ટિંગ વાત એ છે કે દરેકનું મૃત્યુ હાર્ટ એટેકથી થયું છે.”\n\n“હાહાહા... પાણી પીતાની સાથે જ એમની વિશ પૂરી થઈ ગઈ. અને ખુશીના માર્યા હાર્ટ એટેક આવી ગયો.”\n\n“એક સાથે આટલા લોકોનું મ્રુત્યુ? એક જ જગ્યાએ? એક જ કારણથી થાય? માનવામાં ના આવે એવી વાત છે.”\n\n“હા, એટલે જ હું કહું છું, કે જો કોઈ એવી જગ્યા હોય તો મારે ત્યાં જવું છે, વિશ માંગવા માટે નહીં. પણ હકીકત જાણવા માટે!”\n\n“પાગલ છે તું? તને લાગે છે લોકો એ હકીકત જાણવાનો પ્રયત્ન નહીં કર્યો હોય?”\n\n“કર્યો જ છે, પણ મારે જાતે એ પ્રયત્ન કરવો છે.”\n\n“રબિશ... એવું કંઈ નથી કરવું. આ બધું લોકવાયકા છે. ઉપજાવી કાઢેલી વાતો. જેથી લોકો અહીં આવતા થાય. પબ્લિસિટી માટેનાં કિસ્સા છે યાર. હું નથી માનતી આ બધું.”\n\n“નથી માનતી એમ નહીં, તું ડરે છે એમ કહે ને?”\n\n“હું કંઈ ડરતી નથી. પણ આવી અનરિઆલિસ્ટિલક વાતો પાછળ સમય વેડફવો મને પસંદ નથી. તમે વાતો કરો. હું સૂવા જઊં છું.”\n\n“અરે ના પ્રિયા, આપણે નક્કી કરેલુંને? આજે કોઈ એ સૂવાનું નથી.”\n\n“પણ તમે લોકો જુઓને. શું ફેંકમ ફેંક કરો છો.”\n\n“ઓ.કે. તને ફેંકમ ફેંક લાગતું હોય તો આપણે બંધ કરી દઈએ બસ?”\n\n“ઓ.કે.”\n\n“હેય ફ્રેંડ્સ. હું એક આઇડિયા આપું. તમે લોકોએ આ પહેલા ક્યારેય કોઈ આત્મા સાથે વાત કરી છે?”\n\n“વધુ એક ફેંક્યું? ચલો યાર, હું જઊં છું.”\n\n“પ્રિયા, આ ફેંકમ ફેંક નથી. આ પહેલા મેં જાતે આ અનુભવ ઘણીબધી વાર કરેલો છે. અમે હોસ્ટેલમાં હતાં ત્યારે, અલબત, ગમ્મત ખાતર જ, પણ અમે આત્માને બોલાવતા. એની સાથે વાતો કરતાં. એક થ્રિલિંગ એક્સપિરિયંસ છે યાર. દરેકે પોતાની લાઇફમાં એકવાર આ એક્સ્પિરિયંસ તો કરવો જ જોઈએ. આપણને ખબર પણ નથી હોતી એ રીતે એક અગોચર વિશ્વ આપણી આજુબાજુ રમતું રહેલું હોય છે. જ્યાં સુધી આપણે એને ખલેલ પહોંચાડતા નથી, ત્યાં સુધી એ પણ આપણને નૂકશાન કરતું નથી.”\n\n“ગ્રેટ ધેન, થઈ જાય આજે. પ્લીઝ હવે કોઈ ના ન પાડતા.”\n\n(કોરસમાં) “ઓ.કે.”\n\n“યેસ, તો આપણે એક પેપર, એક કેંડલ, કોઇન, જોઇશે. પેપર પર આલ્ફબેટ્સ અને નમ્બર્સ, યેસ, નો અને ગુડ બાય લખીશું.”\n\n“ઓ.કે. થઈ ગયું.”\n\n“હવે ઉલિઝા બોર્ડ તૈયાર છે. કેંડલ લાઇટ કરી હું પહેલા નેગેટિવ એનર્જીને દૂર કરીશ. આપણે અમુક વાતો યાદ રાખશું. કોઈ સેશન એન્ડ થયા પહેલા પોતાની જગ્યા છોડશે નહીં, આપણે એવા કોઈ પ્રશ્નો નહીં પૂછીએ જેનાથી આત્માને દુ:ખ કે તક્લીફ થાય, જેમ કે એનું મૃત્યુ કેવી રીતે થયું? અથવા તો એના પરિવાર વિશે કંઈ. બીજું આપણે ભગવાન કે મૃત્યુ પછીની દુનિયા વિશે નહીં પૂછીએ. આપણું મૃત્યુ ક્યારે થશે?કેવી રીતે થશે? અથવા કોઈપણ એવી વાત કે જે સંપૂર્ણ રીતે કુદરતના હાથમાં છે, એવા સવાલો નહીં પૂછીએ. અને છેલ્લું, જે સવાલ પૂછ્યા પછી આપણને એવું લાગે કે આત્મા એનો જવાબ આપવા માગતી નથી. આપણે એ સવાલ ફરી નહીં કરીએ. કોઈને બીજું કંઈ પૂછવાનું છે?”\n\n“(કોરસમાં) ના.”\n\n“ગુડ. તો આપણે શરુ કરીએ? બધાં એક સર્કલમાં બેસી જઈએ. દરેક પોતાની એક આંગળી કોઇન પર રાખીએ. પણ આપણે એને બહુ ટાઇટ પકડવાનો નથી. એની જાતે ફરી શકે એ રીતે..” બધાં એ પ્રમાણે કરે છે.\n\n“ઇફ ધેર ઇઝ એનિ સ્પિરિટ અરાઉંડ અસ. પ્લીઝ કમ ટુ અસ. વી વોન્ટ ટુ ટોક...” થોડી વાર સુધી આ રીપિટ કર્યા પછી એમને કોઇન હલતો હોય એવો અનુભવ થયો. દરેકે આંખો ખોલી. કોઇન એની જાતે ઉલિઝા બોર્ડ પર ફરી રહ્યો હતો. ના, ‘કોઈક’ એને ફેરવી રહ્યું હતું. પણ એ ‘કોઇક’ આ મિત્રોમાંથી કોઇ નહતું. શું કહી રહ્યું હતું એ ‘કોઇક’? દરેકનું ધ્યાન કોઇન પર ચોંટેલું હતું. કોઇન આલ્ફાબેટ્સ પર ફર્યો. હે-લ-લે-ઓ એક અર્નવ સિવાય દરેકનું હ્રદય ધબકારો ચૂકી ગયું. એમના માટે આ પહેલો અનુભવ હતો. જાણે ચમત્કાર હતો. ખુશી કે ડર? કે બન્નેનું મિશ્રણ? એક અજાણી લાગણીનું લખલખું શરીરમાંથી પસાર થઈ ગયું. કોઈને કંઈ સમજાયુ નહીં. અર્નવે પહેલો સવાલ કર્યો.\n\n“તમને અહીં સુધી આવવામાં કોઈ તકલીફ તો નથી પડીને?”\n\n\"નો\" હવે બધાંમાં થોડી હિમ્મત આવી. એક પછી એક પ્રશ્નો પૂછાતા ગયા. કોઇન ફરતો ગયો. જવાબો મળતા ગયા.\n\n“તમે અમારી સાથે થોડીવાર વાત કરશો?” \"યેસ\"\n\n“મારું ક્વૉલિફિકેશન શું છે?” \"ઍંમ્બીએ\"\n\n“મારા પોકેટમાં અત્યારે કેટલા રૂપિયા છે?” \"ઝીરો\"\n\n“મારો બેન્ક અકાઉન્ટ નંબર?” \"૩૨૧૦૧૪૭૪૫૦૩\"\n\nબધાંની આંખોમાં એક જ ભાવ હતો ‘અનબિલીવેબલ!’\n\n“આ જંગલમાં એક કૂવો છે, જેનું પાણી પીવાથી જે પણ વિશ માંગો એ પૂરી થઈ જાય છે. શું એ વાત સાચી છે?” મનનનાં આ પ્રશ્ને બધાંને લગભગ ડરાવી જ દીધાં. થોડી વાર કોઇન પર કોઈ જ જાતની હલચલ ના અનુભવાઇ. પહેલેથી નક્કી થયું હતું, એ રીતે જે સવાલનો જવાબ આત્મા આપવા ના માંગતી હોય એ સવાલ ફરી ના પૂછવો. એથી મનન ચૂપ થઈ ગયો. પણ એની સાથે સાથે આસપાસનું વાતાવરણ પણ શાંત થઈ ગયું. ઝાડનાં પાંડદાંઓ હલવાનો આવાજ, દૂર વહી રહેલાં કોઈ ખળખળ વહેતાં ઝરણાંનો અવાજ, જંગલમાં ક્યાંક કોઈ નિશાચર પક્ષીનો અવાજ, જે થોડી થોડી વારે સંભળાઇ આવતો હતો. એ બધું જ અચાનક બંધ થઈ ગયું. ભયંકર શાંતિ છવાઇ ગઈ. પોતાનો જ શ્વાસ અને ધબકારાંના અવાજ સાંભળીને ડરી જવાય, એવી ભયંકર શાંતિ. અર્નવને એવું લાગ્યું કે હવે સેશન એન્ડ કરી દેવો જોઈએ. એ થેન્ક યુ, અને ગુડ બાય તરફ કોઇન લેવા જાય, એ પહેલા કોઇન ફર્યો. \"યેસ\" આ મનનનાં સવાલનો જવાબ હતો. બધાંના ચહેરાં પર ના સમજી શકાય એવા ભાવો હતાં.\n\n“સાચે એ કૂવાનું પાણી પી ને જે વિશ માંગો એ પૂરી થાય છે?” \"યેસ\"\n\n“તમે કહી શકો એ કૂવો કઈ જગ્યાએ છે?” \"યેસ\"\n\n“પ્લીઝ કહોને, પ્લીઝ” જવાબમાં થોડી વાર કોઇનની ઉલિઝા બોર્ડ પર મુવમેન્ટ્સ અને એના બદલામાં એ કૂવા સુધી પહોંચવાનો મેપ તૈયાર થઈ ગયો. હવે એમના માટે એ કૂવો ખરેખર છે, અને એમને ખબર પણ છે એ ક્યાં છે, એ આત્મા સાથે વાત કરવા કરતાં પણ વધુ રોમાંચક વાત હતી. હવે દરેકના મનમાં એક જ વિચાર ચાલ્યો, ફટાફટ સેશન એન્ડ કરી, કૂવા સુધી પહોંચવું. અર્નવે જલ્દીથી કોઇન થેંક યુ પર લીધો, અને જ્યાં ગુડ બાય પર લેવા જાય છે ત્યાં... આ શું? કોઇન એની જાતે ઉલિઝા બોર્ડનાં કોર્નર તરફ ધકેલાય છે. અર્નવનાં ચહેરા પરનાં ભાવો ન સમજાય તેવી રીતે બદલાવા લાગ્યા. તેણે બધાને સમજાવ્યું કે કોઇન કોર્નર પર ફરે છે, એનો મતલબ છે કે આત્મા જવા માંગતી નથી, સેશન એન્ડ કરવા માંગતી નથી. “હેં??? પણ કેમ?” બની શકે કે એ પોતાનું અધુરું કામ પૂરું કરવાનું કહી શકે. બની શકે કે કોઇ ઈછ્છા પૂરી કરવાની કહે, કંઈ પણ કહી શકે. બધાંના હોંશ-કોંસ ઊડી ગયા. આવું તો વિચાર્યુ જ નહતું. બધી બાજી ઉલટી પડી ગઈ. હવે શું? હવે એ શું કહેવા માંગે છે, એ જાણવું રહ્યું. બીજો કોઈ રસ્તો નથી. “તો તમે શું ઈછ્છો છો?” થોડી વારની ભયાનક શાંતિ પછી કોઈન ફર્યો. બધાંની નજર ઉલિઝા બોર્ડ પર ચોંટી ગઈ. જેમ જેમ સમજાતું ગયું કે કોઇન શું કહી રહ્યો છે, તેમ તેમ દરેકની નસોમાં લોહી જામતું ગયું. કદાચ ડરની સર્વોચ્ચ સીમા આને જ કહેતાં હશે! આનાથી વધુ જો એક ક્ષણ પણ નીકળી તો હ્રદય બંધ પડી જશે. આજે સમજાય છે. ડરના માર્યા હાર્ટ એટેકથી મૃત્યુ કેવી રીતે થતું હશે! કોઇને કહ્યું હતું, ‘તમારે લોકોએ મારા માટે એ કૂવા પર જવાનું છે, ત્યાર પછી શું કરવાનું છે, એ હું ત્યાં જઈને સમજાવીશ.’ થોડી મિનિટો પછી કંઇક કળ વળી, હિમ્મત આવી. નક્કી કર્યુ કે, નથી જવું આપણે. શું કરી લેશે? ત્યાં તો બધાંના આશ્ચર્ય વચ્ચે, એમના ટેન્ટને આગે ઝપટમાં લીધું. ટેન્ટ બળીને રાખ થઈ ગયું. હવે એમને સમજાઈ ગયું કે તેઓ કેટલી મોટી મુસીબતમાં ફસાઈ ગયા છે. જેમાંથી બહાર નીકળવાનો કોઈ જ રસ્તો નથી. એક જ રસ્તો એમની સામે છે, એ છે આત્મા જેમ કહે છે તેમ કરતાં જવું. બધાંએ પોતાના ઈષ્ટદેવોને યાદ કર્યા. આપણે કોઈનું ખરાબ કર્યુ નથી, તો આપણી સાથે પણ ખરાબ નહીં જ થાય, એવી એક-બીજાને હૈયાધારણાં આપી. પણ નવ મિત્રોમાંથી એકપણને વિશ્વાસ નહતો કે તેઓ જીવતાં પાછા ફરશે.\n\nટ્રેકિંગ ટ્રિપની આ છેલ્લી રાત કદાચ એમની જિંદગીની પણ છેલ્લી રાત બની જવાની હતી. સાથે જીવવા-મરવાનાં કસમ ખાનાર મિત્રો સાથે જીવી તો નહોતા શક્યા, પણ આજે કદાચ સાથે મરી તો શક્શે જ! કંઇપણ બોલ્યા વિના બધા ચાલતા રહ્યાં. અને એમની સાથે પેલી અદ્રશ્ય શક્તિ પણ, ભલે દેખાતી ના હોય, પણ પોતાની હાજરી સતત મહેસૂસ કરાવતી રહી.\n\nકૂવો આવી ગયો. અત્યાર સુધી કોઇ પણ હોરર મુવી કે સીરિઅલમાં જોયેલા એકેય અવગતિયા કૂવાને સો ટકા સારો કહેવડાવે એવો આ કૂવો જોઈને જ કોઈ કહી શકે કે અહીં આવનાર માણસ જરૂર જ હાર્ટ એટેકથી મૃત્યુ પામતો હશે, એમાં કોઈ શંકાને સ્થાન નથી. વાતાવરણ જ એવું ભયજનક છે, ઊંચા પહાડ પર જંગલ, જંગલની વચ્ચે કૂવો. એ પણ દેખાવે જ આટલો ભયાનક. લોકો શીદને આવતા હશે અહીં મરવાને માટે? એકાદ વિશ પૂરી થયા વિના ચલાવી ના શકાય? પણ આ બધું તો રાંડ્યા પછીનું ડહાપણ છે. પોતે પણ બધાં વિશ પૂરી થવાની લાલચને ક્યાં રોકી શક્યા હતાં? પણ હવે તો બધાંની એક જ વિશ હતી, જેમ બને તેમ જલ્દી અહીંથી છૂટકારો થાય, જીવતા પાછા ફરી શકાય, અથવા તો રોજ સવારમાં પથારીમાંથી ઊઠીએ, એમ ખબર પડે કે આતો એક સપનું હતું. કાશ, આ એક સપનું હોત. પણ હકીકત હતી. સપનામાં પણ વિચારીને ડરી જવાય એવી બિહામણી હકીકત! હવે એમણે આત્માના આગળના આદેશની રાહ જોવાની હતી. પણ અહીં ક્યાં ઉલિઝા બોર્ડ છે? એક જોરદાર પવનનો સુસવાટો, એની સાથે એક અજાણ્યો અવાજ. ‘તમારે લોકોએ ડરવાની કોઈજ જરૂર નથી. હું તમને કોઈ નૂકશાન પહોંચાડવા માંગતો નથી.’ અવાજ જ ડરાવવા માટે પૂરતો હતો.\n\nઆટલું ઓછું હતું કે હવે આપણે આ વાતાવરણમાં આત્માનાં અવાજો પણ સાંભળવાના? શબ્દો ફક્ત કાન સાથે અથડાઇને જતા રહ્યા. શું બોલાયું છે એ કોઈને સમજાયું નહીં. પણ હવે જલ્દી આમાંથી છૂટવું છે, કાં તો આ પાર-કાં તો પેલે પાર.\n\n“અમારે શું કરવાનું છે?”\n\n“હું પણ તમારી ઉંમરનો જ હતો જ્યારે મારા લગ્ન થયા, હું અને મારી પત્ની અહીં ટ્રેકિંગ માટે આવેલા. અમે પણ આ કૂવાની વાત સાંભળી હતી, મારી પત્નીની જિદ હતી કે એ અહીં આવવા માંગે છે. અમે લોકો કૂવા સુધી પહોંચ્યા તો ખરાં, પણ પગથિયા ઉતરતી વખતે મારી પત્નીનો પગ લપસ્યો, અને એ કૂવામાં પડીને મૃત્યુ પામી. હું પાગલ થઈ ગયો. ડુબતો માણસ તણખલું પકડે, મેં કૂવાનું પાણી પી ને મારી પત્ની જીવતી થઈ જાય, એવી ઈચ્છા કરી, પણ કુદરતનાં હાથની વાત કોઈ બદલી શકતું નથી. મેં પણ મારી પત્નીની પાછળ કૂવામાં ઝંપલાવ્યું. પણ હું એને બચાવી ના શક્યો. હું પણ ડુબી ગયો. મારા ઘરે સમાચાર પહોંચતા મારી ફેમેલિ આવી, મારી ડેડબૉડિ લઈ ગઈ. પણ મારી પત્નીની બૉડિ ન મળી. એના અગ્નિસંસ્કાર નથી થયા. એટલે હું અહીં ભટકું છું. કે કદાચ મારી પત્નીની બૉડિ કોઇ કાઢી આપે. એના અગ્નિસંસ્કાર થઈ શકે. પણ કોઈએ મારી મદદ કરી નહીં બધાની વિશ પૂરી કરનાર આ કૂવાએ મારી તો દુનિયા લૂંટી લીધી. પણ હા, અહીં આવનાર કોઈને મારવાનો મારો હેતુ નહોતો. હું તો ફક્ત એમને મારી મદદ કરવા માટે કહેતો હતો, અને એ લોકો ડરના માર્યા મૃત્યુ પામતા હતા. હવે મારી છેલ્લી આશ તમે લોકો છો. જો તમે લોકો મારી પત્નીની બૉડિ બહાર કાઢી શકો. હું તમારો ઉપકાર ક્યારેય નહીં ભૂલું. અને આ સાંભળ્યા પછી તમારે જવું હોય તો જઈ શકો છો. હું વચન આપું છું કે તમારામાંથી કોઈને કંઈ નૂકશાન નહીં પહોંચાડું.” સાંભળનાર દરેકની આંખો ભીની હતી. કહેવાની જરૂર જ નહોતી.\n\nએમના ચહેરા પર સ્પષ્ટ વંચાતું હતું કે અમે તમારી મદદ કરીશ. આજે જ્યારે સાવ નજીવી બાબતો માટે લગ્નજીવન તૂટતું રહેલું છે, ત્યારે અહીં મૃત્યુ પછી પણ સાથ નિભાવવાની વાત દરેકને અંદર સુધી સ્પર્શી ગઈ. “અમે તમારી પત્નીની બૉડિ બહાર કાઢીશું, એટલું જ નહીં એને તમારા ઘર સુધી પણ પહોંચાડીશું. જેથી તેમની અંતિમ વિધિ થઈ શકે. અને તમને મોક્ષ મળી શકે. થોડીવારમાં તો એમણે સાથે મળીને બૉડિ બહાર પણ કાઢી લીધી. એમ્બુલંસથી એમના કહેલા સરનામે પહોંચાડવાની વ્યવસ્થા પણ થઈ ગઈ.\n\n“હું તમારો આ ઉપકાર ક્યારેય નહીં ભૂલું.”\n\n“આમાં ઉપકારની વાત જ નથી. આ માનવ સહજ કર્તવ્ય છે. અને ઉલટુ ઉપકાર તો તમારો અમારા પર છે, તમારે લીધે આજે અમે જિંદગીના એવા પાઠો શીખ્યા, જે કોઈ ઇન્ટરનેશનલ સ્કુલ કે એજ્યુકેશનલ યુનિવર્સિટી પણ ન શીખવાડી શકે.”\n\n“હવે તમે લોકો આ કૂવાનું પાણી પી ને વિશ માંગી શકો છો. હવેથી આ કૂવા પર આવનાર કોઈ મરશે નહીં.”\n\n“બધાનાં ચહેરા પર એક સ્મિત હતું, જે કહેતું હતું કે ‘અમને સમજાઇ ગયું છે કે, બધી ઈછ્છાઓ પૂરી થઈ જાય તો જીવવાની મજા નથી. અધૂરી ઇછ્છાઓ ક્યારેક ના ભૂલી શકાય એવા કિંમતી અનુભવો કમાઈ આપે છે.”",
      "duration": "11 mins",
      "category": "Horror"
    },
    {
      "title": "હોરર ફિલ્મ",
      "story_name": "વર્ષ ૨૦૧૮ની આ વાત છે. બસ હજુ તો નવું વર્ષ આનંદ, ઉલ્લાસ, થોડી ચિંતાઓ, ઉતાર-ચડાવ સાથે અને નાટકીય અંદાજ સાથે નવું વર્ષ બેસી રહ્યું હતું. રાત્રીના લગભગ ૧૨:૦૦ વાગ્યા હતા. બધાની જેમ જ નવા સપનાઓ, આશાઓ અને અભિપ્સાઓ કોઈ પણ ભોગે પૂરા કરવાના છે એ વિચારે પિયા ખૂબ જ આનંદમાં હતી. આખી રાત ધમધોકાર પાર્ટી ચાલી. એકધારું ડ્રીન્કીંગ, ડાન્સિંગ અને મોજમજાથી પિયા બોર થઇ ગઈ. એટલે એણે નક્કી કર્યું કે ચાલો ફિલ્મ જોઈએ.\n\n‘રેટ્રો’ થીમવાળી પાર્ટીમાં પિયા સાવ સાદા કપડામાં ગઈ હતી. એના કોઈ મિત્રો ક્યાંય દેખાતા ન હતા. સામસામે ધ્રુણા અને અણગમા વહેંચતા ચેહારાઓથી પાર્ટી શરુ થઇ. જયારે સરકારના કોઈ એક જ વિભાગમાં કામ કરતાં લોકો કોઈ એક દિવસ ખોદણી અને ટાંટિયા-ખેંચ ભૂલીને માત્ર આનંદ માટે ભેગા થાય ત્યારે આવું થાય. આ બધાની વચ્ચે, પિયાનો બેસ્ટ ફ્રેન્ડ વિક્રમ આવ્યો અને પિયાને રાહત થઇ. અને પછી જેમ જેમ નવા વર્ષની સ્પર્ધાઓ શરુ થઇ તેમ તેમ પિયા એ બધી સ્પર્ધાઓ જીતતી ગઈ અને બધાના આકર્ષણનું કેન્દ્ર બની ગઈ.\n\n“હાંશ! થેંક યુ, વિક્રમ. કાયમની જેમ તું જ મારો તારણહાર બન્યો. હેપ્પી ન્યુ યર ડીઅર!”\n\n“હેપ્પી ન્યુ યર ૨૦૧૮. તારે થોડા સારા કપડાં પહેરીને આવવાની જરૂર હતી જેથી કોઈ તને ભલે હીરાની નહીં તો સોનાની રીંગ તો આપત જ!”\n\n“તને નથી ખબર કે આઈ લવ યુ? જેવી સીમા તારી સાથે બ્રેક અપ કરીને જતી રહે, એટલે તારે મને જ તારી લાઈફ-પાર્ટનર ગણવાની.” આમ પિયાને પોતાના દિલની વાત કહેવી હતી પણ ન કહી શકી. પિયાને ખબર જ ન રહી કે ક્યારે તેની દોસ્તીમાં પ્રેમના અંકુર ફૂટી ગયા. એને ધીમે ધીમે લાગ્યું કે આ ચેપ જેવું છે જેને પોતે ધીમે ધીમે પોતાનાથી દૂર કરવાનો છે. પણ એ જેમ જેમ એના પ્રેમીને ભૂલવાનો પ્રયાસ કરતી એમ એમ એ એને વધુ ગમવા લાગ્યો. પિયાએ જિંદગીમાં આગેકૂચ શરુ રાખી અને વિક્રમ જેવો જ લાઈફ પાર્ટનર શોધવાનો નિર્ધાર કાર્યો.\n\n“ફિલ્મ જોવા જવું છે?” પિયાએ વિક્રમને પૂછ્યું.\n\n“ના. મારે સીમા સાથે રહેવું છે.” વિક્રમે કહ્યું.\n\n“હા તો જા. મને જેવો બોયફ્રેન્ડ મળે એટલે તને અને તારી ફ્રેન્ડશીપને અધવચ્ચેથી જ કૂવામાં નાખી દઈશ.” પિયાએ કહ્યું.\n\n“લે, મને શા માટે ભાંડે છે. જ્યાં સુધી મને ખબર છે ત્યાં સુધી તું અરેન્જડ મેરેજ જ કરીશ.”\n\n“કોઈ કાળે નહીં. પ્રેમ તો એક દિવ્ય અને પવિત્ર લાગણી છે, જે એકદમ અલગ...”\n\n“હું એજ તો કહું છું કે પ્રેમ મેરેજ કરતા જુદી વસ્તુ છે.”\n\n“શટ અપ. તું લુચ્ચો છે! હું તો આ ચાલી કોઈ નજીકના થીએટરમાં ફિલ્મ જોવા.”\n\nપિયાને જીવનમાં ઘણા એવા લોકો મળ્યા હતા જેઓ પતિ કે પત્નીના ઉલ્લેખ માત્રથી જ ચિડાઈ જતાં. એમાંના મોટાભાગના લોકોને પોતાના લગ્નના નિર્ણય માટે પસ્તાવો થતો અને એમની વાતચીત કાયમ આવી જ રહેતી, “મે તારી સાથે લગ્ન જ શા માટે કર્યા? મારે આખી જિદંગી કુંવારું જ રહેવાનું હતું.” પિયાને હમણાં સેટલ થવાની ઈચ્છા નહોતી. બસ લગભગ પાંચ-દસ વર્ષમાં આ અકસ્માત થશે અથવા ન પણ થાય. જો ટાઈમ મશીન હોય તો લોકો પતિ-પત્ની પોતે જે દિવસે અને સમયે પહેલી વખત મળ્યા હોય એ પણ ડીલીટ કરી નાખે! પિયાએ નવા વર્ષની પાર્ટીઓની ઝાકમઝોળ જોઈ. ફાઈવ-સ્ટાર હોટલમાં લોકો બસ ખાવા, પીવા અને નાચવામાં મશગૂલ હતા. ક્યારેક પિયાને લાગતું કે જીવનમાં માત્ર ખાઈ-પીને મોજ જ કરવાની હોય છે; જીવનનો તન-મન-મોજી અંદાજ! વળી, બીજા દિવસથી એજ “યાંત્રિકતા” જીવનમાં પગપેસો કરી બેસે.\n\nપિયાને સુખ અને શાંતિ જોતા’તા. પેલા તો એને એ વાતનું દુઃખ હતું કે એને કોઈ બોયફ્રેન્ડ નથી અને એમાય વળી એ પરિવારથી ૨૫૦૦ કિલોમીટર દૂર એટલે એના દુઃખમાં ઉમેરો થયો. પિયા હોટલથી લગભગ એક કિલોમીટર દૂર આવેલા થીએટરે પહોંચી. ભીડભાડવાળા મોલમાં આજે કોઈ નહોતું. જયારે એ સાતમાં માળે આવેલા થીએટરે પહોંચી ત્યારે ત્યાં બે ફિલ્મ ચાલતી હતી. પણ એણે હમણાં જ તેલુગુ ફિલ્મ જોઈ હતી એટલે એને “બાય બાય મેન” નામનું અંગ્રેજી ફિલ્મ જોવાનું નક્કી કર્યું કે જે એક હોરર ફિલ્મ! પેલી ટીકીટબારીવાળી છોકરીએ એને વિચિત્ર સવાલ પૂછ્યો કે માત્ર ચાર જ ટીકીટ વેચાઈ છે તો શું એને વાંધો નહીં આવેને! પિયાએ કહ્યું, “એમાં શું, ઉલટાની વધુ મજા આવશે.” પીયે ૧૬૦ રૂપિયા આપીને ટીકીટ લીધી.\n\nએ શો શરુ થવાને ૧૦ મિનીટ પહેલા જ પોતાની જગ્યાએ જઈને બેસી ગઈ. થીએટરમાં કોઈ નહોતું. એસી પણ ખૂબ જ ઠંડુ હતું. પાંચ મિનીટ સુધી કોઈ જ ન આવ્યું. એણે ખાલી થીએટરની સેલ્ફી લીધી. સેલ્ફીના ઝુવાળમાં પોતે પાછલ રહેવા માંગતી હતી. આ સેલ્ફી કાંતો વોટ્સઅપ સ્ટેટસ બનશે અથવા ફેસબુક પ્રોફાઈલ. એમાં જે લાઈક્સ અને કમેન્ટ્સ આવશે અને જે મજા આવશે! એના ચહેરા પર સ્મિત ઓઢ્યું, થોડું આમ તેમ મોઢું ફેરવીને એણે સેલ્ફી-સ્ટીક વડે સેલ્ફી લીધી. પણ કઈ ખાસ મજા ના આવી એટલે એણે સેલ્ફી પ્રોજેક્ટ પડતો મૂક્યો. પિયાને કોઈ કાળો આકાર પોતાની પાસે દેખાયો. એણે આંખો બંધ કરીને રીલેક્સ થવાનો પ્રયત્ન કાર્યો.\n\n“મેડમ, તમે થોડા પગ ખસેડશો. મને લાગે છે કે મારો મોબાઈલ અહિયાં ક્યાંક પડી ગયો છે.” અંતે પિયાને કોઈ વ્યક્તિ થીએટરમાં આવવાથી રાહત થઇ. એને વિવેક સાથે પૂછ્યું,\n\n“તમે ફિલ્મ જોવા આવ્યા છો?”\n\n“ના મેડમ. હું અહિયાં કામ કરું છું. આ રહ્યો મારો મોબાઈલ. થેંક ગોડ. પંદર હજાર રૂપિયાનો આ બ્રાન્ડેડ પીસ લીધો છે. થેંક યુ.”\n\nએ જેવો બહાર ગયો કે એક ઠીંગણો માણસ પોતાના ચેહરા પર અણગમો પહેરીને પોપકોર્ન અને પેપ્સી લઈને આમ તેમ આંટા મારતો થીએટરમાં પ્રવેશ્યો. આ બિહામણો માણસ આસપાસ હતો છતાં પિયા કમ્ફર્ટેબલ હતી. એ સીધો જ વી.આઈ.પી. રીક્લાઈનર સીટ નં ૦-૧૩ પર જઈને બેઠો. જે ઝપડથી એ ગયો હતો એ જ ઝડપથી એ પાછો આવ્યો અને પિયાને કહેવા લાગ્યો, “મારી સીટનું રીક્લાઈનર કામ નથી કરતુ.” પિયાએ જવાબ આપતા કહ્યું, “મને નથી લાગતું કે કોઈ બીજું આવે. તમે બીજી ગમે તે સીટ પર બેસી શકો છો.”\n\n“ના. મારે બીજી કોઈ જ સીટ પર નથી બેસવું.” પોતાની સીટ તરફ આંગળી ચીંધતા કહ્યું અને એણે સ્ટાફ મેમ્બેરને બોલાવીને રીક્લાઈનર ઠીક કરાવ્યું.\n\nપિયાને પોપકોર્ન અને કોક લાવવું હતું. એણે જોયું કે ચાર કોલેજીયન છોકરીઓ આવી અને બરાબર એની પાછળની સીટમાં આવીને બેઠી. હવે એને શાંતિ થઇ. એ રાષ્ટ્રગાન માટે ઊભી થઇ અને જાણે કે આનંદ અને ઉલ્લાસની ઉત્તમ પળો ફરી જીવતી હોય એવી સ્ફૂર્તિ એનામાં ફરી વળી. જયારે રાષ્ટ્રગાન વાગી રહ્યું હતું ત્યારે પિયાને એક વિચિત્ર અને પાવરફુલ દેશભક્તિ અને “ભારતીયતા”નો અહેસાસ થયો. એના મનમાં એવી લાગણી થઇ કે એણે સરકારી કર્મચારી બનીને દેશના વિકાસમાં નાનકડું યોગદાન આપ્યું છે. અને અંતે ફિલ્મ શરુ થયું.\n\nઆચાનક પિયાને થયું કે લાવને “બાય બાય મેન” એમ બોલું. તેનું એવું માનવું હતું કે કોઈ શબ્દ કે વાક્ય વારંવાર બોલવાથી સીસ્ટમ અપડેટ થાય છે અને એક પ્રકારની હકારાત્મક ઊર્જાનો સંચાર થાય છે. જયારે જયારે એને કોઈ ઈન્ટરવ્યુંમાં જવાનું થતું ત્યારે ત્યારે એ આમ જ કરતી. આ એકદમ નવો કોન્સેપ્ટ હતો.\n\nસંસ્થાના નિયામકે ગર્વ સાથે જાહેર કર્યું, “પહેલી વખત આપણે પબ્લિક સ્પિકિંગનું મહત્વ સમજીને તેને દાખલ કર્યું છે.” પિયા બીકના લીધે ખૂબ જ ધ્રુજી રહી હતી અને ગભરાઈ ગઈ હતી. એને એવો વિચાર આવ્યો કે, “કેમ દરેક વસ્તુ મારાથી જ શરુ થાય છે? એ પછી બારમાં ધોરણમાં અભ્યાસક્રમ હોય કે પછી યુનિવર્સીટીમાં ચોઈસ બેઝ્ડ ક્રેડીટ સિસ્ટમ.” તેણે એકધારું રીપીટ કર્યા કર્યું, “હું કરી શકીશ. આઈ કેન ડુ ઈટ. હું ગમે તે ભોગે આ કરીને જ જંપીશ.” જો કે પોતે જે યાદ કર્યું હતું એનો મોટો ભાગ તે ભૂલી ગઈ પણ પાંચ મિનીટની સ્પીચ એકદમ સરસ રીતે પુરી કરી. બીજા ઘણાં બધા કરતા એ સફળ રહી. સાતમાં પગાર પંચ વગર એને પોતાનું જીવન એકદમ દુઃખદ અને બોરિંગ લાગવા લાગેલું.\n\nએને અચાનક પોતાની પાછળ સિક્કો પડવાનો આવાજ આવ્યો. પહેલા તો એણે બહુ ધ્યાન ન આપ્યું. એ એક કપ કોફી મંગાવીને ફ્રેશ થઇ ગઈ. એ વારંવાર એ નામ બોલવા લાગી અને સિક્કાનો અવાજ એને વધુને વધુ સંભાળવા લાગ્યો. પાછળ જોયા વગર એ દોડવા લાગી અને પેલી ચાર છોકરીઓને પૂછવા લાગી, “હું અહિયાં બેસું તો તમને કોઈ પ્રોબ્લેમ તો નથીને?”\n\n“ના. તમને એકલા ફિલ્મ જોતા ડર લાગે છે?”\n\n“ના રે ના. હું મારી જ સીટ પર પાછી જઈને ફિલ્મ જોઇશ.”\n\nજેવી એ પાછી ફરી કે એ છોકરીઓનો હસવાનો અને ગણગણવાનો અવાજ એણે સાંભળ્યો. એ વારંવાર “હું તો ખૂબ નીડર છું. હું તો ખૂબ નીડર છું.” એમ કહેવા લાગી જેથી એનો ડર દૂર થાય.\n\nઆમ પ્રયોગ કરતાં કરતાં એ વારંવાર પેલું નામ બોલવા લાગી. ત્યાં જ એને થયું કે કોઈ એની સીટને અડે છે. “હે ભગવાન, મને બચાવી લે. હું એ નામ ફરી ક્યારેય નહીં લઉ.” એણે એનો મોબાઈલ જોયો તો એમાં એનો પોતાનો હોટલ પરનો ફૂટેજ આવ્યો જેમાં લખ્યું હતું, “બાય બાય પિયા.” એણે ફરી વખત પોતાની જાતને આશ્વાસન આપ્યું કે એ ખૂબ જ સ્ટ્રોંગ છે જો કે એ પોતે ખૂબ જ ધ્રૂજી રહી હતી. એને લાગતું હતું કે જેવું ફિલ્મ પૂરું થશે એટલે એનો આ માનસિક વહેમ પણ જતો રહેશે.\n\nત્યાં જ વાઘની ઢીંગલી એના ઉપર પડી. એણે તરત જ એ પકડીને ફેંકી દીધી. એને લાગ્યું કે એને કોઈ નવા જ પ્રકારના હિપ્નોટિઝમનો અનુભવ થઇ રહ્યો છે. પોતે પોતાના મિત્રોથી દૂર છે એ બાબતને લીધે એ પોતાના પર જ ચીડાવા લાગી. બધાથી દૂર એ કોઈ અજાણી જગ્યાએ સાવ જ વિચિત્ર પરિસ્થિતિમાં ફસાઈ ગઈ હતી. ફિલ્મના અંતે ત્યારે બાય બાય મેન પોતાના શાહી કોટમાંથી ચાલવા લાગ્યો ત્યારે પિયાથી ડર સહન ન થયો પોતે જોર જોરથી ચીસો પાડવા લાગી. ફિલ્માં ખલેલ પડી અને છ લોકોનું ટોળું એને વીંટળાઈ ગયું.\n\nપેલી છોકરીઓએ કહ્યું, “તમે અમારી પાસે આવીને બેસી જાઓ.”\n\nપેલો ઠીંગણા માણસે કહ્યું, “ઘેર જતાં રહો.”\n\nથીએટર સ્ટાફ પણ આવી ગયો અને પિયાએ આખી ઘટના વર્ણવી.\n\n“એ સિક્કો તો હું ઉછાળતો હતો. હું જોતો હતો કે ભારત કે પાકિસ્તાનમાંથી કોણ જીતશે. મારી સીટ બરાબર હતી નહીં એટલે સિક્કો વારંવાર પડી જતો હતો.” પેલા ભાઈએ કહ્યું.\n\n“રિયાએ ભૂલથી મારાં પગ પર પગ મુક્યો એટલે મે ભૂલથી તમારી સીટને પકડી હતી.” એક છોકરીએ કહ્યું.\n\n“મેડમ, પેલી વાઘની ઢીંગલી મારી દીકરી માટે નવા વરસની ભેટ હતી એટલે મને એમ હતું કે હું એને અહિયાં મૂકું એટલે સચવાય.” એક સ્ટાફ મેમ્બરે કહ્યું.\n\nદરેક રહસ્ય ખૂલી ગયું અને ફિલ્મ પણ પૂરી થઇ. પિયા હોટલ પર જતી રહી. એને વિક્રમ સાથે વાત કરવી હતી. પણ એ નશામાં બેભાન હતો અને બીજે દિવસે પોતે મોકલેલા વિડીયો પર તેને ખૂલાસો આપ્યો. એણે પોતે જ પોતાની ફેસબુક પર લાઈક પર કમેન્ટ્સ કરી કેમ કે બીજા કોઈએ કરી ન હતી. જીવન ભૂલો અને તેમાંથી નીપજતું હાસ્ય છે અને દરેક અનુભવ કંઇક શીખવી જાય છે. ક્યારેક વહેમ અને કરુણતા હાસ્ય અને ઉલ્લાસના પ્રતિક બની જાય છે. ક્યારેક જે એજ આનંદ-નાદથી શરુ થાય છે એ અંતે ભયાનક ડરનો આકાર ધારણ કરે છે. ડર આપણી રોજબરોજની જિંદગીનો સૌથી મોટો પડકાર છે. ડર આપણને આપણી ઉત્તમ યોગ્યતાને બહાર લાવે છે તો ક્યારેક જિંદગીનો અંત પણ આણે છે. એ એક આવું પાસું છે જે કાયમ ઉત્સાહ ભભરાવેલ અનિશ્ચિતતા છે. કારણ કે જે અનિશ્ચિત હોય છે એ જ આપણને ભયાનક અનુભવો અને વિધાનોમાંથી મુક્ત કરાવે છે.",
      "duration": "8 mins",
      "category": "Horror"
    },
    {
      "title": "અનોખો પ્રેમ",
      "story_name": "હવાની ખુશનુમા લહેરખીઓ બારીએથી આવ જા કરી રહી હતી. વિભા ખાટલાએ બેસી રાઘવના ધોયેલા કપડા વાડામાંથી લાવી વ્યવસ્થિત ગોઠવી રહી હતી. બારણું અધખુલ્યું જ હતું. બપોરનો સમય હોવાથી ગામમાં નીરવ શાંતિ હતી. અચાનક વિભાને લાગ્યું કે તેની પાછળ કોઈ ઉભું છે ને પાછળ જોતાજ અચાનક જ... એક ભયાનક બનાવનો તે ભોગ બની ગઈ.\n\nમોડી રાતે રાઘવ ગામના બસસ્ટેન્ડ ઉતરે છે. રાતના સમયે તો ભાગ્યે જ એકલદોકલ વ્યક્તિ પાદરે નજરે પડે. અત્યારે પણ કોઈ દેખાયું નહિ. રાઘવે ધીમે ધીમે ઘર તરફ ચાલવા માંડ્યું. રસ્તામાં એકાદ બે ઘરોમાં ફાનસનો ઝાંખો અજવાસ દેખાયો. આખુ ગામ નિરાંતે સૂઈ રહ્યું હતું. દૂરથી પોતાના ઘર તરફ નજર નાખી પણ અંધારાના આવરણ તળે કશું દેખાયું નહીં.\n\nવિભા પણ ખરી છે અંધારામાં જ સૂઈ ગઈ હશે. મનમાં બોલતા બોલતા રાઘવ ઘર નજીક પહોંચ્યો. બારણું ખુલ્લું જ હતું. રાઘવને આશ્ચર્ય થયું. ધીરેથી વિભા...વિભા બે બૂમ પાડી ઘર ખખડાવ્યું પણ કોઈ પ્રત્યુતર ન મળતાં તે ઘરમાં પ્રવેશ્યો. અંધારામાં કશું દેખાતું નહોતું. વિભા અંધારામાં ક્યારેય ઊંઘતી નહોતી તો આજે બારણું ખુલ્લું મૂકી કેમ ઊંઘી ગઈ હશે ?\n\nતરત રાઘવે લાઈટ કરવા સ્વિચ પાડી. ખાટલા તરફ જોતાજ તેની નજરોસમક્ષ નું દશ્ય જોઈ તે હેબતાઈ ગયો. તેનું હ્ર્દય ધબકારો ચૂકી ગયું એવું એણે અનુભવ્યું. ખાટલા પર વિભા મૃત હાલતમાં પડી હતી. તેના શરીર પર પૂરા કપડા પણ નહોતા. ઘરમાં સામાન વેર વિખેર હતો. એક ક્ષણ માટે જાણે વાતાવરણ શ્વાસ લેતું થંભી ગયું. અચાનક આ પરિસ્થિતિમાં શું કરવું કંઈ જ રાઘવને સૂઝ્યું નહિ.\n\nવિભા...વિભા... એ બૂમ મારી ઉઠ્યો. આજુબાજુના ઘર પણ દૂર હોવાથી કોઈ તેની ચીસ સાંભળી શક્યું નહીં. આમ ...અચાનક....શું થયું હશે? કોણે વિભાને....\n\nપોતાની નજર સામે જે દશ્ય હતું તે જોઈ રાઘવ સંપૂર્ણ પણે હચમચી ગયો. તરત જ વિભાના શરીર પર ચાદર ઓઢાડી આંખોમાં આંસુ સાથે તે માથે હાથ દઇ બેસી પડ્યો. નજીક એવું કોઈ હતું પણ નહિ કે કોઈને કહી શકાય. તરત તેણે મોબાઈલ કાઢી બાજુના ગામમાં પોલીસ સ્ટેશને ફોન કર્યો. રામપુર ગામમાં પોલીસ ચોકી હતી જ નહિ. બે ત્રણ રીંગ પૂરી થયા બાદ કોઈકે ફોન ઉપાડ્યો. રાઘવે ધ્રુજતા સ્વરે વિભાનું મૃત્યુ થયાનું કહી જલદીથી આવવા કહ્યું. થોડીવારમાં ઘટનાસ્થળે પોલીસ આવશે એમ કહી પેલા હવાલદારે ફોન મૂકી દીધો. રાઘવ વિભાની લાશની બાજુમાં ઢગલો થઈ બેસી પડ્યો.\n\n* * *\n\nરાઘવ બાવીસેક વર્ષનો યુવાન હતો. પીટીસી કર્યા બાદ શિક્ષકની નોકરી રામપુર ગામમાં મળી હતી. નોકરીનું સ્થળ વતનથી દૂર હોવાથી તે ગામમાં જ સ્થાયી થયો હતો. ક્યારેક શનિ રવિ અથવા રજાઓમાં તે વતને જતો. બાકીના દિવસોમાં દિવસે શાળામાં બાળકોને ભણાવતો ને સાંજે ગામમાં બાળકો સાથે કંઈને કંઈ પ્રવૃત્તિ કરતો. રામપુર ગામ ખૂબ નાનું પણ અંધશ્રદ્ધાનો ગઢ. વ્યક્તિ બીમાર પડે તો દવાખાને સારવાર કરવાને બદલે મૂંગા પશુઓની બલી, દોરા ધાગા એવું બધું વધારે.\n\nરાઘવ હંમેશા લોકજાગૃતિ માટે, ગામમાં અંધશ્રદ્ધાથી લોકોને દૂર લાવવા પ્રયત્નો કરતો. ગામના અમુક માથાભારે તત્વો સામે ઘણી વખત તેનો સંઘર્ષ થતો. ગામમાં વિભા નામે એક છોકરી હતી આશરે અઢારેક વર્ષની. રાઘવ જ્યારે બે વર્ષ પહેલા નોકરીએ જોડાવા આવ્યો ત્યારે વિભાનાં માતા પિતા એ પોતાના ઘરનો એક ગાળો તેને રહેવા ભાડે આપેલો. તેમના મૃત્યુ બાદ તો વિભા એકલી પડી. રાઘવ સાથે તેને સારું બનતું. રાઘવ એકલો હોવાથી તેનું ઘરકામ રસોઈ બધું વિભા સંભાળતી. બદલામાં રાઘવ તેને સાંજે અંગ્રેજી શીખવતો. બન્ને એકબીજાને ભાઈ-બહેન માની રહેતાં. ગામલોકોને મન તો આ સંબંધ પ્રેમી પંખીડાનો જ હતો રાઘવ અંધશ્રદ્ધા દૂર કરવા જે કાર્યક્રમ કરતો એમાં વિભા હંમેશ તેની સાથે રહેતી. એ પણ ગામલોકોને પસંદ નહોતું. એટલે વિભાને રાઘવ એમને આંખમાં કણાની જેમ ખૂંચતા હતા. વિભા રૂપરૂપનો અંબાર હતી. પણ બોલવામાં ભારે ફટાકડી. ભલભલાને એકલી પહોંચી વળતી.\n\n* * *\n\nત્રણ ચાર કલાક બાદ મળસ્કે પોલીસની જીપ આવી. થોડી વારમાં તો આખું ગામ રાઘવના ઘર આંગણે આવી ઉભું રહી ગયું. એક યુવાનીના ઉંબરે આવીને ઊભી અનાથ છોકરીનું આમ અચાનક મૃત્યુ અને તે પણ રહસ્યમય સંજોગોને આધીન તેથી ટોળામાં અંદરોઅંદર ગુસપુસ શરુ થઈ ગઈ. પોલીસે રાઘવનું બયાન લીધુંને લાશને પોસ્ટમોર્ટમ માટે મોકલી આપી. ગામમાં પહેલીજ વાર ખૂન જેવો બનાવ બન્યો હતો. પોલીસના મત મુજબ વિભા પર બળાત્કાર ગુજારવામાં આવ્યો હતો.\n\nબળાત્કારની વાત જાણી રાઘવના રૂવાંડા ઉભા થઇ ગયા. પોતાની બહેન સાથે આવું કૃત્ય કોણે કર્યું હશે. એ વિચારી એ વધુ ગમગીન બની ગયો.\n\nગામલોકો બધાને ખબર હતી કે રાઘવ સિવાય રાતે ઘરે કોઈ હોય જ નહિ. રાઘવ આગલે દિવસે વતન ગયો હતો પણ રાતે એ હાજર હતો. ગામનાં ઘણા લોકો એ રાઘવના વિરુદ્ધમાં જ બાતમી આપી. રાત્રે કોઈ નહોતું ત્યારે રાઘવ વિભાનો ફાયદો ઉઠાવ્યો એમ માની દરેક જણ એને શંકાની દૃષ્ટિએ જોવા લાગ્યા. સરપંચ આગળ તો રાઘવને ગામમાંથી બહાર કાઢી નાખવાની રજૂઆત પણ થઈ.\n\nબધી ચર્ચાઓને બાજુ પર મૂકી રાઘવે અશ્રુભીના હ્રદયે પોતાની વ્હાલી બેનની અંતિમ સંસ્કારની વિધિઓ પૂર્ણ કરી. પોલીસે પણ રાઘવને વધુ તપાસ કરવાની હોય તેથી ગામમાં જ રહેવા જણાવ્યું.\n\nબીજા દિવસે સવારે પોલીસ રાઘવના ઘરે આવે છે . રાઘવ ઘરમાં હોતો નથી. આજુબાજુના લોકો રાઘવ જ ગુનેગાર હોવાથી ભાગી ગયાની વાત જણાવે છે. પોલીસને પણ હવે શક થાય છે. જો ખૂનના કર્યું હોય તો ભાગે જ નહિ એવો જ મત હતો એમનો.\n\nઆ બાજુ રાઘવને પણ ખબર નથી કે પોતે ક્યાં છે. રાત્રે અજાણ્યા શખ્સોએ તેને કીડનેપ કરી ગામથી દૂર વેરાન સ્થળે લઈ ગયા હતા.\n\n'કોણ છો તમે ? મને ક્યાં લાવ્યા છો ?'\n\nરાઘવ બૂમો પાડે છે પણ તેની આંખો પર પટ્ટી હોવાથી તેને ખબર નથી કે પોતે જ્યાં છે ત્યાં આસપાસ તેને સાંભળનાર કોઈ છે જ નહિ. ભૂખ અને તરસથી તેની હાલત વધુ ગંભીર બની જાય છે. થોડા સમય પછી બે ગુંડા બીજી એક છોકરીને રાઘવ સાથે બાંધવા આવે છે. ગુંડાઓની ચહલ પહલથી રાઘવ ફરી બૂમો પાડે છે.\n\n'ખોલો મને... ખોલો... કોણ છો તમે .. ?'\n\n'અરે.. .ચૂપ...રાઘવ માસ્તર....' એટલું બોલી એ ગુંડો રાઘવની આંખોની પટ્ટી ખોલે છે.\n\nસામેનું દશ્ય જોઈ રાઘવ ને બધું સમજાઈ જાય છે. 'મનસુખ ને રમેશ તમે ? તમે મને અહી કેમ રાખ્યો છે ? છોડી દો મને... પછી તમારી વાત છે.'\n\n'અરે, તને છોડીશું તો અમારો જેલ દર્શન 'નો વારો આવશે. રાઘવ તને કેટલી વાર કહ્યું કે અમારા કામમાં વચ્ચે ન આવીશ પણ તું ને તારા સત્યવચનો.... અમારો ગામમાં બિઝનેસ બંધ કરાવવાનો નિર્ણય તને નક્કી ડુબાડશે કહેલું ને ... તો .....?'\n\n'તો શું મનસુખ...? તું ને તારા બેકાર મિત્રો ગામની છોકરીઓને અંધશ્રદ્ધાના નામે વેચી દેહવ્યાપાર કરો છો એ વાતથી હું અજ્ઞાત નથી. હું બધાને તમારી સચ્ચાઈ કહીશ...' રાઘવ બરાડ્યો.\n\n'રાઘવ તને ....હા ને તારી વિભાને બહુ સમજાવી પણ ખરેખર બહુ જિદ્દી માલ હતો હો...' રમેશ બોલ્યો\n\n'એટલે તમે જ વિભાને ?'\n\n'મેશ હસતા હસતા બોલ્યો, 'હા હા તારી વિભાને અમે જ સ્વર્ગના દર્શને મોકલી છે. અપ્સરા હતી હા બાકી એના શરીરની તો વાત જ શી કરવી. કેટલી સમજાવી પાર્ટીને પણ ના માની. ના છૂટકે...'\n\n'સાલા...નીચ....નરાધમો.... હું તમને નહિ છોડું.. શું તમે મારી બેન સાથે' .... રાઘવ વધુ બોલી ના શક્યો. એ ગુસ્સાથી રાતોચોળ થઈ પોતાના દોરડાથી બાંધેલ હાથ છોડવા નિરર્થક પ્રયત્નો કરવા લાગ્યો.\n\n'બેન ? જા હવે..બેન હોત તો આમ સાથે રહી ગામમાં રંગલીલાઓ ન બતાવતા હોવ તો. ને હા જીવતો રહીશ તો તું અમને સજા આપી શકીશ ને ?' મનસુખ કટાક્ષભર્યા સ્વરે ચેતવણી આપતા બોલ્યો.\n\n'રાઘવ, મનસુખ અને રમેશની વાત પેલી અજાણી યુવતી પણ સાંભળી રહી હતી. તેના હાથ પગ બાંધેલા હતા ને આંખો અને મો પર પટ્ટી હતી. મનીયા આ મુદ્દામાલને પણ સમજાવી દે નહિતર આના હાલ પણ પેલી રૂપકડી નાર જેવા થશે.'\n\n'આ છોકરીને શું કામ લાવ્યા છો? કોણ છે આ ?' રાઘવ પ્રશ્ન પર પ્રશ્ન પૂછતો હતો.\n\n'રાઘવ સાહેબજી... તમારા દરેક પ્રશ્નના ઉત્તર તમને અમારી મહેમાનગતિથી મળી જશે. હવે ચૂપચાપ બિરાજો.' આટલું કહી બને બારણું બંધ કરી જતા રહ્યા.\n\n'મને છોડ મનસુખ....રાઘવ બૂમો પાડી રહ્યો..'પણ પેલા બન્ને હસતા હસતા ત્યાંથી નીકળી ગયા.\n\nહવે આ ખંડેર જેવા ઘરમાં પેલી અજાણી યુવતી અને રાઘવ બે જ હતા. વિભા જેટલી જ ઉંમરની હતી તે, એવું રાઘવને લાગ્યું. મો અને આંખો પર પટ્ટી હોવાથી તે રાઘવને જોઈ શકતી નહોતી. મહાપ્રયત્ને ખુરશી ખસેડી ખસેડી રાઘવ તેની નજીક ગયો. આપણે બન્ને આ ગુંડાઓથી બચવા એકબીજાની મદદ કરવી પડશે. આટલું બોલી રાઘવે પોતાના હાથ દ્વારા દોરડું છોડવા યુવતીને કહ્યું. અને તેના આશ્ચર્ય વચ્ચે એક જ મિનિટમાં રાઘવ મુક્ત થઈ ગયો. રાઘવે ફટાફટ તેને પણ મુક્ત કરી.\n\n'તું કોણ છે ? ને અહી....' રાઘવે પેલી યુવતીને પૂછ્યું.\n\n'હું કામ્યા... આ ગુંડાઓ મને જબરજસ્તી બાજુના ગામમાંથી ઉઠાવી લાવ્યા છે. વાતો પછી કરીશું પેલા અહીંથી નીકળીએ.'\n\nબન્ને ત્યાંથી ભાગીને જંગલ તરફ આગળ નીકળી જાય છે. રાઘવ કામ્યા ને જોઈ વિચિત્ર લાગણી અનુભવે છે પણ કંઈ બોલી શકે એમ નથી. મનમાં વિભાના મૃત્યુ માટે પોતે જ જવાબદાર છે એ વાત એને વધુ કોરી ખાય છે.\n\nમનસુખ ને રમેશને કોઇપણ ભોગે સજા કરાવવાનો મનોમન નિર્ણય લઈ રાઘવ કામ્યા સાથે આગળ વધે છે. ભૂખને કારણે એ વધુ ચાલી શકે એવી સ્થિતિ ન હોવાથી તે કામ્યાની સાથે જંગલમાં જ રોકાય છે. બે મિનિટમાં પરત આવવાનું વચન લઈ કામ્યા રાઘવ માટે ખોરાક પાણીની વ્યવસ્થા કરે છે.\n\n'આ જંગલમાં ખોરાકની વ્યવસ્થા તે કેવી રીતે કરી ?' રાઘવ આશ્ચર્યથી કામ્યા ને પૂછે છે.\n\n'તમે ખાઈ લો. પછી આપણે વહેલી તકે પોલીસ ને જાણ કરવા જશું. રાતે જંગલી પ્રાણીઓ આપણને ખાય એ પહેલા અહીંથી ભાગવું પડે.'\n\nફટાફટ બન્ને જણ થોડું ખાઈને આગળ વધે છે. થોડે સુધી ચાલતા ગામ તરફ જતો રસ્તો મળે છે. એક ટ્રકમાં બેસી બન્ને પોલીસ સ્ટેશન પાસે પહોંચે છે. ત્યાં મનસુખ ને રમેશ વિશે બધું પોલીસને જણાવે છે. કોઈ પણ પ્રકારના પુરાવા વિના પોલીસ એમની વાત સાંભળતી નથી. ઊલટાનું રાઘવને ગુનેગાર માની જેલમાં બંધ કરી દે છે. રાઘવ નિરાશ થઈ જેલમાં બેસી પડે છે.\n\nઆ તરફ કામ્યા જ્યાં તેમને કીડનેપ કર્યા હતા ત્યાં પાછી જાય છે. મનસુખ ફરી આવે છે ત્યારે રાઘવ ત્યાં હોતો નથી. એકલી કામ્યાને જોતાં ગુસ્સાથી તેને રાઘવ વિશે પૂછે છે. પોતાના હાથપર દોરડું અને આંખો પર પટ્ટી હોવાથી રાઘવ વિશે અજાણ હોવાનું કામ્યા જણાવે છે. થોડીવારમાં ફોન કરતા તરત રમેશ પણ સાથીઓ સાથે ત્યાં આવી જાય છે.\n\nતેઓ બધા રાઘવ જેલમાં હોવાની વાતથી અજાણ હતા. બધા સાથીઓને રાઘવને શોધવા મોકલી તેઓ કામ્યા પાસે બેસે છે.\n\n'રમેશ આ આઇટમને આપણું કામ સમજાવી દે. કાલે એની ડિલિવરી મુસ્તાકભાઈને કરવાની છે.'\n\n'મનિયા.... મુસ્તાક ને કાલે મોકલીશું. આજ તો સુંદર સાંજ બનાવીએ.'\n\n'યાર...તું ધરાતો નથી. તારા લીધે કાલે રાઘવવાળી બબાલ થઇ.' મનસુખ અકળાઈને બોલ્યો.\n\n'કામ્યા સાથે વાતચીતમાં કામ્યાએ સામેથી પ્રતિસાદ આપતા બન્ને તેની માયાજાળમાં ફસાઈ જાય છે. શરીરસુખ માણવાનું વચન આપી કામ્યા એમની સાથે એક ચાલ રમે છે. રાઘવ વિશે પ્રાથમિક પૃચ્છા કરી વિભાનું મૃત્યુ કેવી રીતે થયું તે સઘળી વાત, વિભા સાથે ગુજારેલા બળાત્કાર અને દેહવ્યાપારના ધંધા વિશે બધુ એ બન્ને પાસે બોલાવડાવે છે. બન્ને કામ્યા સાથે શરીરસુખ માણવાની તાલાવેલમાં બન્ને મગ્ન બને છે.\n\nકામ્યા છુપા કેમેરાથી સઘળું રેકોર્ડ કરી લે છે. કામ્યાની ચાલ સફળ થાય છે. થોડી જ વારમાં સંતાયેલી પોલીસ ત્યાં આવે છે. મનસુખ ને રમેશને પોતાના જ શબ્દોના પુરાવા આધારે વિભાના ખૂની તરીકે અને દેહ વ્યાપારના આરોપી તરીકે પકડી પોલીસ સ્ટેશનમાં લઈ જાય છે.\n\nરાઘવને નિર્દોષ ગણી પોલીસ તેને છોડી દે છે. રાઘવને પોલીસ કામ્યાની મદદથી કેવી રીતે આ લોકો પકડાયા તે જણાવે છે. રાઘવને રેકોર્ડિંગ કરેલી સીડી પણ આપે છે. રાઘવ મનોમન કામ્યાનો આભાર માનવાનું નક્કી કરી ઘરે જાય છે ઘરે જઈ સીડી જુએ છે. તેમાં રાઘવને માત્ર મનસુખ અને રમેશ જ દેખાય છે. તેના આશ્ચર્ય વચ્ચે ક્યાંય કામ્યા દેખાતી નથી. પોલીસને ફોન કરી પૂછે છે પણ કામ્યા વિશે તેમને કશી ખબર હોતી નથી. ત્યાજ વીજળીના ચમકારા સાથે ધોધમાર વરસાદ પડે છે.ને કામ્યાનો ને વિભાનો હસતો ચહેરો તેને નજર સમક્ષ દેખાય છે. એક ભાઈને બચાવવા, નિર્દોષ સાબિત કરવા એક બેન વિભા કામ્યાના રૂપે ફરી જીવંત થઈ હતી. રાઘવ વિભાનો આભાર માની આકાશ તરફ જોઈ રહે છે.",
      "duration": "9 mins",
      "category": "Horror"
    },
    {
      "title": "ડર",
      "story_name": "એક\u200C રાત્રે હું પોતાનાં ગામની સીમમાંથી ગામ તરફ જઈ રહી હતી. મારે એક ભૂતની વાર્તા લખવી હતી. જેનાં વિશે મારાં મનમાં સેંકડો વિચારો ચાલી રહ્યાં હતાં. એવામાં જ હું ચાલતાં ચાલતાં અમારાં ગામની નજીકનાં જંગલ પાસેથી પસાર થઈ. કંઈક હોરર લખવા માટે હોરર જગ્યાએ જવું પડે. બસ એટલાં માટે જ હું એ સમયે એ\u200C જંગલ તરફ ગઈ હતી.\n\nજંગલ ખૂબ જ ઘનઘોર અને બિહામણું હતું. આ સમયે મારાં ગામમાં જવલ્લે જ કોઈ વ્યક્તિ જાગતું હોય. ગામની વસ્તી પણ થોડી એવી જ હતી. હું વિચારોની હારમાળા ગુંથતી ગામ તરફ આગળ વધી રહી હતી. એવામાં જ જોરદાર પવન ફૂંકાયો. એની સાથે જ મારી નજર સામે એક વ્યક્તિ આવીને ઊભી રહી ગઈ. તેનો ડરામણો ચહેરો જોઈને, મારાં ચહેરા પર પરસેવાનાં બિંદુઓ જામી ગયાં. જોતજોતામાં એ બિંદુઓ એકત્રિત થઈને કપાળેથી તેનાં રેલા બની, ગાલેથી ઉતરી કાન પાસે અથડાતાં દાઢી પાસે પહોંચી ગયાં.\n\nબધાં લોકો આ જંગલ પાસેથી આ સમયે પસાર થતાં ડરતાં. બધાનું માનવું હતું, કે એ ભૂતિયા જંગલ છે. આજનાં સમયમાં શું ભૂત જેવું કંઈ હોતું હશે ખરું!! છતાંય ખબર નહીં કેમ?? એ વ્યક્તિનો ડરામણો ચહેરો જોઈને, મારી અંદર ડરનું એક\u200C લખલખું પસાર થઈ ગયું.\n\nહું તો ભૂતની વાર્તા લખવા માટે કંઈક જોરદાર વિચારો આવે, એવાં ઈરાદાથી આ રસ્તે, આ સમયે નીકળી હતી. જ્યારે મારી સામે તો સાચું ભૂત જ પ્રગટ થઈ ગયું હતું. જેની ખબર મને મેં જ્યારે એ વ્યક્તિનાં ખંભે હાથ મૂક્યો, ત્યારે પડી હતી. મારો હાથ એનાં ખંભાની સોંસરવો નીકળી ગયો. એવી પરિસ્થિતિનું નિર્માણ થતાં જ મારાં આખાં શરીરમાં ડરનો જન્મ થયો. મારી સામે જે વ્યક્તિ ઊભી હતી. એ માણસ નહીં, પણ એક ભૂત હતું.\n\nમારી સામે એકદમ હોરર સીન બની ગયો હતો. જેની મેં કલ્પના પણ નહોતી કરી. હવે તમે જ વિચારો, તમે ભૂતની વાર્તા માટે પ્લોટ શોધી રહ્યાં હોય. એ સમયે જ સાચું ભૂત તમારી સામે આવીને ઊભું રહી જાય. તો તમારી કેવી હાલત થાય!? મારી હાલત પણ ત્યારે એવી જ થઈ ગઈ હતી.\n\nભૂતિયા જંગલ, ભૂતિયા સ્ટોરી અને સામે સાચું ભૂત!! ડરામણી વાર્તાનાં લીધે મારી પાસે એક સાચું ડરામણું ભૂત ઊભું હતું. તેનાં અડધાં ચહેરાની ચામડી બળી ગઈ હતી. આંખની કીકીઓ સફેદ હતી. વિખરાયેલાં લાંબા વાળ તેનાં ચહેરાની આજુબાજુ ફેલાઈ ગયાં હતાં. જેનાં લીધે તેનો ચહેરો વધું બિહામણો લાગતો હતો.\n\nમેં થોડું વિચાર્યા પછી ત્યાંથી ભાગવાની કોશિશ કરી. મારી એ કોશિશ નિષ્ફળ રહી. એ ભૂતે મને પાછળથી દબોચી લીધી. તેનાં નખ એવાં ધારદાર અને અણીદાર હતાં, કે મારાં ગળેથી લોહી વહેવા લાગ્યું. એક પળ માટે તો મને થયું, કે હવે હું નહીં બચું. મોતનો ડર જ્યારે મોત આપણી નજર સમક્ષ ખડું હોય, ત્યારે જ લાગે છે. ત્યારે મૃત્યુ મારી નજર સમક્ષ ઊભું હતું. મેં નાસી છૂટવાની ઘણી કોશિશ કરી. પણ, હું એવું નાં કરી શકી. એણે મને મજબૂતાઈથી પકડી રાખી હતી.\n\nમારી આંખોમાં ડર ચોખ્ખો નજર આવી રહ્યો હતો. જે મને મારી આંખો અરીસામાં જોયાં વગર જ નજર આવતો હતો. મારી કુર્તી કોઈએ પાણીમાં પલાળી હોય, એટલી ભીની થઈ ગઈ હતી. જે મારાં ડરના લીધે મને જે પરસેવો વળ્યો હતો, એનાં લીધે ભીની થઈ હતી.\n\n\"ડર નહીં, હું તને મારીશ નહીં.\" અચાનક જ મને એ ભૂતનો અવાજ સંભળાયો.\n\n\"તો મને આ રીતે શાં માટે પકડી રાખી છે?? મને જવા દો.\" મેં તેની પકડમાં રહીને જ વાત ચાલું રાખી.\n\n\"હું તને છોડી દઈશ. બદલામાં તારે મારું કામ કરવું પડશે.\" એ ભૂતે વળતો જવાબ આપ્યો.\n\n\"તમારે મારી શું જરૂર છે? તમે તો ભૂત છો. તમે કાંઈ પણ કરી શકો.\" ભૂતને માન આપવું જોઈએ, કે નહીં. એ બાબતે મને જાણકારી નહોતી. છતાંય એ મને છોડી દે. એવી આશાએ હું તેની સાથે માનભેર વાતો કરવા લાગી.\n\n\"હાં, હું કાંઈ પણ કરી શકું છું. પણ, અત્યારે હું કાંઈ કરવાં સક્ષમ નથી. મને આ જંગલમાં કેદ કરવામાં આવી છે. હું આ જંગલની બહાર નથી જઈ શકતી. તો તારે જ મારું કામ કરવું પડશે.\" એ ભૂતે ઘેરાં અવાજમાં કહ્યું.\n\n\"તમારે મારું શું કામ છે, એ તો કહો.\" મેં ગળગળા થઈને પૂછ્યું. મારે ગમે તે કરીને જલ્દી ત્યાંથી ઘરે આવવું હતુું.\n\n\"મારે તાજાં લોહીની જરૂર છે. એનાં વગર મારી શક્તિ કામ નહીં કરે. આ જંગલનાં બધાં પશુઓ મેં મારી નાખ્યાં છે. તો તું મને બાજુનાં ગામનાં જંગલમાંથી તાજું લોહી લાવી દે.\" ભૂતે એક અટ્ટહાસ્ય રેલાવતાં કહ્યું.\n\nએક ભૂત માટે જંગલમાંથી પશુનું તાજું લોહી એક માણસ કેવી રીતે લાવી શકે? આ સવાલે મારી અંદર એક જ રાતમાં બીજું ભયનું લખલખું પસાર કરી દીધું. \n\nભૂતે અચાનક જ પોતાની પકડ ઢીલી કરી. હું તેનાં પંજામાંથી છૂટીને થોડી દૂર જતી રહી. મારાં હાથ-પગ ધ્રુજી રહ્યાં હતાં. મારું મગજ ચકરાવે ચડી ગયું હતું.\n\n\"વધું વિચાર ના કર. મેં તને જવાં માટે નથી છોડી. પહેલાં મારું કામ કરીને, પછી જ તું અહીંથી જઈ શકીશ. આગળ જતો રસ્તો તારાં ઘર તરફનો છે. પાછળ જતો રસ્તો બીજાં ગામનાં જંગલ તરફનો છે.\n\nજો તું તારાં ઘર તરફ વળી, તો આજે પશુની જગ્યાએ હું તારું જ લોહી પી જઈશ. જો તું જંગલનાં રસ્તે વળી, તો હું તને મારું કામ કર્યા પછી સહીસલામત ઘરે જવા દઈશ.\" ભૂતે તેનો નિર્ણય સંભળાવી દીધો. એનો નિર્ણય સાંભળ્યાં પછી મારી પાસે કોઈ રસ્તો બચ્યો નહોતો.\n\nએ ભૂતે મારાં હાથમાં એક કટોરો ધર્યો. મેં બાજુનાં ગામમાં જતાં જંગલ તરફ ચાલવાનું શરૂ કરી દીધું. મને જે કામ સોંપવામાં આવ્યું હતું. એ કામ કરવાં વિશે મેં ક્યારેય સપનામાં પણ વિચાર્યું નહોતું. હું એક લેખિકા છું. હું માત્ર બધાં વિષયો ઉપર લખી શકું. જે લખું એમાંથી બધાં કાર્યો કરી શકું, એ બાબત શક્ય નથી.\n\nહું વિચારો કરતાં કરતાં જંગલ સુધી પહોંચી ગઈ. જંગલમાં ઘણાં પશુઓ હતાં. પણ, સવાલ એ હતો, કે એમનું લોહી લેવું કંઈ રીતે ? લોહી લેવાં તેમનાં પર એટેક કરવો પડે. તેને કોઈ ધારદાર વસ્તુ લાગે, એ બેભાન થાય, ત્યારે જ હું એમનું લોહી લઈ શકું. એ કામ બહું અઘરું હતું. સાચું કહું, તો નામુમકીન બરાબર જ હતું.\n\nમેં ઘણો વિચાર કર્યો. ત્યાં એકાએક જ મારી નજર સામે એક છરો પડ્યો હતો, એ તરફ મારું ધ્યાન ગયું. હું એ દિશા તરફ આગળ વધી. મેં નીચે નમીને એ છરો મારાં હાથમાં લીધો. છરો હાથમાં લેતાં જ મારી સામેથી એક સસલું પસાર થયું. રાત ઘણી વીતી ગઈ હતી.\u200C શિયાળાની ઋતુ હોવાથી ઠંડીએ પોતાનું સામ્રાજ્ય જમાવવાનું શરૂ કરી દીધું હતું. છતાંય મારાં કપાળે તો પરસેવો જ બાઝેલો હતો. મારાં હાથ-પગ ધ્રુજતાં હતાં. પણ, એ ઠંડીનાં પરિણામે નહીં, ડરના લીધે ધ્રુજતાં હતાં.\n\nસસલું બહું દૂર નીકળી ગયું હતું. હું એવાં નાનાં પ્રાણીનાં લોહી સિવાય અન્ય પ્રાણીનું લોહી લેવાં સમર્થ નહોતી. મેં સસલું જે તરફ ગયું હતું, એ તરફ દોટ મૂકી. એકાએક એક ઝાડ પાછળ મને એ સસલું દેખાયું. મેં તેનાં પર છરાથી વાર કર્યો. એ સસલું ત્યાં જ ઢળી પડ્યું. મેં એ સસલાનું લોહી એક કટોરામાં ભર્યું. પછી ઉતાવળે પગે ફરી મારાં ગામનાં જંગલ તરફ આગળ વધવા લાગી.\n\nહું ફરી એ જ જગ્યાએ પહોંચી ગઈ, જ્યાં મને એ ભૂતની મળી હતી. એ કોઈ સ્ત્રી હતી. તો ભૂતની જ કહેવાય ને !\n\nમારાં હાથમાં લોહી ભરેલો કટોરો જોઈને, એ ભૂતની મારી તરફ આગળ વધી. એણે મારાં હાથમાંથી કટોરો ઝડપ મારીને લઈ લીધો. પછી તરત જ એ એમાં રહેલું લોહી પીવાં લાગી. જોતજોતામાં એ આખો કટોરો ખાલી કરી ગઈ. કટોરો ખાલી થતાં જ એ અદ્રશ્ય થઈ ગઈ. એનાં જતાં જ હું મારાં ઘર તરફ દોડવા લાગી.\n\nતે રાત મારાં માટે ખૂબ જ ભયાનક રહી હતી. મેં જે બાબતો વિશે સપનામાં પણ નહોતું વિચાર્યું. એ મારે હકીકતમાં કરવું પડ્યું હતું. છતાંય હું જીવીત હતી. એ વાત જ મારાં માટે મહત્વની હતી. \n\nબીજાં દિવસની સવારે પણ હું થોડી ગભરાયેલી હતી. મારી નજર સમક્ષ પાછલી રાતનાં દ્રશ્યો જ ઘુમતા હતાં. મારું કોઈ કામમાં મન નહોતું લાગતું. એમાંય મમ્મીનાં હાથમાં રહેલાં લાલ જામફળના જ્યૂસ પર નજર પડતાં જ મારાં હાથ ધ્રુજવા લાગ્યાં. મને એ જ્યૂસ લોહી જેવું દેખાવા લાગ્યું. મહામહેનતે મેં મારી જાત પર કંટ્રોલ કર્યો.\n\n\"સુજાતા, વાડીએથી શાકભાજી ઉતારી આવ.\" મારાં મમ્મીએ સાંજ પડતાં જ ફરી મને વાડીએ મોકલી દીધી. અમારી વાડીએ શાકભાજી વાવ્યું હતું. જેને હું સાંજે ઉતારી લાવતી. તો પપ્પા સવારે વેચાણ કરવા જતાં.\n\nહું મહાપરાણે વાડીએ જતાં રસ્તે આગળ વધતી હતી. મારાં મનમાં એક છૂપો ડર હતો. મેં વાડીએ પહોંચતાં જ ફટાફટ શાકભાજી ઉતારી લીધું. છતાંય અંધારું છવાઈ ગયું. શિયાળાની ઋતુમાં જલ્દી જ અંધારું થઈ જતું. જેનાં લીધે આજે પણ એવું જ થયું.\n\nહું શાકભાજીનું પોટલું માથે મૂકીને, ઘર તરફ ચાલવા લાગી. દિવસ પૂરી રીતે ઢળી જતાં જ મારાં ગળે મને કંઈક ખૂંચવા લાગ્યું. મેં શાકભાજીનું પોટલું નીચે ફેંકી દીધું. મારો મારી જાત પર જ કાબૂ નહોતો. હું અચાનક જ જંગલ જતાં રસ્તે આગળ વધવા લાગી. પાછલી રાતે જે જગ્યાએ મને ભૂતની મળી હતી. એ જગ્યાએ આવીને જ મારાં પગ થંભી ગયાં. મારી નજર સમક્ષ ફરી એ ભૂતની આવી ગઈ.\n\n\"જો ઘરે સહીસલામત પહોંચવું હોય, તો મારું કામ કરવું પડશે.\" એ ભૂતનીએ અટ્ટહાસ્ય કરતાં કહ્યું.\n\nમારી સાથે ફરી પાછલી રાત જેવી જ ઘટનાં ઘટી રહી હતી. મારે ફરી એકવાર જંગલમાંથી પશુનું લોહી લાવવું પડ્યું. એ ભૂતની ફરી એકવાર મારી નજર સમક્ષ લોહીનો કટોરો ખાલી કરીને અદ્રશ્ય થઈ ગઈ.\n\nઆ વાતને એક મહિનો વીતી ગયો. સતત એક મહિનાથી હું એ ભૂતની માટે રોજ રાતે જંગલમાં પશુનું લોહી લેવાં જતી. ધીમે-ધીમે અમારાં જંગલની જેમ આજુબાજુના દરેક ગામનાં જંગલોના પશુઓ મરવા લાગ્યાં. જંગલો પશુ વગરનાં થઈ ગયાં. ગામમાં હાહાકાર મચી ગયો. \n\nહવે આ મારું રોજ રાતનું કામ બની ગયું હતું. હવે મારે આખું જીવન એક ડર સાથે જ પસાર કરવાનું હતું. આ જ મારાં જીવનની ડરાવની હકીકત હતી. જે આજે તમને કહીને મારું મન થોડું હળવું થયું.\n\n\"દીદી, તમને હવે ડર નથી લાગતો ?\" મારી કહાની સાંભળી રહેલાં અપ્પુએ પૂછ્યું.\n\n\"આજેય ડર લાગે છે. પણ, હવે મારે જીવવા માટે એ ડર સાથે જ જીવવાનું છે. નહીંતર મારે મોતને વ્હાલું કરવું પડશે.\" મેં ગંભીર ચહેરે અપ્પુને જવાબ આપ્યો.\n\nબધાં બાળકો કહાની સાંભળીને જતાં રહ્યાં. મારો જંગલમાં જવાનો સમય થઈ ગયો. મારાં ગળે ફરી એ જ વેદનાં થવા લાગી. હકીકત તો એ હતી, કે એ ભૂતનીએ મને પોતાની તાકાત ટકાવી રાખવાનું સાધન બનાવી લીધી હતી. એ રાતે મને પોતાનાં નખના આ ઘાવ એણે મને એટલાં માટે જ આપ્યાં હતાં, કે જેથી તેનાં લોહી પીવાનાં સમયે હું તેની સામે હાજર થઈ જાવ. આખરે એ ભૂતનીની જેવી ઈચ્છા હતી. એવું જ થઈ રહ્યું હતું\u200C.",
      "duration": "8 mins",
      "category": "Horror"
    },
    {
      "title": "શેતાન - એક રહસ્ય",
      "story_name": "પ્રિય ડાયરી, \n\n   આજ સુધી હું મારી સાથે બનતી તમામ ઘટનાઓ મમ્મીને કહેતી આવી છું પણ કેટલાક સમયથી મારી સાથે કાંઈક અજીબ ઘટનાઓ ઘટી રહી છે. એ ઘટનાઓ વિશે હું મમ્મીને કહી પણ નથી શકતી. આખરે એ ઘટનાઓ ઊભી કરવા માટે જવાબદાર પણ હું જ છું.\n\nપ્રિય ડાયરી તું એમ ના સમજીશ કે આ બધું કહીને હું મારા મન પરનો બોજ હળવો કરું છું પણ હકીકત તો એ છે કે મારી ભૂલોને કોઈ પોતાનાં જીવનમાં ફરી કરવાનું સાહસ ના કરે એટલે તને કહી રહી છું. પિતાજીની ડાયરી લખવાની આદતને પરંપરા આદરી મારા જીવનની પીડા કહેવા જઈ રહી છું. ફરક માત્ર એટલો જ કે મારા પિતાજીએ મારા જન્મ બાદ ડાયરી લખવાનું બંધ કર્યું અને હવે હું મારા જીવનની અંતિમ ક્ષણોમાં શરૂઆત કરી રહી છું. તો ચાલ મારી એ ઘટનાઓને વાગોળીને તને હકીકતની દુનિયામાં મારો થઈ રહેલો દબદબો સંભળાવું.\n\nઆ ઘટનાઓની શરૂઆત આજથી બે-અઢી મહિના પૂર્વે થઇ હતી. મારો એક્સીડેન્ટ થઇ જવાથી મારી આંખો મારાથી રિસાઈને ચાલી ગઈ હતી. તમસભર્યું જીવન મને આકરું લાગતું હતું. મિત્ર જેવા શબ્દથી હું જોજનો દૂર હતી. પહેલેથી એકલવાયું જીવન જ પસંદ હતું. પિતાજી મહાદેવનાં પંડિત હતાં. મને નાનપણથી ભગવાન પર ઉપેક્ષા જ રહેતી, એમ પણ જે વસ્તુઓ તમારી આસપાસ કાયમ બનતી રહે એનાથી તમે ઉબકાઈ જ જાઓ. મારા મતે તો મારી આ હાલત પાછળ મનુષ્યોનો કહેવાતો ભગવાન જ હતો. એ ભગવાનની નિર્દયતાનાં લીધે હું તેને નફરત કરવા લાગી હતી. મારી હસતી રહેતી જિંદગીમાં અંધકારનું સામ્રાજ્ય પાથરનાર એ વળી કોણ હતો ? મારી પાસે માત્ર એક જ વિકલ્પ બચ્યો હતો અને એ હતો શેતાન !\n\nહોરર વિષય હંમેશાથી મારો મનપસંદ રહ્યો છે. મારું ધ્યાન  એમ પણ ભગવાનથી વિશેષ ભૂતો અને આવી ભૂતિયા પ્રવૃતિઓમાં હંમેશથી વધુ રહ્યું છે. એ રાતે મમ્મી પપ્પા કુટુંબમાં લગ્ન હોવાથી બહાર ગયા હતાં. તેમણે મને આવવા માટે ખૂબ મનાવી પણ મને હવે લોકોથી દૂર રહેવું જ ગમતું. શેતાનને કઈ રીતે બોલાવવો એ હું નહોતી જાણતી પણ મનમાં એવો અટલ વિશ્વાસ જરૂર હતો કે શેતાન મને જરૂર મળશે. ઘણાંનાં મોંઢે એમ સાંભળ્યું હતું કે શોધવાથી તો ભગવાન પણ મળી જાય છે, તો પછી મને પણ શેતાન અવશ્ય મળશે !\n\nમેં કિચનમાં જઈને ચાકુ ઉઠાવ્યું અને પાછી મારા રૂમમાં આવી ગઈ. ઘડિયાળમાં કાંટાને સ્પર્શીને મેં સમયનો ખ્યાલ લઈ લીધો. રાતનાં બે વાગી ચૂક્યા હતાં. ચાકુની ધાર મારા આંગળીઓ પાસે રાખીને હું શેતાનનું આહવાન કરવા લાગી. શેતાનને ખુલ્લી ચુનૌતી આપી બેઠી કે જો તેઓ પાંચ મિનિટમાં મને નહીં મળે તો હું મારી આંગળીઓ પાંચ પાંચ મિનિટનાં અંતરાલે કાપતી જઈશ. પાંચ મિનિટ થઈ હોવાં છતાં કોઈ ગતિવિધિ હું ના અનુભવી શકી. મેં તરત ચાકુ વડે મારા ડાબા હાથની પહેલી આંગળી કાપી દીધી ને જોરથી ચીસ પાડી ઊઠી. મેં ફરી શેતાનને આહવાન કર્યું પણ ફરી મારી બીજી આંગળી પણ મેં ગુમાવી. ફરી ત્રીજી આંગળીનું પણ મારે દર્દ સહેવું પડ્યું. ચોથી આંગળી કાપતાં તો જાણે મને તમ્મર આવી ગયા. લોહીની ધારો જમીન પર પડતી જતી હતી પણ શેતાન મારી હજુ પરીક્ષા લેવાના મૂડમાં હતો એટલે મેં ફરી તેનું આહવાન કર્યું. પાંચમો અંગુઠો કાપવા મેં માંડ હાથ ઉઠાવ્યો કે એક કર્કશ અવાજ મારા કાને પડઘાયો. \n\nમારી આગળ અંધકાર મટી સામે એક આકૃતિ ભાસતી હતી. તેનો ચહેરો ખૂબજ બિહામણો હતો. લોહીથી નીતરતો ચહેરો જોઈને મારી જગ્યાએ કોઈ બીજું હોત તો ક્યારનુંય નાસી ગયું હોત પણ મારા માટે તે મારા અંધકારથી વિશેષ ઉજાસ દેનાર પણ હતાં. તેમનાં માથાં ઉપર બે શીંગડા હતાં જેમાંથી અણીનાં ભાગેથી રક્ત નીકળી રહ્યું હતું. મોંઢામાંથી બે રાક્ષી દાંત થોડા વધુ બહાર ઉપસેલાં હતાં, તેમજ મુખાકૃતિ ઉપર એક રહસ્યમય સ્મિત ફરકતું હતું. તેમનાં દેહ પર કોઈ જ આવરણ નહોતું, તેમનો અનાવૃત દેહ જોઈને મારી આંખો ચકળવકળ થઈ ઉઠી. મેં તેમનાં શબ્દો પર ધ્યાન આપવા મંડ્યું. \n\n\"દિતિ હું તારી સાથે તારી પહેલી આંગળી કપાઈ એ પહેલાનો જ છું. તારી દ્રષ્ટિ ના હોવાથી તું મને જોઈ નહોતી શકી. તારી પીડાને સહેવાની શક્તિ જોઈને હું તારાથી પ્રભાવિત થયો છું. તારી ઈચ્છાઓને માન આપીને હું તારી આંગળીઓ ફરી ઠીક કરી રહ્યો છું સાથે જ તને ચક્ષુદાન પણ પ્રદાન કરું છું પણ બદલામાં... \"\n\nબદલામાં શેતાને મારી પાસે એવી વસ્તુ માંગી કે જેની મેં કલ્પના પણ નહોતી કરી. મારા પિતા પંડિત હતાં. તેઓ ઈશ્વર પર અપાર શ્રદ્ધા રાખતાં હતાં. મારે તેમને આ દુનિયાથી અલવિદા કરવાના હતાં. જો હું એમ ના કરું તો શેતાનને બોલાવવાનું સાહસ કરવા બદલ મારે પણ આ દુનિયાને અલવિદા કરવાની હતી. શેતાને સ્પષ્ટ સૂચન કર્યું હતું કે જેમ જેમ દિવસ જશે એમ ફરી મારી દ્રષ્ટિ પણ ધૂંધળી બનતી જશે માટે મારે ત્વરિત આ કાર્ય નિપટાવાનું હતું. માણસ ! એક એવો જીવ જે પોતાનાં સ્વાર્થ ખાતર સગા માબાપને પણ વેચી દે, આવું મેં સાંભળ્યું હતું પણ મારે હવે એને સત્ય સિદ્ધ કરવાનું હતું. આખરે હું પણ તો એક માણસ જ હતી. મારા પપ્પાની બલી મારે શેતાનને અર્પણ કરવાની હતી.\n\nશેતાન આટલું કહી અદ્રશ્ય થઈ ગયા. મારા જીવનમાં દ્રષ્ટિ પાછી ફરી હતી. હું પહેલાંની માફક દરેક વસ્તુઓ સ્પષ્ટ જોઈ શકતી હતી. શેતાનને મનોમન આભાર માની હું પથારીમાં લાંબી થઈને પપ્પાનો સ્વાહા કરવાની પરિસ્થિતિને ગોઠવી રહી હતી. બીજા દિવસે મમ્મી પપ્પા પાછા ફર્યા હતાં. તેમની આગળ હું હજુ પણ અંધ હોવાનું નાટક રચતી હતી. પપ્પાને મેં સાંજે બહાર જવાં માટે જીદ કરી. મમ્મી પણ સાથે આવવાનું કહેવા લાગી પણ મારે મમ્મીને સાથે નહોતી લેવી તેથી મેં મમ્મીને તેના પિયરમાંથી ખોટો ફોન કરીને તેના પિયર જવાનું ગોઠવી દીધું. તેના ગયા બાદ હું હવે આસાનીથી મારું કામ કરી શકવાની હતી. \n\nઅમાસનું અંધકાર થતાં જ હું મારા રૂમમાંથી આવીને પપ્પાનાં રૂમમાં ગઈ. ત્યાં પપ્પા ઘસઘસાટ ઊંઘતા હતાં. તેમની પાસે જઈને મેં તેમનાં ચહેરા ઉપર ઓશીકું મૂકીને જોરથી દબાવ્યું. તેમનાં ખુલ્લી આંખોનાં ડોળા મને જોઈને વધુ પહોળા થઈ ગયા હતાં. તેઓ શરીરે ભરાવદાર હોવાથી મારું બળ તેમની આગળ ઝાઝું ન ટકી શક્યું ને તેમણે મને જોરથી ધક્કો લગાવ્યો. હું નીચે જમીન પર ફસડાઈ પડી. તેઓ ઊંડા શ્વાસ ભરતાં હાંફી રહ્યા હતાં. મેં તરત ઊભાં થઈને તેમનાં માથાં ઉપર બાજુમાં પડેલો નાઈટ લેમ્પ લીધો ને તેમનાં માથાં પર પ્રહાર કરી દીધો. તેઓ જોરથી ચીસ પાડી ઉઠ્યા. હું ફટાફટ રસોડામાં ગઈ અને ત્યાંથી ચાકુ લઈને તેમનાં રૂમમાં આવી. તેઓ ઊભાં થઈને ફોન જોડવા જતાં હતાં ત્યાંજ મેં પાછળથી તેમની પીઠ પર ચાકુ ઘૂસેડી દીધું. તેમનાં હાથમાંથી રિસિવર નીચે લટકતું પડી રહ્યું. મેં એકસાથે કદાચ દસબાર ઘા કર્યા. હું આખી મારા લોહીનાં અંશથી નવાહી ગઈ હતી. \n\nઅરીસામાં મારો ચહેરો જોયા બાદ હું ખુદ પણ ઘડીક ડરી જ ગઈ હતી. આજસુધી માત્ર ફિલ્મોમાં આ પ્રકારનાં હોરર સીન જોઈને આજે સાચેમાં અનુભવ્યા બાદ કંઈક સુકુન પ્રાપ્ત થતું હતું. મારું આવું રૂપ જોઈને મારા પ્રથમ મર્ડર કર્યાની ખુશીમાં હું અટ્ટહાસ્ય કરતી રહી. શેતાનનું આહવાન કરીને મેં તેમને આ બલી ચઢાવી. તેઓ મારી સાહસિકતાથી પ્રસન્ન થયાં હતાં. શેતાનની નજર મારા માંસલ દેહ પર લપકઝબક થતી હતી ને મેં કાંઈ પણ વિચાર્યા વગર શેતાનની નજર પારખીને પોતાનાં શરીરને તેમને સોંપી દીધું. આ કર્યા બાદ તેમણે મને શેતાની દુનિયાની રાણી બનવાનું સૌભાગ્ય સોંપ્યું. આ માટે તેમણે મને અમુક જરૂરી વસ્તુઓ લાવવાનું સૂચવ્યું. મારા પિતાના અંતિમ સંસ્કાર થઇ રહ્યા હતાં ને હું શેતાનની દુનિયામાં પ્રવેશવાનાં પ્રયાસોમાં લાગી હતી. ઘરમાં તોડફોડ કરીને લોકોને એવું લાગતું હતું કે કોઈએ ઘરમાં ચોરીની સાથે મર્ડર કર્યું હતું પણ વાસ્તવિકતા સમજવા આ પામર મનુષ્યો હજુ ઘણાં પાંગળા હતાં. \n\nતે દિવસે ઘરેથી નીકળીને મેં પહેલી વસ્તુ મેળવવાનો પ્રયાસ આદર્યો જે હતું ચામાચીડિયાની પાંખ જે મને શેતાની દુનિયામાં ઊડવા માટે કામ લાગવાની હતી. અથાગ મહેનત બાદ મેં તે મેળવીને પહેલું સોપાન ચઢી લીધું હતું. ત્યારબાદ બીજી વસ્તુ હતી જંગલી ભેંસનાં શીંગડા જે મારા માથે લાગવાના હતાં જેનાથી મારી કાર્યક્ષમતા બમણી વધી જવાની હતી. ત્રીજી વસ્તુ હતી બિલાડીની આંખો જે અંધારામાં પણ સો માઈલો જેટલું જોઈ શકતી તેમજ શેતાની દુનિયામાં આવી જ દિવ્યદ્રષ્ટિની જરૂર પડવાની હતી. ચોથી વસ્તુ મેળવવી મારી માટે અઘરી હતી કેમકે એ હતું જંગલી વરુનાં તીક્ષ્ણ દાંત ! એ દાંત વડે હું શેતાની દુનિયામાં ખવાતા જાનવરોને સરળતાથી આરોગી શકું એમ હતી. પાંચમી અને અંતિમ વસ્તુ હતી મારા જ શરીરમાંથી મારું હૃદય કાઢીને શેતાનને સોંપવું !\n\nએક મહિનાનાં અથાગ પ્રયત્નો બાદ મેં એ તમામ વસ્તુઓ મેળવી લીધી હતી. હું શેતાની દુનિયામાં પ્રવેશવા માટે દિલોદિમાગથી સજ્જ હતી પરંતુ મારી બેત્રણ દિવસથી તબિયત લથડી પડી હતી. મારા દિમાગમાં ચમકારો થતાં મેં મારો ઘરે જ પ્રેગ્નેન્સી ટેસ્ટ કર્યો જે પોઝિટિવ આવી ગયો હતો. આ ખબરથી મારે ખુશ થવું કે દુઃખી એ મને નહોતું સમજાતું. શેતાનને આ વાતની જાણ કેમની થઈ એ ખબર નહીં પણ તેમને આ જાણ થયાં બાદ તેઓ અતિ પ્રસન્ન થયાં. હું પણ મનોમન ખુશ થઇ જ ગઈ કે મારી અંદર શેતાની બાળક જન્મ લેવાનું હતું જેનાં લીધે મારો શેતાની દુનિયામાં દબદબો કાયમ રહી શકે એમ હતો. \n\nશેતાને મને સૂચવ્યું કે જ્યાં સુધી બાળક જન્મ ના લે ત્યાં સુધી મારે અહીંયા રહીને જ તેની સંભાળ રાખવાની હતી. શેતાની બાળક માત્ર ત્રણ જ મહિનામાં આ દુનિયામાં આવી જતું હોય છે. આ વાતને મહિનો વીતી ચૂક્યો. મારું પેટ છ મહિનાનાં બાળક સમું બહાર આવી ચૂક્યું હતું. મમ્મીને મારી ગર્ભાવસ્થાની જાણ થતાં તે ખૂબજ તૂટી પડી હતી. મેં તેને બહાનું આપ્યું કે જે દિવસે મારો એક્સીડેન્ટ થયો ત્યારે જ આ દુર્ઘટના ઘટી હતી પણ મેં તેમને જણાવ્યું નહોતું. મમ્મી મારી સંભાળ સારી રીતે રાખવા લાગી હતી. તેના મતે બાળક રહ્યા બાદ મારી દ્રષ્ટિ પાછી ફરી હતી માટે તે આવનાર બાળકને ચમત્કારિક માનવા લાગી હતી એથી હવે હું તેના માટે અંધ નહોતી.\n\nબે દિવસ પૂર્વે હું મમ્મીનાં રૂમમાં ગઈ હતી. આ શેતાનનાં બચ્ચાએ મારું જીવવું હરામ કરી દીધું હતું. તેના મારા પેટમાં થતી હલચલથી મારા શરીરમાં અતિશય દુખાવો થઈ ઉઠતો. હું ડોક્ટર પાસે પણ જઈ નહોતી શકતી. મમ્મીનાં રૂમમાં પેઈન કિલર હતી એ શોધવા હું કબાટનાં ખાનાઓ ફંફોસતી રહી. કબાટમાંથી મને એક ભૂખરા રંગની ડાયરી મળી આવી. દવાની સ્ટ્રીપ અને ડાયરી લઈને હું મારા રૂમમાં આવી ગઈ. \n\nડાયરી ખોલીને પ્રથમ પાનું જોયું તો એમાં પિતાજીનું નામ હતું. પિતાજી આવી ડાયરી પણ લખતા, તે જોઈને મને નવાઈ લાગી. ડાયરી ઉપર સાલ જોઈ તો હું અચંબિત થઇ ગઈ. 1995 ની સાલ હતી. પપ્પા એ વખતે બનારસમાં રહેતા હતાં. મેં ડાયરીને પપ્પાએ લખ્યું એ મુજબ વાંચવા લાગી. \n\nઆગળનાં પાનાંઓમાં તેમની પંડિત બનવાની વિધિઓ, બાપુજીનાં સંસ્કાર ને તેમની કાશીમાં રહીને વિદ્યાઓ શીખવાની રીત આલેખી હતી. મને તેમાં ઝાઝો રસ ના પડ્યો. મેં થોડા વધુ પાનાંઓ ઉથલાવ્યું તો મને તે પાનું વાંચીને રસ પડ્યો જે કાંઈક આ મુજબનો હતો. \n\n2 જી ફેબ્રુઆરી 1995\n\nઆજે ફરી સુધા મને દેખાઈ. તેને જોઈને મારા શરીરમાં વીજળી દોડવા લાગે છે. સુધાને જોઈને તેને અનહદ પ્રેમ કરવાનું મન થઈ ઊઠે છે. કાલે બાપુજીને સુધાનાં બાપુ સાથે વાત કરવાનું કહેવું છે. હે રામ ! સુધાનાં બાપુ માની જાય બસ !\n\n10 ફેબ્રુઆરી 1995 \n\nસુધા અને હું આટલાં વર્ષોમાં પ્રથમ વખત એકલામાં બેસીને વાત કરી રહ્યા હતાં. અમારાં લગ્ન ટૂંક સમયમાં લેવાના હતાં. ઘરમાં બધા લગ્નની તૈયારીઓમાં લાગી ચૂક્યા હતાં. \n\n21 ફેબ્રુઆરી 1995\n\nઆજે સુધાને લઈને હું હોટેલમાં ગયો. અમારાં લગ્નને હજુ મહિનો બાકી હતો પણ અમે અમારી ઈચ્છાઓને દબાવી ના શક્યા અને અડધું સિનેમા મૂકીને અમે હોટેલમાં એકબીજાનો સહવાસ પામ્યો. અમારો પ્રથમ સહવાસ ખૂબ સુંદર રીતે પૂર્ણરૂપે ખીલ્યો હતો. \n\n22 ફેબ્રુઆરી 1995 \n\nગઈકાલે અમાસ હતી તેમજ ચંદ્રગ્રહણ પણ હતું. આ સાંભળીને મને મારી જાત પર ગુસ્સો થઈ ગયો કે આટલાં ખરાબ સમયમાં મેં સહવાસ પામવાની ઈચ્છા પણ કેવી રીતે કરી ! હવે લગ્ન પહેલાં સુધાને ના મળવાની ગોઠવણ કરી હું મારા ઇષ્ટદેવ પ્રભુ રામની ઉપાસના કરવા લાગ્યો. \n\n25 માર્ચ 1995\n\nઆજે મારા લગ્ન લેવાયા. સુધાએ પ્રથમ રાત્રીમાં જ અમારાં આવનારાં બાળકનાં સમાચાર આપ્યાં. સુધા આગળ મન ભરીને આ ખુશી વહેંચી પણ મનોમન મારા મગજમાં એ ગ્રહણની અસર વિશે ઘુમરાતું હતું. \n\n10 સપ્ટેમ્બર 1995\n\nપાંચ દિવસ પૂર્વે મારા ઘરમાં સીતા માતા જેવી સુંદર બાળકીએ જન્મ લીધો. તેનું કુંડળી બનાવવાનું કામ મારા બાપુજીએ હોંશે હોંશે ઉપાડ્યું. દીકરીની કુંડળી જોઈને બાપુજીએ તેનું નામ દિતિ રાખ્યું પણ તેમનાં મતે દિતિ આગળ ભવિષ્યમાં અમારાં જીવનમાં તોફાન લાવે એમ હતી. તેનું જીવન ખૂબજ ટૂંકા ગાળાનું હતું. બાપુજીનું આટલું કહેતાં તેમનાં ચહેરા ઉપર ડરની રેખાઓ છવાઈ ગઈ હતી. મને હજુ લાગતું કે તેઓ આનાથી વિશેષ કાંઈ જાણે છે પણ તેઓ મને કહી નથી શકતાં. બાપુજીએ હવે આજીવન કુંડળી જોવાનું કામ બંધ કરવાનો નિર્ધાર કર્યો. મેં પણ આ સાથે હવેથી આ રોજનીશી લખવાનું માંડી વાળવાનું વિચાર્યું છે. \n\nઆટલું વાંચ્યા બાદ મારી આંખોમાં બોર જેવડાં આંસુ આવી ગયા. ડાયરીને હું બાજુમાં રહેલ ટેબલ પર મુકવા ગઈ ત્યાંજ એક કાગળ તેમાંથી સરકીને નીચે જમીન પર પડ્યો. કુતુહલવશ ઉઠાવીને જોયું તો એમાં પિતાજીએ મારી આંખોનાં ઓપરેશનની એપોઇન્મેન્ટ લીધી હતી એ લખ્યું હતું. મને આંખો આપનાર વ્યક્તિનું નામ જોયું તો મારી આંખોના ડોળા બહાર ઉપસી આવ્યા. તેમાં પિતાજીનું નામ લખ્યું હતું. મારી આંખોમાંથી અનરાધાર આંસુઓ વહી રહ્યા હતાં. પેટમાં વાગતી લાતોનું જોર વધતું જતું હતું. મારાથી આટલી મોટી ભૂલ થઇ એનું ભાન આવતાં ઘણું મોડું થઇ ચૂક્યું હતું. \n\nમારી કરેલી ભૂલોને હવે સુધારવાનો અવસર આવી ચૂક્યો હતો. આ ડાયરી લખીને મારા જીવનની દાસ્તાન માત્ર આ ડાયરી પૂરતી જ સીમિત રાખવાનું વિચારું છું. પ્રિય ડાયરી તું મને સાથ આપીશ ને મારા અંતનું આલેખન કરવામાં ! હા, તારે જ કરવું પડશે ! કેમકે મારા અંતની સાથે એક શેતાની જીવનો પણ અંત કરવા જઈ રહી છું. \n\nઆટલું લખતાં તો દિતિનાં શરીરમાં અસહ્ય પીડા ઉપસી આવી. તેમ છતાં પોતે ટેબલ મૂકી પંખા પર દોરડું લગાવી મોતને ભેટવાની તૈયારીઓ કરતી રહી. આખરે દોરડું ગળામાં ભરાવી ટેબલને ધક્કો લગાવી તેનું શરીર છટપટાવા લાગ્યું. દિતિની છેલ્લી નજર સામે પડી તો શેતાન પોતાની આંગળી નીચે બતાવીને અટ્ટહાસ્ય કરી રહ્યો હતો. ",
      "duration": "10 mins",
      "category": "Horror"
    },
    {
      "title": "અખંડ સિદ્ધિ",
      "story_name": "આજે કાળી ચૌદસનો દિવસ હતો અને રજા હોવાને લીધે રઘુ બજારમાં ફરવા નીકળ્યો હતો. તેના ખિસ્સામાં કૂલ મળીને ત્રણસો રૂપિયા પડ્યા હતા. આમ તો ગઈકાલે જ તેની કંપની તરફથી બે હજારનું બોનસ મળ્યું હતું, પણ તેણે પાળેલા શોખ એટલા મોંઘા હતા કે રાત્રે જ પંદરસો રૂપિયા દારૂ પાછળ અને જમવા પાછળ બસો રૂપિયા ઉડાડી દીધા હતા. ગઈકાલે વીશીમાં જમવા જ ગયો ન હતો. જમવા ગયો હોત તો આંટી પૈસા માગી લેત અને પછી દારૂ ક્યાંથી પી શકાત.\n\nરઘુ હવે કોઈ ખર્ચ કરવા માગતો ન હતો તેથી તે હાથ પાછળ બાંધીને આરામથી બજારની દુકાનોને જોઈ રહ્યો હતો. તેને ઈચ્છા થઈ આવતી કે ખિસ્સામાં પૈસા હોય અને તે દિલ ખોલીને ખર્ચ કરે, પણ તે કંપનીમાં ચોકીદાર હતો અને ઓછા પગારમાં ચલાવવું પડતું. વાણીજ્યનો સ્નાતક રઘુ આમ તો સારા ઘરનું સંતાન હતો, પણ યુવાનીમાં ખરાબ મિત્રોની સંગતે ચડી ગયો. તેના પિતા ચીમનલાલ શિક્ષક હતા અને તેમણે તેને વારવાની કોશિશ કરી, પણ તે પાછો ન વળ્યો. દીકરો લગ્ન પછી સુધરશે એ ન્યાયે તેની માતાએ લગ્ન કરાવ્યાં.\n\nલગ્ન થયાં ત્યાં સુધીમાં રાઘવ ઉર્ફ રઘુ વિકૃત થઈ ચૂક્યો હતો અને થોડા જ સમયમાં તેની પત્ની તેને છોડીને પિતૃગૃહે પાછી ફરી. પુત્રનાં કુકર્મોથી પિતા ચીમનલાલનું હૃદય ભાંગી ગયું અને તેમને જીવલેણ બીમારી વળગી. તેમના સિધાવ્યા પછી બે વર્ષમાં તેની માતાનું પણ મૃત્યુ થઈ ગયું. કરજમાં ડૂબેલા રઘુએ ઘર વેચી દીધું અને શહેરને છેવાડે આવેલી ચાલીમાં એક ઘર ભાડે લીધું. પંદર વર્ષ થઈ ગયાં હતાં પત્નીને છોડીને અને આટલાં વર્ષોમાં રઘુ કોઈ પણ નોકરીમાં ઠરીઠામ ન થયો. દર વર્ષે તે નોકરી બદલતો રહેતો અથવા કહો કે તેને કાઢી મૂકવામાં આવતો અને તે બીજી જગ્યાએ નોકરીએ લાગતો. વોચમેન તરીકે તે બે વર્ષથી ટક્યો હતો તેનું કારણ એ હતું કે તેનો કોઈ સ્ત્રી કર્મચારી સાથે સીધો સંબંધ આવતો ન હતો. તેનો સુપરવાઈઝરે તેને નાઈટશિફ્ટ આપી હતી. તે પહેલાંની નોકરીઓમાં સ્ત્રીઓને ખરાબ નજરથી જોવા કે હાથ પકડવા કે કોઈ અણછાજતી વાત કરવા માટે કાઢી મૂકવામાં આવતો.\n\nરઘુએ એક જગ્યાએ ઊભા રહી સિગરેટ સળગાવી તે જ સમયે પાછળથી એક અવાજ આવ્યો, “લઈ લો આ જબરદસ્ત પુસ્તક ! જીવનમાં ઝડપથી બદલાવ જોઈએ છે તો આ પુસ્તક ખરીદો. ઓ સાહેબ, આ પુસ્તક ખરીદશો ?”\n\nરઘુનું ધ્યાન તે તરફ ન હતું, પણ એક હાથનો સ્પર્શ તેના પગને થયો અને તે ચમક્યો. તેણે પાછળની તરફ જોયું તો એક કિશોર જમીન ઉપર પુસ્તકોનો પથારો ફેલાવીને જમીન ઉપર બેસેલો હતો. તેણે રઘુ તરફ જોઈને સ્મિત કર્યું અને લાલ અને કાળા રંગના દાંત બહાર દેખાઈ આવ્યા. તેણે કહ્યું, “આ પુસ્તક ખરીદવું છે સાહેબ ? છેલ્લી પ્રત બચી છે. ફક્ત ત્રણસો રૂપિયામાં કિસ્મત બદલાઈ જશે. તમે આ હાથમાં લઈને જોઈ લો.” તેણે બાળક તરફ નજર કરી, તેને ચહેરો જાણીતો લાગ્યો. તેને ક્યાંક જોયો હોય એવું લાગ્યું. તેણે યાદ કરવાનો પ્રયત્ન કર્યો, પણ ક્યાં જોયો તે યાદ ન આવ્યું.\n\nરઘુને ત્યાંથી નીકળી જવાની ઈચ્છા થઈ, પણ ન જાણે કેમ તેના પગ જડાઈ ગયા અને તેણે તે કિશોરના હાથમાંથી પુસ્તક લઈ લીધું. રઘુએ પુસ્તકના કવર તરફ જોયું તો નામ બરાબર વંચાયું નહીં એટલે તેણે ખોલીને જોયું. પાનાં પીળાશ પકડેલાં હતાં. પુસ્તકનું નામ હતું અખંડ સિદ્ધિ - પ્રેતો બધી ઈચ્છા પૂર્ણ કરશે. લેખક તરીકે કોઈનું નામ ન હતું. કોઈ અજ્ઞાત કારણસર તેનો હાથ ખિસ્સામાં ગયો અને તેણે બચેલા છેલ્લા ત્રણસો રૂપિયા કાઢ્યા અને તે કિશોરને આપી દીધા.\n\nતે કિશોરે પૈસા હાથમાં લીધા અને તરત પુસ્તકો સમેટીને એક દિશામાં આગળ વધી ગયો. કોઈ ખર્ચ નથી કરવાનો એવો નિશ્ચય કરીને નીકળેલો રઘુ પોતાની બધી રકમ ગુમાવી ચૂક્યો હતો. તે કિશોરને જતો જોઈ રહ્યો, પછી તેણે પુસ્તકનું પહેલું પાનું ખોલ્યું. તેમાં કોઈ મંત્ર લખેલો હતો, તે મંત્રની ઉપર ઈચ્છા સિદ્ધિ મંત્ર એવું લખ્યું હતું. તે મનોમન પોતાની મૂર્ખતા ઉપર હસ્યો અને તે પુસ્તક બંધ કરવા પહેલાં મંત્ર મનમાં વાંચ્યો. તે હજી બે ડગલાં આગળ વધ્યો તે જ સમયે એક વ્યક્તિ તેની સાથે ટકરાઈ. તેના હાથમાં એક થેલો હતો. તે વ્યક્તિએ થેલો રઘુના હાથમાં પકડાવ્યો અને ધીમેથી કાનમાં કહ્યું, “ભાઈ, આ થેલો પકડી લે હું થોડી જ વારમાં પોલીસથી પીછો છોડાવીને આવું છું.”\n\nરઘુ હા કે ના કહે તે પહેલાં તે વ્યક્તિ દૂર જતી રહી. રઘુની નજર રોડ ઉપર આવીને ઊભી રહેલ પોલીસની ગાડી ઉપર પડી અને તે મનોમન કાંપી ઉઠ્યો, પણ પોલીસ ચારેતરફ નજર ફેરવીને દૂર નીકળી ગઈ. અડધા કલાકમાં તે વ્યક્તિ પાછી આવી અને તેણે રઘુના હાથમાંથી થેલો લઈ લીધો. તે વ્યક્તિએ પોતાના ખિસ્સામાંથી એક બંડલ કાઢ્યું અને રઘુના હાથમાં આપ્યું. હજી રઘુ રકમ તરફ નજર કરે તે પહેલાં તે વ્યક્તિ ગાયબ થઈ ગઈ. તે ક્યાં અલોપ થઈ ગઈ તેની રઘુને ખબર ન પડી. તેના હાથમાં નોટનું બંડલ હતું અને સામે બજાર હતી. તે થોડીવાર સુધી વિચાર કરતો રહ્યો, કદાચ તે મંત્રનો પ્રતાપ હતો. મનોમન પુસ્તકનો આભાર માનીને તેણે ખરીદી શરુ કરી.\n\nએક કલાક સુધી તે ખરીદી કરતો રહ્યો, તે છતાં તેની પાસે પૈસા બચી ગયા હતા. તેના દીદાર એક કલાકમાં બદલાઈ ગયા હતા, હવે તેણે ઘસાઈ ગયેલી જીન્સ, ચોળાઈ ગયેલી ટીશર્ટ અને ચપ્પલને બદલે એક સરસ જીન્સ, સફેદ શર્ટ, આંખો ઉપર ગોગલ અને પગમાં સ્પોર્ટ શુઝ પેહેરેલા હતા. હાથમાં નવો મોબાઈલ હતો. તેણે પોતાના હાથમાં પકડી રાખેલ ‘અખંડ સિદ્ધિ’ પુસ્તક તરફ જોયું અને ઘરે જવા નીકળ્યો. આજે તે વીશીવાળી આંટીને બાકીની રકમ ચૂકવવાનો હતો.\n\nહજી તે પોતાની ખોલી પાસે પહોંચ્યો ત્યાં જ તેની નજર બાજુવાળી ભાભી ઉપર પડી. તેણે પોતાના હોઠ ઉપર જીભ ફેરવી અને લોલુપ નજરે તેની તરફ જોયું ત્યારબાદ ખોલીમાં પ્રવેશી ગયો. તેણે અંદર આવીને પુસ્તક ખોલીને તે મંત્ર વાંચ્યો. થોડી જ વારમાં તેની ખોલીનો દરવાજો ખૂલ્યો અને તે ભાભી અંદર આવી. પાંચ વર્ષથી ભૂખ્યા વરુ જેવો રઘુ તેની ઉપર તૂટી પડ્યો. વેશ્યા વ્યવસાય કરતી સ્ત્રીઓએ પણ રઘુને તેમના વાડામાં આવવાની ના પાડી દીધી હતી.\n\nસાંજે આંખ ખુલી ત્યારે તે ભાભી ત્યાં ન હતી. હવે તો આખી જિંદગી આનંદ જ આનંદ એમ વિચારીને તેણે પોતાનું મોઢું ધોયું અને કપડાં પહેરીને ફરી પુસ્તક હાથમાં લીધું. તે પુસ્તક વાંચવા માંડ્યો. તેણે મંત્ર નીચે લખેલી સૂચના વાંચી. આ મંત્ર ફક્ત બે વાર જ કામ કરશે. તેનો ત્રીજી વાર ઉપયોગ કરવા માટે તંત્રસાધના કરવી પડશે. તે તંત્રસાધના આગળના પાને લખેલી છે. જો તમે આ પાનું ફેરવશો અને તંત્રસાધના વાંચશો તો તે કરવી ફરજીયાત છે, જો નહિ કરો તો રીબાઈ રીબાઈને મૃત્યુ પામશો.\n\nરઘુ વિચારમાં પડી ગયો તે તંત્રસાધના કરવી કે ન કરવી. આજે જે આનંદ કર્યો તે રોજ કરવો હોય તો આટલું તો કરવું જ પડશે. આમ પણ તે જે જીવન જીવી રહ્યો છે તે નરક જેવું જ છે.\n\nતેણે નિશ્ચય કરીને આગળનું પાનું ખોલ્યું. તેની ઉપર વિધિ લખેલી હતી અને તેની ઉપર તે વિધિ કરવા માટે લાગનારી વસ્તુઓ લખેલી હતી. કંકુ, હળદર, ચોખા, અડદ જેવી રોજ ઉપયોગમાં આવનારી વસ્તુઓ હતી અને સાથે જ એક કાળો દોરો પણ લઈ જવાનો હતો. બીજા પાને પ્રાથમિક વિધિ હતી અને તેની નીચે સૂચના હતી કે મુખ્ય વિધિ ત્રીજા પાના ઉપર હતી જે તેણે સ્મશાનમાં પ્રાથમિક વિધિ પૂર્ણ થયા પછી જ વાંચવાની હતી.\n\nતેણે ખિસ્સામાં જોયું તો ખાસ્સી રકમ બચેલી હતી. બાર વાગે તે પહેલાં તેણે સ્મશાનમાં પહોંચવાનું હતું. તેણે બધી વસ્તુઓ ખરીદી અને શહેરના છેવાડે આવેલ સ્મશાનમાં પહોંચ્યો. પુસ્તકમાં નિર્દેશ આપ્યા પ્રમાણે રાત્રે ભોજન વિધિ પૂર્ણ થયા પછી જ કરવાનું હતું એટલે તે રાત્રે જમવા વીશી ઉપર ન ગયો. તેને કકડીને ભૂખ લાગી હતી, પણ આગળનું જીવન સુધારવા માટે તે ભૂખ્યો રહ્યો.\n\nસ્મશાનના દ્વાર ઉપર તેણે ચોકીદારને જોયો એટલે તે અંદર જવાને બદલે પાછળની તરફ જવા લાગ્યો. ચારેતરફ સુનકાર હતો, ધીમેથી થતો ખખડાટ પણ હૃદય બેસાડી દેવા માટે પુરતો હતો, પણ રઘુએ આજે જોયેલા ચમત્કારે તેને હિંમત પૂરી પાડી હતી. તેના મનમાં કોઈ જાતનો ભય ન હતો. રઘુ સ્મશાનમાં સામેથી જવાને બદલે પાછળની દીવાલ ઉપરથી કુદીને અંદર ગયો. મોબાઈલની લાઈટને સહારે તે બેસવા યોગ્ય જગ્યા શોધવા લાગ્યો. પુસ્તકમાં લખ્યાં પ્રમાણે તેણે એક જગ્યા શોધી લીધી અને ત્યાં થોડી સાફસફાઈ કરીને ત્યાં બેસી ગયો. પ્રાથમિક વિધિમાં લખ્યા પ્રમાણે તેણે પોતાનાં બધાં જ વસ્ત્રો કાઢી નાખ્યાં અને ચિતાની ભસ્મ સમગ્ર શરીર ઉપર લગાવી દીધી. પ્રાથમિક વિધિના જે મંત્રો લખ્યા હતા તેનો પાઠ કર્યો અને પછી ધડકતા હૃદયે તેણે આગળનું પાનું ખોલ્યું.\n\nએક મડદાની વ્યવસ્થા કરવાની હતી. તેને ખબર ન પડી કે શું કરવું ? તે જ સમયે તેના કાનમાં અવાજ પડ્યો, “બાજુની જમીન ખોદ, તારું કામ થઈ જશે.” તેણે આજુબાજુ નજર કરી, પણ કોઈ દેખાયું નહિ. તેની નજર નજીકમાં મુકેલા પાવડા અને કોદાળી ઉપર પડી. તેણે જમીન ખોદવાની શરૂઆત કરી.\n\nઅંદર સાવ નાનું કંકાલ નીકળ્યું. કોઈ નાના બાળકનું કે ભ્રુણનું હોવું જોઈએ એમ વિચારીને બહાર કાઢ્યું. પુસ્તકમાં લખ્યા પ્રમાણે તેણે તે ખોપડી હાથમાં લીધી અને બાકીના હાડકાં પોતે જ્યાં બેઠો હતો, ત્યાં પાથર્યાં. તે હાડકાંઓ ઉપર બેસીને મંત્ર બોલવા લાગ્યો. તેની વિધિ પૂર્ણ થવા આવી હતી. બહુ વિચિત્ર મંત્રો તે પુસ્તકમાં લખ્યા હતા. અઘરા મંત્રોને તેણે બહુ ધીમે ધીમે અને સાવચેતીથી વાંચ્યા.\n\nતેના કાનમાં અવાજ આવ્યો, “હવે તે નાની ખોપડીમાં ખીચડી બનાવ.” તેણે પુસ્તકમાં નજર કરી તો તેમાં પણ એવું જ લખ્યું હતું. તેણે ફરી ચારે તરફ નજર ફેરવી, પણ ત્યાં કોઈ ન હતું. તે અવાજ સાંભળીને તેના શરીરમાંથી લખલખું પસાર થઈ ગયું. તેના મનમાં ઈચ્છા થઈ આવી કે એ ત્યાંથી ભાગી જાય, પણ તે ભાગી ન શક્યો.\n\nતેણે તુવેર દાળ અને ચોખા ખોપડીમાં કાઢ્યા, તેમાં પાણી નાખીને તે ખોપડીને સામે પ્રગટાવેલા અગ્નિ ઉપર મૂકી. થોડીવાર પછી તેણે ખોપડી ઉપાડી અને તેમાં મસાલા વગરની ફીકી ખીચડી તૈયાર થઈ ગઈ હતી તેને પોતાના મોઢામાં મૂકી. એ સાથે જ તેની આંખો સામેનું દ્રશ્ય બદલાઈ ગયું. તેની સામે અસંખ્ય વ્યક્તિઓ ઊભી હતી, જેમનાં અંગો કપાયેલાં હતાં. તે સમજી ગયો કે તે બધાં પ્રેત છે.\n\nરઘુને સમજી ગયો કે તેની સાધના પૂર્ણ થઈ ગઈ છે, પણ તેની નજર પ્રેતોના ચહેરા ઉપર પડતાં જ તેના હોશ ઊડી ગયા. બધાં પ્રેતો તેની સામે ખૂંખાર નજરે જોઈ રહ્યાં હતાં. પુસ્તકમાં લખ્યા પ્રમાણે તેમણે તેની સેવામાં નતમસ્તક રહેવાનું હતું. બધાં જ પ્રેતો પોતાની જગ્યાએ સ્થિર હતાં, પણ તેમની આંખોમાં ક્રોધની જ્વાળા હતી. રઘુને તેમનું કોઈ નુકસાન કર્યાનું યાદ ન હતું. રઘુને લાગ્યું કે બધાં હમણાં જ તેની ઉપર તૂટી પડશે, પણ એવું કંઈ ન થયું એટલે તેનામાં થોડી હિંમત આવી.\n\n“કોણ છો તમે ?” રઘુએ કહ્યું, પણ તેને પોતાનો સ્વર બોદો લાગ્યો.\n\n“તે બધા મારા સેવકો છે અને હું છું પ્રેતનગરીનો રાજા.” રઘુને દૂરથી અવાજ આવ્યો.\n\nતે અવાજ સંભળાતાં જ બધાં પ્રેતો પોતાના ઘૂંટણ ઉપર બેસી ગયાં.\n\nરઘુ અવાજની દિશામાં આગળ વધ્યો. થોડો આગળ વધ્યો ત્યાં એક કપાયેલા થડ ઉપર તે કિશોર બેસેલો હતો, જેણે તેને પુસ્તક વેચ્યું હતું. રઘુનો જીવ થાળે પડ્યો. તેણે કહ્યું, “તું અહીં કેવી રીતે ? આ જગ્યા ભયાનક છે, ચાલ આપણે અહીંથી જતા રહીએ.” હવે રઘુ ત્યાં એક ક્ષણ પણ રોકવા તૈયાર ન હતો.\n\nઅચાનક તે કિશોરનો ચહેરો બદલાઈ ગયો અને સામે કંકાલ હતું અને તે ભયંકર રીતે હસી રહ્યું હતું. તેનાં હલી રહેલ હાડકાંઓમાંથી કર્કશ અવાજ આવ્યો, “હું ક્યાં જઈશ ! આ જ મારું ઘર છે. તારું પ્રેતલોકમાં સ્વાગત છે, હવે તું પણ અહીં જ રહેવાનો છે. મારી મા પણ એવું જ ઈચ્છતી હતી કે તું મરી જાય.”\n\nરઘુના ચહેરા ઉપર ગભરાટ સાથે જ વિસ્મય તરી આવ્યું. તેણે હિંમત કરીને પૂછ્યું, “મેં તારું કે તારી માતાનું કંઈ બગાડ્યું નથી તો હું મરી જાઉ એવું શું કામ ઈચ્છે છે ?”\n\nતે કંકાલનું રૂપાંતર ફરી કિશોરમાં થઈ ગયું અને તેના મોઢેથી ફરી કર્કશ અવાજ નીકળ્યો, “તેં મારું શું બગાડ્યું એ જાણવા ઈચ્છે છે ? તને ખબર છે હું કોણ છું અને મારો ચહેરો તને જાણીતો લાગે છે ?”\n\nએટલું કહીને આગ્નેય નેત્રે તે કિશોરે રઘુ તરફ જોયું અને રઘુ ધ્રુજી ઉઠ્યો.\n\nકિશોરે આગળ કહ્યું, “આ ચહેરો તારા કિશોરવયનો ચહેરો છે. હું તારો જ પુત્ર છું, જે જીવલોકમાં મોટો થવાને બદલે પ્રેતલોકમાં મોટો થયો. તને ખબર છે કે હું મારી માતાના પેટમાં હતો અને તારી વિકૃતિને લીધે હું જન્મું તે પહેલાં જ મારું મૃત્યુ થઈ ગયું. હું ભ્રુણ હતો ત્યારે જ અહીં દટાઈ ગયો. મેં ઈશ્વર પાસે મોક્ષ માંગ્યો, પણ મને મોક્ષ ન મળ્યો કારણ મારા ભાગ્યમાં જીવન લખાયું હતું. હું અહીં પ્રેતલોકમાં જ મોટો થયો અને બદલા માટે તડપતો રહ્યો. દરેક જાતની પ્રેતવિદ્યા શીખ્યો, પણ છેલ્લો મનુષ્યને દેખાવાની વિદ્યા શીખવામાં મારે ઘણો સમય ગયો. મેં ઈશ્વર પાસેથી જાણી લીધું છે કે તારું જીવન પણ લાંબુ છે. હવે હું તને મારી નાખીશ અને તું અહીં પ્રેતલોકમાં શ્રાપિત જીવન ભોગવીશ.” એટલું કહીને તે કિશોર અટ્ટહાસ્ય કરવા લાગ્યો.\n\nરઘુ કાંપી ઉઠ્યો. તેણે સ્મશાનના મુખ્યદ્વાર તરફ ભાગવાનો પ્રયત્ન કર્યો, પણ તેના પગ જડાઈ ગયા હતા. તેણે હાથમાં રહેલ પુસ્તકનાં પાનાં ફેરવ્યાં એટલે ફરી તેને કિશોરનો અવાજ સંભળાયો, “મેં લખેલા આ માયાવી પુસ્તકમાં મારાથી બચવાનો કોઈ મંત્ર નહીં મળે. આ જો.” એટલું કહીને આંગળીનો ઈશારો કર્યો એટલે પુસ્તક સળગી ગયું અને હવે રઘુના હાથમાં ફક્ત રાખ હતી.\n\nતે કિશોર હજી બોલી જ રહ્યો હતો, “તેં પહેલો મંત્ર વાંચ્યો હતો તે માયા જગતમાં પ્રવેશવાનો મંત્ર હતો અને તે પછી તને જે પૈસા મળ્યા અને જે વસ્તુઓ ખરીદી અને પેલી ભાભી સાથે જે આનંદ ભોગવ્યો તે મારી માયાનો ભાગ હતો, તે ફક્ત તું અનુભવી રહ્યો હતો. તને અહીં સુધી લાવવા માટે જ મેં આ બધું તંત્ર રચ્યું હતું. થોડા સમય પહેલાં તું જે મંત્રો બોલ્યો તે બધા પ્રેતલોકમાં પ્રવેશવા માટેની વિનવણીના મંત્રો હતા. પ્રેતોના રાજા તરીકે હું તારી વિનંતીનો સ્વીકાર કરું છું અને તારું પ્રેતલોકમાં સ્વાગત કરું છું.” એટલું કહીને પોતાનો હાથ આગળ વધાર્યો જે રઘુના ગળામાં વીંટળાઈ વળ્યો.\n\nરઘુનું શરીર હવામાં બે ફૂટ ઊંચું થઈ ગયું. રઘુનો શ્વાસ રૂંધાવા લાગ્યો અને તે તડપવા લાગ્યો. થોડી જ વારમાં તેનો મૃતદેહ નીચે પડ્યો હતો.\n\nભસ્મચિતા લગાવેલ રઘુના નિર્વસ્ત્ર દેહની બાજુમાં મેલું જીન્સ, ચોળાયેલ ટીશર્ટ અને જૂનાં ચંપલો પડ્યાં હતાં. જીન્સના ખિસ્સામાં ત્રણસો રૂપિયા સુરક્ષિત હતા.",
      "duration": "10 mins",
      "category": "Horror"
    },
    {
      "title": "દોસ્તી",
      "story_name": "ચાંદ વિનાની અમાસની ઘોર અંધારી રાત હતી. ટમટમતા તારલાઓ અવની પર ઝાંખી ઝાંખી રોશની પાથરી રહ્યા હતા. વાતાવરણમાં ઠંડો બરફ જેવો પવન હિલોળા લઈ રહ્યો હતો.કડકડતી ઠંડી પડી રહી હતી. રસ્તો સૂમસામ અને વેરાન લાગતો હતો. સડકનો વાહન વ્યવહાર અટકી ગયો હતો. પક્ષીઓ પોતાના માળામાં પોઢી ગયા હતા. તમરાં અને કૂતરાંના અવાજથી કાળી રાત વધુ બિહામણી ભાસી રહી હતી. ઠંડીમાં હૂંફ મેળવવા સૌ પોતપોતાના ઘરમાં કેદ થઇ ગયા હતા.\n\nપરોઢના સૂરજના તડકાની આશામાં પૃથ્વી ઘોર નીંદર માણી રહી હતી. નિર્જન અને ભેંકાર સડક પર ગાડી હાંકીને મંદ મંદ અવાજે રેલાતા સંગીતના તાલે પોતાનો સૂર ભેળવી કરણ લગ્ન પ્રસંગમાંથી મોડી રાત્રે ઘર તરફ જઈ રહ્યો હતો. આછો આછો પ્રકાશ રેલાવતી હેડલાઇટો ગાડીને દોરી રહી હતી. રસ્તો કપાતો જ ન હતો. દોસ્તોએ ના પાડેલી છતાં પણ જીદ કરી અડધી રાતે એકલા મુસાફરીએ નીકળેલા કરણની આંખોમાં હવે કાળી રાતનો ભય ડોકાઈ રહ્યો હતો. છતાં પણ ખુદને હિંમત આપતો ગાડી હાંકે જતો હતો.\n\nકરણે હજુ માંડ પાંચેક કિલોમીટરનું અંતર કાપ્યું હશે ત્યાં જ ગાડીના આગળના ટાયરે જાણે કે દગો દીધો હોય તેમ ટાયરમાંથી ફુસસસ.. કરતી હવા નીકળી ગઇ. ગાડીનું સંતુલન ખોરવાવા લાગ્યું. કંઇક અમંગળ થઈ રહ્યું છે તેની આશંકાએ કરણ એકાએક સક્રિય બન્યો. અને તેનો પગ આપમેળે બ્રેક પર પહોંચ્યો. સૂની સડક પર ટાયરના ઘસરકાના મોટા અવાજ સાથે ગાડી અટકી ગઇ. અને ગાડીની સાથે સાથે કરણે પોતાની જાતને પણ બચાવી લીધી. અને પોતે હેમખેમ છે તેનો મનોમન આનંદ વ્યક્ત કરવા લાગ્યો.\n\nપરંતુ આંખના પલકારામાં જ કરણને મહેસૂસ થઇ ગયું કે પોતે સકુશળ છે એ તો માત્ર વહેમ છે. વાસ્તવમાં તેનો જીવ એક મોટા જોખમમાં ઘેરાઈ ગયો હતો. ગાડીની આજુબાજુ અટ્ટહાસ્ય કરતી આઠ - દસ આકૃતિઓ ગોઠવાઈ ગઈ. અને ચારેબાજુથી ગાડી જોરજોરથી હલવા માંડી. બહારની પરિસ્થિતિથી ગભરાઈને થર થર કાંપતા કરણે ગાડીના દરવાજા બરાબર ફિટ કરી દીધા. પરંતું ડ્રાઈવિંગ સીટ પર બેઠેલ કરણની સામેના દરવાજાનો કાચ ખનનનન.. કરતો પળભરમાં તૂટી ગયો. અને એ દરવાજામાં ઝગમગતી મોટી મોટી આંખો નિહાળી કરણના તો મોતિયા મરી ગયા.\n\nકાપો તો પણ લોહી ન નીકળે એવી કરણની સ્થિતિ થઈ ગઈ. શિયાળાની ઋતુ હતી. અને વાતાવરણમાં ઠંડક હતી. છતાં પણ ભયના માર્યો કરણ પરસેવે રેબઝેબ થઇ ગયો હતો. ગાડીની અંદર રહે તો પણ મોત નિશ્ચિત છે અને ગાડીની બહાર નીકળે તો પણ મોત નિશ્ચિત છે તેમ કરણે સ્વીકારી લીધું. એટલે જીવ બચાવવા એણે ગાડીની બહાર નીકળી ભાગી જવાનો નિર્ણય લીધો. અને હિંમત એકઠી કરી પોતાનો દરવાજો ધડામ કરતો ખોલી બહાર નીકળ્યો. અને રોડ ઉપર રીતસરની દોટ લગાવી. પરંતુ તે દૂર સુધી ભાગી શક્યો જ નહીં. બે ખડતલ વ્યક્તિઓએ તેને જકડી લીધો. મજબૂત હાથમાંથી છુટવા માટે કરણ રીતસરના હવાતિયાં મારવા લાગ્યો. જેમ જેમ તે છૂટવા માગતો હતો. તેમ તેમ તેના શરીર પરનો ગાળિયો વધારે કસાતો જતો હતો. ચોરોની આખી ટોળકીએ તેને ઘેરી લીધો. પછી તો કરણના ગાલ, પીઠ અને પેટ ઉપર મુક્કાનો વરસાદ શરૂ થઈ ગયો. મૂઢમારની વેદનાથી કરણ કણસી રહ્યો હતો. જંગલના રાજાના પંજામાંથી છૂટવા માટે જેમ હરણી તરફડે તેમ તે તરફડી રહ્યો હતો. પોતાને છોડી દેવા માટે તે ચોરોને વિનવી રહ્યો હતો. કરગરી રહ્યો હતો. પગે પડતો હતો. હાથ જોડતો હતો. પણ તેનું કંઈ ચાલે તેમ ન હતું. છેવટે તેના કાલાવાલા સાંભળી એક ચોરને દયા આવી હોય તેમ તેની સામે આવ્યો અને કરણને ધમકી ભર્યા સ્વરે આદેશ કર્યો, \" તારી પાસે જે પણ ચીજ વસ્તુઓ છે તે બધી ફટાફટ અમને આપી દે. અમે તને તરત જ છોડી દઈએ.\"\n\n'જાન બચી સો લાખો પાયા ' ઉક્તિ અનુસાર કરણે પોતાનો જીવ બચાવવા પોતાની પાસે જે કંઈ પણ હતું એ બધું જ ચોરોની સામે ધરી દીધું. હાથમાં પહેરેલી સોનાની ઘડિયાળ, વીંટી, ઘરેણાં, મોબાઈલ, રોકડ રૂપિયા તમામ વસ્તુઓ ચોરોની ટોળકી સામે મૂકી દીધી. અને પોતાને છોડી મુકવા વિનંતી કરવા માંડ્યો. કરણ પાસેથી તમામ ચીજ-વસ્તુઓ મળ્યા પછી ચોર ટોળકી જોરજોરથી હસવા લાગી. થોડી વાર પછી ચોરોના સરદારે આદેશ કર્યો, \"બધી જ વસ્તુઓ આપી દીધી હોય તો હવે એ ભાઈને તેની ગાડી સાથે સળગાવી દો. આપણે તેનું કોઈ કામ નથી.\" પોતાની તમામ વસ્તુઓ સોંપ્યા પછી પણ જીવ તો જવાનો જ છે એ વાતની જાણ થતાં કરણ હૈયાફાટ રુદન કરવા લાગ્યો.\n\nકરણ ચોરોના પગ પકડવા માંડ્યો. પોતાને છોડી દેવા માટે આજીજી કરવા માંડ્યો. પણ ચોરોની ટોળકી પર તેની કોઈ અસર દેખાતી ન હતી. કારણ કે તેમનો તો આ રોજનો વ્યવસાય હતો કે આવા સૂમસામ રસ્તા પર લૂંટફાટ કરવી અને મર્ડર કરવા. ચોરોની ટોળકી કરણને ઘસડીને તેની ગાડી પાસે લઈ જતી હતી. એક તો પહેલેથી જ મૂઢમાર ખાધો હતો. અને હાલ ઘસડાવું પડતું હતું.તેથી કરણના હાથ - પગમાંથી લોહી વહેવા માંડયું. થોડી ક્ષણોમાં મોંઢામાંથી પણ લોહી વહેવા માંડયું. મોત નજીક હતું. કરણ લાચાર હતો. ટોળકી એને ઘસડીને ગાડી પાસે લઈ આવી. પછી એક દોરડાથી તેના હાથ - પગ બાંધી દીધા. અને જોરથી ધક્કો મારીને કરણને ગાડીની અંદર નાખી દીધો.\n\nત્યાર પછી ગાડીમાંથી પેટ્રોલ કાઢી ગાડી પર પેટ્રોલ છાંટયું. માચીસની સળી પેટાવી ચોરોનો સરદાર ગાડી પર સળગતી દિવાસળી ફેંકવાની તૈયારીમાં હતો ત્યાં જ અચાનક જોરદાર પવનની લહેર આવી. આજુબાજુનાં વૃક્ષો હલવા માંડ્યા. આંખોને આંજી નાખતો એક મોટો પ્રકાશનો લિસોટો દેખાયો. સરદારના હાથમાં રહેલી માચીસની સળી એકાએક બુઝાઈ ગઈ. સરદારનું ગળું ભીંસાવા માંડયું. કોઈ અદ્રશ્ય શક્તિ સરદારને મારી રહી હતી. સરદાર જોરજોરથી બચાવો-બચાવોની બૂમો પાડવા માંડ્યો. ટોળકીના બધા ચોર સરદારને બચાવવા આજુબાજુ ગોઠવાઈ ગયા.પણ તેમને તો કોઈ દેખાતું જ ન હતું. એટલે સરદારને બચાવે પણ કેવી રીતે?સરદાર બૂમો પાડતો રહ્યો કે કોઈ મારું ગળું દબાવી રહ્યું છે. કોઈ મને મારી રહ્યું છે. પણ તેની ટોળકીને આ અદ્રશ્ય શક્તિ દેખાતી જ ન હતી. એટલે કોઈ તેને બચાવી ન શક્યા. અદ્રશ્ય શક્તિની પકડથી સરદારના મોંઢામાંથી ફીણ નીકળવા માંડયું. આજુબાજુની ધરતી ફરતી હોય તેવું તેને લાગવા માંડ્યું. અદ્રશ્ય શક્તિના હાથે સરદારનું મૃત્યુ થયું. તેના મોંઢામાંથી જીભ બહાર નીકળી ગઈ. સરદારની હાલત જોઈ બીજા બધા ચોરો ત્યાંથી ભાગવા માંડ્યા. પરંતુ કોઈ જ બચી શક્યું નહીં. અને બધા જ ચોરો અદ્રશ્ય શક્તિના હાથે ત્યાં જ મરાયા. પોતાનું મોત નિશ્ચિત હતું. એને બદલે એક અદ્રશ્ય શક્તિના હાથે બધા ચોરોના મોત થયા. અને તેનું મોત હાથતાળી દઈ પાછું ફરી ગયું એ બદલ કરણ પ્રભુનો ખૂબ ખૂબ આભાર માનવા લાગ્યો. અને પોતાને બચાવનાર અદ્રશ્ય શક્તિને જોવાની તેને ઈચ્છા થઈ. અને તેની ઈચ્છા પૂરી પણ થઇ. એ અદ્રશ્ય શક્તિ કરણ પાસે ગઈ.અને તેની સામે દ્રશ્યમાન થઈ. કરણ આ અદ્રશ્ય શક્તિનો ચહેરો નિહાળતાં જ અચંભિત થઈ ગયો. અને ભૂતકાળમાં સરી પડ્યો.\n\nકરણ અને અનિલ બાળપણના ગાઢ મિત્રો હતા. બંને જણા હંમેશા સાથે ને સાથે જ હોય. બંનેના ઘર પણ પાસે જ હતા. પણ તેમના પરિવારોમાં મોટી વિષમતા હતી. કરણનો પરિવાર સુખી હતો. કરણનું જીવન વૈભવી હતું. જ્યારે અનિલનો પરિવાર ખૂબ જ ગરીબ હતો. અનિલના પરિવારમાં એક માત્ર તેની માતા હતી. પણ તેમની સ્થિતિ કંગાળ હતી. મજૂરી કરીને અનિલને ભણાવતી હતી. આટલી બધી આર્થિક અસમાનતા હોવા છતાં પણ બન્ને મિત્રોની મિત્રતા અતૂટ હતી.\n\nયુવાનીમાં પ્રવેશતાં કરણે પિતાના કારોબારને આગળ વધારવાનું બીડું ઝડપ્યું. પણ અનિલના નસીબમાં મજૂરી જ હતી. માંડ પેટનું પૂરું થતું હતું. પણ હા, જ્યારે કોઈ જરૂરિયાત ઊભી થાય તો તે વિના સંકોચે તે કરણ પાસે પહોંચી જતો. અને કરણ પણ મિત્રની મદદ કરવામાં પાછી પાની ન કરતો. અનિલની માતા બીમાર રહેતા હતા. તેથી તેમની દવા પાછળ ઘણો એવો ખર્ચ થતો હતો. એટલે અનિલને વારંવાર કરણ પાસે મદદ માટે જવું પડતું હતું. કોઈ વખત લગ્ન પ્રસંગ માટે પૈસાની જરૂરિયાત ઊભી થાય તો કરણ પાસેથી પૈસા મળતા. માતાની બીમારીના ખર્ચ માટે પણ કરણ મદદ કરતો. તો કોઈ અન્ય નાના-મોટા પ્રસંગોમાં અનિલને કરણ પાસેથી હંમેશા મદદ મળી રહેતી હતી.આમ, કરણના અનિલ પર ઘણા બધા ઉપકાર હતા. ઘણા બધા અહેસાન હતા. કોઈ કોઈ વખતે કરણ મનમાં બબડતો કે અનિલની મદદમાં હું કેટલાય રૂપિયા ખર્ચ કરું છું. પણ મને કોઈ ફાયદો નથી. અનિલ પણ મારા કોઈ કામમાં આવવાનો નથી. તો હું શા માટે મદદ કરું? આવા કુવિચાર પણ આવતા. પણ બાળપણના ભેરુને દુઃખ ના લાગે એટલે તે આવા વિચારો મનમાંથી કાઢી નાખી હમેશાં અનિલના પડખે રહેતો. \n\nજો કે કરણ જ્યારે મદદ કરતો ત્યારે અનિલ કરણને કહેતો, \"જો મિત્ર, હું પણ એક દિવસ ચોક્કસ તારી મદદ કરીશ. તારે કોઈ પણ કામ આવી પડે તો મને કહેજે. હું મારો જીવ આપતાં પણ ખચકાઈશ નહિ.\" પણ એકલો મનોમન વિચારતો રહેતો કે કરણના ઉપકારનો બદલો હું ક્યારેય વાળી શકું એમ નથી. એટલે પ્રભુને પ્રાર્થના કરું છું કે કરણનો કારોબાર હંમેશા વધતો રહે. અને તે હંમેશા સુખી બને.\n\nએક દિવસની વાત છે. એક વેપારીને રોકડા પૈસા આપવા જવાનું હતું. એટલે ગાડીમાં મોટી રોકડ લઈને કરણ અને અનિલ. જઈ રહ્યા હતા. રસ્તો ગાઢ જંગલમાંથી પસાર થતો હતો. અને ખાડા-ટેકરાવાળો હતો. ઉનાળાનો વખત હતો. અને ખરો બપોર હતો. એટલે રસ્તા પર વાહનોની ખાસ અવરજવર ન હતી. કરણની ગાડી પસાર થઇ રહી હતી. અને ઝાડીમાંથી અચાનક એક ટોળકી રસ્તા વચ્ચે આવી ગઈ. અને કરણની ગાડીને થોભાવી. તથા જે કઈ સામાન હોય તે આપી દેવાનો આદેશ કર્યો. નહીં તો મરવા માટે તૈયાર રહેવાની ધમકી આપી. \n\nમોતના મુખમાંથી બચવા કરણે ગાડીમાં રહેલી તમામ રોકડ, પોતાના દાગીના વગેરે ચોરોની ટોળકીને સોંપી દીધું. બધુ લૂંટી લીધા પછી પણ ચોર ટોળકી બંનેને મારી નાખવા માગતી હતી એ બાબતની અનિલને ગંધ આવી જતાં તેણે સમજાવી પટાવીને કરણને ઝાડીમાં છુપાવી દીધો. અને પોતે ટોળકીનો મુકાબલો કરવા ઊભો રહ્યો. એકલે હાથે ચોરોની ટોળકી સામે લડતો રહ્યો. અંતે ચોરો સામે લડતા લડતા તે હણાઈ ગયો. આજીવન કરણે કરેલા ઉપકારોનો બદલો એક જ પળમાં પોતાનો જીવ આપીને અનિલે વાળી દીધો.\n\nકરણ ઝાડીમાંથી આ બધું જોઈ રહ્યો હતો. પોતાને બચાવવા માટે પોતાના વહાલસોયા મિત્ર કરણે તેના જીવનનું બલિદાન આપી દીધું. તે જોઈ તે ખૂબ જ દુઃખી થઈ ગયો. પોતાના મિત્રનો આટલો મોટો ત્યાગ જોઈ કરણ ભાવવિભોર થઈ ગયો. અને અને એ પળે કરણને ગરીબ અનિલમાં ત્યાગની અમીરીના દર્શન થયા.\n\nઅને આજે મૃત્યુ પછી પણ ફરી એકવાર આત્માના સ્વરૂપે પોતાને મોતના મુખમાંથી બચાવવા અનિલ આવી પહોંચ્યો હતો. અને મધરાતે પોતાનો જીવ બચાવ્યો એટલે કરણ ગદગદ થઈ ગયો.\n\nઅનિલનો આત્મા કરણ પાસે આવતા કરણ એટલું જ આંખમાં આંસું સાથે એટલું જ બોલી શક્યો, \"વાહ મિત્ર, વાહ, તારી બલિદાનની શું વાત કરવી ? તેં જીવતા જીવ તો મારા માટે જીવ આપી દીધો. પણ મૃત્યુ પછીયે તું મારો જીવ બચાવ્યા આવી પહોંચ્યો. તારા આ અહેસાનનો બદલો હું કેવી રીતે વાળી શકીશ ? \"\n\nકરણની વાત સાંભળી અનિલનો આત્મા બોલ્યો, આવું બોલી મને શરમિંદો ના કર દોસ્ત. મારા પરિવાર માટે તેં જેટલા ઉપકાર કર્યા છે તેની સામે મારું આ બલિદાન તુચ્છ છે. તેં મારા પર ઘણા બધા ઉપકારો કર્યા છે. એટલે મારી ફરજ બને છે તારું રક્ષણ કરવાની. તારા પર જ્યારે કોઈ આફત આવી પડે તો મૂંઝાતો નહિ દોસ્ત.મને યાદ કરી લેજે. તને આફતમાંથી ઉગારવા હું ચોક્કસ આવી પહોંચીશ.\"\n\nઅનિલના આત્માની વાત સાંભળી કરણ કંઈ જ બોલી ન શક્યો. અને ધ્રુસકે ધ્રુસકે રડી પડ્યો. અનિલનો આત્મા હવામાં ઓગળી ગયો.\n\n",
      "duration": "8 mins",
      "category": "Horror"
    },
    {
      "title": "હિંચકો",
      "story_name": "શિયાળાનાં પહેલા પહોરની ઠંડી ધરતીને ખોળે ઉતરીને ગોઠવાઈ ચૂકી હતી. બહાર ક્યાંય પણ માનવ અવાજ કે ચહલ-પહલનું નામનિશાન નહોતું. તમરાનો તીણો અવાજ અને એમાં ક્યાંક ઘુવડનો ધીમો પરંતુ ડરામણો અવાજ કાને પડતો હતો. ક્યાંક કોઈક દિશાએથી કૂતરાઓનો ભસવાનો અવાજ રાત્રીની નીરવ શાંતિને ડહોળી નાખતો. આખુંય શહેર ઘોર નિંદ્રામાં ચાદર ઓઢીને સૂતું હતું. સોસાયટીની સ્ટ્રીટ લાઈટ્સ છેલ્લા કેટલાક દિવસથી બંધ હોઈ અંધારાને પોતાનો અડ્ડો જમાવવાનો બરાબરનો લાગ મળ્યો હતો. ઉપરથી માથે અમાસની રાત. સોસાયટીના બધાય મકાનોમાં વળગેલી ભેંકાર શાંતિ ભલભલાને ધ્રુજાવી દે તેવી હતી.\n\n   ડાબી હરોળમાંનાં છેલ્લા મકાનની બારીની લાઈટ ચાલુ હતી. રિમી પોતાના બેડરૂમમાં હજુ જાગતી હતી અને વિચારોમાં પડખાં ફેરવ્યે જતી હતી. આશિષ હજુ ઘરે પહોંચ્યો નહોતો. રાજકોટથી તે પરત રસ્તામાં હતો અને આવવામાં હજુ થોડું મોડું થશે એમ કહ્યું હતું. બે માળનું આ વિશાળ મકાન અને એમાં એકલી રિમી. ઊંઘ આવે જ શાને? \n\n   રિમી અને આશિષના લગ્નજીવનને છ મહિના થવા અવ્યા હતા. આશિષ પોતે એક કંપનીમાં પ્રોજેક્ટ મેનેજર હતો અને અવારનવાર પોતાના કામે બહાર જવું પડતું. રિમી પોતે એક સંયુક્ત કુટુંબમાં ઉછરેલી અને એકલતાને જોયેલી નહિ અને જીવેલી પણ નહિ. લગ્ન કરીને આ શહેરમાં તે અને આશિષ બે જ જણા. એમાં એણે આશિષને આટલું મોટું મકાન રાખવાની ના કહી હતી, ‘આશિષ, મારું માનીશ ? આટલું મોટું મકાન આપણને નહિ ફાવે. એના કરતા નાનું એવું સરસ મકાન હોય તો જોઈ જો.’ \n\n   પરંતુ પોતાની પત્નીને અઢળક પ્રેમ કરતો આશિષ ઈચ્છતો હતો કે એને ઘરે રહેવામાં કોઈ તકલીફ ન પડે. બધી જ સુખ-સુવિધાઓથી પૂર્ણ આ વિશાળ ભવન એણે ખાસ રિમી માટે જ પસંદ કર્યું હતું. એના માટે ખાસ નવું રાચરચીલું પણ ખરીદી લીધું હતું. પરંતુ આ બધાની વચ્ચે પણ એકલતા રિમીને વધારે ગૂંચવતી. તેણે પોતાના સાસુ-સસરાને પણ પોતાની સાથે રહેવા આવી જવા કહ્યું હતું, પરંતુ તેઓ તો પોતાનું ગામ છોડીને અહી શહેરમાં આવવા તૈયાર નહોતા. \n\n   રિમી એટલે સુખ અને વૈભવમાં ઉછરેલો કૂમળો છોડ. એણે ક્યારેય સંઘર્ષ કે એકલતા જોઈ નહોતી. પોતાના ગર્ભશ્રીમંત પિતાને ત્યાં સમૃદ્ધિમાં ઉછરેલી રિમી દેખાવે સ્વરૂપવાન હતી. પાતળો ઉંચો બાંધો અને ગોરું મ્હો. રેશમી વાળા એણે ખભા સુધી સેટ કરાવ્યા હતા. ભૂરી આંખો અને એ આંખો પર બરાબર ગોઠવાયેલી પાતળી ભ્રમરો. \n\n   પરંતુ એ આંખોમાં આજે ગભરાટ હતો. એનું ગળું વારેવારે સૂકાઈ જતું અને ભર શિયાળે પણ કપાળે પ્રશ્વેદના બિંદુઓ ઉપસી આવીને એને તંગ કરતા હતા. વારેઘડીયે ઘડિયાળ તરફ ફરતી તેની આંખો કોઈ ભયમાં ડૂબેલી હોય તેમ દયામણી નજર આવતી હતી. એણે આશિષને પણ બે વાર ફોન કરી જોયા હતા. પરંતુ તેના મનનો ડર કેમ કરતાંય ઉતરતો નહોતો. એ પોતાના બેડરૂમમાં તકિયો પકડીને રજાઈમાં લપેટાઈને પડી રહી. પોતાને જાતને કોઈક અગોચર વસ્તુથી બચાવવા મથતી હોય તેમ રિમી પાંપણો ઢાળીને પોતાની જાતને છુપાવી રહી. \n\n   રિમી પહેલાથી સંયુક્ત કુટુંબમાં ઉછરેલી હોવાથી એકલવાયું જીવવાનું તેને વસમું થઇ પડતું. એમાંય જ્યારે આશિષ બહાર હોય, ત્યારે તેનો સમય જતો જ નહિ અને તે વ્યાકુળ બની જતી. પરંતુ આજે તે વ્યાકુળ કરતાંય ડરપોક વધારે લાગતી હતી. એની ઊંડી આંખોમાં બેઠેલો ભય એની આંખો સામે એ ઘટનાને પુન:જીવિત કરતો હતો. મગજ સતત એ જ વાત પર દોડ્યે જતું હતું. ઘણાંય પ્રયત્નો કરવા છતાં એ વિચારોને દૂર નહોતી કરી શકતી. એના એ જ શબ્દો તેના કાન પર અથડાયે જતા હતા. કોઈક આવીને એના કાનમાં આ શબ્દોને છુટ્ટા મૂકી જતું હતું. બે ઘડી વિચારોને શમાવી શાંત થયેલી રીમા પાછુ કંઇક યાદ આવતા ફફડી ઉઠી. હાથે-પગે કંપારી વછૂટી. પોતાની જાત પર પસ્તાવા લાગી, ‘એના કરતા હું આજે બાજુમાં બેસવા જ ન ગઈ હોત તો સારું હતું!’ અને ફરી પાછા એ જ શબ્દો એના કાને અથડાઈને એને હેરાન કરવા લાગ્યા. \n\nબાજુમાં મીનાબહેનને ત્યાં આજે બપોરે કિટી પાર્ટી હતી અને રિમી પણ ત્યાં ગયેલી. વાત પરથી વાત નીકળતા ચર્ચા રિમીવાળા મકાન ઉપર આવી પહોંચી અને પછી તો એક પછી એક બધા જ રહસ્યોનાં પડ ખુલ્લા થવા લાગ્યા. વર્ષોથી ખાલી પડી રહેલું આ મકાન પોતાની અંદર કેટલા રહસ્યોને જાળવીને બેઠું હતું તે રિમીને આજે જાણવા મળ્યું. \n\n‘હેં! રિમીબેન, તમે આ મકાન ખરીદતા પહેલા કોઈને પૂછ્યું હતું કે પછી એમ જ?’, રેખાબેને રિમીને સીધો જ સવાલ કર્યો હતો. એ સવાલનો જવાબ આપે તે પહેલા તો બીજા એક બેનનું વાક્ય એના કાનમાં આવી પડ્યું, ‘તમે રહેવા આવ્યા ત્યારે જ મને થતું હતું કે બિચારા અજાણ્યા લાગે છે. નહીતર જાણી જોઇને કોઈ આમ ભૂતિયા બંગલામાં રહેવા શું કામ આવે?’\n\n‘ભૂતિયો બંગલો’, આ શબ્દ કાને પડતાં જ રિમી અંદરથી હચમચી ગઈ હતી. એક સાથે હજાર વિચારોએ એના મનને જકડી લીધું. એના મનને ફાળ પડી હતી. શું કહેવું અને શું કરવું તેની કંઈ પણ ખબર ન પડી. સૂનમૂન બેસી રહીને એ સાંભળતી હતી. તે દિવસે તેને ખબર પડેલી કે અહિયાં પાંચેક વર્ષો પહેલા પોતાની પત્નીને જીવતી સળગાવીને તેનો પતિ ભાગી છૂટેલો. ત્યાર પછી આ ઘરમાં જે રહેવા આવતું તેને તે દેખાતી અને એટલે જ લોકોએ હવે આ ઘર ભાડે રાખવાનું બંધ કરી દીધેલું. પરંતુ આશિષ અને રિમી આ શહેરમાં નવા નવા આવેલા હોવાથી અજાણતા જ આ ઘરમાં આવી ચડ્યા હતા. \n\nઆ વાતો સાંભળ્યા પછી ઘરે જવા માટે રિમીનાં પગ જ ઉપાડતા નહોતા. એક તો આશિષ આજે બહારગામ ગયો હતો તો રાત્રે મોડું થવાનું હતું. પોતે આખાય ભૂત બંગલામાં એકલી હતી. આ વિચારે જ તે રડવા જેવી થઇ ગઈ હતી. વિચાર્યું કે ‘આશિષ ને ફોન કરીને વાત કરી દઉં. પણ આશિષ?’ આશિષના વિચારે રિમી થોભી ગઈ. \n\nઆ ખાલી વાતો હોત તો રિમી પણ મનને મનાવી લેત, પરંતુ તેને પોતે પણ આવા અનુભવો થયા હતા. એક બપોરે જ્યારે તે ઘરમાં પાછળની બાજુ કપડાં વાળતી હતી, ત્યારે સામેના બેડરૂમમાંથી અચાનક કોઈ સ્ત્રીની ચીસ સાંભળી. પહેલીવાર તો તેને થયું કે આજુબાજુના કોઈ મકાનમાંથી અવાજ આવે છે. પરંતુ જ્યારે બીજી વાર ફરીથી તે અવાજ ઘરની અંદરથી આવતો સાંભળ્યો અને તે દોડી. સામેવાળો બેડરૂમ પોતે કોઈ વાપરતા નહોતા એટલે તેમાં તિજોરી અને બીજો વધારાનો સમાન ભર્યો હતો. દરવાજાને ધક્કો મારીને જોયું ત્યારે અંદર કોઈ જ નહોતું. એટલામાં જ ત્રીજી ચીસ સંભળાઈ. અને એ પડઘો એ જ રૂમમાંથી પડતો હતો. તેણે પોતાના કાન દબાવી દીધા અને આંખો બંધ કરી લીધી. થોડી વાર પછી આંખો ખોલી તો તિજોરીમાં ગોઠવવા માટે ઈસ્ત્રી કરેલા કપડાં વિખરાયેલા જોવા મળેલા. \n\nબીજું કંઈ પણ વિચાર્યા વગર રિમી બહારની તરફ દોડી અને બહાર મૂકેલા હિંચકામાં ફસડાઈ પડી. તેનું શરીર ધ્રુજવા લાગ્યું હતું અને હાથ-પગ પાણી-પાણી થઇ ગયેલા. આંખોમાં આવી ગયેલા આંસુ કોઈએ રોકી લીધા હોવાનો અહેસાસ થયેલો. એણે ફોન કરીને એ દિવસે આશિષને વહેલો ઘરે બોલાવેલો. એની સામે તો એ રોઈ પડેલી. આખીય વાત કહી. એ બેડરૂમ અને ફેદાયેલા કપડાં બતાવ્યા. પણ આશિષ સમજવા જ તૈયાર નહોતો. ભૂતપ્રેત જેવી વાતોમાં તેને વિશ્વાસ જ નહોતો. ‘જરુર તને કોઈ ભ્રમ થયો હશે.’, એમ કહીને એણે રિમીને થોડા દિવસ પિયરમાં રહેવા મોકલી હતી. \n\nપરંતુ ત્યાર પછી રિમી આ ઘરમાં નિરાંતે રહી શકી નહિ. તેનો જીવ તાળવે ચોંટેલો રહેતો. આ વિશાળ ભવનના દરેક રૂમમાં તેને કોઈક ખાવા આવતું હોય તેવું લાગતું. તે જયારે એકલી હોય ત્યારે તેની સાથે આવી ઘટનાઓ બન્યા કરતી. કોઈક ખૂણેથી કોઈના રડવાનો અવાજ સંભળાતો, તો ક્યારેક કોઈક સ્ત્રીનો ગાવાનો અવાજ. ક્યારેક તેના દુપટ્ટાને કોઈક પાછળથી પકડી લેતું અને તે પાછું ફરીને જોવે તો કોઈ જ ન હોય. એકવાર તો હિંચકા પર બેસવા જતી વખતે હિંચકો ઓચિંતો ઝૂલવા લાગેલો અને તે ભય પામીને અંદર દોડી ગયેલી.\n\n   એક બે વાર તેણે આશિષને આવા અનુભવો કહી જોયેલા. પણ તે તો ઉલટાનું કોઈ મનોચિકિત્સકને બતાવવાનું કહેતો. હવે તો તેણે પણ પતિને આ વાત કરવાનું બંધ કરી દીધું હતું. પોતે આવા અનુભવો સાથે ટેવાઈ ગયેલી. કોઈ અવાજ કે બૂમ સંભળાય તો પણ તે બહુ ધ્યાન આપતી નહિ. પોતાનું કામ કર્યે રાખતી. \n\nપરંતુ તેના મનમાં દબાવી રાખેલો ભય રાખ જામેલા અંગારા જેવો હતો. વળી આજે પેલું રહસ્ય જાણીને તે ધગધગતા અંગારા ફરી સજીવન થયા હતા. ઘરનો ઝાંપો ખોલતાં પહેલા તો તેને કમકમાં આવી ગયા. હાથ ધ્રુજવા લાગેલા અને શરીરમાં ન ક્યારેય ન અનુભવેલ ભય આવી ભરાયો હતો. ઘરમાં આવીને તેણે ટીવીનો અવાજ સૌથી ઊંચો કરી દીધેલો. બધા જ રૂમની લાઈટ ચાલુ રાખીને જલદીથી કામ આટોપીને તે પોતાના બેડરૂમમાં આવી ભરાઈ હતી. \n\nહજારવાર પ્રયત્ન કરવા છતાંય મન એ વિચારોને છોડતું નહોતું. ‘કોણ હશે એ સ્ત્રી? એને મારી નાખીને એનો પતિ ક્યાં ભાગી ગયો હશે? એના બાળકનું શું થયું હશે? કેવી રીતે સળગાવી હશે? કેવું દર્દ થયું હશે? કેટલી ચીસો પાડી હશે? શું કોઈ મદદે નહિ આવ્યું હોય?’, અને આવા અનેક વિચારોનું ગુચ્છ તેના મગજમાં જામી પડ્યું હતું. આ વિચારો તેને શાંતિથી જંપવા નહોતા દેતા. મનમાં નક્કી કર્યું હતું, ‘આશિષને મારે પડોશમાં લઇ જઈને તેમના મોઢે જ વાત કરાવવી છે. પછી તો માનશે જ.’ પરંતુ આશિષ ક્યારે આવશે? \n\nથોડી થોડી વારે તે બેડરૂમની રોડ તરફની બારી ખોલીને ડોકિયું કરી લેતી. પરંતુ બહારનો રસ્તો આખો સૂમસામ હતો. પાડોશના મકાનો પણ અંધકાર ઓઢીને શાંતિમાં મગ્ન હતા. રોડની સામેની તરફ આવેલા પીપળાના ઝાડના પાંદળા ઠંડા પવનની લહેરો સાથે ગણગણાટ કરતા અને તેનો ભય પામીને તે પાછી બારી બંધ કરી દેતી. રજાઈમાં સંતાઈને વિચાર્યે જતી હતી.\n\nરાતના એક વાગતાની સાથે જ બેઠક ખંડની ઘડીયાળના ટકોરા મોટા અવાજે ‘ટન… ટન…. ટન…’ વાગ્યા અને એ સાથે જ એ સુના વિશાળ મકાનમાં એનો રણકાર ગુન્જી ઉઠ્યો. મકાનની મોટી મોટી દીવાલો પર અથડાઈને ઘડીયાળના ટકોરા પણ બિહામણા લાગતા હતા. મકાનમાં ફેલાયેલાં સૂનકારમાં એનો પડઘો મોટો અને ગાત્રો થીજાવી દે તેવો હતો. રિમી થરથરી ઉઠી. બહાર પવનનું જોર વધ્યું હતું અને એ સાથે પીપળાનાં પાંદળાનો અવાજ પણ. ચીબરી અને ઘૂવડનાં અવાજો પણ સ્પષ્ટ સંભળાતા હતા. \n\nએવામાં ક્યાંકથી હાડ ફાડી નાખે તેવો રડવાનો આવાજ સંભળાયો. રિમીનાં આખા શરીરમાં કંપારી છૂટી. તેણે ધ્યાન આપીને સાંભળ્યું. કોઈક સ્ત્રીનો અવાજ હતો. પણ અવાજ સામેના બેડરૂમમાંથી નહોતો આવતો. રજાઈ ખસેડીને એણે કાન સરવા કર્યા. બહારનો હિંચકો ઝૂલતો લાગ્યો. કોઈક એના પર બેસીને રડ્યે જતું હતું. રિમી મનમાં ને મનમાં સમસમી ગઈ. એની આંખમાં પાણી ભરાઈ આવ્યા. બૂમ પાડીને કોઈને બોલાવવાનું મન થયું. પણ મોઢામાંથી અવાજ જ નહોતો નીકળતો. હિંચકાનો અવાજ અને રડવાના ડૂસકાં - આ બે જ તેને સંભળાતા હતા. \n\nએટલામાં ડોરબેલ વાગ્યો. ડોરબેલના અવાજે તેના મનમાં શાંતિ લાવી આપી. ‘હાશ! આશિષ આવી ગયો.’, એમ વિચારીને તે દોડી. શરીરમાં હજુ પણ કંપારી હતી. ફટાફટ દરવાજો ખોલ્યો અને જોયું તો કોઈ જ નહિ. વધારે ગભરામણ થઇ. એની નજર સામેના હિંચકા પર ગઈ. કોઈક સ્ત્રી ત્યાં બેઠેલી હતી. લાલ ચટક સાડી પહેરેલી તે પોતાનું મ્હો બંને હાથોમાં દબાવીને રડ્યે જતી હતી. રિમી તો પોતાની જગ્યાએ જ ચોંટી ગઈ. ઘરની અંદર ઘૂસવાનો પ્રયત્ન કરવા લાગી, પણ ઉલટાની તે હિંચકા તરફ ખેંચાવા લાગી. પાસે પહોંચીને તે હિંચકા પર બેસી પડી. \n\nપેલી સ્ત્રીનું રડવાનું હજુ ચાલુ હતું. મનમાં ભયભીત બનેલી રિમી તો એના તરફ જોઈ પણ ન શકી. બસ આંખો બંધ કરીને મનમાં કરગરી રહી. એટલામાં જ ગાડીનું હોર્ન સંભળાયું અને તેમાંથી આશિષ ઉતર્યો. તરત જ રિમી દોડીને તેને વળગીને રડવા લાગી. આશિષ તેને ઘર તરફ લઇ આવ્યો. તેના ડૂસકાં અને પેલી સ્ત્રીના ડૂસકાં વચ્ચે કોઈ જ ફેર ન હતો. આશિષે તેના માથે હાથ મૂકેલો હતો. ઓચિંતું તેનું ધ્યાન પેલા હિંચકા તરફ ગયું. તેની આંખો ફાટી ગઈ. હિંચકો ખાલી હતો અને હજીય તે ઝૂલતો હતો. હિંચકાનો ‘ચરર… ચરરર…’ અવાજ અને પેલા ડૂસકાં સિવાય બધું જ શાંત થઇ ગયું હતું. આશિષના શરીરમાં એક ધ્રુજારી પસાર થઇ ગઈ. ",
      "duration": "8 mins",
      "category": "Horror"
    },
    {
      "title": "બીકણ- વાર્તા એક ટીમીડ ટોમની",
      "story_name": "મારૂ નામ 'ટોમ' છે, પરંતુ ગામના બધા મને 'ટીમીડ- ટોમ'થી વધારે ઓળખે છે. હું તે સમયની વાત કરી રહયો છું કે ત્યારે મર્કોનીનો રેડિયો મારા ગામ માટે નવા હતા. આધુનિક્તાની દોટમાં આ નવા શોધાયેલ અજાયબ રેડિયાનો કારોબાર જોરશોરથી ચાલતો હતો. વિકસતા સમયની સાથે તાલ મેળવવા હર કોઈને રેડિયો વસાવવાનો શોખ હતો, મે પણ ન્યુયોર્કની કોલેજમાં ઈક્ટ્રોનિક હાર્ડવેરમાં ડિપ્લોમા કરી, આ મલાઈદાર ધંધામાં જંપલાવી ગામમાં રેડિયો, અને તેના સામાનની દુકાન કરી હતી. મારૂ 'ચેરોકી' ગામ, જિલ્લા મથકથી દૂર ‘પર્વતીય વિસ્તારમાં હતું,. મારી પાસે મૂડી ઓછી હતી એટલે ઓર્ડર પ્રમાણે માલ લેવા જિલ્લા મથકે અવાર નવાર જવું પડતું હતું.કાચા રસ્તા અને પર્વતીય વિસ્તારને લઈને જિલ્લા મથકે પહોચતા બસને આંઠથી નવ કલાકનો સમય લાગતો, તેથી ઘણું કરી હું રાત્રે બસની મુસાફરી કરી સવારે જિલ્લા મથક પહોચી, આખો દિવસ ફરી સમાન ખરીદી મોડી સાંજે પરત ફરી અડધી રાત-વીતે પાછો ગામમાં આવતો નિયમિત મુસાફરીની ખેપ રહેવાથી બસનો ડ્રાઈવર મારો મિત્ર બની ગયો હતો. મુસાફરી દરમ્યાન તે હમેશા રોચક અને રસપૂર્ણ વાર્તાઓ, અને અવનવા કિસ્સાઑ કહેતો રહેતો જેથી રાતના સમયે સૂમસામ જંગલનો રસ્તો પસાર થઈ શકે......\n\n......આ વર્ષે ખેતરોમાં પાક લહેરાઈ રહ્યા હતા. આ વખતના સારા વરસાદને લઈને દરવર્ષ કરતાં સારી ઉપજ થવાની હતી તે જોઈ સૌ ખુશ ખુશાલ હતા. ૩૧મી ઓક્ટોબર નજીક આવી રહી હતી, ચારે બાજુ નાના – મોટા, જુવાન- વ્યસક વડીલ સૌ લોકો શરૂ થઈ રહેલા વાર્ષિક ઉત્સવની ઉજવણીની આતુરતાથી રાહ જોઈ રહ્યા હતા. ગામ આખાનો રેડિયો માટે સારો ઓર્ડર મળવાનો ચાલુ થયો હોઈ, હું પણ ખૂબ આનંદમાં હતો. હું પણ મારી નાની દીકરી નેન્સિ અને પત્ની મારિયા સાથે ૩૧મી ઓકટોબરે આવી રહેલા 'હેલોવીન' ની ઉજવણીમાં વ્યસ્ત હતો, અઠવાડિયા પહેથીજ, અમે અમારા કોટેજના ફ્રન્ટ યાર્ડમાં હેલોઈનની સજાવટ માટે વીજળીથી ચાલતા લાલ – પીળા – લીલા,મિનિએચર લાઈટના ગોળાઓના ઝૂમખા ગોઠવી રોશની કરેલી. ફ્રન્ટ યાર્ડમાં હારબંધ ઉગેલા મેપલ ટ્રીના થડ સાથે જિલ્લા મથકેથી લાવેલ કાળા કપડા ઉપર દોરેલું ટાવર હાઉસ અને તેની આસપાસ ગુમી રહેલી ડાકણોના ચિત્રને બાંધી એક ખૂણો કવર કરેલો અને નીચે લોનમાં પ્લાસ્ટર પેરિસના માનવ અને કુતરાના હાડપિંજર ગોઠવ્યા હતા. મારા ચેરોકી ગામના આખાય નેબરહુડ માટે મારે ત્યાં કરેલી હેલોવીનની સજાવટ આકર્ષણ તેમજ ચર્ચાનો વિષય બનેલી, અને તેથી નેબરહુડ( પાડોશી ) તેઓના બાળકોને લઈ, રોજ સાંજે મારા કોટેજ ફ્રન્ટ યાર્ડની મુલાકાતે આવતા અને અમને આવી આબેહૂબ સજાવટ બદલ શાબાશી આવતા,તો કોઈ નેબર ફ્રન્ટ યાર્ડમાં પમકીન(કોળું) પણ મૂકી જતું.\n\nઆજે ૨૮મી ઓક્ટોબર હતી, મારે જિલ્લામથકે લોકોના ઓર્ડર મુજબ રેડિયા લાવી બધાને હેલોવીન દિવસ પહેલા ડિલિવરી આપવાનો હોવાથી આજે મારે રાત્રિ મુસાફરી કરી જિલ્લા મથકે જવું પડે તેમ હતું, અને દીકરી નેન્સિ મારી સાથે આવવા આડાઈ કરતી હતી,તેથી તેને મનાવાના ભાગ રૂપે,મે એક વાર્તા જોડી ને કહી...\n\nવાત ઘણા વારસો પહેલાની છે, આ વાર્તા મારા દાદીમાં હું નાનો હતો ત્યારે હેલોવીનની રજામાં મને કહેતા હતા તે હું તને કહું છું..\n\n...એક નાનું ગામ હતું, એક ઘરડી માનો નાનો છોકરો હતો. હેલોવીનના દિવસની વહેલી સાંજે ખેતરેથી પાછા વળતાં તેની સાયકલના ટાયરને પંકચર પડ્યું, સાઈકલ ઉપર, ઘરની ગાય માટેનું ઘાંસ અને ઘરના લોકો માટે શક્કરિયાની બાલદી અને બે મોટા કોળા લદાયેલા હતા. પહાડના સીધા ચઢાણ વાળા રસ્તે કોઈની મદદ મળે તેમ ન હતી. તે બાળકને ઘેર જલ્દી પહોચી હેલોવીનની ઉજવણીમાં જોડાવું હતું. બાળકને રડતો જોઈ તેને કોઈ એક અત્યંત વૃધ્ધ સફેદ વાળ અને સફેદ કપડાં વાળી બાઈને તેની મદદે આવતી જોઈ. સફેદ વાળ અને સફેદ કપડાવાળી બાઈએ જોત જોતામાં તેને તેની સાયક્લ તેમજ સમાન સાથે તેના ઘેર પહોચાડી દીધો --- \n\nટોમે જોયું કે તેની વહાલસોઈ દીકરી સૂઈ ગઈ છે એટ્લે તે તેની પત્ની મારિયાને હાય કહી, ઓવર કોટ અને કેપ પહેરી જિલ્લામથકે જવા બસ સ્ટેન્ડ ઉપર ગયો....\n\n.....બીજે દિવસે મે મારી જિલ્લા મથકેથી ખરીદી પતાવી સાંજે સાત વાગે નિયત જગ્યાએ પહોચી બસની રાહ જોતો હતો, આજે બસ મોડી હતી, તે ડ્રાઈવર આંઠ વાગે બસ લઈ આવ્યો, ડ્રાઈવર હમેશની માફક રંગમાં હતો, મે તેને ડ્રાઈવિંગ સમયે અનુભવેલી કોઈ વાત કહેવા કીધું,\n\nઅને તેને કહ્યું... 'કે એક પુનમની અજવાળી રાત્રે તે જિલ્લા મથકેથી પાછો આવતો આવતા જંગલના રસ્તામાં દૂર કોઈ એક છોકરી સફેદ સાડી પહેરી ઊભી હતી, તેને વિચાર્યું કોઈ મુસાફર લાગે છે, પરંતુ જેમ જેમ બસ તેની નજીક પહોચી તેમ..તેમ તે સ્ત્રીનું કદ મોટુંને મોટું થવા લાગ્યું અને બસ જ્યારે તેની નજીક પહોચી તે સ્ત્રી નું કદ તાડના ઝાડ જેટલું થઈ ગયું હતું. તેણે કહ્યું કે તેને હવે અહેસાસ હતો કે આ કોઈ માનવ નથી પણ કોઈ પ્રેત લાગે છે એટલે તેને મોટેથી બાઈબલ ના ફ્રેજ બોલતા બોલતા બસને આગળ પાછળ જોયા વગર મારી મૂકી. ને ગામ પહોચી આવ્યો હતો,પછી... હજુ ડ્રાઈવર મને આ ઘટના કહી રહ્યો હતો ત્યાં મે દૂર રસ્તાની બાજુમાં નાના તળાવના કિનારે પથ્થર ઉપર બેસી કોઈ બાઈ તેના લાંબા વાળ ધોતી જોઈ, રાત્રિનો એક વાગ્યો હતો, અને તે સમયે મે ડ્રાઈવરનું બાઈ તરફ ધ્યાન દોરતા, ડ્રાઈવરે કહ્યું, 'આ કોઈ બાઈ નથી આ એક ચૂડેલ છે, અને ભૂતકાળમાં તેને અનેકવાર અંહી આ બાઈને આવીરીતે વાળ ધોતા અનેકવાર જોઈ છે'.\n\n ખરું કહું તો આવી ભૂત, પિચાશની મે અઢળક વાર્તાઓ વાંચી હતી અને સાંભળી પણ હતી.\n\nમાદા ભૂત એટલે કે ચૂડેલ, અને મે ગામમાં ભજવાતા નાટકોમાં ભૂતડીઓને કાયમ છુટ્ટા વાળ રાખી અને સફેદ સાડી પહેરીને ફરતી સરસ અવાજે ગીત ગાતી જોઈ છે ! પણ એનો અર્થ એ થોડો થાય કે છુટ્ટા વાળ સાથે સફેદ સાડી પહેરીને ફરતી તમામ સ્ત્રીઓ ચૂડેલ હોય છે ! મે ડ્રાઈવર ને કહ્યું, અંહી તમારી ભૂલ થાય છે. પણ ડ્રાઈવર નિરુત્તર રહ્યો, તેના મૌનથી મારો ઘભરાટ વધતો હતો...\n\nઆજે કોઈ ચૂડેલને જોવાનો મારો આ પહેલો અનુભવ હતો અને ડ્રાઈવર નિરુત્તર હતો, એટલે હું પારાવાર બેચેની અનુભવતો હતો અને વારે વારે તે વાળ ધોતી બાઈનું ચિત્ર મારી આંખ સામે ઉપસતું હતું. તે દિવસે બાકીની ત્રણ કલાકની મુસાફરી ડર અને ઊંચા જીવે પતાવી અને મારાં ગામ ચેરોકીનું બસ સ્ટોપ આવ્યું ત્યારે રાત્રિના ત્રણ વાગી ચૂક્યા હતા. મારી દુકાન બસ સ્ટેન્ડ પાસે હતી, ત્યાં મે ખરીદેલો સમાન રાખી, ત્યાંથી મારા ડુંગર ઉપર આવેલા મારા ઘરનો રસ્તો વીસ મીનીટની દૂરી ઉપર હતો અને ત્યાં જવા પગપાળા નીકળ્યો., પુનમની રાત હતી ચંદ્ર પ્રકાશમાં રસ્તો સાફ દેખાઈ રહ્યો હતો. આ રસ્તો મ્હરો જાણીતો હતો. ઘણી વાર આવતો જતો હતો એટલે મારે માટે સામાન્ય વાત હતી. પણ આજે વાત કઈ જુદી હતી, દિલમાં પારાવાર બીક હતી અને મનમાં વાળધોતી બાઈ ડોકાઈ રહેતી હતી. થોડું ચાલ્યો હોઈશ ત્યાં મને મારી પાછળ કોઈ ઊંચા શ્વાસે ચાલતું હોય તેમ લાગ્યું. મે પાછું વળીને જોયું તો એક કૂતરું હતું, ઓહ આ કોનું કૂતરું હશે વિચારતો આગળ જોવી ત્યાં મારી પાસેથી એક મોટી બિલાડી પસાર થઈ ગઈ, અચાનક રસ્તો અંતરીને પસાર થયેલી બિલાડીને જોઈ મને કઈ અમંગલ બીના ઘટવાની દહેશત હતી ને ફરી પાછળ જોયું તો કૂતરું હવે ગાયબ હતું અને કરી સામે જોયું તો તે બિલાડી હવે એક કદાવર ગધેડું બની મારી સામે ઘુરકીયા કરી ભોંકતું હતું.. હું બેહદ ડરી ગયો અને સમાનને રસ્તામાં પડતો મૂકી,હું આંખ મિચી મારા ઘર તરફ દોડવા લાગ્યો..પરંતુ.. જેટલી વધારે વેગથી દોડવા પ્રયત્ન કરું તેટલું પગમાં કોઈએ વધારે વજન લાદી મને કોઈ રોકવા મથતું હોય તેમ લાગ્યું. જોર જોરથી બાઈબલના ફ્રેજ મોટેથી બોલતા જેમ તેમ કરી આખરે હું ઘેર પહોચી સૂઈ ગયો, સવારે જ્યારે મારી પત્ની મારિયા મને જગાડવા આવી ત્યારે હું તાવમાં તપતો હતો..\n\nમે જાણી સમજીને ગઈકાલ રાતની વાત મારિયાથી છૂપાવી હતી. બીજો આખો દિવસ તાવમાં પટકાયેલો હોવાથી બિછાને પડી રહેવું પડ્યું. સાંજે ગરમી વધારે હોવાથી, રાત્રે હું એકલો બેક યાર્ડમાં સુવા ગયો.. ત્યાં અડધી રાત્રિએ કોઈ મને ઢંઢોળતું હોય તેવું લાગ્યું, મને થયું. કે વરસાદ આવ્યો હશે એટ્લે મારિયા ઘરમાં સુવા બોલવા જગડતી હશે.. પણ જોયું તો કોઈજ નહતું.. ત્યાં મારી નજર સીધી બેક યાર્ડની વાડ પાસે પડી, તે વાળ ધોતી બાઈને ખુલ્લા વાળમાં જોઈ, મારાથી ચીસ પડાઈ ગઈ..\n\nસભાન થયો ત્યારે હું મારિયને વળગી બેઠો હતો પડ્યો અને તે વાડ પાસેની ' ચૂડેલ બાઈ'થી મને બચાવા કીધું,. મારિયા બોલી 'ઑ ટોમ યુ આર ટીમીડ' ( ટોમ તું બીકણ છે). અહી કોઈ બાઈ-ભાઈ નથી … મારિયાએ મને કીધું આ તને તાવ છે એટલે નાહકની લવારી એ ચડ્યો છે, અને સુઈ જવા કહ્યું. સવારે ‘મારીયા’એ, કડવો ઉકાળો પીવડાવ્યો બપોર સુધીમાં તાવ હવે ઉતરી જતાં હું દુકાને ગયો.અને\n\n... ત્યાં જાણવા મળ્યું જીલામથક જવા માટેની બસ ત્રણ દિવસથી બંધ હતી તે આજથી ચાલુ થઈ હતી ......તો હું કઈ બસમાં ગયો અને પાછો આવ્યો, અને મને કોણ લાવ્યું...મારી પત્ની મને બીકણ, કહેતી હતી, પણ મારૂ મન જાણતું હતું પાછા વળતાં રસ્તે ભેટેલી ચૂડેલ એ મારા મનનો વહેમ નહતો. હું ઈલેક્ટ્રોનિકનો, ડિગ્રી નહીં, તો કમસે-કમ ડિપ્લોમા હોલ્ડર તો હતોજ. વિજ્ઞાનના વિદ્યાર્થી હોવાને નાતે આધુનિક સમાજનો એક મણકો હતો.\n\nખરી કે ખોટી જે બીના હોય ! પરંતુ, તે ભાયાનાક અનુભવ કરાવેલ હેલોવીનના દિવસો પછી, દસ વરસે મારી દીકરી નેન્સિ હવે કોલેજ માં ભણે છે, હું રિટાયર થઈ મારિયા સાથે ચેરોકીના કોટેજમાં આરામની જિંદગી ગુજારું છું પણ હવે અત્યારે હકીકત એ છે કે તે દિવસથી મે રાત્રિ મુસાફરી બંધ કરી દીધી હતી એટલે આખા ચેરોકી ગામમાં મારા નામ 'ટોમ' આગળ 'ટીમીડ' (ટીમીડ- બીકણ) નું લેબલ લાગી ગયું હતું, તે આજે પણ બરકરાર છે.\n\nવાંચન માટે પૂરક માહિતી સંદર્ભ :-\n\nહેલોવીન:- હેલોવીન એ દર વર્ષે ૩૧મી ઓક્ટોબરના રોજ ઉજવવામાં આવતી રજા છે, આ ઉજવણીના રિવાજ ની શરૂઆત પરંપરાનો ઉદ્ભવ સેલ્ટસ જાતિના, જેઓ 2,000 વર્ષ પહેલાં અત્યારના આયર્લેન્ડ, યુનાઈટેડ કિંગડમ અને ઉત્તર ફ્રાન્સના વિસ્તારમાં રહેતા હતા. તેઓ તે સમયે પહેલી નવેમ્બર ના રોજ પોતાનું નવું વર્ષ ઊજવતાં. આમ હેલોવીનની ઉજવણીની ઉત્પત્તિ પ્રાચીન સેલ્ટિક તહેવાર સંહાઈન (ઉચ્ચારણ સોવ-ઈન) માટેની છે.\n\n આ ઉજવણીમાં લોકો ભૂતને છૂટા કરવા માટે કોસ્ચ્યુમ લગાવે અને પોશાકો પહેરતા. આઠમી સદીમાં, પોપ ગ્રેગરી ત્રીજાએ પહેલી નવેમ્બરે બીજા બધા સંતોને નિયુક્ત કર્યા. ટૂંક સમયમાં આ સંતોએ સ્થાપેલી પરંપરાઓનો પ્રમાણે નવા વરસ પહેલાની સાંજ, ૩૧મી ઓક્ટોબર ‘Hallow-eve’ હેલોવ્સ ઈવ ના નામે પ્રચલિત હતો અને સમય જતાં હવે ‘Halloween’ હેલોવીન તરીકે ઉજવાય છે. સમય જતાં,લોકો હેલોવીન ટ્રિક-ઓર-ટ્રીટિંગ, છોકરાઓને ટોફિ આપી, તેમાજ કોતરકામ કરેલા જેક-ઓ-ફાનસ, જલાવી,આનંદ માનવતા આ દિવસે લોકો 'પમ્પકીન\" (કોળા) ની વાનગી બનાવી ખાય અને વહેચે તેમજ ઉત્સવ માટે મેળાવડા યોજી, કપડાંનું દાન કરે છે.\n\nઆ દિવસ ઉનાળાના અંત અને લણણી પછી આવે છે જે ત્યાંના કાતિલ ઠંડા શિયાળાની શરૂઆત સમય પહેલાનો હોવાથી એ રિવાજ સમયે લોકોના મૃત્યુ પ્રમાણ ઊંચું રહેતું અને તેથી આ સમય માનવ મૃત્યુ સાથે સંકળાયેળ હતું. સેલ્ટસ માનતા હતા કે નવા વર્ષ પહેલાની રાત્રે, જીવંત અને મૃત લોકોની દુનિયા વચ્ચેની સીમા અસ્પષ્ટ બની જતી હોય છે. આમ ૩૧મી ઓક્ટોબરની રાત્રે તેઓએ હેલોવીનની ઉજવણી કરે ત્યારે, મૃતકોના આત્માઓ પૃથ્વી પોતાના સ્વજનોના હાલચાલ જોવા આવતા હોય છે અને જોઈ પાછા જતાં હોય છે",
      "duration": "8 mins",
      "category": "Horror"
    },
    {
      "title": "મુસ્કાન",
      "story_name": "મુંબઈના પ્રસિદ્ધ ટ્રેડ સેંટર બહાર એક પાકીટ માર વહેલી સવારથી ધનિક અને સ્વભાવે ડફોળ ગ્રાહકની શોધમાં બેઠો બેઠો બીડીના કસ મારતો હતો. યુવાન વયના આ પાકીટમારનો ચહેરો લાંબો, નાક તીક્ષ્ણ,ચબરાક આંખો, ભરાવદા રશરીર.વેલાંટાઈનનો દિવસ હોવાથી આજે અહીં પ્રદર્શનમાં આવનારા મોટે ભાગે ધનિક કુટુંબના યુવક યુવતીઑ હતા સંખ્યા રોજ કરતા વધુ હતી. એ પાકીટમાર માટે સારામાં સારી તક હતી. કાતિલ નજરે તે આવતા દરેક મુલાકાતીઓમાં મોટા શિકારની શોધમાં હતો, અને તે રાહ જોતો હતો તેવો ગ્રાહક તેની નજરે પડ્યો મોઘાં-ડાટ પરફ્યુમથી મહેકતો.એક હાથમાં ચોકબર અને બીજા હાથમાં મોબાઇલ અને બગલમાં હૅન્ડ બેગ, આનાથી વધારે સારો ગ્રાહક ક્યાં મળે.\n\nશેખર ગુપ્તા, લોકડાઉનની મંદીમાં છૂટો કરાયેલ એક ગારમેન્ટ ફેક્ટરીનો કર્મચારી, લોકોના ડ્રેસ વેતરતા – વેતરતા કેળવાયેલ આંગળિયો તેટલોજ કસબ, હવે લોકોના ખિસ્સા હળવા કરવામાં કાર્યરત હતી. કોઈજ વધારાની હરકત વગર તેની કેળવાયેલ આંગળિયોએ આજે કામ સિફ્ત્તથી પતાવી દીધું હતું, મોંટે કારલોના પર્સ જોતાં મોટો હાથ લાગ્યો હોવાની સુખદ લાગણી અનુભવતો, શેખર સત્વરે ટ્રેડસેંટરથી દૂર નીકળી ગયો.\n\n.......મનન આજે ખૂબ ખુશ હતો. સવારના ચાર વાગ્યા હતા, એલાર્મ જગાડે તે પહેલા ઉઠી ગયો હતો અને બેગ પેકીંગ થઈ ગઈ હતી, બેગની ઝિપ બંધ કરતાં,બેડ ઉપર હળવી નજર દોડાવી, મુસ્કાન હજુ ગાઢ નીંદરમાં હતી, પિન્ક બૉસ્કીના ગાઉનમાં સૂતેલી મુસ્કાનના ખુલ્લા કેશ તેનો ચહેરો વટાવી ખભા ઉપર રેલાયેલા હતા અને રૂમ એ સી ના બ્રિજ માં હળવી રીતે ઉડતાં હતા.\n\nમનનને આજે બેગલોર તેની કંપનીની હેડ ઓફિસ જવાનું હતું,“સીઇઓ”નો મેસેજ હતો, તેને બોર્ડ તરફથી એપ્રિસિયેટ કરવાનો હતો, તેથી તે રોમાંચિત હતો, ગત રાત્રિના મુસ્કાન સાથે તાજમાં ડિનર અને તે પછી “ફેનિ” ના સંગે ડાન્સ સેશન પતાવી ઘેર આવ્યા ત્યારે પૂરો દોઢ વાગી ગયો હતો. મનન ને થયું કે તે મુસ્કાનને એરપોર્ટ જતાં પહેલા ગાલ પર હળવું ચુંબન આપે, અને તે ઝૂકયો ત્યાં મુસ્કાન જાગી ગઈ, હળવેથી મનનને અળગો કરતાં બોલી. જનાબ, મને કેમ ના ઉઠાડી, ચલ, શરારત છોડ તો, સ્નાન કરીને તૈયાર થઈને ડાયનીગ ટેબલ ઉપર આવ, હું ગરમા ગરમ કોફી અને ટોસ્ટ બનાવી રાખું છું.\n\n“મનને”, મુસ્કાનને તેની સાથે બેંગલોર આવવા કહ્યું હતું, મુસ્કાન પણ સાથે બેંગલોર જવા શરમાતી હતી માટે તે તૈયાર ન્હોતી, તેથી મનન એકલો જતો હતો, તે મુસ્કાનને તેની મરજીને મન મળતું હતું તેથી એ ખૂબ ખુશ હતી. મુસ્કાનની ખુશીમા જ મારી ખુશી, એને જ “મનને”,જીવનમંત્ર બનાવી લીધો હતો, છતાંઆ બે દિવસના વિરહથી મનમાં દ્વંદ ચાલી રહ્યું હતું. ચહેરા પર સ્મિત હતું પણ મનમાં ખૂણે કડવાશ ઝબકી રહી હતી.\n\nમનન મુંબઈની એક સૉફ્ટવેર કંપનીમાં એંજિનીયર હતો અને તે મુસ્કાન સાકરવાલા રહેતી હતી ત્યાં તે એપાર્ટમેંટમાં તેની સાથે પેઈંગ ગેસ્ટ તરીકે રહેતો હતો. બંને યુવાન, કાબિલ, અને ટૂંકા ગાળામાં મનન પેઈંગ ગેસ્ટમાથી મુસ્કાનના મનનો માણીગર ક્યારે બની ગયો તે મનન ને ખબરજ ન પડી કેતેને મુસ્કાનનું ઘેલું છે, મુસ્કાનને પણ તેની હાજરીના નશા વગર જરા પણ ચાલતું ન હતું. મનન પણ મુસ્કાનથી પ્રભાવિત હતો, કારણ કે મુસ્કાનતેના વ્યાવસાયિક કામ ઉપરાંત તે સવારના નાસ્તા, બપોરનું લંચ ડબ્બાવાળાને સમયસર આપવાથી માડી રાત્રિનું ડિનર,…આ બધ્ધુ ચીવટથી કરતી હતી. બંને વચ્ચે નું અંતર ઝડપભેર ઘટી રહ્યું હતું. તેવામાં મનનને ઓફિસમાં તેના કામના પુરસ્કાર રૂપે પ્રમોશન ઓફ્રર થયેલ, અને તેના સંદર્ભમાં કંપનીના મબલખ સ્ટોક એલોટ થયેલા. આ ઘટનાએ મનનના મનમાં મુસ્કાન શુભ પગલાં વારી છે તે પ્રસ્થાપિત કરી દીધેલ.\n\nમનન તૈયાર થઈને આવ્યો ત્યાં સુધીમાં મુસ્કાને સરસ મજાની કોફી અને ગરમાગરમ ટોસ્ટ ડાયનીગ ટેબલ ઉપર રાખેલા હતા, મનનને તે પતાવ્યા, બંનેમાંથી કોણ પહેલા બોલે તેની રાહમાં એરપોર્ટ ટેક્સીનો કોલ આવી ગયો, અને પરસ્પર ખ્યાલ રાખજે ના ઔપચારિક સંવાદ સાથે મનન એપાર્ટમેંટ માથી નીચે ઉતર્યો ત્યારે મુસ્કાને બાલ્કનીમથી મનનને હાથ વેવ કરી ગાડી આંખથી ઓઝલ થઈ ત્યાં સુધી તે ઊભી રહી અને અત્યાર સુધી ખાલી રાખેલ તેની ગમગિની હવે આંખમાંથી આંસુ બની વહેતી હતી.\n\nમનનનું મન આજે સાતમા આસમાને હતું, કંપનીના બોર્ડ તરફથી 200 સ્ટોક, અને હોંગકોગની હોલિડે પૅકેજની બે ટિકિટો મેળવવાથી ખુશ હતો. બસ ક્યારે ફ્લાઇટ મુંબઈ પહોચે, ને મુસ્કાનને ખુશ ખબર આપે. ફ્લાઇટમાં મેગેજીનમાં જોયું તો ટ્રેડ સેંટરમાં સિલ્ક સાડીનું પ્રદર્શન હતું, વિચાર્યું કે એર પોર્ટથી સીધા ટ્રેડ સેન્ટર જવું અને મુસ્કાન માટે એક સાડી અને ડ્રેસ લઈને પછીજ પછીજ એપાર્ટમેંટ જવું.\n\nટ્રેડ સેંટરની ગિરદીમાં સાડી અને ડ્રેસ તથા એક મોતીનો નેકલેસ પેક કરાવ્યો, અને ડિલિવરી કાઉન્ટર ઉપર જતાં જણાયું કે પર્સ પેન્ટના ખિસ્સામાં નથી, મનન એક ક્ષણ મનનાં મુઝાયો,પછી વિચર્યું કે કદાચ બેગમાં હશે, અને મોબાઇલથી પેમેંટ કરી. એપાર્ટમેંટ પહોચ્યો. ત્યારે મુશકાનની હાજરી નહતી, પણ વાતાવરણમાં સેન્ડલની સુગંધ મહેકતી હતી. મનનને ખબર હતી કે મુસ્કાનને સુખડની અગરબત્તી પ્રિય હતી. બેડરૂમમાં ડોકું કર્યું તો અગરબત્તી ધૂમ્ર સેર રેલાવી આખે એપરમેંટમાં વહી રહી હતી, મુસ્કાન નીચે શોપિંગ સેન્ટર ગઈ લાગે છે તેવું વિચારી કપડાં બદલી,ટી વી ચાલુ કરી બેઠો....\n\nત્યાં ડોર બેલ રણક્યો... મનનને નવાઈ લાગી, કારણકે અહીં કોઈ આવતું હતું જ નહીં, અને મુસ્કાન પાસે તો એપાર્ટમેંટની ચાવી છે. મનનને લાગ્યું કે એપાર્ટમેંટની લાઇટ ચાલુ જોઈ મુસ્કાન આજે શરારત ઉપર ઉતરી લાગે છે !, તે ઊભો થયો અને દરવાજો ખોલ્યો તો અજાણ્યો યુવાન હતો, તે બોલ્યો શું તમે મનન મુન્શી છો ?, શું હું અંદર આવી શકું? હવે ચમકવાનો વારો મનનનો હતો, આગંતુકને તે જાણતો નહતો અને પહેલી વાર મળતો હતો, પરંતુ આગંતુક પાસે તેની માહિતી હતી.... થોડા ખચકાટ સાથે તે બોલ્યો, યસ વાય નોટ પ્લીજ કમ ઇન.\n\nરૂમમાં આવતા મનનને લાગ્યું કે આગંતુક એપાર્ટમેંટની રચનાથી પરિચિત છે, સોફા પાસે બેસતા વેત તેણે લાઇટ ડિમરને ફેરવી લાઇટ બ્રાઇટ કરી. અને બેઠક જમાવતા બોલ્યો, મિસ્ટર મનન મુન્શી, આઈ એમ શેખર ગુપ્તા, લો આ તમાંરું પર્સ મને તે ટ્રેડ સેંટરના કોરિડોરથી હાથ લાગ્યું છે.\n\nતમે મુંબઈમાં નવા આવ્યા લાગો છો, ખરું ને ?, હા, યુ હેવ રાઇટલી કેચ,....હું નવો છું.. મનનને ટૂંકો ઉત્તર આપ્યો...... શું તમે અહીં એકલા રહો છો ? બાય ધ વે અહીં પહેલા મુસ્કાન સાકરવાલા નામની મોડેલ રહેતી હતી. તમને ખબર ના હોય તો જાણવું કે તે હોનહાર મોડલનું, એપરમેંટના કિચનમાં વીજળીની હોટપ્લેટથી શોક લાગવાથી મૃત્યુ થયેલું હતું.\n\nમુસ્કાન મેડમ નીવડેલાં મોડલ હતા અને હું ગારમેન્ટ ફિલ્ડમાં હોવાથી તેમને જાણતો. જ્યારથી તેનું જાણીતા ફોટોગ્રાફર અકબર ટોપીવાળા સાથેનું એફર બ્રેક –અપ થયું ત્યારથી બહુ ડિપ્રેશનમાં હતા અને તેમને કોઈ સાચી મમતાની ઝંખના હતી.“લોકવાયકા એવી વહે છે કે મુસ્કાન મેડમ “ડાકણ થઈ છે અને અહીં કોઈ ને સુખેથી રહેવા નથી દેતી ”!, પણ....\n\nત્યાં આગંતુક શેખરની નઝર ટેબલ ઉપર પડેલા સાડી અને ડ્રેસના સોનેરી રીબીન બાંધેલા ગિફ્ટ બોક્સ ઉપર પડતાં.તે વાત કાપતા બોલ્યો..... મિસ્ટર મુન્શી તમે ખરે – ખર નસીબવાળા છો. કે તમને તમારા \"ઘરવાળા\" પાકીટમાં પણ મોડેલનો ફોટો રાખવા દે છે, આઈ મીન તમને ગમતી છોકરીઓના ફોટા પાકિટમાં રાખી ફરવા દે છે ! અને તમે નહી માનો પણ મુસ્કાન મેડમના ફોટાએ જ તમને તમારું આ સરનામા વગરનું પર્સ પરત અપાવ્યું છે, હવે.... હું જાઉં છું, શુભ રાત્રિ.....\n\nજિંદગી એક પરીક્ષા છે જ્યાં અભ્યાસક્રમ અજાણ છે અને પ્રશ્નપત્રો સેટ થયેલા નથી. કોઈ પણ ક્ષણે જિંદગી સંજોગો સ્વરૂપે હર કોઈનો સરપ્રાઈઝ ટેસ્ટ લઈ લેતી હોય છે! – ભલે પછી તમે એ કોઈ માટે તૈયાર હોય કે ન હોય... આજે મનનને કોઈ જગ્યાએ વાંચેલું ખરુંલાગ્યું ! જિંદગીએ વિચિત્ર સંજોગોસ્વરૂપે આવો જ કંઈક અકલ્પનીય વળાંક અત્યારે,મનનના જીવનમાં શેખરે ચાંપેલા પલિતાએ લાવી મૂકેલ હતો..\n\nત્યાં તો ડોર-લેચમાં ચાવી ગુમવાનો આવાજ આવ્યો, અને એપાર્ટમેંટમાં પેસતા વેત, કાંસાના રણકાર જેવા અવાજ સાથે હાય “મન્નુ”આવી જ ગયો, હું એકલી ગાંડી થઈ ગઈ હતી……. ઓહ.. મનન હું ક્યારની તારી રાહ જોતી હતી..અને આછા ગુલાબી રંગના પંજાબી ડ્રેસમાં શોભતું મુસ્કાનનું નમણું જોબન જોતાં મનન મંત્રમુગ્ધ બન્યો. દસ મિનિટ પહેલા શેખરના “અહીં પહેલા મુસ્કાન સકારવાલા નામની મોડેલ રહેતી હતી,....... “લોકવાયકા એવી વહે છે કે તે “ડાકણ થઈ છે”,…..કથનના પડઘા હજુ કાને દસ્તક દઈ રહ્યા હતા, પરંતુ સામે મુસ્કાન મારકણાં સ્મિત સાથે તેની નજર સામે હાજર હતી હતી શું તે, આ કોઈ, સ્વપ્ન જોઈ રહ્યો છે ?... કે હકીકત..., જે હોય તે ! પરંતુ વર્તમાન..મનભાવક હોઇ, મગજમાથી મનનને, શેખરને તેની વાત સાથે કોરાણે મૂકી દીધો અને ઉત્સાહથી બોલ્યો, સોરી “હની”.. હું એરપોર્ટથી તારા માટે સરપ્રાઇઝ્ડ ગિફ્ટ લેવા ગયેલો હતો એટ્લે તો મોડુ થયું.\n\nઇટ્સ ઑ કે “મન્નુ” ડિયર,પણ તનેતો ખબર છે કે મારા માટે તારો પ્રેમજ મોટી ભેટ છે, હું હમણાં આવી.. મે આપણાં માટે કોલ્ડ કોફી વિથ હેઝલ નટ બનાવી છે.... ‘આભાર.’ ગ્લાસ લેતાં મનનને મુસ્કાનનાં આંગળાંનો સ્પર્શ થયો. આખા શરીરમાં ઝણઝણાટી મચી ગઈ. મનન સાથે આવું પહેલી વાર થતું હતું. તેનો હાથ સહેજ ધ્રૂજ્યો. તેને મુસ્કાનની આંગળીઓ આજે ઠંડી અને ચેતના વિહીન લગતી હતી,શરીરમાં અનુભવાતો અપરિચિત કંપ તેને દુવિધામાં નાંખે છે. “ઓહ! આજે આવું કેવું !” જો કે, પેલી લસલસતી બળુકી અનુભૂતિની માયા મનનને એટલી જ વાસ્તવિક લાગેલી હતી છે તેનો નશો હજુય હતો.અત્યારે શેખરની વાતો સાથે એકસાથે કરી અત્યારની સ્વપ્નવત્ લાગતી એની અનુભૂતિની કાર્યકારણીની ગડ બેસાડવા જાય, ત્યાં મનનના ગાલ,મુસ્કાનના હોઠો વચ્ચે દબાયેલાકાંટા વગરની ડાળી ઉપર ખીલેલા ગુલાબી ગુલાબની માદક સુવાસ અને મુસ્કાનનો ગરમ શ્વાસ અનુભવે છે.\n\nથોડો સમય આમ નશીલી ત્ંદ્રમાં વિત્યો ત્યાં,મુસ્કાનની ફરમાઇશ આવી,“મન્નુ”આપણે હમણાં કાઇક ખાઈએ, વેલેનટાઈન દિવસની કેક ખાઈએ તે પહેલા, તું મારા માટે મેગી બનાવી આવ, હું ચેન્જ કરીને આવી. ..મનન ચાવી આપેલા રમકડાંની માફક ઊભો થયો અને કિચનમાં ગયો. સ્ટોરેજમાંથી યંત્રવત મેગીનું પેક કાઢ્યું ...!\n\nસ્ટોરેજ ના બંધ થતાં ડોરના કેચરના 'ટક' અવાજ સાથે આવેલી ચેતનાની જૂજ પળે મનનના ચિત્તમાંથી ભારે વિજ પ્રવાહ પસાર થઈ જાય છે, જેને કારણે તેની સ્મૃતિ ફેણ માંડી ફરી બેઠી થઈ જાય છે…… “મિસ્ટર મનન મુન્શી, આઈ એમ શેખર ગુપ્તા..... શું તમે અહીં એકલા રહો છો.....” બાય ધ વે અહીં પહેલા મુસ્કાન સકારવાલા નામની મોડેલ રહેતી હતી અને તેનું આ એપરમેંટના કિચનમાં હોટપ્લેટના વીજળીના શોક લાગવાથી મૃત્યુ થયેલું હતું....”લોકવાયકા એવી વહે છે કે મુશકાન મેડમ “ડાકણ થઈ છે, અને અહીં કોઈ ને સુખેથી રહેવા નથી દેતી ”.....!\n\nએ સાથે, મનનની આંખ સામે મુસ્કાનની કાયા આવી જાય છે. પહેલીવાર તે કિચનમાં આવતો હોવા છતાં ડર કે આશ્ચર્ય કેમ નથી થતું ? છટ્,મેગી બનાવવામાં નવાઈ થોડી હોય ? પણ, આજે તેનાં સુષુપ્ત મનમાં અત્યારે શેખરની કરેલી વાતો સળવળે છે, છતાં મનન ઉપરવટ જઇ કિચનની હોટ પ્લેટ ઑન કરે છે. મનન પાણી લઈ તે હોટ પ્લેટ ઉપર મૂકવા જાય છે, હર હમેશ ત્યાં મુસ્કાનના બેડ રૂમની સુખડની ધૂપસરીની ધ્રુમ સેરો આજે અત્યારે કિચનમાં ઉમટી પડી અને તેના તરંગરુપ વળાંકોમાંથી એકાએક હાથ પગ, સુડોળ સ્તન, સૌમ્ય ગુલાબની પાંખડી સમાન હોઠ..મોટી જડેલા કાન, રેશમી લહેરતા કેશ વગેરે પ્રસરી જીવંત જવા મથી રહ્યાં હતા અને આખરે તે તરંગો જોતજોતામાં કિચન ટોપ ઉપર મુસ્કાનના મોહક સ્વરૂપમાં સ્મિત રેલાવી રહેલા મનને અનુભવ્યા.!\n\nનોનસ્ટિક પેનમાં મનને મેગી પધરાવી, મેગીના પેકેટનું રેપર કિચનના ટોપ ઉપર નાખે છે ….અને?” ત્યાંતો, મનન જુએ છે કે નાખેલું પ્લાસ્ટિકનું રેપર ભડ ભડ સળગી રહ્યું હતું અને છતાય સંમોહિત મનન મુસ્કાનની મોહપાશમાં તે બળતા રેપર અને તેની તીવ્ર વાસને, અવગણી કિચન ટોપની હોટ પ્લેટ તરફ સુખડના સુવાસ વાળી મુસ્કાન હાજરીની અનુભૂતિ માણતો આગળ ધપે છે. ધ્રુમ સેરોના વળાંકો ત્યા સુધીમાં બરાબરના ઘેરા બની ગયા હતા કિચન ટોપ ઉપર મુસ્કાન સ્મિત રેલાવી બંને હાથો ફેલાવી બેઠી હોય તેમ મનનને લાગ્યું..... તે બેફિકર હતો... આગળ વધે છે ત્યાં.... એક કોઈ અદ્રશ્ય હાથના જબરજસ્ત ધક્કે, મનન દૂર ફૂંગોળાયો.\n\nમનન જ્યારે ભાન માં આવ્યો ત્યારે તેના કાનમાં હજુ શેખરના શબ્દોના પડઘા ગુંજતા હતા હતા.. “લોકવાયકા એવી વહે છે કે મુસ્કાન મેડમ “ડાકણ થઈ છે, અને અહીં કોઈ ને સુખેથી રહેવા નથી દેતી ” ના...શેખર ના.. મારી મુસ્કાન ડાકણ નથી... તે સૌના સુખનો ખ્યાલ રાખે છે, કહેતા આંખ ખૂલી ત્યારે તે સોફા ઉપર હતો, રૂમ એર કન્ડિશનર ચાલુ હતું છતાય તે પરસેવે રેબઝેબ હતો અને મનનનું મન સળવત્તા શ્બ્દોના સથવારે કોઈ જુદી દુનિયામાં વિહારે ઉપડી ચૂક્યું હતું....\n\nતારી હાજરીના અહેસાસથી,આ દેહમાં જીવ નધબકતું હતું,\n\n તારા જવાથી જીવનનો અર્થ હવે નીરર્થક લાગે છે !\n\nપાંપણમાં સંતાડેલા કિંમતી મોતી આંખોના મારા,\n\n નીતરતી લાગણીના વહેણમાં વહેતા લાગે છે !\n\nકિનારે લાવીને ડૂબાડની પ્રીત કેવી,ત્ન્હે દાખવી \n\n  મને હવે મ્હારાં શબ્દો પણ તારી યાદમાં ડૂબતાં લાગે છે !\n\nઅને.. હા.., શેખરે મનનને કિચનમાં રોકેલો અને થોડા સમય પહેલા એપાર્ટમેંટમાં રેલાઈ રહેલી સુખડની મોહક ધૂમ્ર સેર અત્યારે ગાયબ હતી.",
      "duration": "8 mins",
      "category": "Horror"
    },
    {
      "title": "ઘરેણાં",
      "story_name": "સમય : સાંજનાં 5 કલાક\n\nસ્થળ : સોની બજાર \n\nસાંજ વિશે આપણાં ગુજરાતી સાહિત્યમાં ઘણું બધું કહેવાયેલ અને લખાયેલ છે. સાંજે બધાં જ પશુઓ અને પક્ષીઓ પણ પોતાનાં ઘરે પાછા વળતાં હોય છે. માનવી પણ પોતાનાં નોકરી ધંધેથી પોતાનાં ઘરે પરત ફરતાં હોય છે. સાંજ એટલે પરિવાર સાથે અમુક પળો વિતાવવા માટે કુદરતે ગોઠવેલ સમયક્રમ.\n\nસોનીબજારમાં ભીડ ખૂબ જ જામેલી હતી. આ ભીડ હવે ધીમે ધીમે વિખરાઈ રહી હતી. સોનીબજારમાં 42 વર્ષની આસપાસનો એક યુવક અલ્કેશ આ ભીડને ચીરતાં ચીરતાં આગળ ધપી રહ્યો હતો. તેનાં ચહેરા પર ચિંતાઓનાં કાળા ડિબાંગ વાદળો છવાયેલાં હતાં. ચિંતા અને ફિકરની લકિરો તેનાં ચહેરા પર સ્પષ્ટપણે ઉપસી આવેલ દેખાઈ રહી હતી, હાથમાં એક જૂની થેલી હતી. બજારને પાર કરતાં કરતાં અલ્કેશ વારંવાર પેલી થેલીને છૂપાવી રહ્યો હતો. તેનાં કપાળ પર કોઈ ડર કે ભયને લીધે પરસેવાનાં ટીપાઓ બાઝી ગયેલાં હતાં.\n\n અલ્કેશ આ બજારને ચીરતાં ચીરતાં સોનીની દુકાને જાય છે, અને દુકાનમાં પ્રવેશીને તેનાં હાથમાં રહેલ થેલીમાંથી સોનાની બે વીંટીઓ, બે બંગડીઓ અને બે કાનની બુટ્ટીઓ ટેબલ પર રાખતાં રાખતાં બોલે છે.\n\n\"સાહેબ ! હું આ સોનાનાં ઘરેણાં વેંચવા માંગુ છું...કેટલાં રૂપિયા આવશે આના ?\" \n\n\"શું આ તમારા પોતાનાં જ ઘરેણાં છે ?\" દુકાનદાર અલ્કેશ અને ઘરેણાં સામે જોઈને બોલે છે.\n\n\"હા ! સાહેબ, આ ઘરેણાં મારી પત્નીનાં જ છે, અને તમે મારા દેખાવ પર ના જાવ, પરિસ્થિતિએ મને ખુબ જ મોટી લપડાક મારેલ છે, બાકી મારો પણ એક દાયકો હતો.\" - અલ્કેશ દુકાનદારની સામે જોઈને બોલે છે.\n\n\"હા ! હશે...પણ તમારે આ ઘરેણાં વેચવા પડે એવી તો કેવી કપરી પરિસ્થિતિ આવી પડી ?\" દુકાનદાર અચરજ પામતાં અલ્કેશની આંખો સામે જોઈને પૂછે છે.\n\n\"સાહેબ ! મારી પત્નીને હાલ હોસ્પિટલમાં કેન્સરને લીધે દાખલ કરેલ છે. તેની સારવારમાં મારી પાસે જે કાંઈ જીવનમૂડી હતી તે બધી જ ખર્ચાય ગઈ અને હવે મારી પાસે મારી પત્નીનાં આ ઘરેણાં વેંચવા સિવાય કોઈ જ વિકલ્પ ના હોવાથી મેં આ કપરો નિર્ણય લીધો છે.\" અલ્કેશ પોતાની મનોવ્યથા જણાવતાં પેલા દુકાનદારને કહે છે.\n\n\"જી ! આ ઘેરણાંનું બિલ હશે તમારી પાસે ?\" દુકાનદારે ખાતરી કરતાં કરતાં અલ્કેશને પૂછ્યું.\n\n\"જી ! સાહેબ આ ઘરેણાં તો મારા લગ્ન સમયે ગામડામાં બનાવેલાં હતાં, એટલે એનું બિલ નથી મારી પાસે…!\" - અલ્કેશ થોડું વિચાર્યા બાદ દુકાનદારની સામે જોઈને જણાવે છે.\n\n\"ઓકે ! તમારા આ ઘરેણાનાં પોણા બે લાખ આવશે..જો તમારી પાસે આ ઘરેણાનું બિલ હોત તો તમને લગભગ બે લાખ રૂપિયા જેટલી રકમ મળી શકે એમ છે.\" સોનાનાં ઘરેણાનો વજન કરતાં કરતાં દુકાનદાર અલ્કેશને જણાવે છે.\n\n\"ચાલશે ! સાહેબ મારે અત્યારે તો ખાસ એક લાખ રૂપિયાની જરૂર છે, આપી દો !\" અલ્કેશ પોતાની સહમતી દર્શાવતા બોલે છે.\n\nત્યારબાદ દુકાનદાર અલ્કેશને પોણા બે લાખ રૂપિયા ગણીને આપે છે, અને અલ્કેશ આ રૂપિયા ગણીને એ રૂપિયા પોતાની થેલીમાં મૂકી દે છે. ત્યારબાદ અલ્કેશ પોતાનાં બે હાથ જોડીને દુકાનદારનો સહૃદય આભાર માનીને તેની પત્નીને જે હોસ્પિટલમાં દાખલ કરેલ હતી, ત્યાં જવા માટે સોની બજારમાંથી બહાર નીકળે છે. હાલ અલ્કેશનાં ચહેરા પર થોડા સમય પહેલાં જે ચિંતાઓની લકિરો છવાયેલી હતી તેમાં આંશિક ઘણો ઘટાડો થયેલો હતો. જે તેનાં ચહેરા પર સ્પષ્ટપણે જોઈ શકાતું હતું.\n\nએ જ દિવસે \n\nસમય : સાંજનાં 7 કલાક.\n\nસ્થળ-ગુજરાત મલ્ટીસ્પેશિયાલિટી હોસ્પિટલ.\n\n હોસ્પિટલમાં ડૉ. શાહ પોતાની ટિમ સાથે દાખલ બધાં દર્દીઓને તપાસવા માટે રાઉન્ડમાં નીકળેલા હતાં, એવામાં તેઓ એક સેમી સ્પેશિયલ રૂમમાં પ્રવેશે છે.\n\n\"અવનીબેન ! હવે તમને દુખાવામાં કેવું છે ?\" ડૉ. શાહ અવનીની સામે જોઈને બોલે છે.\n\n\"જી ! સાહેબ મને હવે પહેલાં કરતાં ઘણું સારું છે અને દુખાવામાં પણ મને હવે ઘણી રાહત છે.\" અવની પોતાનું દર્દ છૂપાવતા છૂપાવતા ડૉ. શાહની સામે જોઈને જણાવે છે.\n\n\"સરસ ! હાલ ભલે તમને દુખાવામાં પહેલાં કરતાં રાહત થઈ ગઈ હોય, પરંતુ તમારા આંતરડામાં રહેલ કેન્સરની ગાંઠનું ઓપરેશન તો વહેલામાં વહેલી તકે કરવું ખૂબ જ આવશ્યક છે.\" ડૉ. શાહ અવનીને વાસ્તવિકતાનું ભાન કરાવતાં કરાવતાં બોલે છે.\n\n\"જી ! સર ! મારા પતિ ઓપરેશન માટે રૂપિયાની વ્યવસ્થા કરવાં માટે જ ગયાં છે.\" અવની ડૉ. શાહની સામે જોઈને દુઃખી અવાજે બોલે છે.\n\n\"એ રૂપિયા લઈને આવી તો જશે ને ? ક્યાંક એવું ના બને કે એ રૂપિયા લઈને આવે અને વધુ મોડું થઈ જાય.\" ડૉ. શાહ અવનીની સામે જોઈને બોલે છે.\n\n\"અવનીબેન ! તમારા પતિ જો એકાદ કલાક એટલે કે આઠ વાગ્યાં પહેલાં આવશે તો જ આજે તમારું ઓપરેશન થશે..અને જો આજે સાંજ સુધીમાં તમારા પતિ રૂપિયા લઈને નહીં આવે તો પછી તમારું ઓપરેશન આવતીકાલ પર જશે !\" બાજુમાં ઉભેલ સ્ટાફ અવનીને જણાવતાં બોલે છે.\n\n\"જી ! સાહેબ ! મહેરબાની કરીને એવું ના કરશો..મારો પતિ રૂપિયા લઈને આવતો જ હશે.\" આંખોમાં આંસુ અને લાચારી સાથે અવની મેડિકલ ટીમ સામે જોઈને આજીજીભર્યા અવાજે વિનંતી કરતાં કરતાં જણાવે છે.\n\n\"ઓકે ! સ્યોર ! તો પછી અમે આજે જ તમારું ઓપરેશન કરીશું !\" ડૉ. શાહ અવનીની સામે જોઈને બોલે છે.\n\n ત્યારબાદ ડૉ. શાહ મેડિકલ ટિમ સાથે બાજુનાં રૂમમાં રહેલ દર્દીને તપાસવા માટે જાય છે, બરાબર એ જ સમયે અલ્કેશ હાંફળા ફાંફળા થતો થતો ગભરાયેલી હાલતમાં અવનીને જે રૂમમાં દાખલ કરેલ હતી, તે રૂમમાં પ્રવેશે છે.\n\n\"અવની તું જરાપણ ચિંતા ના કરીશ.. તારું ઓપરેશન આજે જ થશે...તું એકવાર મારી સામે જો હું તારા ઓપરેશન માટે રૂપિયાની વ્યવસ્થા કરીને આવ્યો છું..!\" અલ્કેશ અવનીની સામે જોતાં જોતાં બોલે છે.\n\nઅલ્કેશ દ્વારા બોલાયેલા આ શબ્દો જાણે અવનીના કાને પડ્યા જ ના હોય, તેમ અવની પોતાનામાં વ્યસ્ત હતી, જાણે અવનીએ અલકેશને જોયો જ ના હોય તેવું અલ્કેશ અનુભવી રહ્યો હતો. આથી અલ્કેશ ફરીથી અવનીની સામે જોઈને મોટા અવાજે અવની સાથે વાત કરવા માટે પ્રયત્નો કરે છે, પરંતુ અલ્કેશનાં બધા જ પ્રયત્નો વ્યર્થ ગયાં, અલ્કેશ જાણે પાણી પર ઉઝરડા પાડી રહ્યો હોય તેવું લાગી રહ્યું હતું.\n\n આ જોઈ અલ્કેશ ખૂબ જ નિરાશ અને લાચાર થઈ ગયો, તેનાં મનમાં અવનવા ઘણાં બધાં પ્રશ્નો જેવા કે શા માટે અવની મારી વાત નથી સાંભળી શકતી ? શું અવનીની બીમારીએ અવનીની શ્રવણશક્તિ પર અસર કરી હશે ? શા માટે અવની મને જોયા ના જોયા જેવું વર્તન કરી રહી હશે ? શા માટે અવની મને જોઈ કે અનુભવી શકતી નથી ? પોતાનું આધિપત્ય જમાવી રહ્યાં હતાં\n\nબરાબર એ જ સમયે નર્સ રોશની અવનીનાં રૂમમાં પ્રવેશે છે અને અવનીની નજીક આવીને પૂછે છે.\n\n\"ડોકટર સાહેબે દાખલ બધાં દર્દીઓને ચકાસી લીધેલાં છે, અને તેઓ હવે પોતાનાં ઘરે જવા માટે નીકળવાના છે, માટે હું તમારી પાસે એટલાં માટે આવી કે જો તમારા પતિ રૂપિયા લઈને આવ્યાં હોય તો હું આ બાબતની જાણ તેઓને કરી શકુ અને તમારું આજે ને આજે ઓપરેશન થઈ શકે ?\" કોઈપણ પ્રકારનાં અંગત સ્વાર્થ વગર અને માનવતાનું ઉદાહરણ બેસાડતાં બેસાડતાં નર્સ રોશની અવનીની સામે જોઈને પૂછે છે.\n\nનર્સ રોશનીએ પૂછેલાં પ્રશ્નનો હાલ પોતાની પાસે કોઈ જ પ્રત્યુત્તર ના હોવાને લીધે અવની એકપણ શબ્દ બોલ્યાં વગર જ રડવા લાગી, અને ધીમે ધીમે આંસુઓ અવનીની આંખમાંથી નીકળીને તેનાં ગાલ પર થઈને તેનાં હાથ પર પડી રહ્યાં હતાં. અવનીની નિરાશ અને લાચાર રડતી આંખો જોઈને નર્સ રોશનીને જાણે અવનીની રડતી આંખો અને ખામોશ ચહેરાએ જાણે બધાં જ પ્રશ્નોનાં ઉત્તરો આપી દીધા હોય તેવું લાગી રહ્યું હતું.\n\n\"અવનીબેન ! તમે ચિંતા ના કરશો...હું ડૉ. શાહને કોઈને કોઈ બહાનું કરીને હજુપણ અડધી કલાક રોકવા માટેનો પ્રયત્ન કરું છું, જો આ દરમિયાન તમારા પતિ રૂપિયા લઈને આવે તો મને જાણ કરજો, તો અત્યારે જ તમારું ઓપરેશન કરીશું !\" નર્સ રોશની અવનીને સાંત્વના આપતાં જણાવે છે.\n\n\"અવની ! તું કેમ કંઈ બોલતી નથી ? તું અમને જણાવ કે તેઓ ડૉ. શાહને બોલાવી આવે આ જો હું તારા ઓપરેશન માટે રૂપિયાની વ્યવસ્થા કરીને આવ્યો છું.\" અલ્કેશ અવની અને નર્સ રોશની તરફ જોતાં જોતાં બોલે છે.\n\nઅલ્કેશ દ્વારા બોલાયેલા આ શબ્દોનું પણ અગાવની માફક જ અવની પર કોઈ જ અસર ના થઈ, અવની તો ઠીક પરંતુ આ વખતે નર્સ રોશનીએ પણ અલ્કેશ દ્વારા બોલાયેલાં શબ્દો સાંભળ્યા ના હોય તેવું લાગી રહ્યું હતું, આ બધું જોઈને અલ્કેશ મનોમન ખૂબ જ વ્યથા અનુભવી રહ્યો હતો. પોતાની સાથે હાલ જે કંઈ ઘટનાઓ ઘટિત થઈ રહી હતી, તે પોતાની સમજમાં નહોતી આવી રહી. \n\n\"અરે...રૂપિયાની થેલી ?\" અલ્કેશ પોતાનાં હાથ તરફ નજર કરતાં કરતાં એક નિશાશા સાથે બોલી ઉઠે છે.\n\n\"અવની ! તું ચિંતા ના કરીશ...હું એ રૂપિયાની થેલી શોધવા માટે અત્યારે જ જાવ છું, કદાચ એ થેલી હું ક્યાંક ભૂલી ગયો હોઈશ અથવા રસ્તામાં ક્યાંક પડી ગઈ હશે...હું હમણાં જ આવ્યો..!\" અલ્કેશ અવનીને સાંત્વના આપતાં આપતાં હાંફળા ફાંફળા થતાં થતાં અવનીના રૂમમાંથી બહાર નીકળીને હોસ્પિટલની બહાર નીકળે છે.\n\n અલ્કેશ જ્યારે અવનીના રૂમમાંથી બહાર નીકળીને હોસ્પિટલના રીસેપ્શન તરફ જવાં માટે દાદરા ઉતરી રહ્યો હતો, બરાબર એ જ સમયે તેની નજર હોસ્પિટલનાં રીસેપ્શન એરિયામાં સ્ટ્રેચર પર રહેલ ડેડબોડી પર પડે છે. આ ડેડબોડી જોઈને અલ્કેશને એક ઊંડો આઘાત લાગે છે, તેનાં પગ હેઠેથી જાણે જમીન સરકી ગઈ હોય તેવું અલ્કેશ અનુભવે છે, એક જ પળમાં જાણે અલ્કેશનાં હજારો સપનાઓ કે ઈચ્છાઓ વેરવિખેર બની ગયાં હોય તેવું અલ્કેશ અનુભવી રહ્યો હતો….આથી અલ્કેશ જે દાદરા ઉતરી રહ્યો હતો તે જ દાદરા પર હતાશા, નિરાશા અને લાચારી સાથે બેસી જાય છે...કારણ કે સ્ટ્રેચર પર બીજા કોઈની નહીં પરંતુ ખૂદ પોતાની જાતને જ અલ્કેશ મૃત હાલતમાં જોઈ હતી.\n\n અલ્કેશે હાલ જે કાંઈ જોયું તેનાં પર તેની સગી આંખોને વિશ્વાસ નહોતો આવી રહ્યો. તેનું મન વારંવાર ભગવાન કે ઈશ્વરને વારંવાર પ્રશ્નો પૂછી રહ્યું હતું..\"શા માટે હું જ ? મારા પરિવાર કે મારી પત્નીને જ્યારે સાચા અર્થમાં મારી જરૂર હતી બરાબર એ જ સમયે તે મને એક જ ઝબકારમાં અલગ કરી દીધો ? મારા વગર મારી પત્નીનું શું થશે ? તેની સાર સંભાળ કોણ કરશે ? તેનાં ઓપરેશનનું શું થશે..?\n\nઆ સાથે જ અલ્કેશને હવે ધીમે ધીમે અવની અને નર્સ રોશની શા માટે પોતાની વાત નહોતા સાંભળી શકતાં ? શા માટે તેઓ પોતાને જોઈ નહોતો શકતાં એ બાબતનો અલ્કેશને હવે ધીમે ધીમે ખ્યાલ આવી રહ્યો હતો. બરાબર આ જ સમયે અલ્કેશને અવની વિશેનો વિચાર આવતાની સાથે જ અલ્કેશ દોડતાં દોડતાં અવનીના રૂમમાં પ્રવેશે છે. ઈશ્વર જાણે હજુપણ પોતાની પરીક્ષા લેતાં લેતાં થાક્યો ના હોય તેમ જાણે હજુપણ તેની પરીક્ષા લઈ રહ્યો હોય તેમ...અવની તેના પલંગ પર સૂતેલી હતી, તેનાં માથા પર સફેદ રંગની ચાદર ઓઢાડેલ હતી. મેડિકલ ટિમ તેની આજુબાજુમાં ઉભેલ હતી. આ જોઈ અલ્કેશના મનને એકબીજો આઘાત લાગ્યો.\n\nહાલ અલ્કેશ એકદમ દુઃખી, હતાશ,નિરાશ અને એકદમ નિ:સહાય બની ગયો હોય, તેમ ઈશ્વરને આધીન થતાં થતાં બે હાથ જોડીને વિનંતી કરતાં કહે છે કે,\"હે ઈશ્વર મનુષ્ય તારી સામે લાચાર હતો, છે અને રહેશે...હું પછી હું તો શું કહેવાવ...બસ મારી તમને બે હાથ જોડીને એક જ વિનંતી છે કે આવતાં જન્મમાં પણ મને અને અવનીને જ મારી પત્ની બનાવવા મારી તમને નમ્ર વિનંતી છે.\n\nબીજે દિવસે સવારે….\n\nસવાર તેનાં રાબેતા મુજબ ઉગેલ હતી, સૌ કોઈ પોત પોતાના નોકરી ધંધે જવાં માટે ઘરેથી નીકળી પડેલ હતાં. બાળકો પર ભાર વગરનું ભણતર મેળવવા માટે શાળાએ પહોંચી ગયાં હતાં. ગુજરાત કેન્સર હોસ્પિટલની બહારની તરફ પોલીસનો કાફલો ઉમટી પડેલ હતો. હોસ્પિટલના રીસેપ્શન એરિયામાં લગાવેલ મોટા ટીવીમાં બ્રેકીંગ ન્યુઝ આવી રહ્યાં હતાં કે, \"ગુજરાત મલ્ટી સ્પેશિયાલિટી હોસ્પિટલની એમ્બ્યુલન્સનાં ડ્રાઈવર મહેશએ અકસ્માતમાં ભોગ બનીને મૃત્યુ પામનાર એક દર્દી કે જેનું નામ અલ્કેશ હતું, જે તેની પત્નીનાં ઓપરેશન માટે ઘરેણાં વહેંચીને રૂપિયા લઈને હોસ્પિટલે આવી રહ્યો હતો, બરાબર તે જ સમયે અલ્કેશ એક કારની અડફેટે આવી જતાં. અલ્કેશ ઘટનાં સ્થળે જ મોતને ભેટી ગયેલ હતો. તેનાં રૂપિયા ડ્રાઈવરે કોઈને પણ જાણ કર્યા વગર જ પોતાની પાસે રાખી લીધેલાં હતાં. આ બાબતની જાણ મહેશે કોઈને પણ કરેલ હતી નહીં, એ મહેશે આજે કોઈ અગમ્ય કારણોસર હોસ્પિટલની છતમાંથી છલાંગ લગાવીને મોતને વ્હાલું કરેલ છે અને શહેરમાં લગાવેલા સી.સી. ટી.વી કેમેરા દ્વારા એ કારચાલકનો પતો લાગી ગયેલ છે જે હાલ જેલમાં કેદ છે.\" \n\nજ્યારે આ બાજુ અલ્કેશ રીસેપ્શન નજીક રહેલ સીડીઓ પાસે ઊભા ઊભા આ સમાચાર સાંભળી રહ્યો હતો..પોતે જે વ્યક્તિને લીધે મૃત્યુ પામેલ હતો તે કાર ચાલક અને રૂપિયાની લાલચમાં કોઈને પણ જાણ કર્યા વગર જ પોતાનાં રૂપિયા પચાવી પાડનાર મહેશને તેનાં કર્મોની સજા મળ્યાંના સમાચાર સાંભળીને અલ્કેશ ખૂબ જ ખુશી અનુભવી રહ્યો હોવાથી મનોમન મંદ મંદ હસી રહ્યો હતો. સાથોસાથ પોતાનાં જીવ જેટલી વ્હાલી પત્ની અવનીનાં વિરહને લીધે ભારોભાર દુઃખ પણ અનુભવી રહ્યો હતો. બરાબર એ જ સમયે હોસ્પિટલનાં રિસેપ્શન એરિયામાં આંખોને આંઝી દે તેવો તીવ્ર ચમકારો થાય છે, આથી હાજર રહેલ તમામ લોકોની આંખો અંજાય જાય છે, બરાબર આ જ સમયે હવામાં ધુમાડા અને પ્રકાશ દ્વારા \"નર્સ રોશની તમે ખરેખર દયાની મૂર્તિ છો, તમારો અવની સાથે કોઈ જ અંગત સબંધ ના હોવાં છતાંય તમે તેનાં પ્રત્યે સહાનુભુતિ દર્શાવી મદદરૂપ થયાં, તમારી જેવાં વ્યક્તિઓને લીધે જ હાલ માનવતા જીવંત છે, આપનો સહૃદય ખૂબ ખૂબ આભાર - અલ્કેશ અવનીનો પતિ\" આવું લખાય ગયું. આ બધું ત્યાં ઉભેલ નર્સ રોશની જોઈ રહી હતી….પોતાની નિસ્વાર્થ સેવાનું જાણે કુદરતે પ્રમાણ આપ્યું હોય તેવું અવની અનુભવી રહી હતી. અલ્કેશે પણ મૃત્યુ પછીના જીવનનો અનુભવ કર્યો કે ખરેખર એક ખરાબ સપના જેટલું જ ભયંકર હોય છે. ત્યારબાદ ફરી પાછો એક ઝબકારો થાય છે, અને આ ઝબકારા સાથે જ અલ્કેશ આ દુનિયામાંથી તેનાં આત્માને મોક્ષ કે શાંતિ મળતાં, અલ્કેશ હવે વાસ્તવમાં કાયમિક માટે આ દુનિયામાંથી વિદાય લઈ લે છે.",
      "duration": "9 mins",
      "category": "Horror"
    },
    {
      "title": "ઓપરેશન થંડરબોલ્ટ",
      "story_name": "ઈઝરાયેલ\n\nઆજે જોઈએ આપણે દુનિયાના ઈતિહાસનું સૌથી શ્રેષ્ઠ અને ઓવર ધ ટોપ હોસ્ટેજ રેસ્ક્યુ ઓપરેશન. આ ઓપરેશનની વાત એટલી બધી રોમાંચક લાગે છે કે જાણે તેનું લખાણ ક્રિષ્ટોફર નોલાન કે કવિન્ટન ટેરેન્ટીનો જેવા કોઈ ડાયરેક્ટરે લખેલું હોય. બસ, અહીંયા હું વાત કરું છું ઈઝરાયેલની જાસૂસી સંસ્થા મોસાદ અને લશ્કર દ્વારા યુગાન્ડામાં કરવામાં આવેલા દિલધડક ઓપરેશન થંડરબોલ્ટની. પરંતુ તે પહેલાં હું તમને ટચુકડા એવા દેશ ઈઝરાયેલ વિશે થોડીક માહિતી જણાવી દવ.\n\nવર્તમાન વડાપ્રધાન : બેન્જામીન નેતાન્યાહુ\n\nવર્તમાન રાષ્ટ્રપતિ : રિયુવીન રિવલીન\n\nસ્થાન : ઈઝરાયેલ પશ્ચિમ એશિયામાં એક દેશ છે, જે ભૂમધ્ય સમુદ્રના દક્ષિણ પૂર્વ કિનારા અને રાતા સમુદ્રના ઉત્તરી કાંઠે સ્થિત છે.\n\nપાડોશી રાષ્ટ્રો : ઈજિપ્ત, સિરિયા, જોર્ડન અને લેબનોન. (કુલ 22 આરબ દેશોથી ઘેરાયેલો દેશ છે.)\n\nબોર્ડર : તેની ઉત્તરમાં લેબનોન, ઉતર પૂર્વ બાજુએ સીરિયા, પૂર્વમાં જોર્ડન અને પશ્ચિમ કાંઠાના પેલેસ્ટિનિયન પ્રદેશો અને પશ્ચિમમાં ગાઝા પટ્ટી, અને દક્ષિણ પશ્ચિમમાં ઈજિપ્તની જમીની સરહદો છે.\n\nખ્યાતિ : દુશ્મનોના છક્કા છોડાવનાર સૌથી ખતરનાક દેશ તરીકેની.\n\nક્ષેત્રફળ : 22,145 ચો. કિલોમીટર (જે મણિપુર રાજ્ય કરતા પણ વિસ્તારની દ્રષ્ટિએ નાનો દેશ છે કારણ કે મણિપુરનું ક્ષેત્રફળ 22,327 ચો. કિલોમીટર છે અને ગુજરાતના ક્ષેત્રફળ કરતા લગભગ 9 ગણો નાનો દેશ છે. તમારી જાણ ખાતર કહી દવ કે ગુજરાતનું ક્ષેત્રફળ 1,96,024 ચો. કિલોમીટર છે.)\n\nસેના : 30 લાખ સૈનિકો (તમારી જાણ ખાતર કહી દવ કે ભારતમાં સૈનિકોની સંખ્યા 13 લાખ છે.)\n\nવાત છે ઈઝરાયેલની આઝાદી વખતેની. તે વખતે આરબ લીગ અને આરબ દેશોએ પેલેસ્ટાઈનનું વિભાજન કરવાનો અને ઈઝરાયેલની સ્થાપનાનો પણ વિરોધ કર્યો. પરંતુ, 14 મે, 1948 ના દિવસે ઈઝરાયેલ દેશ મુક્ત થયો. ત્યારબાદ આરબ લીગ અને આરબ દેશોએ નવા બનેલા દેશ ઈઝરાયેલ સાથે તરત જ યુદ્ધ શરૂ કરી દીધું. ઈઝરાયેલ દેશ કે જે આરબ દેશોથી જોડાયેલો છે તેની સાથે તેને અવારનવાર યુદ્ધો થતા રહ્યાં. 1960 ના દશકા સુધીમાં ઈઝરાયેલે પશ્ચિમી યુરોપ, ઉત્તર અને દક્ષિણ અમેરિકા તેમજ આફ્રિકાના મોટા ભાગના દેશો સાથે તેના ડિપ્લોમેટિક રિલેશન વધારી દીધા હતાં. ત્યાં સુધીમાં ઈઝરાયેલના જાસૂસો લગભગ પૂર્વ આફ્રિકામાં પણ ફેલાઈ ગયા હતાં. ઈઝરાયેલી જાસુસોએ જ તેમને એક વખત માહિતી આપી કે સિરિયા, જોર્ડન, ઈજિપ્ત, ઈરાક, અને લેબનોન સહિતના 6 દેશો ભેગા મળીને ઈઝરાયેલ પર હુમલો કરવાના છે. આ વાતની જાણ થતા જ ઈઝરાયેલ સક્રિય બની ગયું અને હવાઈ હુમલો કરવાનું નક્કી કરી લીધું. ઈઝરાયેલના 200 જેટલા વિમાનોએ ઈજિપ્તના લગભગ 18 જેટલા હવાઈ ક્ષેત્રોમાં આક્રમણ કરીને તેના 90 ટકા વિમાનોનો નાશ કરી દીધો હતો. સિરિયાના 6 મિગ ફાઈટર જેટ વિમાનોનો કચ્ચરઘાણ વાળી દીધો અને ઘણું બધું નુકસાન પહોચાડ્યું. ત્યારબાદ જોર્ડન, ઈરાક અને લેબનોનમાં પણ તબાહી મચાવી દીધી હતી. ઈઝરાયેલ અને આરબ દેશો વચ્ચેનું તે ત્રીજું યુદ્ધ કે જે ઈતિહાસમાં ‘છ દિવસીય યુદ્ધ’ અથવા ‘જૂન યુદ્ધ’ ના નામે ઓળખાય છે તેમાં ઈઝરાયેલનો વિજય થયો અને પેલેસ્ટાઈનને ઘણા ચોરસ કિલોમીટર વિસ્તાર ગુમાવવો પડ્યો. પરિણામે પેલેસ્તીનીઓને અહીંયા ઘણું કાઠું પડ્યું હતું અને તેમનો ગુસ્સો સાતમા આસમાને ચાલ્યો ગયો હતો. એટલે તે લોકોથી ના રહેવાતું હતું, ના સહેવાતું હતું કે ના કોઈને કહેવાતું હતું. અહીંથી જ તેઓએ વધારે પડતી અવળચંડાઈ ચાલુ કરવાનું નક્કી કર્યું કારણ કે તેઓ જાણતા હતાં કે સીધી રીતે તેઓ ઈઝરાયેલને હરાવી શકશે નહીં.\n\n1967 ના આ યુદ્ધમાં ઈઝરાયેલે ઈજિપ્તથી સીનાઈનો દ્વીપકલ્પ અને સિરિયા પાસેથી ગોલાન હાઈટ્સ જેવા મહત્વના વિસ્તારો છીનવી લીધા હતાં. તેથી આ ગુમાવેલા પ્રદેશોને પાછા મેળવવા માટે સિરિયા અને ઈજિપ્તે 6 ઓક્ટોબર, 1973 ના દિવસે ઈઝરાયેલ સામે હાથ ધરેલા યોમ કિપુર ખાતેના યુદ્ધના સંયુક્ત ઓપરેશનમાં યુગાન્ડાના તાનાશાહ અમીને પણ ઈઝરાયેલ સામે લડવા માટે તેની સેના મોકલી હતી. ઈઝરાયેલે ભારે સંઘર્ષ કરતા વિજય તો મેળવ્યો, પરંતુ તેના બદલામાં 2700 યોદ્ધાઓનું બલિદાન તેમને આપવું પડ્યું હતું. જેથી વિજય થયો હોવા છતાં પ્રધાનમંત્રી ગોલ્ડા મેર અને ડિફેન્સ મિનિસ્ટરે રાજીનામા આપવા પડ્યા હતાં. જેના બદલામાં પ્રધાનમંત્રી તરીકે રબીન સાહેબ અને ડિફેન્સ મિનિસ્ટર તરીકે સિમોન પેરેઝ સાહેબ આવ્યા હતાં. 2700 જેટલા યોદ્ધાઓને ગુમાવવાના ઘાને 3 વર્ષ જેટલો સમય થયો હોવા છતાં હજુ રુઝાયા ન હતાં ને ત્યાં જ અહીંયા યુગાન્ડામાં ઈદી હાઈજેકર્સને સાથ આપીને બેઠો હતો. હવે આવીએ આપણી મૂળ વાત ઉપર.\n\nવાત છે 27 જૂન, 1976 ના દિવસની. એર ફ્રાંસની એક ફ્લાઈટ “એર બસ A 300 B4 – 203” 147 પેસેન્જર્સ સાથે વહેલી સવારે ઈઝરાયેલ આવે છે. એરપોર્ટના કંટ્રોલ ટાવર પરથી પરમિશન મળતા પ્લેન સવારે 9 વાગ્યે ઈઝરાયેલના તેલ અવિવથી પેરિસ જવા માટે ઉડાન ભરે છે. ઈઝરાયેલથી ફ્લાઈટ ટેક ઓફ થઈ એટલે સ્વાભાવિક રીતે તેમાં ઈઝરાયેલના યાત્રીઓ પણ હોવાના જ. તેમાં કુલ 77 ઈઝરાયેલી કે યહૂદી પેસેન્જર્સે પોતાનું સ્થાન ગ્રહણ કર્યું હતું. પ્લેન ઈઝરાયેલના બેન ગુરીએન એરપોર્ટ પરથી યહૂદીઓ અને ફ્રેંચ બધા થઈને કુલ 224 પેસેન્જર્સ અને 12 ક્રુ મેમ્બર એમ કુલ 236 વ્યક્તિઓ સહિત ગ્રીસના એથેન્સ ખાતે જવા માટે ટેક ઓફ થયું. 1190 કિલોમીટરનું અંતર નોન સ્ટોપ કાપતા ફ્લાઈટને લગભગ બેથી સવા બે કલાક જેટલો સમય તો થાય જ. એટલે પ્લેન ગ્રીસના એથેન્સ પહોંચ્યા બાદ તેમાંથી 38 મુસાફરો ઉતરી ગયા અને ત્યાંથી કુલ 56 મુસાફરો પ્લેનમાં ચડ્યાં. તેમાં પેલા 4 હાઈજેકર્સ પણ નબળી સુરક્ષાને કારણે પ્લેનમાં ચડી ગયા. પેરિસ જવા માટે બપોરે 12:30 એ કંટ્રોલ ટાવરે મંજૂરી આપી એટલે પ્લેન ત્યાંથી પેરિસ જવા માટે નીકળ્યું. (તમારી જાણ ખાતર જણાવી દવ કે 1971 થી લઈને 1980 સુધીનો જે યુગ (સમય) હતો તે ખૂબ જ વિકટ અને અસ્થિર હતો. તેમાં 1971 માં ભારત પાક. યુદ્ધ પણ થયેલું અને ભારતને બાંગ્લાદેશના દાદા બનવાનું સૌભાગ્ય પ્રાપ્ત થયું હતું. જે તમે બધા જાણતા જ હશો.) ફ્રેંચ પાયલોટ પણ પ્લેન બને તેટલી ઉંચી કક્ષાએ ઉડાવવા માંગતા હતાં કે જેથી હવાનું દબાણ ઓછું હોય, બળતણની મહત્તમ એવરેજ મળી રહે કે જેથી પ્લેન સરળતાથી વધારે ઝડપી ગતિ પકડી લે. હાઈજેકર્સ પણ આ જ રાહ જોઈને બેઠા હતાં કે પ્લેન બરાબર ઊંચે ચડે એટલે તેઓ પોતાનું કામ શરૂ કરી દે.\n\nબપોરે 12:30 કલાકે પ્લેન એથેન્સથી પેરિસ જવા માટે નીકળ્યું એટલે લગભગ 10 જ મિનિટમાં તે 4 આતંકીઓ આ ફ્લાઈટને હાઈજેક કરી લે છે. પ્લેન નીકળ્યું હતું પેરિસ જવા માટે પણ આતંકીઓનો ઈરાદો હતો તેમના કોઈ જાણીતા સ્થળે પ્લેનને લઈ જવાનો. એક હાઈજેકરે પિસ્તોલ અને હેન્ડ ગ્રેનેડ હાથમાં લઈને બધાને જણાવ્યું કે, \"સૌ જ્યાં છો ત્યાં જ બેસજો. નહીંતર તમારા બધાનું મોત નક્કી જ છે.\" બધા પેસેન્જરો ચોંકી ગયા. સન્નાટો થઈ ગયો. બધાના જીવ તાળવે ચોંટી ગયા. યાત્રીઓએ આગળ-પાછળ ફરીને જોયું તો બધા જ હાઈજેકર્સ સક્રિય થઈ ગયા હતાં અને બધાના હાથમાં પિસ્તોલ અને ગ્રેનેડ હતાં.\n\nબીજો હાઈજેકર કોકપિટ બાજુ દોડીને કેપ્ટનને જણાવી આવ્યો કે, \"કેપ્ટન, આ પ્લેન અમારા કબ્જામાં છે. મુસાફરોએ અને તમારે જીવતા રહેવું હોય તો પ્લેનને પેરિસ નહીં બેનગાઝી તરફ વાળો. અમારી પાસે હેન્ડ ગ્રેનેડ છે પ્લેનના ફુરચા નીકળતા વાર નહિ લાગે.” (બેનગાઝી લિબિયાનું એક મુખ્ય સીટી છે. તમારી જાણ ખાતર કહી દવ કે તે સમયનો લિબિયાનો તાનાશાહ કર્નલ મુઅમ્મર અલ ગદ્દાફી પણ ખૂબ હલકી માનસિકતા વાળો જ વ્યક્તિ હતો.) પ્લેને તેની દિશા બદલી એટલે એથેન્સના કંટ્રોલ ટાવરને બીક લાગી અને વાયરલેસ કોન્ટેક્ટ પણ તૂટી ગયો. રડાર પર પ્લેનનું જે ટપકું દેખાતું હતું તે દક્ષિણ દિશા તરફ આગળ વધવા માંડ્યું. એટલે એથેન્સના કંટ્રોલ ટાવર પર કઈક અજુગતું બનવાનો અણસાર આવી ગયો. હવે પ્લેનમાં કુલ 94 ઈઝરાયેલી મુસાફરો હતાં.\n\nઈઝરાયેલના એરપોર્ટ પર આ ખબર પડતાં જ ત્યાં પણ ધડબડાતી બોલી ગઈ. પ્લેન ભલે ફ્રાન્સનું હતું પણ તેમાં મોટાભાગે પેસેન્જરો ઈઝરાયેલના જ હતાં. ઈઝરાયેલ એરપોર્ટના સત્તાધીશો આ મેસેજ પ્રધાનમંત્રીને પહોંચાડે છે. જ્યારે આકાશમાં લોહીથી હોળી રમવાની આ રમત ચાલુ થવાની હતી ત્યારે ઈઝરાયેલની ધરતી પર ત્યાંના પ્રધાનમંત્રી યિત્ઝાક રબીન (Yitzhak Rabin) જેરુસલેમમાં એક મિટિંગ કરી રહ્યાં હતાં. તે સમયે એક આદમી હોલની અંદર આવે છે અને કાગળનો એક ટુકડો ડિફેન્સ મિનિસ્ટર પેરેઝ પાસે મૂકે છે અને પેરેઝ તે ટુકડાને પ્રધાનમંત્રી રબીનની પાસે મૂકી દે છે. રબીન પોતાના ચશ્માં પહેરે છે. કાગળના ટુકડામાં જે લખ્યું હોય છે, તે વાંચે છે અને ડરી જાય છે. તેઓ પોતાના ચશ્માં ઉતારે છે અને તરત જ કહે છે કે મિટિંગ કેન્સલ. તેમજ તરત પોતાના મિનિસ્ટર અને સિનિયર અધિકારીઓની એક મિટિંગ બોલાવે છે. પણ આશ્ચર્યજનક વાત એ હતી કે પ્લેન તો હજુ હવામાં જ હતું તો ચર્ચા કઈ કરવાની હતી?\n\nબપોરે 3 વાગ્યે પ્લેન બેનગાઝી એરપોર્ટ પર ઉતર્યું. જબરદસ્તીથી પ્લેનમાં બળતણ પુરાવી લગભગ સાડા છ કલાક સુધી ત્યાં જ રોકી રાખવામાં આવ્યું. પેટ્રિશિયા માર્ટેલ નામની એક મહિલાની તબિયત વધુ બગડતા, હાઈજેકર્સની ખૂબ જ આનાકાની બાદ ત્યાં જ ડોકટરને બોલાવીને ખરાઈ કર્યા બાદ એ મહિલાને ત્યાં જ છોડી દેવાઈ. હકીકતમાં તે મહિલા પ્રેગ્નેન્ટ છે અને તેને કસુવાવડ થઈ જશે તેવો ડોળ જ કરતી હતી.\n\nપછી રાતના 9.45 વાગ્યા આજુબાજુ ફરી પાછું પ્લેનને ધમકીથી ટેક ઓફ કરાવી વહેલી સવારના 3:15 એ યુગાન્ડાના એન્ટેબી એરપોર્ટ પર ઉતાર્યું. પ્લેન ઉતરતાની સાથે જ ત્યાં બીજા ત્રણ આતંકીઓ આ હાઈજેકર્સ સાથે ભળી ગયા. યુગાન્ડા પ્લેસ્ટાઈનનો મિત્ર દેશ હોવાથી ત્યાં લશ્કર પણ આવી ગયું. બધા જ પેસેન્જરોને બપોર સુધી પ્લેનમાં જ ગોંધી રાખ્યા બાદ હાઈજેકર્સે ઈદી અમીન જોડે વાત પૂર્ણ કરીને પેસેન્જર્સને જુની ટર્મિનલ બિલ્ડીંગ બાજુ જવાનો આદેશ આપ્યો. બંદૂકધારી યુગાન્ડા સૈનિકોની હરોળમાં તેઓ ચાલ્યા ગયા જુના ટર્મિનલમાં. મતલબ એ પણ સાવ સ્પષ્ટ હતો કે યુગાન્ડા અને ઈદી અમીન આ હાઈજેકિંગમાં સામેલ જ હતાં. બંધકોને એરપોર્ટની ધૂળવાળી જૂની ટર્મિનલ બિલ્ડીંગમાં રાખવામાં આવે છે. તે બિલ્ડિંગમાં આતંકીઓ 24 કલાક તે બંધકો પર નજર રાખે છે. આ બિલ્ડીંગની બહાર અને એરપોર્ટ પર યુગાન્ડન આર્મીના 50 જેટલા જવાનો આ આતંકીઓને સુરક્ષા પણ પ્રદાન કરતા હોય છે. પોતાના પ્લેનમાં બેસીને સાંજે 5 વાગે ને 20 મિનિટે ઈદી અમીન આર્મી યુનિફોર્મ સાથે ગ્રીન બેરેટ પહેરીને (આર્મી યુનિફોર્મમાં સૈનિકે માથા પર જે ટોપી પહેરી હોય તેને બેરેટ કહેવાય.) બંધકોની મુલાકાત લેવા માટે આવ્યો. ‘એ લોકો કે જેઓ મને જાણતા નથી,’ ઈદીએ જાહેર કર્યું કે, ‘હું ફિલ્ડ માર્શલ ડોક્ટર ઈદી અમીન દાદા છું.’ અહીંયા જ બંધકોને સૌથી મોટો ધ્રાસકો પડ્યો.\n\nઅમીન અને ઈઝરાયેલ વચ્ચેના સંબંધોમાં કડવાશ ત્યારે ઉભી થયેલી કે જ્યારે ઈઝરાયેલના પ્રધાનમંત્રી ગોલ્ડા મેરે 1972 માં યુગાન્ડાને પોતાના ફેન્ટમ જેટ વિમાનો વેંચવાની ના પાડી દીધી હતી. તેનાથી જ નારાજ થઈને ઈઝરાયેલ સાથે આ ધુની મગજના તાનાશાહ અમીને પોતાના બધા જ ડિપ્લોમેટિક સંબંધો તોડી નાખ્યા હતાં. તેમજ 24 કલાકમાં જે પણ ઈઝરાયેલી હોય તેમને યુગાન્ડા છોડી જવાનો આદેશ આપ્યો હતો. તેમજ 1972 ના ઓગષ્ટ મહિનામાં 80,000 એશિયન લોકોને પણ માત્ર 90 દિવસમાં જ યુગાન્ડા છોડી દેવા માટે હુકમ કર્યો હતો. જેમાં મોટાભાગે ગુજરાતી લોકો જ હતાં. તેમજ 1973 માં યોમ કિપોરના યુદ્ધમાં ઈઝરાયેલની વિરુદ્ધમાં પોતાની સેનાને પણ લડવા માટે મોકલી હતી. તેમજ આજે ઈઝરાયેલથી 4200 કિલોમીટર દૂર સેંકડો માસૂમ લોકોની જિંદગી આ ક્રૂર, આતંકી અને માથા ફરેલ તાનાશાહની મુઠ્ઠીમાં બંધ હતી.\n\nહવે થોડીક વાત કરીએ તે સમયના યુગાન્ડાના જિદ્દી અને વિકૃત તાનાશાહ અમીનની. સાડા છ ફૂટની ઊંચાઈ, 135 કિલોગ્રામ જેટલું વજન, 6 પત્નીઓના કાળજાના કટકા જેવા પતિ અને 43 બાળકોના હવસખોર પિતા એવા ઈદીની હેવાનીયતનો અંદાજો તમે એ બાબત પરથી જ લગાવી શકો કે 1971 માં તે જ ઈદી, હજારો રાજકીય વ્યક્તિઓ અને પોતાના ભાઈઓને મારીને સત્તામાં આવ્યો હતો અને એટલે જ કદાચ ટાઈમ મેગેઝીને તેને ‘ધ વાઈલ્ડ મેન ઓફ આફ્રિકા’ નું બિરુદ આપેલું હતું. જે આમેય પોતાના ભાઈઓને મારીને સત્તામાં આવ્યો હોય, પોતાના ભાઈઓને પણ છોડ્યા ન હોય તે વળી કેવો હોય!!?? મારા મત મુજબ, તે માત્ર યુગાન્ડાનો કે આફ્રિકાનો જ નહીં પરંતુ વિશ્વ આખાનો સૌથી વધુ ક્રૂર, માથાભારે, નફ્ફટ, ઘાતકી, માથા ફરેલ, ચશ્કેલ ભેજાનો, હલકી માનસિકતા વાળો, સાવ નિમ્ન કક્ષાનો, વિકૃત અને આતંકી તાનાશાહ હતો. તેના માટે જેટલા વિશેષણો વાપરીએ એટલા ઓછા પડે એમ છે કારણ કે તેનો અંદાજ તમે એ બાબત પરથી લગાવી શકો કે તે જ અમીને તેના 8 વર્ષના કાર્યકાળ દરમિયાન લગભગ ઓછામાં ઓછી 1 લાખ વ્યક્તિઓની હત્યા કરી કે કરાવડાવી હતી. એ જ અમીન જાનવરો તો ઠીક પણ માણસને સુદ્ધા મારીને તેમના અંગ-ઉપાંગ કાપીને ખાઈ જતો હતો. અરે એવું પણ કહેવામાં આવે છે કે તે માણસ દરરોજ રાત્રે મોડે સુધી પોતાના મહેલમાં પાર્ટી કરતો, જીવતા માણસને મારીને તેનું લોહી પીતો, વેશ્યાઓને ભોગવતો અને વેશ્યાઓને ભોગવ્યા બાદ તેને મારી નાખતો, ત્યારબાદ તેના શબના અંગ ઉપાંગો સાથે મજા લઈને પોતાની હવસ સંતોષતો અને ત્યારબાદ તે જ અંગોને હવનકુંડમાં પણ હોમતો હતો. તેમજ તેનામાં ઈગો પણ એટલા જ પ્રમાણમાં હતો. આના ઉપરથી જ તમે તે વ્યક્તિનું વ્યક્તિત્વ માપી શકો. કદાચ આથી જ યાત્રીઓને આવા દેશમાં ઉતરાણને લીધે મોત દેખાયું હતું.\n\n28 જૂન 1976 ના દિવસે એન્ટેબીથી એક ખબર એ આવે છે કે તે સમયના યુગાન્ડાના તો ખરા જ પરંતુ વિશ્વના સૌથી વધુ ક્રૂર અને કુખ્યાત તાનાશાહ ઈદી અમીને આ આતંકીઓનું સ્વાગત કરી લીધું છે અને તે લોકોને પોતાના ખાસ મહેમાન જાહેર કરી ચુક્યો છે. તેમજ ઈઝરાયેલના પ્રધાનમંત્રીને હાઈજેકર્સનો સંદેશો પહોંચાડવામાં આવ્યો કે તેઓ બધા જ યાત્રીઓને છોડી દેવા તૈયાર છે પરંતુ સામે પક્ષે શરત એ છે કે 5 દેશોમાં બંધ 53 આતંકીઓને છોડી મુકવામાં આવે અને તે ઉપરાંત ફ્રેંચ સરકાર હાઈજેકર્સને 50 લાખ અમેરિકન ડોલર આપે. 5 દેશોમાંથી 40 આતંકીઓ તો ખાલી ઈઝરાયેલની જેલમાં જ બંધ હતાં. બાકીના 13 આતંકીઓ ફ્રાંસ, વેસ્ટ જર્મની, કેન્યા અને સ્વિટ્ઝર્લૅન્ડની જેલમાં બંધ હતાં. પરંતુ આ તો ઈઝરાયેલ !\n\n29 જૂન 1976 એટલે કે ત્રીજા દિવસે એવી ખબર પડી કે બેનગાઝી એરપોર્ટ પર છોડાયેલી પેલી મહિલા બીજી ફ્લાઈટ દ્વારા લંડન પહોંચી છે એટલે મોસાદના એજન્ટ્સે તરત જ તે સ્ત્રીને શોધી કાઢી અને બને તેટલી વિગતો કઢાવવા પ્રયત્ન કર્યો. આ ત્રીજો દિવસ પૂર્ણ થાય તે પહેલાં જ પ્રધાનમંત્રીને હાઈજેકર્સનો બીજો ધમકીભર્યો મેસેજ આવ્યો (ઈઝરાયેલના લોકલ સમય પ્રમાણે) કે, \"1 જુલાઈ 1976 ના રોજ બપોરના બે વાગ્યા સુધીમાં ઈઝરાયેલ સહિત જુદા જુદા દેશોમાં જેલમાં રહેલા અમારા 53 સાથીદારોને છોડી દો અને 50 લાખ ડોલર પણ અમને આપો, નહીંતર રાહ જોયા વગર યાત્રીઓ સહિત આખા પ્લેનને જ અમે બોંબ વડે ફૂંકી દઈશું.” અહીંયા ઘણી વધારે તકલીફ ઊભી થઈ. ઈજિપ્તના રાષ્ટ્રપતિ શહાદત હુસેન જોડે વાતચીત કરવામાં આવી કે તેઓ હાઈજેકર્સને મનાવે. અહીં મનાવવાની વાત પણ એટલે માટે આવી કે ઈઝરાયેલને એમ હતું, ઈદી અમીન આ હાઈજેકર્સને હાંકી કાઢશે પરંતુ તે અને તેની સેના બંને હાઈજેકર્સના પક્ષમાં ઊભાં રહ્યાં હતાં. સેના તો હાઈજેકર્સને સાથ આપીને તેમને રક્ષણ પણ આપી રહી હતી. ઈઝરાયેલ અને તેની સેના માટે અહિયાં બે સમસ્યા એ હતી કે તેઓને યુગાન્ડાની આર્મી અને આતંકીઓ બંને સામે લડવાનું હતું કારણ કે જો 2-5 કે 10-15 આતંકીઓ હોય તો તેમની સામે તો લડી શકાય પણ આર્મીમાં તો ઘણા બધા સૈનિકો હોય તો કામ કઈ રીતે પાર પાડવું. બીજા દિવસે ઈદીએ બંધકોની મુલાકાત ન લીધી.",
      "duration": "10 mins",
      "category": "Horror"
    },
    {
      "title": "ચક્રવ્યૂહ",
      "story_name": "રાત્રે મારી આંખ ખુલી ત્યારે હું પરસેવે રેબઝેબ હતો મને ખબર નહોતી પડતી કે જોયું તે સ્વપ્ન હતું કે આભાસ? હું ફરી જોયેલું સ્વપ્ન યાદ કરવા લાગ્યો. બહાર મુસળધાર વરસાદ શરુ હતો. મેં રૂમની લાઈટ ઓન કરી અને બારી પાસે જઈને ઊભો રહ્યો. બહારથી દેડકાઓનો આનંદી સ્વર સંભળાઈ રહ્યો હતો. વચ્ચે જ શિયાળવાનો રડવાનો અવાજ વાતાવરણને બિહામણું બનાવી રહ્યો હતો. અચાનક નજીકથી ફૂતરાના જોરથી ભસવાનો અવાજ આવ્યો અને મારું હૃદય ધબકારો ચૂકી ગયું.\n\n      મેં શ્વાસ શાંત કર્યા અને ઘડિયાળ તરફ નજર કરી. ઘડિયાળ દર્શાવી રહ્યું હતું કે ચાર વાગી રહ્યા છે. હું ડ્રેસિંગ ટેબલ પાસે પહોંચ્યો અને ત્યાં મુકેલા સિગારેટના પાકીટમાંથી સિગરેટ કાઢી અને મોર અને પાઘડીના ચિન્હ્વાળા લાઈટર વડે સળગાવી. અરીસા સામે નજર કરતાં મારા હાથમાંથી સિગારેટ પડી ગઈ. હું હેબતાઈ ગયો, કારણ અરીસામાં હું નહોતો. અરીસામાં માથે પાઘડી અને હીરાજડિત મોતીઓની માળા પહેરેલ કોઈ રાજવી હતો. પાણીદાર આંખો, આંકડીયાળી મૂછો. મેં મારા ચહેરા પર હાથ ફેરવ્યો પણ મને મારા ચેહરા ઉપર મુછોનો આભાસ ન થયો. મેં માથા પર હાથ ફેરવ્યો પણ પાઘડીને બદલે મારા વાંકડિયા વાળને સ્પર્શ થયો.\n\n      મારા મુખમાંથી સહજ જ પ્રશ્ન નીકળી ગયો,”તમે કોણ છો?”\n\n      મને ખબર નહોતી પડી રહી કે હું અરીસા સામે ઊભો હતો કે કોઈ રાજવી સામે.\n\n      તે હસવા લાગ્યો તેણે કહ્યું,”તે મહત્વનું નથી. મહત્વનો પ્રશ્ન એ છે કે તું કોણ છે?”\n\n      મને ખબર નહોતી કે આ કેવો જવાબ છે. તેણે જવાબ આપવાને બદલે પ્રતિપ્રશ્ન કર્યો હતો.\n\n      હું આ અનુભવથી ડરી તો ગયો હતો છતાં થોડી બહાદુરી દેખાડી અને પૂછ્યું,” કોણ છું હું?”\n\n      તેણે અટ્ટહાસ્ય કર્યું અને કહ્યું,” જીવનભર લોકો પોતાને ઓળખી શકતા નથી અને તને તેનો જવાબ એમ જ જોઈએ છે? પોતાના પ્રશ્નોના જવાબ શોધવા પડે છે, આંખુ જીવન હોમી દેવું પડે છે.”\n\n      આ સાવ અળવીતરો જવાબ હતો. હવે મનમાંથી ડર દૂર થવા લાગ્યો અને તેનું સ્થાન ગુસ્સો લેવા લાગ્યો હતો. મેં કહ્યું,” તમે મારા ઘરમાં છો અને મને જ ઉલટસુલટ જવાબ આપી રહ્યા છો.”\n\n      ન જાણે કેમ તે વ્યક્તિ માટે મારા જીભેથી તુંકારો ન નીકળ્યો.\n\n      તેણે કહ્યું,” તું અને હું જુદા નથી. તું મારું ભવિષ્ય છે અને હું તારો ભૂતકાળ.”\n\n      “ હું તો તમને ઓળખતો પણ નથી.”\n\n      “ક્યાંથી ઓળખે ! તારી બુદ્ધિ અને તારી વિચારશક્તિ તારા સ્થૂળ શરીર સાથે જોડાએલી છે, જ્યારે મને આવી કોઈ સીમા નડતી નથી. હું વિશાળ પણ છું અને સુક્ષ્મ પણ છું, શૂન્ય પણ છું અને અનંત પણ છું. સ્થૂળ પણ છું અને ચલિત પણ છું.”\n\n      તેણે પોતાની વાતો પર ગૂઢતાનો અંચળો ઓઢાડી રાખ્યો હતો.\n\n      હું પોતે માનસશાસ્ત્રી હતો પણ તેની વાતો મારી સમજની પરે હતી.\n\n      આટલીવારમાં એટલું સમજી ગયો હતો કે અરીસામાં જે કોઈ છે તે મને કોઈ નુકસાન નહિ પહોચાડે. તેથી હવે હું વધુ છૂટછાટ લેવા લાગ્યો અને કહ્યું,” તમે હજી મને ગોળ ગોળ જવાબ આપી રહ્યા છો. જે કહેવું હોય તે સ્પષ્ટ કહો.”\n\n      એમ કહી મેં બીજી સિગારેટ સળગાવી. પહેલી સિગરેટ નીચે પાડીને ક્યારનીય બુઝાઈ ગઈ હતી. હું જ્યારે સિગરેટ સળગાવી રહ્યો હતો ત્યારે મેં તેની આંખોમાં દ્વેષ જોયો પણ તે તરફ ધ્યાન આપવાને બદલે પૂર્ણ મનોયોગથી સિગરેટ પીવા લાગ્યો. લાઈટર મેં થોડા સમય પહેલાં ઓકશનમાંથી ખરીદ્યું હતું. મને પ્રાચીન વસ્તુઓ ભેગી કરવાનો શોખ હતો અને ઘરમાં ઠેર ઠેર તે વસ્તુઓ વપરાશમાં હતા. જે ડ્રેસિંગ ટેબલના અરીસામાં તે દેખાઈ રહ્યો હતો તે પણ મેં બે વર્ષ પહેલાં એક ઓકશનમાં ખરીદ્યું હતું. તે કોઈ જુનાગઢના રાજવીનું હતું. મેં નામ યાદ કરવાનો પ્રયત્ન કરી જોયો પણ હું યાદ ન કરી શક્યો.\n\n      તેણે કહ્યું,” પોતાના પ્રશ્નોના જવાબો પોતે જ શોધવા પડે છે. તું કોણ છે તે પ્રશ્નનો જવાબ પણ તારે જ શોધવાનો છે અને હું કોણ છું તેનો પણ. પ્રયત્ન કરી જો કદાચ તને જવાબ મળે!”\n\n      હું કંઈ કહું તે પહેલાં તે અરીસામાંથી અદ્રશ્ય થઇ ગયો અને હવે અરીસામાં તેના બદલે મારું પ્રતિબિંબ ઝીલાઈ રહ્યું હતું. હું પહેલીવાર અરીસામાં સિગરેટ પીતાં પોતાને જોઈ રહ્યો હતો અને તે દ્રશ્ય મને પોતાને ન ગમ્યું. સાધારણ રીતે જે દ્રશ્ય ફિલ્મોમાં સ્ટાઈલીશ લાગતું હતું, તે વાસ્તવિકતામાં વિકૃત લાગી રહ્યું હતું. મેં સિગરેટ એશટ્રેમાં બુઝાવી અને સિગરેટનું પાકીટ કચરાપેટીમાં નાખી દીધું. લાઈટર ફેકવા માટે ઉઠાવ્યું પણ મારું ધ્યાન તેના ઉપર અંકિત કરેલી પાઘડી ઉપર ગયું અને હું વિચારમાં પડી ગયો. અરીસામાંના વ્યક્તિએ એવી જ પાઘડી પહેરેલી હતી.\n\n      મેં લાઈટરને ક્લિક કર્યું અને અચાનક એક ભડકો થયો અને તેની જ્વાળા મારા ચહેરા તરફ ધસી આવી.\n\n      અચાનક મારી આંખ ખુલી અને હું મંદ પ્રકાશ ફેલાવી રહેલા નાઈટ બલ્બ તરફ જોઈ રહ્યો. કેવું વિચિત્ર સ્વપ્ન હતું? મેં જીવનમાં ક્યારેય સિગરેટને સ્પર્શ નહોતો કર્યો અને કોઈ દિવસ લાઈટર ખરીદ્યું નહોતું. હા ! તે ડ્રેસિંગ ટેબલ મારા બેડરૂમની શોભા વધારી રહ્યું હતું. હું પથારીમાંથી નીકળીને બારી પાસે આવીને ઊભો રહ્યો.\n\n        બહાર અનરાધાર વરસાદ પડી રહ્યો હતો. દેડકાઓ શોર મચાવી રહ્યા હતા. મારી બારીની બહાર ગ્રીલ મુકેલી હતી તેના કુંડામાં મની પ્લાન્ટના પત્તાઓ ઉપર વાંછટ પડતી અને તે ભેગું થઈને પાણીની થોડી ધાર થઇ રહી હતી તે હું ત્રાટક નજરે જોઈ રહ્યો, અચાનક ક્યાંકથી કૂતરાના ભસવાનો અવાજ આવ્યો. ક્યાંકથી શિયાળના રડવાનો અવાજ આવી રહ્યો હતો. અદ્દલ થોડા સમય પહેલાં જોયેલા સપનાની જેમ. હું ધીમે ધીમે ડ્રેસિંગ ટેબલ પાસે આવ્યો કે કદાચ અરીસામાં તે રાજવી દેખાય. મેં નજીક જઈને ધડકતા હૃદયે અરીસામાં જોયું પણ તેમાં મારું પ્રતિબિંબ દેખાઈ રહ્યું હતું. હું ધીમેથી પોતાની ઉપર હસ્યો. સ્વપ્નમાં તો કોઈ પણ વાત શક્ય હોય પણ હકીકતમાં એવું નથી થતું.\n\n      એક માનસશાસ્ત્રી તરીકે હું જાણતો હતો કે ઘણી વખત જે હકીકતમાં શક્ય નથી હોતું તેને વ્યક્તિ સ્વપ્નરૂપે જુએ છે અને એક આભાસી દુનિયામાં જીવે છે. મારી પાસે કન્સલટ કરવા ઘણાબધા પેશન્ટ આવતા હોય છે અને જુદી જુદી ઘટનાઓ વર્ણવે છે કદાચ આ ઘટના પણ કોઈ વ્યક્તિએ વર્ણવી હશે. હું વર્ણવેલી ઘટના કે પેશન્ટને યાદ કરવા લાગ્યો પણ યાદ ન આવ્યું.\n\n      ડ્રેસિંગ ટેબલ કોનું હતું તે યાદ કરવા લાગ્યો પણ યાદ કરવાની જરૂર ન પડી કારણ હું મારા મિત્રો અને પરિચિતોને હજારોવાર કહી ચૂક્યો હતો કે આ ડ્રેસિંગ ટેબલ જુનાગઢના નવાબ મોહમ્મદ હમીદ ખાનજી બીજાનું હતું. હું આશ્ચર્યમાં પડી ગયો કે સ્વપ્નમાં આ વાત કેમ યાદ ન આવી?\n\n      મેં મહાપ્રયત્ને પોતાને ઊંઘને હવાલે કર્યો.\n\n      બીજા દિવસે નિયત સમયે હું ઊઠી ગયો અને મારા નિત્યનિયમ કાર્યોમાં પરોવાઈ ગયો. બપોરે અખબારની એક નાની જાહેરાત ઉપર ધ્યાન ગયું. બે દિવસ પછી રાજવીઓની યાદગીરીઓનું ઓક્શન હતું. પ્રાચીન વસ્તુઓનું પ્રેમી મારું મન આનંદથી ઝૂમી ઉઠ્યું. મેં તેમાંથી એડ્રેસ મારા મોબાઈલની નોટમાં કોપી કરી લીધું અને બે દિવસ પછીનું સવારનું અલાર્મ મૂકી દીધું જેથી કદાચ બીજા કોઈ કામમાં ભૂલી જાઉં તો મોબાઈલ યાદ દેવડાવી દે. હું મારી ઘણીબધી અપોઈન્ટમેન્ટ મોબાઈલમાં જ નોંધતો.\n\n      રાત્રે જમીને પથારીમાં આડા પડ્યા પછી હું ગઈકાલ રાતના સપનાં વિશે યાદ કરવા લાગ્યો. આજે દિવસભરના વ્યસ્ત કાર્યક્રમમાં હું તે વિશે વિચારી શક્યો નહોતો. પણ થાકને લીધે તરત ઊંઘ આવી ગઈ.\n\n      ચાર વાગે હું પરસેવેથી રેબઝેબ થઇ ગયો હતો અને મારી ઊંઘ ઉડી ગઈ હતી. મેં ગઈકાલનું સ્વપ્ન ફરી જોયું હતું. હવે મારા માટે આ સપનું રહસ્ય બની ગયું હતું. આજે મેં પ્રયત્ન કર્યો પણ ઊંઘી ન શક્યો. સવાર સુધી હું પથારીમાં પડ્યા પડ્યા વિચાર કરતો રહ્યો. બીજા દિવસની સવારની અપોઈન્ટમેન્ટ કેન્સલ કરી અને સ્વપ્ન વિશેના પુસ્તકોમાં મારા સ્વપ્નનો જવાબ શોધવા લાગ્યો. મેં સિગારેટને હાથ નહોતો લગાડ્યો તો સિગરેટ પીતાં કેવી રીતે જોતો હતો. સ્વપ્નનું રહસ્ય મારા મનમાં ઘૂંટાતું રહ્યું. એક બે કેસેસ જોઇને હું ઘરે નીકળી ગયો. હું ફરીવાર તે સ્વપ્ન જોવા માગતો હતો તેથી વહેલાં જમી લીધું અને પથારીભેગો થયો પણ મોડી રાત સીધી સૂઈ ન શક્યો.\n\n      અચાનક આંખ ખુલી અને ઊભો થઈને બારી પાસે પહોંચ્યો. આજે વરસાદ પડીને બંધ થઇ ગયો હતો અને બહાર કોઈ જાતના અવાજો થઇ રહ્યા ન હતા. મેં ચિકોટી ખણી જોઈ. જાગું છું કે સ્વપ્નમાં છું. થોડું દર્દ થયું, મેં ડ્રેસિંગટેબલ તરફ નજર કરી તો ત્યાં સિગરેટનું પાકીટ અને લાઈટર પડેલા હતા.\n\n      ત્યાં નજીક જઈને અરીસામાં જોયું તો અંદર હું જ હતો. અજાણતામાં મારો હાથ પાકીટ તરફ ગયો અને લાઈટર લઈને મેં સિગરેટ સળગાવી અને અરીસામાં જોયું તો અંદર તે મારી સામે જોઇને સ્મિત કરી રહ્યો હતો પણ આજે મારા હાથમાંથી સિગરેટ ન પડી. મેં એશટ્રેમાં રાખ ઝાટકીને પૂછ્યું,” બોલો તમારે આજે શું કહેવું છે?”\n\n      “ તારી સ્વીકાર કરવાની ક્ષમતા વધી છે. સારું છે ! હું તું છું અને તું હું.”\n\n      “ ના, એવું કંઈ નથી તમે ફક્ત એક ભ્રમ છો.”\n\n      “ સ્વીકારની ક્ષમતા વધી છે પણ કલ્પનાશક્તિ તો એટલી જ છે. તારી અંદર મારી એક અસ્તિત્વ છે અને એનો પરચો આવતીકાલે મળશે.”\n\n      એટલું કહીને તે અદ્રશ્ય થઇ ગયો અને મેં ધીમેથી બીજી સિગરેટ સળગાવવા લાઈટર સળગાવ્યું અને તેની જ્વાળા મારા ચેહરા પર ધસી આવી અને હું જાગી ગયો. મારા માટે ઘણાબધા પ્રશ્નો ઊભાં થઇ ગયા હતા. હવે હું વિચાર કરવા લાગ્યો કે અત્યારે હું જાગ્યો છું તે સાચે જ જાગ્યો છું કે સ્વપ્નમાં જાગ્યો છું. મેં ચિકોટી ખણી અને ફરી એટલું જ દર્દ થયું. ઉભા થઈને ડ્રેસિંગ ટેબલ તરફ જોયું તો ત્યાં કંઈ નહોતું.\n\n      હું ખુલ્લો આંખે પથારીમાં પડ્યો રહ્યો ન તો મને સમયનું ભાન હતું ન સ્થળનું. બારીમાંથી અંદરની તરફ આવતા સૂરજનાં કિરણોએ જણાવ્યું કે સવાર પડી ગઈ છે એટલે હું પથારીમાંથી ઊભો થયો. ત્રણ રાતથી આવતા સપનાએ મને ઝંઝોડી નાખ્યો હતો. અત્યારે હું જાગી રહ્યો છું કે સ્વપ્નમાં તે જાણવા મેં ડ્રેસિંગ ટેબલ તરફ નજર કરી અને સિગરેટ અને લાઈટરની ગેરહાજરીથી આશ્વસ્ત થયો કે હું જાગી રહ્યો છું.\n\n      નિત્યક્રમ પતાવ્યું ત્યાં મોબાઈલમાં નોટ્સની અલાર્મ વાગ્યું અને ઓક્શનનું નોટીફીકેશન આવ્યું. ઈચ્છા ઓછી હતી છતાં ઓકશનમાં જવા તૈયાર થયો. હોલમાં ખાસ ભીડ નહોતી. હું મારા ખાસ મિત્ર દીપક સાથે અહીં આવ્યો હતો. મેં તેને મારા સ્વપ્નની વાત કરી તો તેણે હસી કાઢી અને કહ્યું તારે બ્રેકની જરૂર છે. તું રોજ જેમને મળે છે તે બધા મનોરોગી હોય છે અને તેમની અસર તને હવે જણાવા લાગી છે એટલે સર્વશ્રેષ્ઠ ઉપાય એ છે કે વ્યસ્ત જીવનમાંથી થોડો સમય કાઢ અને ક્યાંક ફરવા જા અને હવે તારી ઉમર પણ થઇ ગઈ છે. ત્રીસીએ પહોંચીને પણ એકલો જ છે. લગ્ન કરશે એટલે બીજું કોઈ તને ડરાવી નહિ શકે.\n\n      ઓક્શનની વસ્તુઓનું લીસ્ટ અમને આપવામાં આવ્યું. હું મારી નજર તે લીસ્ટ પર ફેરવવા લાગ્યો અને એક વસ્તુ પર મારી નજર ચોંટી ગઈ. સોનાનું લાઈટર, લીસ્ટ મારા હાથમાંથી પડી ગઈ. મેં દીપકને તે વસ્તુ બતાવી.\n\n      તેણે કહ્યું,” રાજાઓની વસ્તુઓ છે એટલે સોનાની જ હોવાની. ગમે તો ખરીદી લેજે. સિગારેટ ન પીતો હોય તો કંઈ નહિ શોબાજી માટે તો ઘરમાં રાખી જ શકશે.”\n\n      ઓક્શન શરુ થયા પછી હું ફક્ત લાઈટરની રાહ જોતો હતો. અંતે તેનો પણ વારો આવ્યો અને તે મેં ખરીદી લીધું. તેના માટે કોઈ બીજાએ બોલી પણ લગાવી ન હતી. ઓક્શન પૂર્ણ થયા પછી ઓર્ગનાઈઝરને તેની મહત્તા વિશે પૂછ્યું.\n\n      તેણે કહ્યું,” આ જામનગરના જામસાહેબના નાનાભાઈ વાપરતા હતા અને તેમનું કોઈ અકસ્માતમાં મૃત્યુ થઇ ગયું હતું.”\n\n      તે લાઈટર સાચવીને ખિસ્સામાં મુકીને ઘર તરફ પાછો ફર્યો. આજે હવે ક્યાંય જવાની ઈચ્છા ન હતી. ઘરે આવીને લેપટોપમાં મેં જામસાહેબ એમ ટાઈપ કર્યું તો તેમાં એક આખું લીસ્ટ આવ્યું. મેં એક્ઝેક્ટ કયા જામસાહેબ એમ તો પૂછ્યું જ નહોતું. મેં લાઈટર તરફ ધ્યાનથી જોયું તો તેના પર પાઘડી અને મોરનું ચિન્હ જોયું. મેં લાઈટર ક્લિક કર્યું તો અચાનક મોટી જ્વાળા ભડકી અને મારી આંખ ખુલી ગઈ.\n\n      હું પરસેવે રેબઝેબ હતો. હું કોઈક ચક્રવ્યૂહમાં અટવાઈ ગયો હતો. શું સ્વપ્ન શું હકીકત ભૂલી ચુક્યો હતો. જાગી રહ્યો છું કે સુઈ રહ્યો છું તેની ખબર નથી પડી રહી.\n\n      ફક્ત ક્યારેક ઇન્જેક્શન ભોકાવાની પીડા થાય છે. હું રાહ જોઈ રહ્યો છું તે અરીસાની અંદરના રાજવીની. ક્યારેક તે લાઈટર પણ દેખાઈ જાય છે અને સિગરેટ પીવાનું મન થઇ જાય છે.\n\n      ક્યારેક હસી પણ લઉં છું અને ક્યારેક રડવા લાગુ છું. હું શૂન્ય પણ છું અને અનંત પણ છું, હું સ્થૂળ પણ છું અને ચલિત પણ છું.",
      "duration": "9 mins",
      "category": "Horror"
    },
    {
      "title": "કડાહા ચલ રહા હે",
      "story_name": "\"રાનીખેત, ઉત્તરાખંડની સુંદર પહાડીઓ વચ્ચે વસેલ એક નયનરમ્ય શહેર. જો માનવ મારુ આ ઇન્સ્ટાગ્રામ સ્ટેટસ કેવું છે ?\"\n\n\"સારું છે ખુશી પણ તને નથી લાગતું કે મેં કીધું તેમ અપને પ્રાગ જવું જોઈતું હતું ફોર અવર હનીમૂન. \"\n\n\" ના. મારે મનભરીને પ્રકૃતિ ને અને જિંદગીને માણવી હતી, તારી સાથે ફરવું હતું એન્ડ બીજા દેશમાં ત્યાંના કાયદા કાનૂન પ્રમાણે ફરવાનું. નહીં આ જ સારું છે. તને ગમ્યું નહીં ?\"\n\n\"હા...હા...હા... ગુડ વન. તું સાથે હોય તો મને રાનીખેત શું રણપ્રદેશમાં પણ ફરવાનું ગમશે.\"\n\n\n\n   માનવ અને ખુશી ખુબ જ મુક્તપણે પોતાની જીંદગી માણી રહ્યા હતા. એ લોકોની વાતો સાંભળ ગાડી ચાલવતા રતનલાલને પણ પોતાની લાલી અને પરિવાર યાદ આવી રહ્યો હતો. તેઓની ગાડી હવે કાલકા નામના રાનીખેત પાસે આવેલા નાનકડા ટાઉન તરફ વધી રહી હતી. એ આખો રસ્તો ત્યાંના પહાડો અને સુંદર જંગલ માટે પ્રખ્યાત હતો. માનવ અને ખુશી તેઓની એક અલાયદી દુનિયામાં ફોટા અને સેલ્ફી લેવામાં મસ્ત હતા. પણ ગાડીની ઝડપી ગતિને કારણે ફોટા બરાબર આવી રહ્યા ન હતા તેથી ખુશીએ ગાડી થોભાવી એને પહેલા ગાડીમાં જ તેની અને માનવની સેલ્ફી લેવા માંડી. ત્યારે જ...\n\n\"ઓહ ...બચાવો... બચાવો \" દર્દ ભરેલા અવાજ સાથે એક હાથ ખુશીની સીટ તરફની બારી પાર પછડાયો અને પછી એક 40-50 વર્ષના માણસે ગાડીમાં ડોકિયું કર્યું. ખુશી તો તેને જોતા જ ચીસ પડી ઉઠી કારણ કે એ માણસના માથામાંથી નીકળેલા લોહીને કારણે તેના કપડાં અને હાથ લોહીથી લથબથ હતાં.\n\n\n\n   રતનલાલે તેની તરફનો ગાડીનો કાચ નીચો કર્યો અને તે માણસને તેની ઇજા વિશે પૂછવા લાગ્યો.ખુશી તો ખુબ જ ડઘાઈ ગઈ હતી.\n\n\"સાહેબ, યે બોલ રહા હે કી ઉસકા યહાં એકસીડન્ટ હુઆ હે. ક્યા હમ ઇસે પાસ કે ગાવકી અસપતાલ તક છોડ દે ?\" રતનલાલે માનવને પૂછ્યું, તે માણસ માનવની સામે હાથ જોડી રહ્યો હતો તેથી માનવને પણ દયા આવી ગઈ. ખુશીના ના પાડવા છતાં પણ તે લોકોએ તે માણસને હોસ્પિટલ લઇ જવા માટે ગાડીમાં બેસવાની અનુમતિ આપી દીધી. તે માણસ ગાડીમાં રાતનલાલની બાજુમાં આગલી સીટ પર ગોઠવાઈ ગયો પણ ખુશીએ કઈક એવું જોયું કે તેને પરસેવો વળી ગયો.\n\n\n\n  ધીરે રહીને તેને માનવને વાત કરી કે જો એ માણસનો એક્સિડન્ટ થયો હતો તો તેની ગાડી કે બાઈક ક્યાં હતા? માનવ ખુબ જ ઉતાવળો હતો તેને સીધી આ વાત એ માણસને જ પૂછી લીધી અને તેને કહ્યું કે તે ચાલતો જતો હતો તો કોઈ ગાડીવાળો તેને ટક્કર મારી જતો રહ્યો. રતનલાલે પણ તેની વાતમાં જ પોતાનો સુર પુરાવ્યો.\n\n\n\n      એ માણસની વાતમાં આવી તેઓ તેને હોસ્પિટલ પહોંચાડવા માટે બીજા જ રસ્તે વળી ગયાં, જંગલમાંથી પસાર થતા રસ્તા. જંગલનું વાતાવરણ ખુબ જ આહલાદક હતું એમ પણ સમી સાંજનો રતાશ પડતો સૂરજ બસ હવે આથમી જ રહ્યો હતો. પક્ષીઓના ટોળા પોતાના માળાઓમાં પાંચ જઈ રહ્યા હતા પણ આ દ્રશ્ય લાંબો સમય ન રહ્યું. ધીરે ધીરે અંધારાના ઓળા વૃક્ષો પર અને જમીન પર પથરાવા લાગ્યા, અને ચારેતરફ સન્નાટો થવા લાગ્યો. ક્યારેક કોઈ શિયાળની લાલી પણ સંભળાતી જે વાતાવરણને થોડું ભયાવહ બનાવી રહી હતી. એ માણસને ગાડીમાં બેસાડ્યા પછી કલાક પસાર થઇ ચુક્યો હતો પણ તેનું ગામ આવતું ન હતું, હજી પણ જંગલ પત્યું ન હતું. તે વાત પર રતનલાલ કે ખુશી-માનવનું પણ ધ્યાન ન હતું. રતનલાલ તે માણસ સાથે વાત કરવામાં અને ખુશી-માનવ પોતાની જ દુનિયામાં મસ્ત હતાં.\n\n\n\n     આ તરફ ધીરે- ધીરે વાતાવરણમાં પલટો આવવા લાગ્યો. અચાનક ધોધમાર વરસાદ વરસવા લાગ્યો અને પવનની ઝડપ એટલી તો વધી ગઈ કે હવે આગળનો રસ્તો દેખાવો પણ હવે મુશ્કેલ હતો.\n\n\"સાહેબ, આગે કુછ નહીં દિખાઈ દે રહા. ક્યાં થોડી દેર યહી પે ગાડી ખડી રખું ? \" રતનલાલે માનવને પરિસ્થિતિનું ભાન કરાવ્યું.\n\n\n\n\"અરે, આપ તો બોલ રહે થે કે આપકા ગાવ યહી પર હે, પર એ જંગલ યો ખતમ હી નહીં હો રહા, હમે તો ભૂખ ભી લગી હે. ઔર રતનલાલ હમારી આજકી ટુર તો રહ ગઈ. અબ કલકા તુમ અલગ સે ચાર્જ લોગે.\"\n\n\"નહીં, કિસી ગરીબકી મદદ કરને કા મેં કોઈ અલગ ચાર્જ નહીં લૂંગા ઔર હા મેં હંમેશા મેગી ઔર એક પ્રાઈમસ સાથ રાખતા હું, મેં અભી બના લેતા હું આપ લોગ ગાડીમેં હી બેઠીયે ક્યુંકી બહાર ઝોરો કી બારીસ હે.\"\n\n\"ઠીક હે.\"\n\n\n\n   પેલો માણસ પણ રતનલાલ સાથે ગાડી બહાર નીકળી ગયો, માનવે જોયું તો એ લોકો એક ઝાડ નીચે જઈ પ્રાઈમસ પેટાવી રહ્યા હતા. માનવ અને ખુશી ગાડીમાં બેઠા અને એટલા દિવસોની તેમની ટ્રીપના ફોટા જોવા લાગ્યા પણ એક વિઘ્ન તો હતું જ વરસાદ બંધ થવાને બદલે વધી રહ્યો હતો.\n\n\n\n\"માનવ મને હવે ડર લાગે છે પેલા માણસને લીફ્ટ આપીને આપણે કોઈ ભૂલ તો નથી કરી ને કારણ કે એના ગાડીમાં બેઠા પછી ના તો એનું ગામ મળ્યું કે ના તો આપણે કાલકા પહોંચી શક્યા.\"\n\n\n\n\"ખુશી હોરર સિરિયલ જોઈ-જોઈને તારું મગજ ખાલી થઇ ગયું છે. જા મગજ લઇ આવ કોઈ મોલમાંથી. હા...હા...હા \"\n\n\"ઓઇ તને આવા સમયે પણ મજાક સૂઝે છે. જા હું વાત નથી કરવાની તારી સાથે.\"\n\n\"અરે બાબા સોરી.\"\n\n\n\n માનવ અને ખુશી પોતાની જ નોકઝોકમાં વ્યસ્ત હતા તે લોકોને એ ધ્યાન જ ન રહ્યું કે સામેના ઝાડ નીચે ના તો હવે રતનલાલ હતા કે ના એ માણસ. ત્યાં જ અચાનક એક તેજ વીજળીનો લિસોટો આકાશમાં દેખાયો અને વાદળોનો ઘેરો ગડગડાટ થયો. માનવ અને ખુશી એ જયારે ગાડી બહાર જોયું ત્યારે સાચી પરિસ્થિતિનો ખ્યાલ આવ્યો.\n\n\n\n\"જોયું મેં કીધું હતું ને માનવ આપણે ફસાઈ ગયા છે હવે ? \" ખુશી ડરતા-ડરતા બોલવા લાગી.\n\n\"અરે અહીં જ હશે એ લોકો. હું છું ને તું ચિંતા નહીં કર.આપણે ગાડીમાંથી નીચે ઉતરીને એક વાર જોઈ લઈએ.\"\n\n  માનવના કહેવાથી તે બન્ને ગાડીમાંથી બહાર આવ્યા, ખુશી માનવ પાછળ લપાતી- છુપાતી ચાલી રહી હતી. ત્યાં જ અચાનક જમીન ફાટવા લાગી હોય એવું લાગ્યું એ લોકોને અને સાચે જ તેઓની બાજુમાં જ જમીનમાં ભુવો પડયો અને થોડા માટે તેઓ બચી ગયા.\n\n\n\n\"માનવ જલ્દી ચાલ ગાડીમાં ભાગી જઈએ અહીં કઈ તો ખોટું થઈ રહ્યું છે. \"\n\n\" હા ચાલ ખુશી.\" હવે માનવ પણ ગભરાયો હતો.\n\n  ત્યાં જ \" બચાઓ... બચાઓ, સાહબજી.\" રતનલાલ બૂમો પડતો આવી રહ્યો હતો. માનવ અને ખુશીના પગ અટકી ગયા.\n\n\"સાહબ, ઉસને કડાહે કો જગા દીયા, કડાહા ચલ રહા હે.\"\n\n\"કડાહા ? ક્યાં હે વો ? \"\n\n\"સાહબ ગાડીમેં ચાલીયે જલ્દી મેં આપકો બતાતા હું.\"\n\n\n\n    ફટાફટ એ ત્રણે ગાડી તરફ ભાગ્યા અને ગાડીમાં બેસ્યા બાદ એ લોકોએ રાહતનો શ્વાસ લીધો.\n\n\" ક્યાં હે યે કડાહા ?\"\n\n\"સાહબ એક ચરુ હે સોને-ચાંદી સે ભરા હુઆ. જમીન સે બહાર આ ગયા હે, ઇસીલિયે યે આંધી-તુફાન હો રહા હે . વો ઉસકો મિલ ગયા હે.\"\n\n\" પર તો તુમ ક્યુ ભાગ રહે હો ?\"\n\n\" સાહબ, ઉસ કડાહે મેં સે સોના નિકાલને કે લિયે ઉસે કોઈ એક ઇન્સાન કી બલી દેની હોગી. કડાહા સિર્ફ તીન- ચાર ઘંટે હી બહાર રહેગા. વો હમ મેં સે કિસી કી બલી દેને કે લિયે હમે યહાં લેકર આયા.\"\n\n\n\n \"ઠીક હે. રતનલાલ તો ગાડી ભગાઓ.\" રતનલાલ હજી તો ગાડી શરુ કરવા જઈ જ રહ્યો હતો ત્યાં જ ગાડી બેસી પડી, ગાડીના બધા ટાયર પંચર થઇ ચુક્યા હતા. હજી તો કોઈ કઈ સમજે એ પહેલા જ ગાડીની સામે એક કાળો ઓળો દેખાયો અને એક કુહાડીનો ઘા ગાડીના આગળ કાચ પર ઝીંકાયો, તે સાથે જ ત્રયેણ પર કાચના ટુકડા ઉડયા.\n\n\n\n  તે માણસ ગાડીના બોનેટ પર ચડી રતનલાલને ગાડીમાંથી ખેંચી રહ્યો હતો. માનવ તેની રતનલાલ પરથી પકડ છોડવામાં લાગ્યો એટલામાં જ ખુશી ગાડીમાંથી ઉતરી ગઈ.\n\n\n\n  મનાવે જોયું તો હાથમાં એક મોટો પથ્થર લઇ ખુશી ધીરે-ધીરે એ માણસની પાછળની તરફથી તેના તરફ આગળ વધી રહી હતી, તે જોઈ રતનલાલ અને માનવ સમજી ગયા ખુશીનો ઈરાદો, એ લોકોએ એ માણસની પકડ છોડાવાનો નાટક ચાલુ રાખ્યો અને ખુશીએ પાછળથી આવી તે માણસના માથે પથ્થર ઝીકી દીધો. કણસતા- કણસતા તે ગાડીથી નીચે પડયો. એ ત્રયેણ હવે ચાલવા લાગ્યા. પણ પાછળથી એ માણસની લાશ જાણે હવા બની હવામાં મળી ગઈ.\n\n\n\n હજી તો માત્ર પંદર ડગલાં જ ચાલ્યા હશે ત્યાં ફરીથી સામેની જમીન ફાટી અને એમાંથી પ્રકાશ આવ્યો-સોનેરી પ્રકાશ.. સામે એ જ કડાહો - ચરુ હતું, સોના-ચાંદીથી ભરેલો. અને આ તરફ રતનલાલનું રુપ પણ ગંભીર થઇ ગયું, તે જાણે હવામાં ઉડીને સામે ચરુ પાસે જઈ ચરુ સામે જ સ્થિર થઇ ગયો અને તેનું અટ્ટહાસ્ય વાતાવરણમાં ચારેતરફ ગુંજી ઉઠયું.\n\n\"સાહબ, તો કૈસા લગા આપકો કે યે કડાહા?\"\n\n\n\n  માનવ અને ખુશીના તો હોઠ જ સીવાય ગયા હતા, આટલું સોનુ તેઓએ કોઈ દિવસ જોયું ન હતું. ત્યાં જ રાતનલાલે માયાઓ રચવા માંડી. એક તરફ ખુશીને ઘરેણાં, બંગલો, વૈભવ, એશોઆરામની લાલચ આપી તો માનવને પણ તેવા જ વૈભવી દ્રશ્યો બતાવ્યા. ધીરે - ધીરે માનવ અને ખુશીના મનમાં લાલચ જાગતી જોઈ તેને બન્ને વશમાં કરી એકબીજાથી વિપરીત દિશામાં મોકલ્યા અને બન્નેને એકબીજાને મારવા પ્રેરણા આપી કારણ કે કડાહો હંમેશા બલી માંગે છે.\n\n\n\nજયારે માનવ અને ખુશી એકબીજાની સામે આવ્યા ત્યારે બન્ને હાથમાં તલવાર હતી, એ જ ખેલ હતો ખૂની કડાહા અને તેમાં રહેલી રતનલાલની આત્માનો. બે પ્રેમ કરનારાઓની પરીક્ષા.\n\n\n\n  રતનલાલનું અટ્ટહાસ્ય વાતાવરણે હવે ચીરી રહ્યું હતું. પણ થયું એ જ રતનલાલે વિચાર્યું જ ન હતું, ખુશી અને માનવ બન્નેની તલવાર જમીન પર હતી અને તેઓ એકબીજાનો હાથ પકડી ભાગી રહ્યા હતા. રતનલાલે તેમના માર્ગમાં અનેક વિઘ્નો નાખ્યા, પથ્થરો ફેંક્યા, સાપ દોડાવ્યા પણ માનવ અને ખુશી ભાગતા રહ્યાં. આખરે રતનલાલે પોતાની ભૂલ સ્વીકારી અને હવે તેની આત્મા ફરી સૌમ્ય રુપમાં તે બન્નેની સામે આવી.\n\n\n\n\"મુજે માફ કર દો. મેને આપ દોનો કે પ્યારકી પરીક્ષા લી. મેરા મકસદ દુનિયામેં જૂઠે પ્યાર કરનેવાલો કો સજા દેના હે.\" રતનલાલની આત્મા હવે શાંતચિત્તે ખુશી અને માનવને કહી રહી હતી, અને તે બન્ને પણ વિસ્ફારિત આંખે જોઈ રહ્યા હતાં.\n\n\n\n\"પર તુમ એસા કયું કર રહે હો ?\"\n\n\" એક બાર એસા હી કડાહા ચલા થા. મેં ઔર મેરી બીવી લાલી સાથ થે. તભી કડાહેને યહી શર્ત રખી થી મેરી તલવાર તો જમીન પે ગીર ગઈ પર લાલીને મેં કુછ સમજ સકું ઉસસે પહેલે હી મેરી જાન લે લી ઔર કડાહે સે સારી દૌલત લેકે ચાલી ગઈ. તભી સે મુજે પ્યાર શબ્દ સે હી નફરત હો ગઈ થી. મેરી રુહ યહી અટક ગઈ ઔર એસે બહોત સે જૂઠે પ્યાર કારનેવાલોકો મેને મરવા દિયા. પર આજ તુમ લોગોકે સચ્ચા પ્યાર દેખ કે મુજે ફિર સે પ્યાર પે ભરોસા હો ગયા હે, પર યે તો સબ છલાવા થા મેરે પાસ તુમ્હે દેને કે લિયે ઇસકે સિવા કુછ નહીં હે.\" એટલું બોલતાં જ રતનલાલની આત્માએ એક સોનાની આશરે 1 કિગ્રાની ઈંટ માનવના હાથમાં મૂકી.\n\n\n\n \" હમે કુછ નહીં ચાહિયે બસ હમે જાને દો. હમારી દુનિયા એક્દુસરે મે હી હે. ઔર તુમ ભી અબ મુક્ત હો જાઓ.\" માનવ બોલ્યો.\n\n\"હા સાહબ, બસ ઇસે રતનલાલકા આશીર્વાદ સમાજ લેના. અલવિદા.\" અને રતનલાલની આત્મા એ સોનાની ઈંટ માનવના જ હાથમાં રહેવા દઈ મુક્ત થઇ ગઈ. સાથે જ ત્યાં રહેલો છલાવા રુપ કડાહો પણ હવામાં ગાયબ થઇ ગયો અને માનવ અને ખુશીની આંખ સામે હવે જંગલ નહીં પણ એ જ રસ્તો હતો જ્યાંથી તેઓ રતનલાલની ગાડીમાં બેઠા હતા!\n\n",
      "duration": "8 mins",
      "category": "Horror"
    },
    {
      "title": "પડછાયો",
      "story_name": "પાત્ર\n\n• નાયક – અંશુમન, અમન\n\n• નાયિકા – રમોલા\n\n• અંશુમન ફ્રેન્ડ -શ્રવણ,મનન,ચિંતન,મહેશ,રમણ\n\n• ખલનાયક : મુનાફ ભાઈ\n\nમારી પ્રાણપ્રિય પત્નિની લાશ જોઈને હું સર્વાંગ ધ્રુજી ઉઠ્યો. મારી આંખમાંથી અનરાધાર અશ્રુઓ સરી પડ્યાં. મારું રુદન પોલીસ વેણની આવી રહેલી સાયરનમાં દબાઈ ગયું. શું મેં મારી પત્નિ ની હત્યા કરી હતી ? આ સવાલ મારા દિલને ધ્રુજાવી ગયો. હું મારી પત્નિને ખૂબ જ પ્રેમ કરતો હતો. કોલેજ સમયથી અમે એકબીજાના ગળા ડૂબ પ્રેમમાં હતાં. અમે લવ મેરેજ કર્યા હતાં. મારી પ્રાણ પ્રિય રમોલાની હત્યા ? અને તે પણ મારા હાથે ? કલ્પનામાં પણ તે શક્ય નથી.લગ્ન જીવન દરમ્યાન મેં તેના પર કદિ હાથ પણ ઉપાડ્યો નથી. ઓરડામાં મારા સિવાય બીજું કોઈ હાજર નહોતું ! સામે મારી પત્નિ રમોલાની લાશ પડી હતી.આવા સંજોગો માં પોલીસ મને જ હત્યારો સમજી બેસશે તો ?\n\nઆમ,વિચારી ઘર ના પાછલાં દરવાજેથી અંશુમન ભાગે છે. પોલીસ તેના ઘર સુધી પહોંચે તે પહેલાંજ નજીકના રેલવે સ્ટેશન સુધી પહોંચીને ચાલતીજ ગાડીમાં ચઢી જાય છે.પાછળ પોલીસ રમોલાની લાશ જોઈને આસ-પાસ ના લોકો ને પુછ-તાછ કરે છે.\n\nઅંશુમન (મનમાં જ)મારો ભાગી જવાનો મતલબ પોલીસનો ડર કે કેદમાં ન જાઉં તે નહોતો. પણ, મારી પત્નિનું ખુન કરનારા હત્યારાને શોધવાનો હતો. હું જે ટ્રેનમાં જતો હતો તે કઈ જગ્યાએ જતી હતી ? તેની પણ મને ખબર નહોતી. પત્નિના મૃત્યુના શોક કરતાં હવે, તેને મોત આપનારને પકડવા નું ઝનૂન મારા પર સવાર હતું.\n\nસાંજનો સમય હોવાથી ગાડીમાં કોઈ ચા -નાસ્તો કરતાં હતાં ને કોઈ સુવાની તૈયારી, ક્યાંક ગીત-સંગીત ચાલતું હતું તો ક્યાંય બિઝનેસની વાતો થતી હતી. પણ,ગાડીમાં ચઢ્યા બાદ ગેટ પાસે ઊભા રહીને હું મારાથી દૂર ગયેલ, મારી રમોલાથી થઈ રહેલ દૂરીને જ નિહાળતો હતો. મારા ગયાં પછી રમોલાનું શું થશે ? એમ વિચારી મેં વીમો કરાવ્યો હતો. લોકર ભી રાખ્યું હતું. તેની જાણ હું ઘણીવાર તેને કરતો હતો. ને આજ, એ રમોલાને મૃત હાલમાં મૂકીને નીકળી ગયો ! તો એના સિવાય શું કરું ? અને હવે શું થશે ? નહિ,પણ એ શખ્સને તો હું પકડીનેજ રહીશ. પણ, શી રીતે ? આવા અનેક સવાલ, આશ્ચર્ય મારા મનમાં ઉદ્દભવતા હતાં. આવીજ વિટંબણા હું ગાડીના દરવાજા પાસે ઉભો હતો. ગાડી એક સ્ટેશન પર ઉભી રહી. ત્યાં જ કોઈએ મને કહ્યું “એક્સ્ક્યુઝ મી”ને હું ચોંકી ગયો.\n\nમારા વિચારોમાંથી બહાર આવ્યો ને જોયું તો સામે પાંચ વર્ષની છોકરી હસતી-હસતી મને જરાં જગ્યા આપવાની વિનંતી કરી રહી હતી. એનું મુખ જોઈને મારામાં જાણે આશાની લહેર દોડી આવી. તેની પાછળ તેની મમ્મી આવી અને મેં છોકરીને ઉપર ચઢાવી. તેના મમ્મી ઉપર આવીને છોકરીને ખીજાયા અને એક ઝાપટ મારીને અંદર લઈ ગયા.\n\nઅજાણ્યો હોવાથી હું તેને કંઈ કહી ના શક્યો. પણ આવડી નાની છોકરીને આ રીતે મરાતું હશે ?અને પાછું મન ત્યાંજ પહોંચ્યું કે મારી રમોલાની વાત કરું તો કોને કરું ?હવે, આ સ્થિતિમાં ભરોરો કરું તો કોના પર ને વળી, મારા પર પણ ભરોસો કોણ કરશે ? ચિંતન, મનન, રમણ આ બધાં તો મારા ફ્રેન્ડ છે. પરંતુ,આવી બાબત તેને કહી શકાય ! ના- - - - -ના પણ, હા શ્રવણ એ બધી રીતે યોગ્ય લાગે છે. અને મારાં પર્સમાં એકસ્ટ્રા કાર્ડ પણ છે.(ફોન કરવામાં આવે છે) અને વાત થાય છે.\n\n'હેલો, શ્રવણ હું અંશુમન બોલું છું.' ત્યાંજ શ્રવણ સામે થી રીપ્લાય કરે છે.\n\nશ્રવણ: હેલો,અંશુમન... અંશુમન તું ક્યાં છે ?અહીં ભાભી... ખુન... પોલીસ... બધું તું ક્યાં છે ?\n\n(શ્રવણ ફોનમાં જ એકદમ હાંફતો -હાંફતો બોલતો હતો અંશુમન જવાબ આપે છે.\n\nઅંશુમન : શ્રવણ શાંતિ, મારા નામને આ રીતે મોટેથી ના બોલ અને હું જે કહું છું તે તું શાંતિથી સાંભળ. મને બધીજ ખબર છે. રમોલાની આ સ્થિતિ હું ઘરમાં હતોને બની છે. પણ, પછી પોલીસ આવતી’તી એટલે હું છુપાવેશે નીકળી ગયો. કેમકે, હું તેના સાચા કાતિલને પકડવા માંગુ છું. અત્યારે હું એક ટ્રેનમાં છું. કોઈ મારા વિશે પૂછે તો કહેજે કોઈ કાર્ય માટે તે બહાર ગયાં છે. (આ બધીજ વાત સાંભળી ને શ્રવણ કહે છે.)\n\nશ્રવણ ':અંશુમન હું માની જઈશ પણ,પોલીસ ?' છતાં તું તારું ધ્યાન રાખજે હું મારા ફ્રેન્ડ જે પોલીસ છે તેની સાથે વાત કરું છું. વધુમાં વધુ તે ભાભીને હોસ્પિટલની આઈસ કેબીનમાં રાખી શકે. પણ,અંતિમ વિધિ સુધી નહિ પહોંચાડે.'\n\nઅંશુમન : 'શ્રવણ, અત્યારે મારી સમજમાં કાંઈ નથી આવતું આવા આઘાતથી વિચાર પણ બંધ થઈ ગયાં છે. તે શખ્સને પકડવો તેજ અહમ થઈ ગયો છે. તું તો તેના ભાઈ સમાન છે. જે રીતે યોગ્ય લાગે તે જ અપનાવજે. બસ, હવે હું ફોન રાખું છું. ખબર નૈ કોણ આસ-પાસ હોય ને હા, આ નંબર પ્રોપર નથી હું તને ફરી વાર કોન્ટેક્ટ કરીશ.'\n\nઆમ કહીને અંશુમન ફોન બંધ કરી કાર્ડ બદલી નાખે છે. થોડીવાર જ્યાં ઉભો હોય છે ત્યાંજ બેસી જાય છે અને રડીને થોડો હળવો થાય છે. રાત હોવાને કારણે તે એ જ જગા પર ઢળી પડે છે. ટેન્શન, થાક અને બીકને કારણે જકડાયેલો અંશુમન થોડી ક્ષણોમાંજ બાળકની જેમ નિર્દોષ રૂપે સુઈ જાય છે. ગાડીનો વાગતો પાવો, છુક-છુક અને હવાનો મારો તેની નીંદમાં ખલેલ પહોંચાડવા માંગે છે પણ,તે બેશુદ્ધની જેમ ઊંઘી જાય છે.\n\nજ્યારે સવાર થાય છે ત્યારે અંશુમન ચાય.... ચાય...ચાય...ના સાદથી ઉઠી જાય છે. અને પોતાની રમોલાને યાદ કરીને હસી પડે છે. કયું સ્ટેશન છે તે જાણ્યાં વગરજ નીચે ઉતરે છે અને જોવે છે તો તે બોમ્બે પહોંચી ગયો હોય છે. થોડા ચા-નાસ્તો કર્યા બાદ ઈશ્વરને પ્રાર્થના કરે છે કે કોઈ રસ્તો બતાવે ને ત્યાંજ તેને બોમ્બેનું પ્રખ્યાત ગણેશ મંદિર યાદ આવે છે. અંશુમન મંદિરે પહોંચી દર્શન કર્યા બાદ બહાર આવે છે તો તેની મુલકાત એક ટેક્સીવાળા સાથે થાય છે. અને ટેક્સીવાળાને તે પોતાનું નામ અમન બતાવે છે. અને કહે છે.\n\nઅમન: 'ભાઈ હું કામ ની શોધમાં ઘર થી દૂર આવ્યો છું. બોમ્બે મારા માટે નવું શહેર છે. જો કોઈ કામ આપના ધ્યાન માં હોય તો બતાવો હું તેને જરૂર થી કરીશ.\n\nટેક્સી વાળાને અમનના વચનમાં સત્યતા લાગી તેથી તેણે અમન પણભી ટેક્સી ડ્નુંરાઇવરનું કામ અપાવ્યું. આ કામ મેળવી અમનનો જીવન નિર્વાહ ચાલવા લાગ્યો પણ ધ્યેય તો હજુ બાકીજ હતું. ટેક્સી દ્રીવારની એક ઝુંપડીમાં તેને આશરો મળ્યો. હવે,તેનું રૂટિન ગોઠવાઈ ગયું. અમન સવારે ઉઠી ફ્રેશ થઈને ગણેશજી ને યાદ કરી ટેક્સીમાં અગરબત્તી કરતો ગણેશ વંદન કરી પોતાનું કામ શરૂ કરતો. રાત્રે આવી ભોજન બાદ ઝુંપડીમાં જ સુઈ જતો. નાસ્તો ભોજન ક્યારેક ઘર પર થતાં તો ક્યારેક બહારજ પૂર્ણ કરી આવતો. નવા ગામ, નવા કામ ને નવા લોકો સાથે ભળી ગયો હતો છતાં, રમોલાની યાદ તેને હજુ પણ આવતી હતી. થોડાં દિવસ થયાં તે સેટલ થયો અને એક રાત્રે જ્યારે તે સૂતો હતો ત્યારે અર્ધ જાગૃત અવસ્થામાં જ તેને રમોલા દેખાઈ જે સ્થિતિમાં તેને છોડી આવ્યો હતો તેજ ડ્રેસ પહેરેલી અને અંશુમન ને દિલાસો આપતી.\n\nરમોલા : 'અંશુમન, હું સમજુ છું તું મને છોડીને શા માટે ભાગી નીકળ્યો ? પણ, આ રીતે કામ કરવાથી તને કોઈ દોષી મળી જશે ? શું તને ખબર છે તે કેવો છે ?કોણ છે અને આ રીતે મને મારવાનું કારણ શું હતું ? તારો ફ્રેન્ડ ખરેખર, શ્રવણ છે અને સારું કર્યું તે એનીજ સહાય લેવાનો વિચાર કર્યો.\n\nબસ, આટલું બોલી ત્યાં તો અમનની આંખો ખુલી ગઈ. સામે આભ માં ટમટમતા તારા હતાં. અમન જાણીજ ના શક્યો કે તેની સાથે શું થઈ રહ્યું છે. શું તે સ્વપ્ન હતું કે પછી એક સત્ય ! પણ, ના મને તો નીંદર આવી જ નથી. કેમકે,પાસેથી પસાર થતી રેલગાડીનો અવાજ તો મેં સાંભળ્યો હતો. હશે,મારો વ્હેમ છે મારા દિમાગમાં રમોલાને મુકીને આવ્યો તેનો આઘાત ખૂબ ઊંડો છે. તેનુંજ આ પરીણામ હશે. ”જય સંકટ મોચન સવાર પાડજો”\n\nઆમ બોલીને સુવા જાય છે ત્યારે ફરીથી એજ અવસ્થામાં રમોલા દેખાય છે. અને કહે છે.\n\nરમોલા : 'અંશુમન હું જ છું. તું કેમ સ્વીકારવા તૈયાર નથી ? કદાચ,શરીર નથી એટલે જ ને ?ખુલ્લી આંખે તું મને જોઈ શકશે નહીં. હા, સાંભળી શકશે, અનુભવી શકશે, ગર તું માને તો હું તને આરોપી સુધી પહોંચાડી શકું છું.\n\nઅમન હજુ રમોલાને સાંભળવા માંગતો હતો તેથી પૂછે છે 'હા,બોલ તે શખ્સ કોણ છે ?ક્યાંથી આવ્યો હતો અને તને શા માટે મારી?\n\nરમોલા : 'મને માફ કરજે અંશુમન કેમકે, તને કહ્યા વગર જ મેં તારા મિત્ર મનનને આપણા લોકરની વાત કરી હતી. કેમકે, હું તને સરપ્રાઈઝમાં એ બંગલો દેવા માંગતી હતી. મેં મનન ને કહ્યું હતું કે આપણા આવનારા મેરેજ -ડેમાં મારે એ બાંગ્લાના દસ્તાવેજ તને ભેંટ આપવા છે. ઘરેણાંનુ તો શું છે ફરી, મળી જશે. પણ,તને એ બંગલો જોતાંજ ગમી ગયો હતો.આપણે તેની પાસે ઉભા રહી ફોટો પણ પડાવ્યો હતો. મને ખબર હતી અંશુ તું મારા ઘરેણાં એ રીતે વહેંચવા નહિ દે. તેથીજ તારા દોસ્ત મનન ને મેં એક દિવસ ફોન કર્યો.અને લોકરની ઘરેણાંની વાત કરી.કે આ બધાંને બદલે તે બંગલો ખરીદવો છે.'\n\nઅંશુમન : (ગુસ્સામાં)' પછી ?'\n\nરમોલા : 'તેણે લોકર જોઈ લીધું બે-ત્રણ દિવસ વાત પણ સારી રીતે કરી અને પછી,એ દિવસે સાંજે આવ્યો કે,\n\nમનન : 'ચાલો,ભાભી તમારું કામ કરી આવીએ. તમે ન આવો તો મને નંબર આપી દો હું જ કરી લઈશ.'\n\nરમોલા : 'આપણે તો આજની વાત પણ નથી થઈ મેં કહ્યું હતું તમને ફોન કરીશ. આમ,અચાનક ! ભાઈ મને બંગલા ના માલીક સાથે મલાવો તો ખરાં !\n\nમનન: 'ભાભી એમાં મળવાનું શું હતું ? હું કિંમત આપીશને એ દસ્તાવેજ.'\n\nરમોલા: 'મને આ સમય યોગ્ય લાગતો નથી. કંઈક ગડબડ થશે તો આ મોટું કામ છે. આમ ઉતાવળે ના કરાય. ને કંઈ વધુ કહું તે પહેલાં તો...'\n\nમનન : 'મને નંબર આપે છે કે નહીં ? મારા બધાં પગલાં ઉતાવળાજ હોય છે. આ તો શું અંશુમનની પત્નિ છો એટલે રાહ જોઈ.'\n\nરમોલા : 'મનન તું એનો દોસ્ત થઈને આવો નીકળીશ તેવી મને કલ્પના પણ નહોતી ચાલ્યો જા અહીંથી હવે તો તને કંઈ નહીં મળે. મેં તમને ફોન પણ કર્યો.તે દિવસે તમે ઘરે જ હતાં. ખબર છે ને ?મને શું કહેતા હતાં ?મને ડિસ્ટર્બ ના કરતી આજે હું મારા ફેવરીટ સોન્ગ સાંભળવા ઉપર મારા રૂમમાં જાઉં છું. જમવાના સમયે જ આવીશ.'\n\nઅંશુમન: 'હા,મારી ભૂલ એ થઈ કે સોન્ગ સાંભળવા માટે હેડફોન લગાવ્યા હતાં. વોલિયમ પણ ફાસ્ટ હતો અને તારા માટે જ ગેમનું એક લેવલ આગળ વધવા હું માંગતો હતો. પણ,પછી જ્યારે જોરથી બારી નો અવાજ સંભળાયો ત્યારે થયું કે કંઈક અનિશ્ચિત બન્યું છે. ગોળીનો અવાજ પણ ન આવ્યો !'\n\nરમોલા : 'કેમકે,હું ભી રસોડામાંથી થોડોવાર સોફા પર બેસી અને મનન જોર જબરદસ્તી કરવા લાગ્યો તો રૂમમાં જઈને હું દરવાજો બંધ કરવા ગઈ તો તેણે દરવાજાને ધક્કો માર્યો અને મને ગોળી મારી ભાગી ગયો. તે બોલતો પણ ગયો કે હવે,પોલીસને ફોન કરું તો અંશુમન પણ જાય જેલ માં. લે,જોયું ફક્ત નંબર ના આપવા નું પરીણામ ? ને નીકળી ગયો.'\n\nઅંશુમન: 'મનન, હું તમને છોડીશ નહીં.'\n\nરમોલા: 'શાંત,અંશુમન શાંત, તે તને અહીં મુંબઈમાંજ મળી જશે.'\n\nઅંશુમન : 'પણ,તને કેમ ખબર ?'\n\nરમોલા: 'અંશુ,દેહની ગતિમાં વાર લાગે છે આત્મા ની નહિ. તારા નીકળ્યા બાદ તેની શોધમાં હું પણ નીકળી અને કારમાં બેસીને તે બોલ્યો.\n\nમનન: 'ચાલો,હવે મુંબઈ ચોર બજારમાં બોસને મળવાનું છે. તે અહીં ચોર બજારમાં કોઈ મુનાફભાઈને મળવા આવ્યો છે. કંઈક, ડીલ કરવાં.' આમ કહીને રમોલા જતી રહે છે.\n\nહવે, અંશુમન શ્રવણને ફોન કરે છે અને રિપોર્ટમાં શું આવ્યું તે પૂછે છે. ત્યારે શ્રવણ કહે છે.\n\nશ્રવણ : 'અંશુમન ગભરાવા ની કોઈ જરૂર નથી કેમકે, ગનમાં લાગેલ ખૂનનો રીપોર્ટ પણ આવ્યો છે જ્યારે તારું બ્લડ ગ્રુપ તો એ છે. ને ફિંગર પ્રિન્ટ કે રજ પણ તારા ઘર કે તારી સાથે મળતાં હોય તેમ નથી. તેથી તું બેફિકર રહેજે.\n\nઅંશુમન: 'ઓકે' કહીને વાત પૂરી કરે છે.\n\nત્યારબાદ અમન પોતાની ટેક્સી લઈને કામ પર ચઢે છે. ને આજે ટેક્સીનો રૂટ ચોરબજાર તરફનો રાખે છે. 3-4 ફેરા બાદ તે હસી-મજાકમાં જ મુનાફભાઈનો એરીયા ક્યાં છે તે જાણી લે છે અને રસ્તામાંજ પોલીસની હેલ્પ માંગે છે આમ મુનાફભાઈને ગિરફતાર કરવામાં આવે છે. તેની પાસેથી મનનની પણ જાણ થાય છે. મનન તેના સબૂત સહિત ગુનેહગાર સાબિત થાય છે. પછી,અંશુમન પરત ઘેર આવે છે. ને સૌથી પહેલાં રમોલાની લાશને અગ્નિસંસ્કાર આપવાનું કાર્ય કરે છે. અંતિમ વિધિ પુરી થતાં ફરી રમોલાના શબ્દ સંભળાય છે.\n\nરમોલા: 'અંશુમન મને ગર્વ છે તારા પર અને જો આવતા જન્મે હું મનુષ્ય બનું તો તારા જેવો જ વર પામું. એજ ઈશ્વર પાસે આખરી ઈચ્છા છે.'\n\nઅંશુમન: 'રમોલા, તું પણ મારા અંત સુધી મારી સાથે જીવંતજ રહીશ. મૃત્યુ બાદ પણ મને આશા આપવાની તારી રીત તે ગુમાવી નહિ. આ જન્મ હું તારો ઋણી રહીશ.'\n\nઆમ કહીને અંશુમન રમોલાના રૂમમાંજ નિંદ્રાધીન થાય છે. ને બીજા દિવસે સવારે જ્યારે શ્રવણ તેને મળવા આવે છે ત્યારે અંશુમન પણ રમોલા પાસે જતો રહયો હોય છે. તેના હાથમાં કાગળ હતો જેમાં લખ્યું હતું કે શ્રવણ મારા વારસાના બધાંજ કાગળમાં મેં સહી કરી આપી છે. જેમાંથી 3 ભાગ થશે.\n\n૧. એવા લોકો ને રહેવાની વ્યવસ્થા કરવી જેની પાસે રહેઠાણ નથી.\n\n૨. આરોગ્ય તથા વિકલાંગ માટે\n\n૩. હું જે જગ્યા એ બોમ્બેમાં રહેતો હતો તે લોકોને મદદ મળે.\n\nબાકી,હું મારું ઘર તને સોંપીને જાઉં છું. મને ખબર છે અમારી યાદોને તું સાચવી શકે તેમ છે. અને શ્રવણના હાથે જ અંશુમનને વિદાય અપાય છે. આજે,તેની આપેલ મદદથી ઘણાં લોકોને રહેવાની વ્યવસ્થા થઈ ગઈ છે. એક “રમોલા નિવાસ“ બની ગયું છે આરોગ્ય વિભાગને નવા મશીનો મળ્યાં છે તથા ટેક્સી ડ્રાઈવર તો અંશુમનને દેવની જેમ પૂજે છે.\n\n",
      "duration": "9 mins",
      "category": "Horror"
    },
    {
      "title": "વિશ્વાસઘાત",
      "story_name": "સમય - રાતનાં 9 વાગ્યાં.\n\nસ્થળ - ડિઝાયર ઈન્ફોટેક\n\nકેતન પોતાની ઓફિસમાં બેસેલ હતો, અને પોતાનાં લેપટોપમાં તેને કંપનીનાં મેનેજર દ્વારા આપવામાં આવેલ પ્રોજેકટ પર વર્ક કરી રહ્યો હતો, આ પ્રોજેકટ તેને કંપનીનાં મેનેજરને સબમિટ કરવામાં માટે માત્ર બે જ દિવસ બાકી રહેલાં હતાં, હાલ તેની કંપનીનાં અન્ય કર્મચારીઓ આઠ વાગ્યાની આસપાસ પોત - પોતાનાં ઘરે જવાં માટે નીકળી ગયેલાં હતાં, આખી ઓફિસમાં હાલ માત્ર કેતન એક જ હતો. એવામાં કેતનનાં ટેબલ પર રહેલ મોબાઈલ ફોન રણકી ઉઠ્યો. આથી કેતને મોબાઈલ ફોનની ડિસ્પ્લે પર નજર કરી. તેનાં પર લખેલ હતું..\"માય સ્વીટ હોમ..!\" - આથી કેતને કોલ રિસીવ કર્યો.\n\n\"હેલો ! પપ્પા ! તમે ક્યારે ઘરે આવવાનો છો..? તમારી પરી તમે આવો એની રાહ જોઈ રહી છે..!\" - રિસીવરની સામેથી કેતનની વ્હાલી દીકરી દિવ્યા પોતાનાં મીઠા અને કાલાઘેલાં અવાજે કેતનને પૂછી રહી હતી.\n\n\"બેટા ! પપ્પા ! હાલ થોડાં કામમાં છે. આથી મારે આવતાં હજુ એકાદ કલાક જેવું થઈ જશે. માટે તું પપ્પાની ડાહી દીકરી બનીને તારા મમ્મી સાથે જમી લેજે..!\" - કેતન દિવ્યાને સમજાવતાં બોલે છે.\n\n\"ઓકે..! પાપા..!\" - દિવ્યા થોડીક હતાશ થતાં બોલે છે.\n\n ત્યારબાદ કેતન તેની પત્ની ખ્યાતિ સાથે ફોન પર વાત કરે છે. અને તે બંનેને જમી લેવાં માટે જણાવીને કોલ ડિસ્કનેક્ટ કરી નાંખે છે. અને ફરી પાછો પોતાને સોંપવામાં આવેલ પ્રોજેકટ પૂરો કરવાનાં કામમાં વ્યસ્ત બની જાય છે, કેતન પોતાનાં કામમાં એટલો વ્યસ્ત બની જાય છે કે રાતનાં 11 ક્યાં વાગી ગયાં એ પણ તેને ખ્યાલ ના રહ્યો. આથી કેતન ઝડપથી પોતાનું કોમ્પ્યુટર બંધ કરી ઓફિસમાંથી બહાર નીકળે છે. અને પાર્કિંગમાંથી પોતાનું રોયલ એનફીલ્ડ બાઈક ચાલુ કરીને પોતાના ઘર તરફ જતાં રસ્તે બુલેટ ચલાવવા માંડે છે.\n\n  ડિઝાયર ઈન્ફોટેક આમ તો શહેરથી ઘણી દૂર આવેલ હતી, અને ત્યાંથી કેતનના ઘરે પહોંચતા અંદાજે પોણા કલાક જેટલો સમય થતો હતો, દરરોજ કેતન 8 વાગ્યે કંપનીએથી પોતાનાં ઘરે જવાં માટે અચૂક નીકળી જતો હતો. પરંતુ આજે તેને સોંપવામાં આવેલ પ્રોજેકટ પૂરો કરવા માટે તેને આજે ઘણું મોડું થઈ ગયેલ હતું. આથી કેતન એકદમ ઝડપથી પોતાનાં ઘર તરફ જતાં રસ્તે બુલેટ ભગાવે છે.\n\n  કેતને લગભગ 10 મિનિટ બુલેટ ચલાવ્યું હશે. એવામાં તેની નજર એક વ્યક્તિ પર પડી જેની ઉંમર કેતન જેટલી જ લાગી રહી હતી. એ વ્યક્તિ કોઈની મદદની આશા સાથે રોડની એક કિનારીએ ઉભેલ હતો, આ વ્યક્તિને જોઈને કેતનને દયા આવી, આથી કેતને પોતાનું બુલેટ એ વ્યક્તિ પાસે ઊભું રાખ્યું.. અને પેલાં વ્યક્તિ તરફ નજર કરી.\n\n\"વડીલ ! મારું નામ જીગ્નેશ મેવાડા છે, અને હું ઈન્ડિયન આર્મીમાં સોલ્જર તરીકે ફરજ બજાવું છું, હાલ મારે 10 દિવસનું વેકેશન પડેલ છે, હું અહી સુધી બસ દ્વારા પહોંચ્યો છું, અને મારું ઘર અહીંથી ઘણું દૂર છે. જો તમે મને મારા ઘર સુધી ડ્રોપ કરી દેશો. તો હું તમારો આભારી રહીશ..!\" - જીગ્નેશ કેતનને વિનંતી કરતાં લાચાર અવાજે પૂછે છે.\n\n  આ સાંભળી કેતનને જીગ્નેશ પર ગર્વની લાગણી થઈ આવી, અને એક સોલ્જરની સેવા કરવી એટલે દેશની સેવા કર્યા બરાબર સમજીને કેતન જીગ્નેશને પોતાનાં બુલેટ પર લિફ્ટ આપી. કેતને લગભગ પંદરેક મિનિટ બુલેટ ચલાવ્યું હશે. એવામાં આગળ રોડ પર એકદમથી ધુમાડો છવાયેલો હતો..એ ધુમાડો એટલો બધો ફેલાયેલ હતો કે તેની આરપાર કંઈ જ દેખાય રહ્યું ન હતું. આથી કેતને પોતાનું બુલેટ ધીમું પાડ્યું.\n\n\"કેતનભાઈ ! બુલેટ આગળ જવાં દો. ડરો નહીં. એ તો નજીકમાં આવેલાં જંગલમાં કો ઈએ કંઈક સળગાવેલ હશે તેનો ધુમાડો હોય એવું બની શકે..!\" - જીગ્નેશ ભારે અવાજે બોલ્યો.\n\n  જીગ્નેશની આ વાત સાંભળીને કેતનને હિંમત મળી, આથી કેતને કંઈપણ વિચાર કર્યા વગર બુલેટ ફરી પાછું અગાવ જેટલી જ ઝડપે ચલાવવા લાગ્યો. થોડીવારમાં પેલો ધુમાડો આપમેળે ગાયબ થઈ ગયો. જેવો ધુમાડો ઓછો થયો એ સાથે જ કેતનની આંખો આશ્ચર્ય અને નવાઈ સાથે પહોળી થઈ ગઈ. કારણ કે હાલ કેતનની સામે ફોર લેન રોડ આવેલ હતો. અને કેતન એ બાબતથી ખુબ જ સારી રીતે વાકેફ હતો કે તેની કંપનીથી માંડીને તેનાં ઘર તરફ જતો રોડ ફોર લેન નહીં પરંતુ સિંગલ લેન હતો. આ જોઈ કેતનનાં મનમાં અનેક પ્રશ્નો ઉદ્દભવ્યા હતાં. પોતાની સાથે હાલ શું ઘટનાં બની રહી છે એ કેતનની સમજમાં નહોતું આવી રહ્યું. તેમ છતાંપણ કેતને બુલેટ ચલાવવાનું ચાલુ રાખ્યું. થોડીવાર બાદ જીગ્નેશે કેતનને બુલેટ ઊભું રાખવાં માટે ઈશારો કર્યો.\n\n\"કેતનભાઈ ! મારું ઘર આવી ગયું છે..મને અહીં સુધી લિફ્ટ આપવા માટે તમારો ખુબ ખુબ આભાર. હાલ હું મારી પત્નીને દસ વર્ષ બાદ મળવાનો છું. માટે હાલ હું ખુબ જ ખુશ છું..!\" - જીગ્નેશ બુલેટ પરથી ઉતરીને કેતનની સામે જો ઈને બોલ્યો.\n\n\"ઓકે..! પણ તમારું ઘર ક્યાં છે..?\" - કેતને થોડાક અચરજ સાથે પૂછ્યું.\n\n\"કેતનભાઈ ! સામે જે શેરી દેખાય છે. તે શેરીમાં સૌથી છેલ્લું મારું ઘર છે..!\" - જીગ્નેશ પોતાના ઘરની શેરી તરફ ઈશારો કરતાં બોલ્યો.\n\n\"ઓકે !\" - આટલું બોલી કેતન બુલેટની કિક મારીને ફરીપાછો એ જ ફોરલેન પર આગળ વધવા લાગ્યો.\n\n  કેતન હજુપણ એ જ ફોરલેન રોડ પર પોતાનું બુલેટ ચલાવી રહ્યો હતો, આ બાજુ બુલેટ ચાલી રહ્યું હતું, તો બીજી બાજુ કેતનના મનમાં અનેક પ્રશ્નોનું વંટોળ હજુપણ ચાલી રહ્યું હતું. એવામાં કેતનની સામેથી એક ટ્રક આવ્યો. જેની હેડલાઈટની તીવ્ર રોશનીને લીધે કેતનની આંખો એક્દમથી અંજાય ગઈ. આથી કેતને પોતાનું બુલેટ ધીમું પાડ્યું. અને માંડ માંડ બુલેટ પર કાબુ મેળવ્યો. પરંતુ કેતન હાલ જે દ્રશ્ય જોઈ રહ્યો હતો. તે જોઈને તે વધું દ્વિધામાં પડી ગયો. કારણ કે કેતન હાલ ફરીથી પોતાનાં ઘર તરફ જતાં એ જ સિંગલ લેન રોડ પર આવી ગયેલ હતો. .પોતાની સાથે હાલ શું બની રહ્યું છે એ કંઈ સમજાતું ન હતું.\n\n થોડીવાર બાદ કેતન પોતાનાં ઘરે પહોંચી જાય છે, હાલ દિવ્યા જમીને સૂઈ ગયેલ હતી..પછી ખ્યાતિ જમવાનું ગરમ કરે છે. અને થોડીવારમાં કેતન અને ખ્યાતિ બંને સાથે જમી લે છે. હાલ રાતનાં સાડા બાર વાગી ચૂક્યાં હોવાથી કેતન અને ખ્યાતિ બેડરૂમમાં સુવા માટે ચાલ્યાં જાય છે. અને થોડીવારમાં તે બનેવ ઘસઘસાટ ઊંઘવા લાગે છે.\n\nબીજે દિવસે સવારે.\n\nસ્થળ - કેતનનું ઘર\n\nસમય - સવારનાં 8 કલાક.\n\n  કેતન, દિવ્યા અને ખ્યાતિ હોલમાં રહેલાં ડાઈનિંગ ટેબલ પર બેસીને નાસ્તો કરી રહ્યાં હતાં, એવામાં બરાબર ટીવીમાં ચાલી રહેલ ન્યૂઝ ચેનલમાં \"બ્રેકીંગ ન્યૂઝ\" આવ્યા કે \"શહેરમાં ગઈકાલે રાતનાં બાર વાગ્યે એક પરિણીત મહિલા કે જેનું નામ 'સોનલ મેવાડા' છે તેનું બેરહેમીથી ખૂન કરવામાં આવેલ છે. અને હાલ પોલીસ તેનાં ગુનેહગારને પકડવામાં લાગી ગયેલ છે.\n\n\"ઓહ..! માય ગોડ..! શીટ.. વહોટ ઈસ ધીસ..?\" - કેતન હેરાની ભરેલાં અવાજમાં રઘવાયો થતાં થતાં એકાએક બોલ્યો.\n\n\"શું ! થયું કેતન..? શાં માટે આ ન્યૂઝ જોઈને તું એકદમથી આવું વર્તન કરે છે. આ ન્યૂઝ અને તારે શું લેવાં દેવાં છે..?\" - ખ્યાતીએ અચરજ સાથે કેતનને પૂછ્યું.\n\n\"ખ્યાતિ. આ સોનલ મેવાડા એટલે બીજુ કોઈ નહીં પરંતુ જીગ્નેશ મેવાડાની પત્ની કે જેને મેં ગઈકાલે રાતે મારા બુલેટ પર લિફ્ટ આપેલ હતી. એ સમયે મારી સાથે થોડીક અજુગતી ઘટનાઓ પણ બનેલ હતી. જે મેં એ સમયે નજર અંદાજ કરેલ હતી. પરંતુ આવું કંઈ થશે. એવી મને કલ્પના પણ ન હતી. ..અને મેં રાતે જોયેલ સપનું એકદમ સાચું જ પડ્યું..!\" - કેતન ડરેલા અને ગભરાયેલા અવાજે બોલે છે.\n\n\"કેવું. સપનું..?\" - ખ્યાતિ કેતનની સામે જો ઈને નવાઈ પામતાં પૂછે છે.\n\n\"ખ્યાતિ. ગઈકાલે રાતે જીગ્નેશ મેવાડાને તેનાં ઘર સુધી ડ્રોપ કરીને આવ્યાં બાદ આપણે જ્યારે સુતા હતાં ત્યારે મને સપનું આવેલ હતું. કે જીગ્નેશે તેનાં ઘરે જઈને જયારે ઘરનો દરવાજો ખટખટાવે છે ત્યારે તેનાં ઘરમાંથી એક વ્યક્તિ બહાર આવે છે. જે પોતાનું નામ ભાવેશ જણાવે છે અને તે સોનલ મેવાડાનો પતિ છે એવું જણાવે છે. આ જોઈ જીગ્નેશ અંદરથી પૂરેપૂરો તૂટી જાય છે, કારણ કે જેનાં પર તેણે આંખો બંધ કરીને આંધળો વિશ્વાસ કરેલ હતો. તેણે જ એટલે કે તેની પત્ની સોનલે જ તેની સાથે વિશ્વાસઘાત કર્યો. . આ બધું જોઈ કેતનનો ગુસ્સો સાતમા આસમાને પહોંચી જાય છે. અને તે સોનલને મારવા માટે ઘરનાં રસોડામાંથી મોટું ચપ્પુ લઈ આવે છે. આ જોઈ પેલો ભાવેશ એકદમથી ગભરાય જાય છે. અને ગભરાયેલી હાલતમાં તે ઝડપથી જીગ્નેશનાં ઘરેથી પહેરેલાં કપડામાં જ ભાગી જાય છે. અને આ બાજુ જીગ્નેશ તેની પત્ની પર ચપ્પુનાં એકપછી એક આડેધડ ઘા મારે છે. અને ત્યારબાદ સોનલ તરફડીયા મારતી મારતી મૃત્યુ પામે છે..!\" - કેતન ખ્યાતિને આખી વાત સવિસ્તારપૂર્વક જણાવતાં બોલે છે.\n\nએવામાં ખ્યાતિનું ધ્યાન ન્યૂઝપેપર પર પડે છે. જેની હેડલાઈનમાં લખેલ હતું..\"શહેરની બહાર આવેલાં રસ્તા પર ઈન્ડિયન આર્મીનાં એક સોલ્જરનું રાતનાં 10 કલાકે ટ્રકની અડફેટે આવી જતાં કમકમાટી ભર્યું મોત. અને તે વ્યક્તિનનાં ખિસ્સામાંથી મળી આવેલાં પાકિટમાં રહેલાં ઈન્ડિયન આર્મીનાં આઈકાર્ડમાં નામ હતું..\"જીગ્નેશ મેવાડા\" - ખ્યાતિ દ્વારા વંચાયેલ આ હેડલાઈન સાંભળીને કેતનના પગ નીચેથી જાણે જમીન સરકી ગઈ હોય તેવું લાગી રહ્યું હતું. કારણ કે જો જીગ્નેશનું રાતનાં 10 વાગ્યે મૃત્યુ થયેલ હતું. તો રાતે તેણે પોતાનાં બુલેટ પર જેને લિફ્ટ આપી તે કોણ હતું. શું એ જીગ્નેશની આત્મા તો નહીં હોય ને..?\" - આવો વિચાર કેતનનાં મનમાં આવ્યો. હવે કેતનને એ વાત તો ખુબ જ સારી રીતે સમજાય ગઈ હતી કે જેને તેણે રાતે લિફ્ટ આપેલ હતી એ બીજું કોઈ નહીં પરંતુ જીગ્નેશની આત્મા જ હતી. જેને કમકમાટી ભરેલ મૃત્યુ પામવાને લીધે મોક્ષ મળેલ ન હતો. અને પોતાની અધૂરી ઈચ્છાઓ પુરી કરવાં માટે જીગ્નેશની આત્મા ભટકી રહી હતી. પરંતુ તેની પત્નીએ તેની સાથે કરેલાં વિશ્વાસઘાતને લીધે તેણે તેની પત્નીને પણ મોતને ઘાટ ઉતારી દીધેલ હતી. હવે કેતનને ધીમે ધીમે બધું સમજાય રહ્યું હતું કે શાં માટે ગઈકાલે તેની સાથે અજુગતી ઘટનાઓ ઘટેલ હતી..? શાં માટે પેલો સિંગલ લેન રોડ એકાએક ફોર લેન રોડમાં અને ફરી પાછો સિંગલ લેનમાં ફેરવાઈ ગયેલ હતો.\n\nત્યારબાદ કેતન પેલાં ન્યૂઝ પેપરમાં રહેલ હેડલાઈન નીચે રહેલ ફોટો જુએ છે. તો જીગ્નેશનો અકસ્માત ગઈકાલે રાતે 10 વાગ્યે એ જ જગ્યાએ બનેલ હતો જે જગ્યાએ કેતને જીગ્નેશને પોતાનાં બુલેટ પર લિફ્ટ આપેલ હતી.\n\nમિત્રો વિશ્વાસઘાત કોઈપણ વ્યક્તિને હચમચાવી મૂકે છે પછી ભલે એ કોઈ જીવિત મનુષ્ય હોય કે પછી પોતાની પત્નીને મળવાનાં હરખ સાથે વર્ષો બાદ પોતાનાં ઘરે જીગ્નેશની માફક પાછા ફરતાં કોઈ અધૂરી ઈચ્છાવાળા આત્મા કેમ ના હોય..? માટે કોઈપણ વ્યક્તિ સાથે વિશ્વાસઘાત કરતાં પહેલાં બે વાર વિચાર કરવો. કારણ કે આપણે જ્યારે કોઈપણ વ્યક્તિ સાથે વિશ્વાસઘાત કરીએ છીએ ત્યારે તે વ્યક્તિનું કાળજું કકડી ઊઠે છે અને એ આપણને શ્રાપ આપે છે. અને આપણને એની સજા તો મળીને જ રહે છે. પછી ભલે એ સજા કદાચ થોડીક મોડી પણ મળે. પરંતુ મળે તો છે જ !\"",
      "duration": "8 mins",
      "category": "Horror"
    },
    {
      "title": "ભૂતિયા, ડરામણું ડુંગર પરનું ઘર",
      "story_name": "  કાળીદાસના અવસાન થયાને ત્રીજો દિવસ. ફળિયાના સૌ આંગણામાં આવીને બેસતા. કાળીદાસનું મૃત્યુથી ગામ આખું તર્ક-વિતર્ક કરી રહ્યું છે. કાળીદાસની લાશ જે દરિયાકિનારાની ઝાડીમાંથી પોલીસને મળી બરાબર તેની નજીકમાં જ શુકકર બખિયાની આંબાવાડિયું આવી હતી. દરિયાકિનારાના આગળના ભાગમાં દરિયાના આવતા પવનને રોકવા માટે બખિયા શેઠે આગળ સરૂ તેમજ હારબંધ નાળિયેરીના વૃક્ષો રોપી તેમજ આંબાવાડીયું સુધી સીધી હોડી લઈ જઈ શકાય એવો માર્ગ બનાવી રાખ્યો હતો. એટલે કિનારે જ્યારે પણ બહારથી મોટું વહાણ આવે કે તરત જ હોડકું મારફતે બધો માલ રાતોરાત વાડીમાં જ સગેવગે થઈ જતો.\n\n     જે દિવસે બખિયાશેઠનો માલ આવવાનો હોય તે રાત આસપાસના ઘરો માટે ભારે રહેતી. બાળકોના રડવાનો અવાજ પણ નહીં આવવો જોઈએ એટલો શેઠનો ખોફ હતો.\n\n   કાળીદાસના મૃત્યુ પછી ગામમાં સન્નાટો છવાઈ ગયો. પોલીસ કાર્યવાહી પણ શાંતિથી પૂરી થઈ ગઈ જાણે કંઈ બન્યું ન હોય તે રીતે સૌ મૌન બની ગયા.\n\n    ફળિયાના અબાલ વૃદ્ધો કાળીદાસની સાદડીમાં આવીને બેસતા રાત આખી જાગરણ ચાલતું. આ દરમિયાન અવનવી વાતો ચાલતી. ચા, બીડી તેમજ દારૂ પીરસાતો. જેમ જેમ રાત પસાર ત્યાં નવી નવી વાત ચાલતી. એવામાં એક વૃદ્ધ ધીમેથી બોલ્યો;' આ અવગતે જે જીવ જાય એટલે તેનો આત્મા ભટકતો રહે અને ક્યારેક તે નજરે ચડે પણ ખરો !   \n\n    વાતાવરણમાં ઠંડીનો ચમકારો વર્તાઈ રહ્યો છે. આંગણામાં લાકડાના ઢગ સળગાવવામાં આવ્યા છે એટલે બધા નજીક બેસી હૂંફ મેળવી રહ્યા છે.    \n\n   રાત્રીનો અંધકાર છવાઈ રહ્યો છે શીતળ પવનની લહેર વાતાવરણમાં ઠંડક વધારી રહી છે. ત્યાં પેલા વૃદ્ધની વાતે બધા કુતૂહલવશ કુંડાળું રચીને બેસી ગયા.\n\n     'તે હેં કાકા, આ કાળીદાસનો આત્મા પણ ગામમાં ભટકતો હશે ?!\n\n     'આ કૂતરા અને શિયાળવાનો રડવાનો અવાજ નથી સંભળાતો તમને ? આ આત્મા આવે એટલે આ જીવને પહેલા નજરે ચડે એટલે તો જુઓને બિચારા આખા ગામને કેવી રીતે ગજવી રહ્યા છે.' મનજીકાકા એમની ધૂનમાં બોલી રહ્યા હતાં. સૌને કાકાની વાતમાં રસ પડ્યો તે સાથે સૌ તેમની નજીક સરકી આવ્યા.\n\n     ત્યાં જ નજીકમાં કૂતરાનો ભસવાનો અવાજ સંભળાયો તે સાથે ચારે તરફથી કેટલાય કૂતરાનો એક સાથે રડવાનો અવાજ ચાલુ થયો. \n\n                      * * *\n\n    કાળીદાસના મૃત્યુ પહેલા ગામમાં એક આફત ઊતરી આવી હોય તેમ ડુંગરની તળેટીમાં રાત્રે બાર-સાડાબાર વાગ્યાની આસપાસ એકલી અટુલી સફેદ સાડીમાં ચુડેલ ભટકતી નજરે પડી હતી. વાત વાયુવેગે આખા ગામમાં ફેલાઈ ગઈ. ગામમાં આ ચુડેલની ચર્ચાઓ જોરશોરથી થવા લાગી. આખુ ગામ આ વાતે ડરી ગયું છે. નજરે જોયું તે કહેતું,'સુંદર મખમલી સફેદ ધોળા બગલા જેવી સાડીમાં પગમાં ઝાંઝર પહેરીને છમ...છમ… અવાજ સાથે ડુંગરની તળેટીએથી નીકળી બખિયાશેઠની વાડી તરફ જઈ એકાએક ગાયબ થઈ જતી. કાળીદાસને પણ આ ચુડેલ જ ઉપાડી ગયાની ચર્ચાએ વેગ પકડ્યો. આ વાતે ગામલોકો દુઃખી થઈ ગયા. એટલે સૌ ભૂતિયા, ડરામણું ડુંગર પરનું ઘરમાં રહેતાં દોલતરામ તરફ મીટ માંડીને બેઠા છે. આ આફતમાંથી હવે ફક્ત દોલતરામ જ ઉગારી શકે તેમ છે. દોલતરામે ગામલોકોની વાત જાણી લીધી. કાળીદાસના મૃત્યુ પાછળ પણ આ ચુડેલનો હાથ હોવાથી તેણે તેના ઘરમાં તાંત્રિક વિધિ ચાલુ કરી. પણ તેમાં સફળતા મળી નહિ. એટલે દર વર્ષે સાધના માટે તેમનું આ ડરામણું ઘરમાં આવતા ગીરનારી બાબાનો સંપર્ક કર્યો. ગીરનારી ભૈરવબાબા કાળીચૌદશમાં તાંત્રિક વિધિ માટે આવવાનું કહેતા હતા. જોગાનુજોગ કાળીચૌદશને થોડા દિવસો બાકી હતા. એટલે આ ચુડેલનું રહસ્ય થોડા દિવસમાં જ બહાર આવી જશે. તેવી ગામલોકોને આશા હતી.\n\n   કાળીચૌદશની રાત.\n\n   રાતે સ્મશાનઘાટમાં જઈ તંત્રવિદ્યા તાજા કરવાની રાત. ભૈરવબાબાની સૂચના મુજબ ત્રણેય શિષ્યો પણ આવી ગયા હતા. ભૈરવબાબા પણ તેના ચેલા સાથે આગલા દિવસે જ ભૂતિયા, ડરામણું ડુંગર પરનું ઘરમાં પધાર્યાં હતાં.\n\n    દોલતરામ આ અગાઉ તેની તમામ તાંત્રિક શક્તિ અજમાવી ચૂક્યા હતા. પરંતુ ગામમાં અર્ધી રાતે ફરતી ચુડેલનો સંપર્ક કરવામાં સફળ થયો નહોતો. એટલે ભૈરવબાબા સાથે મળીને ચુડેલને આતરી લેવાની હતી. અને તે મુજબ નકકી કરેલ દિવસ આવી ગયો. \n\n   ભૂતિયા, ડરામણું ડુંગર પરનું ઘરમાં દોલતરામ અને ભૈરવબાબા વહેલી સવારથી જ વ્યસ્ત છે. સમય ઓછો હતો. તમામ પ્રકારની વસ્તુઓ આવી ગઈ હતી. સાધના ચાલી રહી છે. એક ખૂણામાં સફેદ, કાળો તેમજ લાલ રંગનો કપડાનો ટુકડો પાથરી તેના પર અલગ-અલગ ચીજવસ્તુઓ ગોઠવાઈ ગઈ છે. ઘરની બહાર મોતિયો દરવાજા પાસે પૂંછડી પટપટાવતો કયારેક આંખ બંધ કરી તો ક્યારેક આંખો ખોલી અંદરની હિલચાલ પર નજર કરી લેતો. આજની રાત તેના માટે પણ મિજબાની કરવાની રાત હતી. એટલે આમથી તેમ નજર ફેરવી રહ્યો હતો.\n\n   પેલા ત્રણેય નવા શિષ્યો પાસે દોલતરામ એક પછી એક સાધનસામગ્રી સાથે કામ કરાવી રહ્યો હતો. ભૈરવબાબા એક તરફ સમાધિમાં લીન બની ગયા છે. ગીરનારથી આવેલા ચેલાઓ પણ કામમાં વ્યસ્ત છે. ભૈરવબાબા અને કેદારજી ચર્મ આસન પર બધાથી અલિપ્ત થઈ સમાધિ ધારણ કરી છે. \n\n    દોલતરામ પેલા શિષ્યોને ચેતવણી આપતા હોય તે રીતે બોલ્યો, 'જુઓ અહીંની બધી તૈયારીઓ પૂરી થઈ છે. રાતે આપણે ગંગાજીવાળા સ્મશાનઘાટે જવાનું છે. તમે પહેલીવાર આવી રહ્યા છો એટલે ધ્યાનથી સાંભળી લેજો. અને જો કોઈ વાતે ગફલત થઈ ગઈ તો જાનથી ગયા સમજી લેજો. દોલતરામ પેલા અલગ-અલગ કપડાના ટુકડા પરની સામગ્રીને જાણે છેલ્લી ઘડીએ તપાસી લેવા માંગતા હોય તે રીતે દરેક સામગ્રી પર હાથ ફેરવી રહ્યા હતા. \n\n    ભૂતિયા, ડરામણું ડુંગર પરનું ઘર ગામથી દૂર ડુંગર પર હોવાથી અહીં કોઈ આવતું નહોતું તેમ છતાં બહાર બાબરને દેખરેખની કામગીરી સોંપવામાં આવી હતી. તે ઘરની ફરતે ચક્કર લગાવતો રહેતો. મોતિયો પણ તેને સાથ આપી રહ્યો હતો.\n\n    ભૈરવબાબાએ મૌન ધારણ કર્યું હતું. કેદારજી થોડીવારે હવનકુંડમાં અસ્પષ્ટ અવાજે ભભૂકી હોમી રહ્યો છે. ઓરડીમાં ધુમાડા સાથે મંદમંદ માદકતા પ્રસરી રહી છે. દોલતરામે અલગ-અલગ પોટલી બનાવી પેલા ત્રણેય શિષ્યોને પોટલી આપતા કહ્યું;' આ પોટલીનું તમારે ખાસ ધ્યાન રાખવું, નહિતર તમારું આવી બન્યું સમજવું.'\n\n    આ સાધના એકદમ આકરી છે. એટલે જે શિષ્યને આ જ્ઞાન આપવમાં આવે તેણે કઠિન પરીક્ષામાંથી પાસ થવું પડતું હોય છે. બાબર તેમજ અન્ય બીજા અનુભવી શિષ્યો પણ આજની રાતે આવી ગયા હતા. \n\n    કાળીચૌદશની ઘનઘોર અંધારી રાત. દૂર દૂર કૂતરા તેમજ શિયાળનો રડવાના અવાજથી વાતાવરણમાં ભયંકરતા વરતાતી હતી. ગામમાં એક લોકવાયકા એવી છે કે; 'આ રાતે જે કોઈ ઘર બહાર નીકળે તેને કોઈ વળગણ વળગી ચુડેલનું રૂપ લઈ તે વ્યક્તિને દૂર મશાણમાં લઈ જઈ તીક્ષણ દાંત તેના શરીરમાં ખૂંપાવીને તેનું લોહી પીવે છે. જેમ જેમ તે માનવલોહી પીવે તેમ તેમ તે ચુડેલ તાકતવર બનતી જાય પછી તેને વશમાં કરવી ખૂબ કઠિન થઈ જાય છે.' એટલે આ રાતે ડરના માર્યા સૌ ઘરમાં જ ભરાઈ રહેતા. આ રાત ભૂત-ભૂવાની રાત કહેવાય એટલે તેઓ વર્ષોથી આ રાતની રાહ જોતા હોય છે. દોલતરામ પેલા નવા શિષ્યોને કહી રહ્યો હતો કે; 'તમે આજે મશાણમાં પહેલીવાર આવો છો એટલે મેં તમને જે વાત કહી છે તેનું બરાબર ધ્યાન રાખવાનું છે. અને હા, કોઈએ પણ ડરવાનું નથી.' દોલતરામ બધાને હિંમત આપી.\n\n      તે સાથે સૌ ભૂતિયા, ડરામણું ડુંગર પરનું ઘરમાંથી બહાર નીકળ્યા.\n\n    ઘોરઅંધકાર છવાયેલો છે. વાતાવરણ નિશાચર જીવ-જંતુઓના અવાજે વધુ ડરામણું ભાસતું. ઘરની વિધિ પૂરી થતા રાત્રે ગંગાજીના સ્મશાન ઘાટ તરફ આખી સાધક ટોળકી રવાના થઈ. સૌથી આગળ મોતિયો કૂતરો બધું નિરીક્ષણ કરતો હોય તેમ ચાલી રહ્યો છે. તેની પાછળ પાછળ સાધક ટોળકી.\n\n     રાત્રિના પોણા-અગિયાર થવામાં હશે ત્યાં તળાવ કિનારે આવી દોલતરામે નવા શિષ્યને કહ્યું;' વિઠ્ઠલ, તારા પાસેની પોટલીને આ તળાવના પાણીમાં ડૂબાડીને શુદ્ધ કરી લે. અને પેલી નાની પોટલી છે તે આ પાણીમાં ખુલ્લી વહેતી મૂકી દે. પેલા શિષ્યએ સુચના મુજબ કર્યું. શાંત જળમાં ડબ… ડબ… નો અવાજ થયો. \n\n     તે સાથે સાધક ટોળકી ગંગાજીના સ્મશાનઘાટે પહોંચી. ત્યાં બીજા સાધકો પણ અગાઉથી આવીને પોતપોતાના વિસ્તારની જગ્યાને મંત્રથી બાંધી દઈ માટીના દિવડાના પ્રકાશને સહારે સાધના વિધિ માટેની સાધનસામગ્રી ખોલીને ગોઠવવામાં મશગુલ હતા. પેલા નવા શિષ્યો સિવાય બીજા માટે આ વાત નવી ન હતી એટલે બીજા બધા તેમની કામગીરીમાં વ્યસ્ત હતા. \n\n     નવા શિષ્યોને દોલતરામે કહ્યું; 'તમારે આ મંત્રથી બાંધેલા કુંડાળાની બહાર નીકળવાનું નથી. બાબર અને બીજા અનુભવી ચેલાઓ આ કુંડાળાની બાંધેલી જગ્યાની બહાર જઈને ભૈરવબાબા જે વસ્તુઓ મંગાવતા તે મુજબ મસાણમાંથી કોલસો, લીલાપાન, નાના જીવડાં, પાણી જેવી વસ્તુઓ લઈ આવતા.\n\n     રાત બરાબર જામી છે.\n\n    તે સાથે સૌ ભૂવાઓ પોતપોતાના મંત્રથી બાંધેલા વિસ્તારમાં મંત્રોચ્ચારની વિધિ ચાલુ કરી દીધી. ભૈરવ બાબા પણ સમાધિમાં બેસી ગયાં. તેમની આજુબાજુ કેદારજી અને દોલતરામ પણ બેઠક લીધી. તે સાથે બધા ચેલાઓ પણ કુંડાળાની વચ્ચોવચ પલાંઠી વાળીને બેસી ગયા. મોતિયો બહાર બેઠો છે. \n\n     ભૈરવબાબા મહાકાળી માતાની સ્તુતિ કરતા 'શવાંરૂઢો… મહાભીમાં ઘોર દૃષ્ટા… વરપ્રમદામ- હાસ્ય યુકતાં ત્રિનેત્રા- ચ- કપાલકત્રિકાકશમ...મંત્રોચ્ચાર કરી રહ્યા હતા.' આજુબાજુમાં પણ મંત્રોચ્ચાર ચાલુ થઈ ગયા હતા. રાત ધીમે ધીમે પસાર થઇ રહી હતી. ત્યાં જોતજોતામાં જે જગ્યા પર પાણી નાખીને કુંડાળું બનાવ્યું હતું તેની બહાર ચારે તરફ કાળા કાળા મહાકાય ભૂતોનું ટોળું ભેગું થઈ ગયું !\n\n     કાળીચૌદશની રાતે મસાણના તમામ પ્રેતાત્માઓ જાગી ગયા હતા. અને જે જે સાધક ટોળકીએ તેમનો સંપર્ક કર્યો હતો તે ટોળકીઓના કુંડાળા બહાર ભેગા થઈ રહ્યા હતા. દૂર કુતરાઓનો તેમજ શિયાળનો રડવાનો અવાજ ચાલુ જ હતો. તે સાથે સાધક ટોળકી સાથે જે કૂતરાઓ આવ્યા હતા તે વચમાં વચમાં સૂર પૂરાવતાં રહેતા. આ કૂતરા પર ભૂતોએ સવારી કરી લીધી હતી. વાતાવરણ ભયંકર ડરામણું બનતું જતું હતું. કુંડાળા ફરતે હા...હા….હા…, હી...હી...હી.. અવાજો સાથે બધા ભૂતો આમથી તેમ આંટા મારી રહ્યા છે. પેલા શિખાઉ શિષ્યોના માથેથી પરસેવો નિકળતો હતો. બધા વર્ષોથી ભૂખ્યા હોય તેમ અલગ-અલગ પ્રકારના અવાજો કરી રહ્યા હતા. મૃતલાશ જેવા આમથી તેમ ફરતા રહેતા શરીરમાંથી આગની જ્વાળા નીકળી રહી હતી. હોઠ પર વર્ષોની પ્યાસ હોય તેવું પેલા દિવાના પ્રકાશમાં દેખાતું હતું. કેટલીક સ્વરૂપવાન તો કેટલીક ડરામણી ચુડેલ આવી છે. લટકતું માથા વિનાનું ધડવાળું જીન, નાના બાળકનું ભૂત તો વળી ક્યાંક ક્યાંક અદ્રશ્ય માણસ કે રાક્ષસોનું ટોળું તો ક્યાંક આત્માઓનું ટોળું, તેમજ હાડપિંજર હવામાં અધ્ધર આમથી તેમ ફરતા રહેતા. આ બધું જોતા જ પેલા નવા શિષ્યોના હૃદયનાં ધબકારા વધી ગયા.\n\n    ત્યાં દોલતરામ પરિસ્થિતિ પામી જતા બોલ્યા; 'હવે તમારે આ બધાથી ડરવાનું કોઈ કારણ નથી. આ બધા પ્રેતાત્માઓ હવે આપણા ગુલામ બની ગયા છે. એટલે તમને કંઈ કરી શકે તેમ નથી.' તે પછી બધા ભૂતોની ઓળખ આપતો હોય તે રીતે બોલ્યો; આ સામે દેખાય છે તેને અઘોરી પ્રેતઆત્મા કહેવામાં આવે છે.' પેલા શિષ્યો તે તરફ જોઈ રહ્યા. તેની આંખો લાલ હતી. તેમાંથી અગ્નિના કિરણો નીકળતા હોય તેમ લાગતું હતું. લાલચટક હોઠ પર ભયંકર હાસ્ય રમતું હતું. સફેદ અણીદાર દાત પણ ચમકી રહ્યા હતા. દોલતરામ આગળ બોલ્યો; 'પેલો છે તે ખડસૂલીયો પિશાચ છે. તેનું લાબું વરૂ જેવું મોં, તેની પણ લાલ આંખ છે તે બીજા બધા પ્રેતાત્માઓ સામે જોઈ થોડી થોડી વારે ઘુરકીયા કરતો અને તેની પૈચાશિક શક્તિનો પરચો બતાવી રહ્યો હતો. દોલતરામ આગળ બોલ્યો; 'અને હા, તમે હમણાં જેને જોઈને ડરી ગયા હતા તેને એઢલી કહેવાય છે. આ એક ચુડેલ છે. આ ચુડેલ તમને આગળથી સુંદર સ્વરૂપવાન સ્ત્રી જેવી જ લાગે. પણ તેની પાછળનો આખો ભાગ ખાલીખમ હોય અને લોહી સાથે હાડમાંસ દેખાય છે. જે જોઈને તમે ડરી ગયા હતા. કહેવાય છે કે, જે સ્ત્રીના પેટમાં બાળક હોય અને તે સાથે જ તે મૃત્યુ પામે તે પાછળથી આ ચુડેલ એઢલીનું રૂપ ધારણ કરે છે. તે અડધી રાતે નીકળે અથવા તો જો તેને દિવસે પ્રગટ થવું હોય તો એકાંતમાં દિવસે બરાબર બાર વાગ્યે નીકળે. જો આ સમયગાળામાં કોઈ માણસ તેની આગળ આવે તો તેને વળગણ બનીને તેના શરીરમાં દાખલ થઈ જાય. તો ક્યારેક સ્વરૂપવાન સ્ત્રીનું રૂપ ધારણ કરી માણસને મોહિત કરી સ્મશાનમાં ખેંચી જાય અને ત્યાં માણસનું લોહી પીવે અને પેલો માણસ મૃત્યુ પામે. જુઓ પેલો માથા વગરનો પ્રેતઆત્માને જીન કહેવાય. તે તમને ઘણીવાર મદદ પણ કરે છે.' આમ દોલતરામ બધા ભૂતોનો પરિચય કરાવતા ગયા.\n\n     ભૈરવબાબા સમાધિમાંથી બહાર આવ્યા તે પછી નવા શિષ્યો સાથે બધા ચેલાઓ ગોળાકારમાં બેસી ધીમે ધીમે મંત્રોચ્ચાર કરતાં ગયા તે સાથે દોલતરામ કેદારજી પણ સાથ આપતા ગયા. બહાર બધા પ્રેતાત્માઓ તેમના માટેના ભોગની રાહ જોઈ રહ્યા હતા. વિધિ અંતિમ ચરણમાં હતી ભૈરવજીએ તેમની પાસેની પોટલીમાંથી નાની પોટલી છોડી તેમાંથી થોડી ભભૂકી ત્રણેય શિષ્યો પર નાખી થોડી હાથમાં આપી સૌને ખાઈ જવા માટે કહ્યું. તે પછીના બધાના ડાબા હાથે કાળા દોરા વાળી તાવીજ બાંધી તેમજ પ્રસાદી આપી. ત્યારબાદ બધા શિષ્યો પેલી અલગ-અલગ પોટલીઓમાંથી પ્રેતાત્મા માટે જે ભોગ લાવ્યા હતા એ બધાને કુંડાળાની બહાર જઈ વહેંચવા લાગ્યા. બધા પ્રેતાત્મા તેમને ભાવતું ભોજન મળી જતા ગેલમાં આવી ભોગ આરોગીને ચૂપ થઈ તૃપ્ત થતા તેમના થાનક તરફ જઈ રહ્યા હતા. તો કેટલાક હજી બેઠા હતા તે તરફ કોદરજીએ તેમના થેલામાંથી અડદની વાનગીના લાડુ અને બીજી અવનવી વાનગી પીરસવા માંડી તે સાથે બધા કિકિયારી સાથે પ્રસાદ લઈ તૃપ્ત થતા ધીરે ધીરે અદ્રશ્ય થઈ રહ્યા.\n\n      ધીરે-ધીરે કિકિયારીઓ બંધ થતાં તેમજ સાધક વિધિ પૂરી થતાં એક પછી એક સાધક ટોળકી સંકેલો કરતી જણાઈ. મેલી વિદ્યા તંત્રમંત્ર જે નવા શિષ્ય હતા તેમને પણ શીખવવામાં આવે છે તેમજ જૂના શિષ્યો અને અનુભવી ભૂવાઓ વિદ્યાને તાજી કરી લેતા. આમ મંત્રની ઉપાસના થઈ જતાની સાથે જ બધા તાંત્રિકો ગંગાજી સ્મશાનઘાટથી રવાના થઈ રહ્યા હતા. રાતનો અંતિમ પ્રહર પસાર થઈ રહ્યો છે. પ્રેતાત્મા પણ સંતુષ્ટ થઈ તેમના સ્થાનકમાં ભરાઈ ગયા. મોતિયો કૂતરો પણ તાજા માસની મે'રબાનીથી સંતુષ્ટ થઈ સૌની આગળ આગળ દોડતો રહયો.\n\n                 * * *\n\n    બીજા દિવસે ભૈરવબાબા ગામમાં અડધી રાતે ફરતી ચુડેલના જીવાત્મા સાથે સંપર્ક કરવા મંત્રોચ્ચાર કરી રહયા હતા. બધુ બરાબર હોવાની ખાતરી થતાં ભૈરવબાબાએ તેની બાજુમાં પડેલા થેલામાંથી એક મોટો અરીસો બહાર કાઢ્યો અને બાજુમાં ગોઠવ્યો તે પછી અરીસાની ચારેકોર કંકુ તેમજ ડાબી બાજુમાં નાના નાના ટપકા કર્યા તેમજ સ્મશાનની માનવ ભસ્મ અરીસા ઉપર પાથરી સુગંધી અગરબત્તી ફેરવી વિધિ ચાલુ કરી.\n\n    સમય પસાર થઇ રહ્યો હતો તે સાથે સૌની આતુરતા વધતી જતી હતી હવે શું થશે? હવે શું થશે? એ ભાવ સૌના મનમાં રમી રહ્યો હતો. \n\n     દોલતરામ તરફ જોઈ ભૈરવબાબા બોલ્યા;' હવે સંપર્ક ચાલુ થયો છે ધીમે ધીમે બધું સ્પષ્ટ થઇ જશે.'અને પળવારમાં તો અરીસામાં એક પછી એક અનેક ચહેરાઓ સ્પષ્ટ થતા રહ્યા. પણ આ બધામાં પેલી ચુડેલનો ચહેરો સ્પષ્ટ થતો નહોતો. બધા એક આશાએ જોઈ રહ્યા.\n\n    ભૈરવબાબાએ તમામ પ્રયત્નો કરી જોયા રાતનો ખાસો સમય પસાર થઈ ગયો. એકંદરે તમામ પ્રેતઆત્મા પ્રગટ થઈ ચૂક્યા પણ પેલી ચુડેલ સાથે સંપર્ક ન થયો. એટલે ભૈરવબાબાએ જે અત્યાર સુધીમાં ઉપયોગ કરેલ ન હોય તે ગુઢવિદ્યા શક્તિનો પ્રયોગ કર્યોં.\n\n   ત્યાં સૌના આશ્ચર્ય વચ્ચે એક ચહેરો અરીસામાં તરવરી ઊઠ્યો.   \n\n      'અરે આતો કાળીદાસ છે.!!' પેલા શિષ્યો એકી સાથે બોલી ઊઠ્યા. \n\n      'કોણ કાળીદાસ?' ભૈરવબાબા બોલ્યા. \n\n'હમણાં થોડા દિવસ પહેલા જ દરિયાકિનારેથી તેની લાશ મળી હતી. દોલતરામે ભૈરવબાબાને કાળીદાસની ઓળખ કરાવી.\n\n      તે સાથે જ ગામમાં ફરતી ચુડેલનું પગેરું મળી ગયું છે હોય તેમ ભૈરવબાબાના ચહેરા પર આનંદની લહેર દોડવા લાગી.\n\n     ભૈરવબાબાએ કાળીદાસના ચહેરાની ફરતે ભસ્મથી કુંડાળું કર્યું. તે સાથે જ આજુબાજુના પ્રેતાત્મા ગાયબ થઈ ગયા. ભૈરવબાબા આંખ બંધ કરીને ધીમે ધીમે હોઠ હલાવતા રહ્યા… ક્યાંય સુધી તે સમાધિમાં રહ્યા. અરીસામાં દેખાતા કાળીદાસનો ચહેરો પણ જાણે કંઈક બોલી રહ્યો હોય તે રીતે તેના હોઠ હલતા હતા.\n\n      ભૈરવબાબા અને કાળીદાસ વચ્ચે જાણે કોઈ ગુઢ વાતો થઈ રહી હતી. \n\n     અરીસામાં કાલિદાસના ચહેરા પર અધૂરી જિંદગી રહી જતા તે ધ્રુસકે ધ્રુસકે રડી રહ્યો હોય તેવું લાગી રહ્યું હતું. \n\n      કાળીદાસ પાસેથી બધી વાતો જાણી લીધા પછી ભૈરવબાબાએ કાળીદાસને બંધનમાંથી મુક્ત કર્યો તે સાથે અરીસામાંથી કાળીદાસનો ચહેરો પણ ગાયબ થઈ ગયો.\n\n    ભૈરવબાબા સમાધિમાંથી બહાર આવ્યા. \n\n   કાળીદાસે ગામમાં ફરતી ચુડેલનું રાઝ જાણી લીધું હતું તે સાથે સાથે બખિયાશેઠની ખાનગી વાત પણ જાણી ગયો હતો. કાળીદાસને જીવન જીવવાની ખૂબ તીવ્ર ઈચ્છા હતી પણ તેનું ખૂન થતા તેનો જીવ અવગતે ગયો અને તે પ્રેતઆત્મા થઈ ભટકી રહ્યો છે. જ્યારે રાતે ગામમાં ફરતી ચુડેલ તો...    \n\n                       * * *\n\n    ગામમાં ફરતી ચુડેલને આતરી લેવાની યુક્તિ દોલતરામને બતાવી ભૈરવબાબા તેના ચેલાઓને લઈને ભૂતિયા, ડરામણું ડુંગર પરનું ઘરથી વહેલી સવારે ગીરનાર તરફ રવાના થયા.",
      "duration": "11 mins",
      "category": "Horror"
    },
    {
      "title": "અગોચર વિશ્વ",
      "story_name": "“અરે ના યાર, અંતાક્ષરી નહીં હો પ્લીઝ. આ તમને ગર્લ્સને તો જ્યાં જુઓ ત્યાં અંતાક્ષરી જ યાદ આવે...”\n\n“પણ આપણે પેલી ટિપિકલ અંતાક્ષરી નહીં રમીએ... કંઈક ચેઇંજિસ-ટ્વિસ્ટ્સ...”\n\n“ના, ટિપિકલ કે ટ્વિસ્ટેડ, એકેય અંતાક્ષરી તો નહીં જ...”\n\n“સારું, તો ડ્રમ સેર્શ...”\n\n“એ ના મારી મા, કેમ આવા ગર્લિશ આઇડિયાઝ આપે છે? એ તમને છોકરીઓને સોંપ્યું બધું. તમે જાઓ, અને ટેન્ટમાં બેસીને રમો અંતાક્ષરી અને ડ્રમ સેર્શ…”\n\n“અને તમે લોકો?”\n\n“આ બંદા આજે શેરનો શિકાર કરવાના મૂડમાં છે.”\n\n“બેસ, બેસ હવે. જોયો મોટો શેરનો શિકાર કરવાવાળો... એક પોકેમોન તો તારાથી પકડાતો નથી...” (કોરસમાં હાસ્ય) “હા તે બહુ સારું હો... તું બહુ બહાદુર છે ને તે ખબર છે.”\n\n“અરે, અરે... ઝિંતલ-રિશાન, તમે બન્ને આમ જ ઝગડ્યા કરશો તો આપણી ટ્રેકિંગ ટ્રિપની આ છેલ્લી રાત પણ આમ જ ખતમ થઈ જશે ! કાલે તો આપણે બધાં ઘેર જતા રહેશું, અને ફરીથી પોત-પોતાની લાઇફમાં બીઝિ થઈ જઈશું. કંઇક એવું કરીએ, કે જેથી આ રાત આપણા બધાંને લાઇફ ટાઇમ યાદ રહે.”\n\n“એકદમ સાચું. પણ આપણે એવું કરીશું શું?”\n\n“મેં એવું સાંભળ્યું છે કે અહીં ના જંગલમાં એક એવો કૂવો છે કે એમાં ઊતરીને જો એનું પાણી પી આપણે કોઈ વિશ માંગીએ તો એ જરૂર પૂરી થાય જ છે.”\n\n“મનન, તું આવા બધાંમાં બિલીવ કરે છે?”\n\n“મને ખબર નથી કે હું બિલીવ કરું છું કે નહીં. પણ જો એવી કોઇ જગ્યા હોય તો હું ચોક્કસ ત્યાં જવા માંગું છું. વિશ માંગવા માટે નહીં કદાચ, પણ હા જો જઊં તો હું કંઈક માંગું તો ખરો જ.”\n\n“હા, જો એવું થતું હોય તો મારે પણ આવવું છે. હાઉ અનબિલીવેબલ ઇટ ઇઝ? ખાલી કૂવામાં ઉતરીને પાણી પીવાથી આપણી કોઈ પણ વિશ પૂરી થતી હોય તો હું તો એ કૂવાની પાસે જ ઘર બનાવી લઊં.”\n\n“એ મેડમ... એટલું ઇઝિ નથી એ. પહેલા આખી વાત તો સાંભળ. પછી હજુ તારે એ કૂવા પાસે ઘર લેવું હોય, તો એ ઘર બનાવાનો જે ખર્ચ થાય એ હું આપીશ.”\n\n“તું? તું દુનિયાનો મહાકંજૂસ માણસ, કોઈને એક ચોકલેટ પણ ના ખવડાવે એ મને ઘર બનાવી આપશે? તો તો કોઈપણ સંજોગોમાં મને મંજૂર છે.”\n\n“શિખા, એ કૂવો કોઈ સાધારણ કૂવો નથી, જે એ કૂવા પાસે ગયું છે એ જીવતું પાછું આવ્યું નથી.”\n\n“વ્હોટ?”\n\n“હા, અર્નવ સાચું કહે છે, એ કૂવાનું પાણી પીવા ગયેલો કોઈ પણ માણસ જીવતો રહ્યો નથી.”\n\n“યુ મીન એ કૂવાના પાણીમાં કંઈ...”\n\n“ના, એ બધાં માણસોનાં મરવા પાછળ કૂવાના પાણીમાં કંઈ હોય એવું કારણ જવાબદાર નથી. દરેક ડેડબોડિનાં મેડિકલ ચેક-અપ પરથી એ સાબિત થઈ ચૂક્યું છે, કે કૂવાનું પાણી પીવાથી મૃત્યુ થયું નથી. ઈનફેક્ટ અમુક કિસ્સાઓમાં તો મરનાર વ્યક્તિએ પાણી પીધું જ નહતું. એ પહેલાં જ એ મૃત્યુ પામી હતી!”\n\n“પણ... કેવી રીતે?”\n\n“એક ઇંટરેસ્ટિંગ વાત એ છે કે દરેકનું મૃત્યુ હાર્ટ એટેકથી થયું છે.”\n\n“હાહાહા... પાણી પીતાની સાથે જ એમની વિશ પૂરી થઈ ગઈ. અને ખુશીના માર્યા હાર્ટ એટેક આવી ગયો.”\n\n“એક સાથે આટલા લોકોનું મ્રુત્યુ? એક જ જગ્યાએ? એક જ કારણથી થાય? માનવામાં ના આવે એવી વાત છે.”\n\n“હા, એટલે જ હું કહું છું, કે જો કોઈ એવી જગ્યા હોય તો મારે ત્યાં જવું છે, વિશ માંગવા માટે નહીં. પણ હકીકત જાણવા માટે!”\n\n“પાગલ છે તું? તને લાગે છે લોકો એ હકીકત જાણવાનો પ્રયત્ન નહીં કર્યો હોય?”\n\n“કર્યો જ છે, પણ મારે જાતે એ પ્રયત્ન કરવો છે.”\n\n“રબિશ... એવું કંઈ નથી કરવું. આ બધું લોકવાયકા છે. ઉપજાવી કાઢેલી વાતો. જેથી લોકો અહીં આવતા થાય. પબ્લિસિટી માટેનાં કિસ્સા છે યાર. હું નથી માનતી આ બધું.”\n\n“નથી માનતી એમ નહીં, તું ડરે છે એમ કહે ને?”\n\n“હું કંઈ ડરતી નથી. પણ આવી અનરિઆલિસ્ટિલક વાતો પાછળ સમય વેડફવો મને પસંદ નથી. તમે વાતો કરો. હું સૂવા જઊં છું.”\n\n“અરે ના પ્રિયા, આપણે નક્કી કરેલુંને? આજે કોઈ એ સૂવાનું નથી.”\n\n“પણ તમે લોકો જુઓને. શું ફેંકમ ફેંક કરો છો.”\n\n“ઓ.કે. તને ફેંકમ ફેંક લાગતું હોય તો આપણે બંધ કરી દઈએ બસ?”\n\n“ઓ.કે.”\n\n“હેય ફ્રેંડ્સ. હું એક આઇડિયા આપું. તમે લોકોએ આ પહેલા ક્યારેય કોઈ આત્મા સાથે વાત કરી છે?”\n\n“વધુ એક ફેંક્યું? ચલો યાર, હું જઊં છું.”\n\n“પ્રિયા, આ ફેંકમ ફેંક નથી. આ પહેલા મેં જાતે આ અનુભવ ઘણીબધી વાર કરેલો છે. અમે હોસ્ટેલમાં હતાં ત્યારે, અલબત, ગમ્મત ખાતર જ, પણ અમે આત્માને બોલાવતા. એની સાથે વાતો કરતાં. એક થ્રિલિંગ એક્સપિરિયંસ છે યાર. દરેકે પોતાની લાઇફમાં એકવાર આ એક્સ્પિરિયંસ તો કરવો જ જોઈએ. આપણને ખબર પણ નથી હોતી એ રીતે એક અગોચર વિશ્વ આપણી આજુબાજુ રમતું રહેલું હોય છે. જ્યાં સુધી આપણે એને ખલેલ પહોંચાડતા નથી, ત્યાં સુધી એ પણ આપણને નૂકશાન કરતું નથી.”\n\n“ગ્રેટ ધેન, થઈ જાય આજે. પ્લીઝ હવે કોઈ ના ન પાડતા.”\n\n(કોરસમાં) “ઓ.કે.”\n\n“યેસ, તો આપણે એક પેપર, એક કેંડલ, કોઇન, જોઇશે. પેપર પર આલ્ફબેટ્સ અને નમ્બર્સ, યેસ, નો અને ગુડ બાય લખીશું.”\n\n“ઓ.કે. થઈ ગયું.”\n\n“હવે ઉલિઝા બોર્ડ તૈયાર છે. કેંડલ લાઇટ કરી હું પહેલા નેગેટિવ એનર્જીને દૂર કરીશ. આપણે અમુક વાતો યાદ રાખશું. કોઈ સેશન એન્ડ થયા પહેલા પોતાની જગ્યા છોડશે નહીં, આપણે એવા કોઈ પ્રશ્નો નહીં પૂછીએ જેનાથી આત્માને દુ:ખ કે તક્લીફ થાય, જેમ કે એનું મૃત્યુ કેવી રીતે થયું? અથવા તો એના પરિવાર વિશે કંઈ. બીજું આપણે ભગવાન કે મૃત્યુ પછીની દુનિયા વિશે નહીં પૂછીએ. આપણું મૃત્યુ ક્યારે થશે?કેવી રીતે થશે? અથવા કોઈપણ એવી વાત કે જે સંપૂર્ણ રીતે કુદરતના હાથમાં છે, એવા સવાલો નહીં પૂછીએ. અને છેલ્લું, જે સવાલ પૂછ્યા પછી આપણને એવું લાગે કે આત્મા એનો જવાબ આપવા માગતી નથી. આપણે એ સવાલ ફરી નહીં કરીએ. કોઈને બીજું કંઈ પૂછવાનું છે?”\n\n“(કોરસમાં) ના.”\n\n“ગુડ. તો આપણે શરુ કરીએ? બધાં એક સર્કલમાં બેસી જઈએ. દરેક પોતાની એક આંગળી કોઇન પર રાખીએ. પણ આપણે એને બહુ ટાઇટ પકડવાનો નથી. એની જાતે ફરી શકે એ રીતે..” બધાં એ પ્રમાણે કરે છે.\n\n“ઇફ ધેર ઇઝ એનિ સ્પિરિટ અરાઉંડ અસ. પ્લીઝ કમ ટુ અસ. વી વોન્ટ ટુ ટોક...” થોડી વાર સુધી આ રીપિટ કર્યા પછી એમને કોઇન હલતો હોય એવો અનુભવ થયો. દરેકે આંખો ખોલી. કોઇન એની જાતે ઉલિઝા બોર્ડ પર ફરી રહ્યો હતો. ના, ‘કોઈક’ એને ફેરવી રહ્યું હતું. પણ એ ‘કોઇક’ આ મિત્રોમાંથી કોઇ નહતું. શું કહી રહ્યું હતું એ ‘કોઇક’? દરેકનું ધ્યાન કોઇન પર ચોંટેલું હતું. કોઇન આલ્ફાબેટ્સ પર ફર્યો. હે-લ-લે-ઓ એક અર્નવ સિવાય દરેકનું હ્રદય ધબકારો ચૂકી ગયું. એમના માટે આ પહેલો અનુભવ હતો. જાણે ચમત્કાર હતો. ખુશી કે ડર? કે બન્નેનું મિશ્રણ? એક અજાણી લાગણીનું લખલખું શરીરમાંથી પસાર થઈ ગયું. કોઈને કંઈ સમજાયુ નહીં. અર્નવે પહેલો સવાલ કર્યો.\n\n“તમને અહીં સુધી આવવામાં કોઈ તકલીફ તો નથી પડીને?”\n\n\"નો\" હવે બધાંમાં થોડી હિમ્મત આવી. એક પછી એક પ્રશ્નો પૂછાતા ગયા. કોઇન ફરતો ગયો. જવાબો મળતા ગયા.\n\n“તમે અમારી સાથે થોડીવાર વાત કરશો?” \"યેસ\"\n\n“મારું ક્વૉલિફિકેશન શું છે?” \"ઍંમ્બીએ\"\n\n“મારા પોકેટમાં અત્યારે કેટલા રૂપિયા છે?” \"ઝીરો\"\n\n“મારો બેન્ક અકાઉન્ટ નંબર?” \"૩૨૧૦૧૪૭૪૫૦૩\"\n\nબધાંની આંખોમાં એક જ ભાવ હતો ‘અનબિલીવેબલ!’\n\n“આ જંગલમાં એક કૂવો છે, જેનું પાણી પીવાથી જે પણ વિશ માંગો એ પૂરી થઈ જાય છે. શું એ વાત સાચી છે?” મનનનાં આ પ્રશ્ને બધાંને લગભગ ડરાવી જ દીધાં. થોડી વાર કોઇન પર કોઈ જ જાતની હલચલ ના અનુભવાઇ. પહેલેથી નક્કી થયું હતું, એ રીતે જે સવાલનો જવાબ આત્મા આપવા ના માંગતી હોય એ સવાલ ફરી ના પૂછવો. એથી મનન ચૂપ થઈ ગયો. પણ એની સાથે સાથે આસપાસનું વાતાવરણ પણ શાંત થઈ ગયું. ઝાડનાં પાંડદાંઓ હલવાનો આવાજ, દૂર વહી રહેલાં કોઈ ખળખળ વહેતાં ઝરણાંનો અવાજ, જંગલમાં ક્યાંક કોઈ નિશાચર પક્ષીનો અવાજ, જે થોડી થોડી વારે સંભળાઇ આવતો હતો. એ બધું જ અચાનક બંધ થઈ ગયું. ભયંકર શાંતિ છવાઇ ગઈ. પોતાનો જ શ્વાસ અને ધબકારાંના અવાજ સાંભળીને ડરી જવાય, એવી ભયંકર શાંતિ. અર્નવને એવું લાગ્યું કે હવે સેશન એન્ડ કરી દેવો જોઈએ. એ થેન્ક યુ, અને ગુડ બાય તરફ કોઇન લેવા જાય, એ પહેલા કોઇન ફર્યો. \"યેસ\" આ મનનનાં સવાલનો જવાબ હતો. બધાંના ચહેરાં પર ના સમજી શકાય એવા ભાવો હતાં.\n\n“સાચે એ કૂવાનું પાણી પી ને જે વિશ માંગો એ પૂરી થાય છે?” \"યેસ\"\n\n“તમે કહી શકો એ કૂવો કઈ જગ્યાએ છે?” \"યેસ\"\n\n“પ્લીઝ કહોને, પ્લીઝ” જવાબમાં થોડી વાર કોઇનની ઉલિઝા બોર્ડ પર મુવમેન્ટ્સ અને એના બદલામાં એ કૂવા સુધી પહોંચવાનો મેપ તૈયાર થઈ ગયો. હવે એમના માટે એ કૂવો ખરેખર છે, અને એમને ખબર પણ છે એ ક્યાં છે, એ આત્મા સાથે વાત કરવા કરતાં પણ વધુ રોમાંચક વાત હતી. હવે દરેકના મનમાં એક જ વિચાર ચાલ્યો, ફટાફટ સેશન એન્ડ કરી, કૂવા સુધી પહોંચવું. અર્નવે જલ્દીથી કોઇન થેંક યુ પર લીધો, અને જ્યાં ગુડ બાય પર લેવા જાય છે ત્યાં... આ શું? કોઇન એની જાતે ઉલિઝા બોર્ડનાં કોર્નર તરફ ધકેલાય છે. અર્નવનાં ચહેરા પરનાં ભાવો ન સમજાય તેવી રીતે બદલાવા લાગ્યા. તેણે બધાને સમજાવ્યું કે કોઇન કોર્નર પર ફરે છે, એનો મતલબ છે કે આત્મા જવા માંગતી નથી, સેશન એન્ડ કરવા માંગતી નથી. “હેં??? પણ કેમ?” બની શકે કે એ પોતાનું અધુરું કામ પૂરું કરવાનું કહી શકે. બની શકે કે કોઇ ઈછ્છા પૂરી કરવાની કહે, કંઈ પણ કહી શકે. બધાંના હોંશ-કોંસ ઊડી ગયા. આવું તો વિચાર્યુ જ નહતું. બધી બાજી ઉલટી પડી ગઈ. હવે શું? હવે એ શું કહેવા માંગે છે, એ જાણવું રહ્યું. બીજો કોઈ રસ્તો નથી. “તો તમે શું ઈછ્છો છો?” થોડી વારની ભયાનક શાંતિ પછી કોઈન ફર્યો. બધાંની નજર ઉલિઝા બોર્ડ પર ચોંટી ગઈ. જેમ જેમ સમજાતું ગયું કે કોઇન શું કહી રહ્યો છે, તેમ તેમ દરેકની નસોમાં લોહી જામતું ગયું. કદાચ ડરની સર્વોચ્ચ સીમા આને જ કહેતાં હશે! આનાથી વધુ જો એક ક્ષણ પણ નીકળી તો હ્રદય બંધ પડી જશે. આજે સમજાય છે. ડરના માર્યા હાર્ટ એટેકથી મૃત્યુ કેવી રીતે થતું હશે! કોઇને કહ્યું હતું, ‘તમારે લોકોએ મારા માટે એ કૂવા પર જવાનું છે, ત્યાર પછી શું કરવાનું છે, એ હું ત્યાં જઈને સમજાવીશ.’ થોડી મિનિટો પછી કંઇક કળ વળી, હિમ્મત આવી. નક્કી કર્યુ કે, નથી જવું આપણે. શું કરી લેશે? ત્યાં તો બધાંના આશ્ચર્ય વચ્ચે, એમના ટેન્ટને આગે ઝપટમાં લીધું. ટેન્ટ બળીને રાખ થઈ ગયું. હવે એમને સમજાઈ ગયું કે તેઓ કેટલી મોટી મુસીબતમાં ફસાઈ ગયા છે. જેમાંથી બહાર નીકળવાનો કોઈ જ રસ્તો નથી. એક જ રસ્તો એમની સામે છે, એ છે આત્મા જેમ કહે છે તેમ કરતાં જવું. બધાંએ પોતાના ઈષ્ટદેવોને યાદ કર્યા. આપણે કોઈનું ખરાબ કર્યુ નથી, તો આપણી સાથે પણ ખરાબ નહીં જ થાય, એવી એક-બીજાને હૈયાધારણાં આપી. પણ નવ મિત્રોમાંથી એકપણને વિશ્વાસ નહતો કે તેઓ જીવતાં પાછા ફરશે.\n\nટ્રેકિંગ ટ્રિપની આ છેલ્લી રાત કદાચ એમની જિંદગીની પણ છેલ્લી રાત બની જવાની હતી. સાથે જીવવા-મરવાનાં કસમ ખાનાર મિત્રો સાથે જીવી તો નહોતા શક્યા, પણ આજે કદાચ સાથે મરી તો શક્શે જ! કંઇપણ બોલ્યા વિના બધા ચાલતા રહ્યાં. અને એમની સાથે પેલી અદ્રશ્ય શક્તિ પણ, ભલે દેખાતી ના હોય, પણ પોતાની હાજરી સતત મહેસૂસ કરાવતી રહી.\n\nકૂવો આવી ગયો. અત્યાર સુધી કોઇ પણ હોરર મુવી કે સીરિઅલમાં જોયેલા એકેય અવગતિયા કૂવાને સો ટકા સારો કહેવડાવે એવો આ કૂવો જોઈને જ કોઈ કહી શકે કે અહીં આવનાર માણસ જરૂર જ હાર્ટ એટેકથી મૃત્યુ પામતો હશે, એમાં કોઈ શંકાને સ્થાન નથી. વાતાવરણ જ એવું ભયજનક છે, ઊંચા પહાડ પર જંગલ, જંગલની વચ્ચે કૂવો. એ પણ દેખાવે જ આટલો ભયાનક. લોકો શીદને આવતા હશે અહીં મરવાને માટે? એકાદ વિશ પૂરી થયા વિના ચલાવી ના શકાય? પણ આ બધું તો રાંડ્યા પછીનું ડહાપણ છે. પોતે પણ બધાં વિશ પૂરી થવાની લાલચને ક્યાં રોકી શક્યા હતાં? પણ હવે તો બધાંની એક જ વિશ હતી, જેમ બને તેમ જલ્દી અહીંથી છૂટકારો થાય, જીવતા પાછા ફરી શકાય, અથવા તો રોજ સવારમાં પથારીમાંથી ઊઠીએ, એમ ખબર પડે કે આતો એક સપનું હતું. કાશ, આ એક સપનું હોત. પણ હકીકત હતી. સપનામાં પણ વિચારીને ડરી જવાય એવી બિહામણી હકીકત! હવે એમણે આત્માના આગળના આદેશની રાહ જોવાની હતી. પણ અહીં ક્યાં ઉલિઝા બોર્ડ છે? એક જોરદાર પવનનો સુસવાટો, એની સાથે એક અજાણ્યો અવાજ. ‘તમારે લોકોએ ડરવાની કોઈજ જરૂર નથી. હું તમને કોઈ નૂકશાન પહોંચાડવા માંગતો નથી.’ અવાજ જ ડરાવવા માટે પૂરતો હતો.\n\nઆટલું ઓછું હતું કે હવે આપણે આ વાતાવરણમાં આત્માનાં અવાજો પણ સાંભળવાના? શબ્દો ફક્ત કાન સાથે અથડાઇને જતા રહ્યા. શું બોલાયું છે એ કોઈને સમજાયું નહીં. પણ હવે જલ્દી આમાંથી છૂટવું છે, કાં તો આ પાર-કાં તો પેલે પાર.\n\n“અમારે શું કરવાનું છે?”\n\n“હું પણ તમારી ઉંમરનો જ હતો જ્યારે મારા લગ્ન થયા, હું અને મારી પત્ની અહીં ટ્રેકિંગ માટે આવેલા. અમે પણ આ કૂવાની વાત સાંભળી હતી, મારી પત્નીની જિદ હતી કે એ અહીં આવવા માંગે છે. અમે લોકો કૂવા સુધી પહોંચ્યા તો ખરાં, પણ પગથિયા ઉતરતી વખતે મારી પત્નીનો પગ લપસ્યો, અને એ કૂવામાં પડીને મૃત્યુ પામી. હું પાગલ થઈ ગયો. ડુબતો માણસ તણખલું પકડે, મેં કૂવાનું પાણી પી ને મારી પત્ની જીવતી થઈ જાય, એવી ઈચ્છા કરી, પણ કુદરતનાં હાથની વાત કોઈ બદલી શકતું નથી. મેં પણ મારી પત્નીની પાછળ કૂવામાં ઝંપલાવ્યું. પણ હું એને બચાવી ના શક્યો. હું પણ ડુબી ગયો. મારા ઘરે સમાચાર પહોંચતા મારી ફેમેલિ આવી, મારી ડેડબૉડિ લઈ ગઈ. પણ મારી પત્નીની બૉડિ ન મળી. એના અગ્નિસંસ્કાર નથી થયા. એટલે હું અહીં ભટકું છું. કે કદાચ મારી પત્નીની બૉડિ કોઇ કાઢી આપે. એના અગ્નિસંસ્કાર થઈ શકે. પણ કોઈએ મારી મદદ કરી નહીં બધાની વિશ પૂરી કરનાર આ કૂવાએ મારી તો દુનિયા લૂંટી લીધી. પણ હા, અહીં આવનાર કોઈને મારવાનો મારો હેતુ નહોતો. હું તો ફક્ત એમને મારી મદદ કરવા માટે કહેતો હતો, અને એ લોકો ડરના માર્યા મૃત્યુ પામતા હતા. હવે મારી છેલ્લી આશ તમે લોકો છો. જો તમે લોકો મારી પત્નીની બૉડિ બહાર કાઢી શકો. હું તમારો ઉપકાર ક્યારેય નહીં ભૂલું. અને આ સાંભળ્યા પછી તમારે જવું હોય તો જઈ શકો છો. હું વચન આપું છું કે તમારામાંથી કોઈને કંઈ નૂકશાન નહીં પહોંચાડું.” સાંભળનાર દરેકની આંખો ભીની હતી. કહેવાની જરૂર જ નહોતી.\n\nએમના ચહેરા પર સ્પષ્ટ વંચાતું હતું કે અમે તમારી મદદ કરીશ. આજે જ્યારે સાવ નજીવી બાબતો માટે લગ્નજીવન તૂટતું રહેલું છે, ત્યારે અહીં મૃત્યુ પછી પણ સાથ નિભાવવાની વાત દરેકને અંદર સુધી સ્પર્શી ગઈ. “અમે તમારી પત્નીની બૉડિ બહાર કાઢીશું, એટલું જ નહીં એને તમારા ઘર સુધી પણ પહોંચાડીશું. જેથી તેમની અંતિમ વિધિ થઈ શકે. અને તમને મોક્ષ મળી શકે. થોડીવારમાં તો એમણે સાથે મળીને બૉડિ બહાર પણ કાઢી લીધી. એમ્બુલંસથી એમના કહેલા સરનામે પહોંચાડવાની વ્યવસ્થા પણ થઈ ગઈ.\n\n“હું તમારો આ ઉપકાર ક્યારેય નહીં ભૂલું.”\n\n“આમાં ઉપકારની વાત જ નથી. આ માનવ સહજ કર્તવ્ય છે. અને ઉલટુ ઉપકાર તો તમારો અમારા પર છે, તમારે લીધે આજે અમે જિંદગીના એવા પાઠો શીખ્યા, જે કોઈ ઇન્ટરનેશનલ સ્કુલ કે એજ્યુકેશનલ યુનિવર્સિટી પણ ન શીખવાડી શકે.”\n\n“હવે તમે લોકો આ કૂવાનું પાણી પી ને વિશ માંગી શકો છો. હવેથી આ કૂવા પર આવનાર કોઈ મરશે નહીં.”\n\n“બધાનાં ચહેરા પર એક સ્મિત હતું, જે કહેતું હતું કે ‘અમને સમજાઇ ગયું છે કે, બધી ઈછ્છાઓ પૂરી થઈ જાય તો જીવવાની મજા નથી. અધૂરી ઇછ્છાઓ ક્યારેક ના ભૂલી શકાય એવા કિંમતી અનુભવો કમાઈ આપે છે.”\n\n",
      "duration": "11 mins",
      "category": "Horror"
    },
    {
      "title": "\"જખીણ\" - એક અધૂરી ઈચ્છા",
      "story_name": "અસ્વીકરણ (Disclaimer ) :-રજુ કરેલી વાર્તા/રચનામાં વાસ્તવિક સ્થળ અને તેને લગતા ઈતિહાસને વાપરવાની છૂટ લીધેલી છે અને સ્ત્રીના ભૂતની પરિકલ્પના માટે \"જખિણ\" શબ્દ જુદા જુદા પુસ્તકોના સંદર્ભથી વાપરેલ છે. રજુ કરેલી વાર્તા/રચનામાં આલેખાયેલ, નામો, પાત્રો, વ્યવસાયો ઘટનાઓ, અને ઘટના સ્થળ કે સમય ક્યાં તો લેખકની કલ્પનાશીલતા છે અથવા કેવળ કાલ્પનિક છે, લેખન કાર્ય કેવળ વાંચનાર – વિવેચકના મનોરંજન હેતુ માટે છે અને તે રીતે રચનાની માવજત માટેજ શબ્દો વપરાયેલ છે. વાસ્તવિક વ્યક્તિઓ, જીવંત અથવા મૃત, અથવા વાસ્તવિક ઘટનાઓ કે સ્થળ સાથેની કોઈપણ સામ્યતા સંપૂર્ણ રીતે યોગાનુયોગ છે/ગણવાનો રહેશે. તેમજ પ્રસ્તુત સામાજિક, ધર્મ કે રિવાજ કે માન્યતાની રજુઆત / સમર્થન અથવા વિરોધથી પર છે.\n\n________________________________________________________________________________________________________\n\n                                                                                             \"જખિણ\" - \"અધૂરી ઈચ્છા\"\n\nમ્યુઝિયમની મુલાકાતે જઈ જૂની સંસ્કૃતિ અંગે માહિતગાર થવા માંગતા શોખીનો ઘણા હોય છે. આવા શોખીનોને મ્યુઝિયમમાં કોઈ તકલીફ નથી હોતી અને મ્યુઝિયમ સંચાલકો તરફથી પૂરતું માર્ગદર્શન અને માહિતી તકલીફ વગર મળતી હોય છે. ધારો કે ત્યાં આવા શોખીનની આજુબાજુથી કોઈ ભૂત, કે હવામાં તરતી કોઈ વ્યક્તિનો ડરામણો ચહેરો, બિહામણા પ્રાણીની પરછાઈ પસાર થઈ જાય તો ? શોખીન મુલાકાતીની હાલત શું થાય? જો કોઈને એમ લાગતું હોય કે એવા હોરર ચહેરાના ભ્રમથી વળી ડરવાનું શું? તો તેમની બહાદુરી ચકાસવા એકવાર સાચેજ આવી હોરર સ્ટોરીની પટકથા સર્જાતી હોય તેવી જગ્યાએ તેમને લઈ જવા પડે.આજથી લગભગ ૧૦૦ વર્ષ પહેલાં સ્થપાયેલા 'રોઝીકૃશન' નામના એક મ્યુઝિયમની વાત છે. શ્રીમાન હાર્વે સ્પેન્સર લુઈસ દ્વાળા સ્થાપિત ઈજિપ્શિયન શૈલીની આ ભવ્ય ઈમારત આજે પણ સમયની થાપટો ખાઈને ઊભી છે. શ્રીમાન હાર્વે સ્પેન્સર લુઈસ,વાસ્તવમાં એક તાંત્રિક હતા, તે અલૌકિક માન્યતાઓ, રહસ્યવાદ, આધ્યાત્મિકતા અને જાદુઈ સંસ્કૃતિના પ્રખર હિમાયતી હતા. ભૂતની વાર્તાઓ સાથે સંકળાયેલા વેમ્પાયર અથવા ભૂતિયા મહેલોમાં થતાં ભૂત અને ચૂડેલોના હલનચલન જેવામાં વિશ્વાસ રાખતા હતા. વાસ્તવમાં \"રોસીક્રુસિઆનિઝમ\" એ યુરોપમાં એક ૧૭મી સદી દરમ્યાન ચાલેલી આધ્યાત્મિક અને સાંસ્કૃતિક ચળવળ હતી અને તે દરમ્યાન રચાયેલા ગ્રંથો અને સાહિત્ય દ્વાળા આમ માનવ સમુદાયથી વિસરયેલી અલૌકિક-પ્રકૃતિ અને અઘોર જગતની સમજ આપી હતી. ઉપરાંત શ્રીમાન હાર્વે સ્પેન્સર લુઈસ પેરાનોર્મલ પ્રવૃત્તિના ઊંડા જાણકાર અને તેમાં દ્રઢ પણે વિશ્વાસ ધરાવતા હોવાથી,તેઓએ સ્થાપેલ મ્યુઝિયમનું નામ \" રોઝીકૃશન ઈજિપ્શિયન મ્યુઝિયમ\" રાખેલું હતું.\n\nઅમેરિકના કેલિફોર્નિયા રાજયમાં સાન-ઓઝે શહેરના જગ પ્રખ્યાત રોઝ ગાર્ડનની પાસે આવેલા મ્યુઝિયમની ઈમારત ખૂબ જાણીતી છે. પાર્ક એવેન્યૂ સ્થિત, આવેલી ઈમારત આમ તો બની હતી ૧૯૨૧માં, જેનો ઉપયોગ ૧૯૨૮માં શરૂ થયો હતો. પિરામિડોનું ખોદકામ કરી એકઠી કરેલી ઈજિપ્શિયન (મિસર) સંસ્કૃતિના અતિ પ્રાચીન સંભારણા અહીં એકઠા કર્યા ત્યારે શ્રીમાન હાર્વે સ્પેન્સર લુઈસને સ્વપ્ન સાકર થયું લાગ્યું હતું. આવનારી પેઢીમાં સંસ્કૃતિનો વારસો ધબક્તો રહે તે હેતુથી શ્રીમાન હાર્વેનું જ્યારે મૃત્યુ થયું ત્યારે તેમણે વસિયતદ્વાળા તેમના તમામ પૈસા આ મ્યુઝિયમને દાનમાં આપી દીધા હતા. આ ઈમારત ૧૦૦ વર્ષપૂરા કરવા જઈ રહી છે. ત્યારે શાળાના વિદ્યાર્થીઓ માટે એન્ટ્રી ફી મફતમાં હોવાથી શાળાઓનો મ્યુઝિયમની મુલાકાત માટે ધસારો હતો.\n\nમ્યુઝિયમના ટાવરે ત્રણના ડંકા વગાડ્યા હતા અને ત્યાં ,વેનગાર્ડ પબ્લિક સ્કૂલના પ્રવાસી વિદ્યાર્થીઓના ચોવીસ ભૂલકાઓને લઈ સ્કૂલ બસે મ્યુઝિયમના સંકૂલમાં પ્રવેશ કર્યો. પંચાવન વરસની પ્રવાસ સંચાલિકા, માદામ 'મારિયા' ખૂબ બેચેની અનુભવતા હતા, રસ્તામાં નડેલા ટ્રાફિકને લીધે અહી પહોચવામાં એક કલાક મોડા હતા. મ્યુઝિયમમાં છેલ્લી એન્ટ્રી સ્લોટ બપોરે ત્રણનો હતો, જે વીતી ચૂકેલ હતો. તેમણે બસના ડ્રાઈવર જોહનને,વિદ્યાર્થીઓને બે ગ્રૂપમાં વહેચી તૈયાર રહેવાનું કહી, સીધા \"રોઝીકૃશન મ્યુઝિયમ\"ના રિસેસ્પ્સન કાઉન્ટર પાસે એન્ટ્રી ગ્રાન્ટ કરાવવા પહોચ્યા. મ્યુઝિયમના રેકટર 'જુલિયા'ના મેડમે એક નજર \"વેનગાર્ડ પબ્લિક સ્કૂલ\"ના લાયબેરિયન માદામ \"મારિયા થોમસન\"ના પહેચાન પત્ર ( આઇડેન્ટિટી કાર્ડ ) નાખી, તેઓએ જાણ્યું કે 'મારિયા' પુરાતન શાસ્ત્રના વિશારદ હતા, તે જોતા રેકટરે તરતજ મ્યુઝિયમના વોલીએંટર લીડરને બોલવ્યો અને ગાઈડ સ્ટાફને અડધો કલાક વધારે રોકવવાનું સુનિશ્ચિત કરીને, 'મારિયા' માદામને બાળકો બોલાવવા કહ્યું. માદામ 'મારિયા'એ 'જુલિયાના' મેડમનો આભાર માની તેમનું વિઝિટિંગ કાર્ડ લઈ, કોઈવાર તેમની સ્કૂલના મહેમાન બનવા આમંત્રણ પાઠવ્યું. અને 'જોહન'ને વિદ્યાર્થીઓના સમૂહને જલ્દીથી મ્યુઝિયમ આવવા તાકીદ કરી.\n\nઆખાય અમેરિકાના અન્ય મ્યુઝિયમની સરખામણીમાં કેલિફોર્નિયાના આ મ્યુઝિયમમાં મિસર સંસ્કૃતિની ઉત્કૃષ્ઠ કૃતિઓ હતી, માટે 'વેનગાર્ડ પબ્લિક સ્કૂલ' સંચાલક મંડળે બાળકો માટે અહીં મ્યુઝિયમ વોકનું આયોજન કર્યું હતું. મોડા પડવા છતાંય મંજૂરી મળતા 'વેનગાર્ડ સ્કૂલના' વિદ્યાર્થીઓ રોમાંચિત હતા.વેનગાર્ડ પબ્લિક સ્કૂલના, લાયબ્રેરીયન માદામ 'મારિયા',પોતે મિસર સંસ્કૃતિના અભ્યાસી, ઉપરાંત એક સારા વક્તા હતા. તેમણે રેકટર પાસેથી એક્ઝિબિટ અંગેની માહિતી પુસ્તિકા લઈ, મનોમન મ્યુઝિયમ વોક માટે રૂપરેખા ઘડી.બાર વિદ્યાર્થીઓનું ધ્યાન રાખવા બસના ડ્રાઈવર 'જોહન'ને કીધું અને બાકીના બાર બાળકો ઉપર પોતે નજર રાખી,માદામ 'મરિયા'એ આ વરસની મ્યુઝિયમની મુલાકાત માટે જુદો માર્ગ પકડ્યો હતો.\"રોઝીકૃશન ઈજિપ્શિયન મ્યુઝિયમ\"માં ભોંયરામાં , 'મમી' અને માણસના મરણ પછીની વિધિ અને રિવાજો અંગેની માહિતી દર્શાવતા ખંડો હતા . પહેલે માળે મિસરના લોકોએ વાપરેલ વાસણો, ઘરેણાં કપડાં જેવી વસ્તુઓ સચવયેલી હતી, અને બીજે માળે મિસર સંસ્કૃતિનો માનવ જીવનના વિકાસમાં આપેલો ફાળાના મહત્વ દર્શાવવાના ભાગ રૂપે ,તેઓને વાપરેલ કપડાં પહેરવેશના અવશેષ, વાસણો, આયુધો, રસાયણો અને તત્કાલિન સમયની ચિકિસ્તા પધ્ધતિ, તથા ભોજ પત્ર ઉપર રચાયેલું સાહિત્ય અને કળાના નમૂના અંગેની વિગતો માટેનો વિભાગ હતો. આમ માનવીના જીવન ક્રમ પ્રમાણે વિવરણ થાય તે હેતુથી, બીજે માળથી તેઓએ વોક ચાલુ કરાવી.\n\nસામાન્ય રીતે આવા પ્રવાસોમાં, ઈતર પ્રવુત્તિના ગુણ મેળવવાની આશાએ સ્કૂલના વિદ્યાર્થીઓ ભાગ લેવા પૂરતા આવતા હોય છે. પરંતુ આજે વાત અલગ હતી, માનવ જીવનની અતિ પ્રાચીન માનવ સંસ્કૃતિમાંની એક એવી મિસર સંસ્કૃતિના અવશેષોને નજીકથી નિરખવા મળવના હતા.મારિયા માદામની વર્ણન શક્તિ કહો કે તેમનું પ્રભાવશાળી વ્યક્તિત્વ,મ્યુઝિયમના અન્ય મુલાકાતીઓ પણ હવે તેમની વોક સાથે જોડાઈ ગયા હતા. સ્કૂલના આ ચોવીસ વિદ્યાર્થીઓ સાથે બીજા મુલાકાતીઓનો 'જમેલો' નીચે ભોંયરામાં 'મમી' અને મિસર સંસ્કૃતિમાં મરણ પછીની વિધિ અને રિવાજો અંગેની માહિતી દર્શાવતા ખંડોમાં આવ્યો ત્યારે સવા ચાર વાગવા આવેલા,'મારિયા' માદામની કુનેહથી મોડી વોક ચાલુ કર્યા છતાં મ્યુઝિયમ નિયત સમય પ્રમાણે બંધ કરી શકાશે તેવા અંદાજે અને મ્યુઝિયમના રેકટર 'જુલિયના' અને રેગ્યુલર ગાઈડ અને વોલીએંટર સમૂહને રાહત હતી.\n\nસૂર્ય પ્રકાશથી બચાવીને રોઝીકૃશન મ્યુઝિયમમાં ભોંયરામાં બેહદ અલભ્ય અને પ્રાચીન મિસર દેશના અવશેષો સચવાયેલા પડેલા હતા , અહીં હવે વોક એક એવા તબબકે આવી હતી કે જ્યાં સૌની કુતુહુલતા અંતિમ ચરણમાં હતી. અહીં પાચ હજાર વરસ પહેલાની મિસર-જીવન શૈલીને રી-ક્રિએટ કરી ભીંત ચિત્રો દ્વાળા રજુ કરાતા હોઈ, કુમળા બાલ માણસ ઉપર તેઓની ઊર્મિઓને અનુસાર ઉત્સુકતા છલકાતી હતી. માદામ 'મારિયા' પણ ચિત્રોનું શાબ્દિક વિવારણથી તેમના પ્રશ્નોનું સમાધાન કરતા હતા. આખાય ગ્રૂપમાં સાતમા ધોરણમાં ભણતી 'કેથેરીન' નામની છોકરી ખુબજ ચાલાક હતી, અને દરેક મહત્વની નોંધ 'મારિયા' માદામને પૂછી, ટપકાવતી જતી હતી.\n\nવાતાવરણની વિષમતાની વિપરીત અસરોને નાથવા 'મમી' રાખેલા અંડર-ગ્રાઉન્ડ હોલમાં એર કન્ડિશન તેની ચરમ સીમાએ ચાલતું હતું અને,અહીં એક મહિલાના \"મમી\"ને જોઈ, 'કેથેરીન'ને તે મમીનો સ્કેચ દોરવાની લાલચ થઈ આવી અને 'કેથેરીન'ને હેતુપૂર્વક તેની ચાલ ધીમી કરી અને ખૂણે રોકાઈ ડ્રોઈંગ બૂકમાં પેન્સિલ સ્કેચ દોરતી હતી. તેને ખ્યાલ ના રહ્યો કે તેનું ગ્રૂપ અને મ્યુજિયમનો આખોય સ્ટાફ મ્યુજિયમ બંધ કરી રવાના થઈ ગયો હતો. હોલની નીરવ શાંતિમાં હવે મૂલકતીઓના અભાવે એર કન્ડિશનની અસર વધારે વર્તાતી હતી. સ્કેચ દોરવામાં વ્યસ્ત કેથેરીને ઠંડીનું લખલખું અનુભવ્યું. 'કેથેરીને' એક નજર હૉલમાં નાખી, તેને કઈ ખોટું થયેલાની દહેશત થઈ, અને કપાળે પરસેવો નીતરી આવ્યો. હોલની ચારેબાજુના ભીત ચિત્રો, પહેલા જે કળાના પ્રતિક લાગતા હતા, તે હવે 'મમી'ના ટોળાં વચ્ચે કેથેરીનને, એક બીહામણા \"હોરર-સીન\" જોતી હોય તેમ લાગતું હતું.તેણે બેક-પેક ઉઠાવી અને હોલની બહાર જવા દોડી પણ દરવાજા ડિજિટલ-લોક વાળા હોવાથી બંધ હતા, તેને પોતાની લાલચ અને મૂર્ખામી ઉપર ગુસ્સો આવતો હતો. પણ તે શું કરે ? તે અત્યારે મ્યુજિયમના ભોંયરામાં કેદ થઈ ચૂકી હતી. વધુ કઈ વિચારે તે પહેલા અત્યાર સુધી ચાલતી લાઈટો હવે બંધ થઈ હતી. છૂટી છવાઈ મોશન લાઈટ લબક-જબક થતી રહેતી હતી. રેડિયમ રંગોવાળા ભીંત ચિત્રો હવે ચમકારા મારી, આખાય હોલમાં ડરામણા ભૂતોની ટોળી દ્વાળા થતી જીવંત ચહલ પહલની અસર ઉપવવતા હતા.\n\n'કેથેરીન' હવે બહાર નીકળવા માટે હોલમાં એક છેડેથી બીજા છેડે, ભાગ દોડ કરતી હતી. કેથેરીન'ને કોઈ ઈમરજન્સી કોલ બેલ જડતો ન હતો ! તેનો ભય હવે તેના મગજ ઉપર હાવી થયેલો હોવાથી. \"SOS\"ના ટેલિફોન, તેની નજરે ના પડ્યા, ત્યાં એકાએક કડાકા સાથે એક 'મમી'ની કાચની પેટી તૂટી અને તેમાથી વાંકી કેડ વારી ઘરડી મહિલાનું ભૂત ઊભું થતું જોયું. કેથેરીનને તે સમયે વાંચેલું યાદ આવ્યું કે આવા ઓબ્જેક્ટને અઘોર સમાજ \"જખીણ\" કહી બોલાવે છે. સગર્ભા કે રજસ્વલા અવસ્થામાં મૃત્યુ પામેલી, અથવા સૌભાગ્યવતી સ્ત્રી 'જખીણ' નામનું ભૂત બને છે.'જખીણ' ઘણું કરીને શ્વેત, રૂપેરી, વિખેરાયેલા વાળ ધરાવતી વૃદ્ધાના વેશમાં સૂર્યાસ્ત સમયે એકાંત જગ્યાએ વિચરતું હોય છે. તેને તે પણ આવ્યું કે કેટલાક લોકોના મત મુજબ ,આ પ્રકારનું ભૂત, ભલા માણસનું કલ્યાણ પણ કરતું હોય છે. ક્યારેક આ ભૂત મુસીબતોમાં ફસાયેલાને મદદ કરતું હોવાથી તે 'બળવંતી' નામે પણ ઓળખાય છે. મોટાભાગે તો આ 'જખીણ' જેને વળગે છે તેમનો યમ નગરીમાં વાસ નિશ્ચિત મનાય છે. 'કેથેરીન' મજબૂત મનોબળ ધરાવતી હતી પણ, અત્યારે એક સામટા ડરામણા વિચારોમાં જકડાયેલી હોવાથી , આખરે તે હૈયે હામ ખોઈ બેઠી હતી અને તે રડતી હતી. ત્યાતો એકા-એક આખો હૉલ કોઈ તીવ્ર પ્રકાશના પૂંજથી ઝળહળી ઉઠ્યો , હવે ફટાફટ બધી પેટીઓના મમી જીવંત થઈ હાથ પગ હલાવી પેટીની બહાર નીકળવા મથતા હતા, પણ તેઓથી બહાર નીકળાતું નહતું. 'કેથેરીન'ની આંખ હવે તે પ્રકાશથી ટેવાતાં , તેણે જોયું, વાંકી કેડ વારુ 'જખીણ' બનેલું ભૂત હાથ ફેલાવી, 'કેથેરીન'ને તેની પાછળ આવવા ઈશારો કરતું હતું.... અને 'કેથેરીન' વધેલા શ્વાસો-શ્વાસ અને નાડીના ધબકારા સાથે કોઈ અજાણ્યા ભૂતિયા, ડરામણું ડુંગર પરના ઘરમાં ખેચાઈને જતી હોય તેમ તેને લાગ્યું.....ડુંગર ઉપર પહોચતા, તે જેને ભૂતિઓ ડરામણો ડુંગર માનતી હતી તે હકીકતમાં તો એક ખંડેર પિરામિડ હતો અને તે પિરામિડની ટોચ પાસે કોઈ ઊંડી પગથિયાં ધરાવતી સુરંગના દ્વારે હતી... કેથેરીન હવે રીતસરની થાકીને હાંફતિ હતી, જાણે છેક મ્યુઝિયમથી અહીં સુધી પોતે ખુદ ચાલી આવી હોય! તેનું શરીર હવે તેણે સાથ નહોતું આપતું..તેણે બંધ થતી આંખે જોયું તો, તે વાંકી કેડવારુ \"જખીણ\" રડતી આંખે હજુ પણ તેની પાછળ સુરંગમાં આવવા ઈંજન આપતું હતું... પણ હવે 'કેથેરીન' લાચાર હતી...તે આખરે અક્લ્પ્ય ડરામણી વાર્તાના અજબ-ગજબ ફરતા પાનાં વચ્ચે માર્ગમાં બેભાન બની ઢળી પડી.\n\nહવે આબાજુ 'વેનગાર્ડ પબ્લિક સ્કૂલ'ના પ્રવાસી વિદ્યાર્થીઓના બંને ગ્રૂપ પાર્કિંગ પ્લોટમાં પહોચ્યા, અને ડ્રાઈવર 'જોહને' બધા વિદ્યાર્થીઓને ફૂડ પેકેટ આપ્યા ત્યારે જોયું તો તેના ગ્રૂપમાં 'કેથેરીન' નહતી. તેણે ઉચાટ જીવે માદામ મારીયાને તે અંગે જણાવ્યુ. મારિયાને યાદ આવ્યું, 'કેથેરીને'તો ભોયરામાં તેમને ઘણા પ્રશ્ન પૂછ્યા હતા, મતલબ જો 'કેથેરીન' મ્યુઝિયમમાં હોય તે ભોયરામાંજ હશે. સમયની અગત્યતા વિચારી એક કરડી નજર દ્વાળા 'જોહન'ને તેની બેદરકારી બદલ ઠપકો આપ્યો. તરતજ માદામ 'મારિયા'એ મ્યુઝિયમના રેકટર 'જુલિયાના'ને ફોન કરી, દહેશત જણાવી કે તેમની એક વિદ્યાર્થની મ્યુઝિયમમાં રહી ગઈ લાગે છે. 'જુલિયાના' મેડમે જણાવ્યુ કે, \"ચિંતા ના કરો, હું આવું છું, પણ મે એક્સપ્રેસ હાઈવે ઉપર એન્ટ્રી લઈ લીધી છે, અને પહેલી એક્ઝિટ ત્રીસ માઈલ પછી આવે તેમ છે\" , મને આવતા આવતા કલાક થશે\". \"તમે બીજા વિદ્યાર્થીઓને કેન્ટીનમાં બેસાડો\". \"હું વોચમેનને ફોન કરુ છું. તે તમને કેન્ટીન ખોલી આપશે\".\n\nલગભગ પચાસ મિનિટમાં 'જુલિયા'ના મેડમ આવ્યા ત્યારે વોચમેન મ્યુઝિયમનું ફિજીકલ લોક ખોલી 'મારિયા' મેડમ સાથે મ્યુઝિયમના દરવાજે ઊભો હતો. 'જુલિયાના' મેડમે ગાડીમાંથી ઉતરી, ફિંગર પ્રિન્ટ અસેસથી ડિજિટલ-લોક ખોલ્યું. અને જળહળતી મ્યુઝિયમની લાઈટો વચ્ચે ત્રણેય નીચે ભોયરામાં ગયામાં, તેઓએ જોયું કે 'કેથેરીન' દરવાજા પાસે બેભાન પડેલી હતી. મારિયા માદામ તેની પાસે દોડી ગયા, અને જોયું તો કે'થેરીન'નું બદન સખત તાવથી ધખતું હતું. 'કેથેરીન'ને આવી નાજુક હાલતમાં જોતાં, 'જુલિયા'ના મેડમનું હૃદય દ્રવી,ગયું, અને બોલી ઉઠ્યા \"ઈટ્સ ટેરિબલ હોરર ફોર અસ\". તરત તેઓએ ૯૧૧ નંબર લગાવી હેલ્થ સેન્ટરની એમ્યુલન્સ બોલાવી. માદામ 'મારિયા'એ 'જોહન'ને બાળકોને લઈ પરત જવા આદેશ આપ્યો. અને તેઓ 'કેથેરીન'ને લઈ હોસ્પિટલ ગયા. અને 'કેથેરીન'ના ગારડિયનને સૂચિત કર્યા.\n\nહોસ્પિટલમાં તાકીદની સારવારથી હવે 'કેથેરીન'નો તાવ નોર્મલ થઈ ગયો હતો અને હાર્ટ બીટ અને બીજી દૈહિક ક્રિયાઓ સામાન્ય હતી, પરંતુ હજુ 'કેથેરીન' ભાનમાં આવી નહતી. આખી રાતના વિવિધ ઉપચાર પછી સવારે પણ તેની સ્થિતિમાં કોઈ ફરક નહતો. સવારે માદામ 'મારિયા'એ 'કેથેરીન'ના પેરેન્ટ્સને ફ્રેશ થઈ આવવા કહ્યું , અને તેઓના આવ્યા પછી જ્યારે પોતે ફ્રેશ થઈ આવ્યા ત્યારે, હોસ્પિટલની શિફ્ટ બદલાયેલ હતી. અને સવારની શિફ્ટની રૂટિન મેટ્રને આવીને રિપોર્ટ જોઈ તેઓએ 'મારિયા' માદામ અને 'કેથેરીન'ના પેરેન્ટ્સને કહ્યું , મારા અનુભવને આધારે કહું તો તમારી દીકરીનો કેસ હવે મેડિકલ કેસ નથી રહ્યો, હવે આ પેરા-સાઈકોલોજીનો કેસ હોય તેમ મને લાગે છે. અને જો તમે તેની પાસે લઈ જશો તો, આ છોકરીની રિકવરી તરત જોવા મળી શકે તેમ છે. જો તમને મારામાં વિશ્વાસ હોય તો મારી મિત્ર મિસિસ 'ગ્રેમી' અહી ડાઉન ટાઉનમાં આવેલા 'એપલ વૂડ ચર્ચ'માં રહે છે.તેઓ એક વિખ્યાત 'પેરાસાઈકોલોજીસ્ટ' છે અને તેઓ સેવાભાવથી આવા પીડિતોની સહાય કરે છે. તેને ત્યાં આ છોકરીને લઈ જાવ. અને મારૂ નામ આપશો, તે ખૂબ માયાળું છે અને 'કેથેરીન'ને જરૂર એટેંડ કરશે.\n\n'મારિયા' માદામ અને 'કેથેરીન'ના પેરેન્ટ્સ, બેભાન 'કેથેરીન'ને હોસ્પિટલથી લઈ, \"એપલ વૂડ ચર્ચ\"માંઆવ્યા ત્યારે મિસિસ 'ગ્રેમી' સવારની પ્રાથના પછી ચર્ચના ગાર્ડનમાં બેઠા હતા. અને આ લોકોને જોતાં, તેઓએ તરત કોઈ સાયકોલોજિકલ કોલ આવતો અનુભવ્યો. તેઓ તરતજ 'કેથેરીન'ને પોતાનાં કોટેજમાં લઈ ગયા. 'કેથેરીન'ને \"ટ્રાન્સ\"માં લીધી. અને 'હિપ્નોટાઈઝ્ડ' કરી 'કેથેરીન'ના અંતર-મનની વિગતો લીધી.અને પવિત્ર જળ તથા લસણની કળીની માળા પહેરાવી ઘેર લઈ જવા સૂચવી, બીજે દિવસે મળવા બોલાવ્યા. તે દિવસે, સાંજે કેથેરીન તેના ઘેર હવે નોર્મલ હતી ,તેને મગજમાં મ્યુઝિયમની ઘટનાની કોઈ સ્મૃતિ પણ નહતી અને આરામથી બીક અગર હસ્તી રમતી હતી. જાણે કશુજ બન્યું ન હોય.\n\nબીજે દિવસે જ્યારે 'મારિયા' માદામ અને 'કેથેરીન'ના પેરેન્ટ્સ મિસિસ 'ગ્રેમી'ને મળવા ગયા ત્યારે 'ગ્રેમી'એ તેમનું મંતવ્ય અને રિસર્ચ અંગેની ઝીણવટભરી માહિતી આપતા જણાવ્યુ કે, વાસ્તવમાં 'કેથેરીન'ને 'સરાહ' નામની ઍક સ્ત્રીનું ભૂત જોયુ હતું, આ 'સરાહ' ભલી અને એટલી શરમાળ છે કે તેઓ તેની સાથે સંપર્ક કરી વાત પણ નહતા કરી શકતા. પણ તકલીફથી સ્નેહ વધારી , 'સરાહ' પાસેથી ફોસલાવી વિગત જાણી હતી તે મુજબ 'સરાહ' મિસર દેશમાં રહેતા 'એડમ' નામના એક 'ઉમરાવ'ને ત્યાં ચિત્રકારનું કામ કરતી હતી. એક દિવસ તેની દીકરી બીમાર હતી એટલે 'એડમ'ને ત્યાં 'સરાહ' ન જઈ શકી , તેથી 'એડમ'ના સિપાઈઓએ જબરજસ્તીથી 'સરાહ'ને 'એડમ'ની દીકરીનું અધૂરું ચિત્ર પૂરું કરાવવા તેડી ગયા અને તે દિવસે બિચારી 'સરાહ'ની વહાલસોઈ દીકરીનું ટૂંકી માંદગીમાં અવસાન થઈ ગયું. અને 'સરાહે' આકસ્મિત મોતથી ગુમાવેલ દીકરીનો વિરહ જીરવી ન શકતા 'એડમ'ના વોટરપુલમાં પડી આપઘાત કરેલો. આ બીનાથી દુખી થયેલા ઉમરાવે 'સરાહ'નું વિધિવત મમી-ફિકેશન કરવેલું હતું. પરંતુ આપઘાત કરી મરેલી 'સરાહ'નો આત્મા તેની દીકરીને એક વાર જોવા તડપતો હતો. આપણી 'કેથેરીન'નો દેખાવ તેની દીકરી જેવો હોવાથી, 'સરાહે' જ્યારે 'કેથેરીન'ને મ્યુઝિયમમાં જોઈ ત્યારે તેની હજારો વરસની અધૂરી પ્યાસ પૂરી થયેલી હોવાથી તેને કોઈ બક્ષિશ આપવા માગતી હતી. સરાહે, તે દિવસે સાંજે બક્ષિશ આપવા માટે આપણી 'કેથેરીન'ને \"રોઝીકૃશન ઈજિપ્શિયન મ્યુઝિયમ\"માં રોકી રાખી હતી. 'મિસિસ ગ્રેમી'એ વધુમાં જણાવ્યુ કે \"જખીણ\"–ભૂત યોનિથી મુક્ત થયેલી 'સરાહે' આપણી 'કેથેરીન'ને અમુલ્ય બક્ષિશ આપી છે. જે આપણે તલાશવી પડશે.ભૂત ડરામણા છે, તે વાત સાચી, પરંતુ ભૂત હંમેશા સાચુ બોલતા હોય છે ! સંસારમાં કોઈ ભાવમાં મન રહી જવાથી અવગતિ પામેલો જીવ, તેનું શમન ન થાય ત્યા સુધી તે પિશાચ, જીન, શેતાન, પ્રેત, ઝાંપડી, જ્ખીણ. બ્રહ્મરાક્ષસ, ખવીસ. જેવા બની પ્રેત યોનિમાં ભટકે છે, કોઈ ઉમદા કાળે, 'સરાહ'ની માફક તેમાથી કોઈ મુક્તિ પણ પામતું હોય છે.\n\n તે પછીના વીકએન્ડમાં 'કેથેરીન'ના માતા પિતાએ તેઓને ત્યાં એક પાર્ટીનું આયોજન કર્યું હતો તેમાં \"વેનગાર્ડ પબ્લિક સ્કૂલ'ના પ્રવાસી વિદ્યાર્થીઓ, તેમજ \" રોઝીકૃશન ઈજિપ્શિયન મ્યુઝિયમ\"ના રેકટર 'જુલિયાના' માદામ , સિટી હોસ્પિટલના 'મેટ્રન', મિસિસ 'ગ્રેમી' પણ આવ્યા હતા અને બધાએ ખૂબ આનંદ કર્યો, ત્યારે માદામ 'મારિયા'એ, 'કેથેરીન'ની ક્રાફ્ટ બૂક \" રોઝીકૃશન ઈજિપ્શિયન મ્યુઝિયમ\"ના રેકટર 'જુલિયાના' માદામને સુપ્રત કરી હતી જેમાં અસલ સોના રૂપાની શાહી અને મન મોહક કુદરતી રંગોથી દોરાયેલા અમુલ્ય ચિત્રો સુપરત કર્યા. આ ચિત્રો 'કેથેરીન'ની બેક-પેક માથી મળેલા, હતા. 'પેરાસાઈકોલોજીસ્ટ' મિસિજ 'ગ્રેમી'ના સંશોધન અનુસાર 'સરાહે' તેની \"અધૂરી ઈચ્છા\" પૂરી થવાથી 'કેથેરીન'ને આપેલી એક અમુલ્ય બક્ષિસ હતી.    \n\n                                                                        --X--\n\nસૂચન :- \"ભૂત પિશાચના આ વિષય પર ઉપરોક્ત વાર્તા લખતાં મને વારંવાર પ્રભુસ્મરણ કરવાની ઈચ્છા થતી હતી … કારણ કે આ વિષય જ એવો ભયપ્રેરક છે કે નામ સાંભળતાં જ ભલભલાની છાતી ધડકી ઊઠે…. પરંતુ આ યોગ્ય નથી. આપણે જો આ રીતે વર્તશું, તો બિચારા અભણ-અશિક્ષિતોની શું દશા થતી હશે ! ખરેખર…આ અંગે ભય બિલકુલ નિરર્થક છે. કેટલાક વાચક મને કહેશે, \"અરે આ ભૂતપિશાચને કારણે તો ઘણાએ પોતાના પ્રાણ ગુમાવ્યા છે, અને તમે કહો છો કે ભૂતપિશાચનું અસ્તિત્વ જ નથી.\"સાચું છે, તમારું કહેવું સોએ સો ટકા સાચું\". પણ મહદ અંશે એવી ઘટનાઓ માત્ર ભૂત કે પિશાચોને કારણે નહીં, એના ભયને કારણે થતી હોઈ શકે. બાકી ચમત્કારો તો આજે પણ અનેક થતાં રહે છે, તેનો તાગ મેળવવો માનવી માટે અઘરી વાત છે. આપણે તે પરમ-કૃપાળુ પરમાત્માની \"કુદરતદત્ત\" અસ્ક્યામતોનું, \"માત્ર\" અને \"માત્ર\" નિમમિત બની અનાવરણ કરવાનો પ્રયાસ કરવાનો રહે છે.",
      "duration": "11 mins",
      "category": "Horror"
    },
    {
      "title": "કર્સ ઓફ હેલ્પલેસ પુઅર મધર - શ્રાપ",
      "story_name": "મિત્રો, હાલમાં મનુષ્ય એટલો બધો આધુનિક બની ગયો કે છે. તેની ધીમે ધીમેં જાણે ધર્મ પ્રત્યે આસ્થા ઘટી રહી હોય તેવું લાગી રહ્યું છે, પછી તે ભલે સમયનો અભાવ હોવાનું બહાનું બતાવતો હોય, બાકી અત્યારનાં સમયનો માણસ એવું સમજે છે કે કોઈ ધાર્મિક સ્થળોમાં દાન આપવાથી જાણે ભગવાનનું ઋણ ચૂકવી દીધું હોય. હાલનાં સમયમાં વ્યક્તિ જ્યારે વિજ્ઞાનમાં વિશ્વાસ કરે છે પરંતુ તે શ્રદ્ધા, અંધશ્રદ્ધા, ભૂત, આત્મા, ખરાબ આત્માઓ વગેરેમાં વિશ્વાસ કરતો બંધ થઈ ગયો છે. પરંતુ જ્યારે આ વાસ્તવિકતાનો સામનો કરવાની નોબત આવે છે. ત્યારે તેનું પરિણામ પણ એટલું બધું ભયંકર અને ભયાનક આવે છે. જેનાં વિશે મનુષ્યએ વાસ્તવિકતામાં તો ઠીક પરંતુ સપનામાં પણ વિચારેલું નથી હોતું.\n\nસમય : સવારનાં 8 કલાક.\n\nસ્થળ : હરીશ મહેતાનું ઘર.\n\nહરીશ મહેતાં શહેરથી થોડે દૂર આવેલાં, ટેનામેન્ટમાં પોતાનાં પુત્ર સાગર અને પુત્રવધુ મમતા સાથે રાજી ખુશીથી અને પ્રેમપૂર્વક રહેતાં હતાં, હરીશનાં પત્ની એટલે કે કવિતા આજથી પાંચ વર્ષ પહેલાં જ કેન્સરને લીધે મૃત્યુ પામી હતી.\n\nજીવનમાં જેવી રીતે સુખ અને દુઃખ આવ્યાં કરે, તડકા પછી છાંયડો આવે, તેવી જ રીતે રાત પછી દિવસ આવે જ છે, એટલે આજે તમારાં જીવનમાં ખુશીઓ છે તો આવનાર સમયમાં દુઃખ પણ આવી શકે.\n\nસવાર એટલે આગળનાં દિવસનો બધો જ થાક રાતે ઉતારીને નવી સ્ફૂર્તિ સાથે આગળ વધવાનો દિવસ, જેમ રાતે મોબાઈલ ચાર્જ કરી લઈએ અને તે મોબાઈલની બેટરી આખો દિવસ ચાલે, તેમ રાતે પૂરતી ઊંઘ થયાં પછી મનુષ્ય પણ જાણે કુદરતી શક્તિઓથી ચાર્જ થઈ ગયો હોય તેવું લાગતું હોય છે, પરંતુ મિત્રો બધાં માટે આવનાર સવાર સરખી નથી હોતી, અમુક વ્યક્તિઓ માટે નવી સવાર સારા સમાચાર અને ખુશીઓ લઈને આવતી હોય છે, જ્યારે અમુક લોકો માટે આવનાર સવાર આફતો, દુઃખ કે તકલીફો લઈને આવતી હોય છે. અને આવી પરિસ્થિતિમાં વ્યક્તિ ખુદ એવું વિચારતો હોય છે કે આ કરતાં સવાર પડી જ નાં હોત તો સારું થાત.\n\nસાગર પોતાની ઓફિસે જવાં માટે તૈયાર થઈ રહ્યો હતો, અને મમતા સાગર માટે નાસ્તો બનાવી રહી હતી. એવામાં હરીશનાં રૂમમાંથી એક જોરદાર ચીસ સંભળાય.આ સાંભળીને સાગર અને મમતા હરીશનાં રૂમ તરફ ઝડપથી દોડ્યાં…પોતાનાં પિતાની આવી મોટી ચીસ સાંભળીને સાગર અને મમતાનાં હૈયામાં એક ધ્રાસકો પડ્યો. સાગરનાં મન ઘણાં જ પ્રશ્નો ઉદભવી રહ્યાં હતાં. કે પપ્પા એ આવી રીતે શાં માટે આમ એકાએક મોટેથી ચીસ પાડી હશે ? શું તેમને કંઈ થયું તો નહીં હશે ને ? શું પપ્પાએ સવાર સવારમાં કોઈ ખરાબ સપનું તો નથી જોઈ લીધું. ને ?\" - એક તરફ સાગરનાં મનમાં આવા અનેક વિચારો આવી રહ્યાં હતાં, જ્યારે બીજી તરફ તેનાં ડગલાઓ તેનાં પિતાના રૂમ તરફ આગળ વધી રહ્યાં હતાં, સાગર અને મમતા હરીશનાં રૂમ પાસે જઈને જોવે છે, તો તેની ચિંતામાં વધારો થાય છે. કારણ કે હરીશનો રૂમ અંદરથી બંધ હતો.આ જોઈ મમતા ચિંતાગ્રસ્ત થઈને રડવા લાગે છે. પછી સાગર મહામહેનતે હરીશનાં રૂમનો દરવાજો તોડવામાં સફળ રહે છે.\n\nસાગર અને મમતા રૂમ ખોલીને જોવે છે, તો તેનાં હૃદયમાં જોરદાર વ્રજઘાત સમાન પીડા અનુભવાય છે, જાણે તેનું હૃદય એકાદો ધબકારો લેવાનું ચૂકી ગયું હોય તેવું તેમને લાગી રહ્યું હતું, પગ હેઠે રહેલ જમીન એકાએક સરકી ગઈ હોય તેવું તેઓ અનુભવી રહ્યાં હતાં, થોડીવાર માટે તો તે બનેવની આંખોમાં અંધારા આવી ગયાં…કારણ કે. હરીશ પોતાનાં રૂમમાં રહેલ ખુરશી પર નિષ્પ્રાણ હાલતમાં પડેલ હતાં, તેની સામે રહેલ ટેબલ પર ચા નો કપ ભરેલો પડ્યો હતો. આ જોઈ સાગરનાં મનમાં ઘણાં જ વિચારો આવ્યાં.\n\n\"મમતા ! આ ચા ?\" - મમતાની સામે જોઈને સાગરે પૂછ્યું.\n\n\"જી ! હું થોડીવાર અગાવ જ પપ્પાને ચા આપવાં માટે તેમનાં રૂમમાં આવી હતી.!\" - મમતા ગભરાયેલા અવાજે બોલે છે.\n\n\"ત્યારે.પપ્પાને કેવું હતું મિન્સ તબિયત કેવી હતી. એ સમયે ?\" - સાગરે વિસ્મયતા સાથે મમતાને પૂછ્યું.\n\n\"જી ! સાગર. હું જ્યારે પપ્પાનાં રૂમમાં જ્યારે ગઈ ત્યારે પપ્પા જસ્ટ જાગ્યા જ હોય તેવું મને લાગી રહ્યું હતું.પ.ણ…!\" - મમતા થોડુંક અટકતા બોલે છે.\n\n\"પણ. પણ..શું… મમતા ?\" - સાગર ભારે અવાજે પૂછે છે.\n\n\"સાગર. હું. જ્યારે પપ્પાને સવારે ચા આપવાં માટે આવી. ત્યારે પપ્પાની આંખો જોતાં એવું લાગી રહ્યું હતું કે પપ્પા આખી રાત સૂતાં જ નહીં હોય.તેની આંખો લાલચોળ હતી. તેની આંખોમાં કંઈક અલગ પ્રકારનો ડર પ્રવર્તી રહ્યો હતો. જે ડર હાલમાં પણ પપ્પાની આંખોમાં મૃત્યુ પામ્યાં છતાંય દેખાય રહ્યો છે.!\" - મમતા સાગરને વધુ વિગતો જણાવતાં બોલે છે.\n\n\"તો. પપ્પા..ને કંઈ બાબતનો આટલો બધો ડર હશે ? તેમણે આપણને આ બાબતે શાં માટે નહીં જણાવ્યું ? પપ્પાએ એવું તો શું જોયું હશે.. કે તેની આંખો છેલ્લા શ્વાસે પણ ડરને લીધે પહોળી થઈ ગઈ હશે ?\" - સાગર મમતાની સામે જોઈને બોલે છે.\n\n\"સાગર. કદાચ. પપ્પા..આપણને આ બાબત વિશે આજે સવારે જ જણાવવાના હોય એવું પણ બની શકે. સવાર તો પડી. પણ પપ્પાની વાત કાયમિક માટે રાઝ જ બની રહી. પપ્પાની એ વાત તેમનાં મનમાં જ રહી ગઈ.!\" - મમતા સાગરને સમજાવતાં બોલે છે.\n\nત્યારબાદ સાગર હરીશ મહેતાની હિંદુધર્મની સંસ્કૃતિ અને વિધિ પ્રમાણે અંતિમ વિધિ સંપન્ન કરે છે. જેથી તેમનાં આત્માને પ્રભુ શાંતિ અર્પણ કરે.\n\nચાર વર્ષ અગાઉ -\n\nહરીશ હજુ તો માંડ માંડ તેની પત્ની કવિતાનાં મૃત્યુનાં શોકમાંથી ઉભરીને બહાર જ આવી રહ્યો હતો. ધીમેં - ધીમેં હરીશ પોતાની જાતને અગાવની માફક જ પોતાનાં કામમાં વ્યસ્ત રાખવાં માંડ્યો…જેથી કરીને તે થોડાક સમય માટે તો થોડાક સમય માટે પોતાનું દુઃખ અને દર્દ ભૂલી શકે. આ દરમ્યાન સાગર M.C.A.નો અભ્યાસ કરવા માટે રાજસ્થાન ગયેલો હતો, ધીમે ધીમે દિવસો, અઠવાડિયા અને મહિનાઓ વીતવા માંડ્યા, અને હરીશ હવે પોતાની જાતને સંભાળી શકતો હતો, આ દરમ્યાન હરિશની કંપનીએ ઓડિટ પ્રમાણે માર્ચ મહિનામાં સારો એવો પ્રોફિટ કરેલ હતો તેનાં સેલિબ્રેશનનાં ભાગ રૂપે એપ્રિલ મહિનાની 5 તારીખે એક એન્યુઅલ ફંક્શનનું આયોજન કરવામાં આવેલ હતું.\n\nએન્યુઅલ ફંક્શન પૂરું થયાં બાદ, હરીશનાં મિત્રોએ એક નાનકડી પાર્ટીનું આયોજન કરેલ હતું, આથી બધાં મિત્રોના આગ્રહને વશ થઈને હરીશે. આલ્કોહોલનાં ત્રણ પેક માર્યા. પછી ખુબ મોડું થઈ ગયું હોવાથી અને પોતાનું ઘર થોડું દૂર આવેલ હોવાથી હરીશ બધાં મિત્રોની રજા લઈને અને \"ગુડ નાઈટ\" વિશ કરીને પોતાનાં ઘરે જવાં માટે કાર લઈને નીકળે છે, હરીશ જ્યારે પાર્ટીમાંથી નીકળ્યો ત્યારે તે એકદમ શુધ્ધ અને પુરેપુરા ભાનમાં હતો. ધીમેં ધીમે બહારથી આવી રહેલાં ઠંડા પવનને લીધે હરીશને હવે ધીમે - ધીમે દારૂની ફટકી લાગી રહી હતી. જેને લીધે હરીશને ધૂંધળુ દેખાય રહ્યું હતું, આંખોમાં ઘેન ચડી રહ્યું હતું, જેને લીધે હરિશની આંખો આપમેળે જ ઢળી પડતી હતી. પરંતુ હરીશ મહામહેનત કરીને પોતાની જાતને સજાગ રાખવાં માટે મથી રહ્યો હતો.\n\nબરાબર આ જ સમયે હરીશનાં કાને કોઈ વસ્તુ તેની કાર સાથે ધડાકાભેર અથડાય હોય તેવો એક ધડાકો સંભળાયો. આથી હરીશની આંખો ડરને લીધે એકદમ પહોળી થઈ ગઈ. હરીશે પોતાની કારમાં બ્રેક મારી. માંડ માંડ કરીને લથડીયા ખાતાં - ખાતાં હરીશ કારની બહાર નીકળ્યો, અને કારનાં બોનેટ પાસે જઈને જોવે છે, જેવી હરીશે કારનાં બોનેટ આગળ નજર કરી, તો તેની આંખો ડર અને ગભરામણને લીધે એકદમ પહોળી થઈ ગઈ. કારણ કે હરીશની કારનો સામેની તરફથી સાયકલ લઈને આવતા એક મજૂર વ્યક્તિ સાથે અકસ્માત થયેલ હતો, તે મજૂર ખુબ જ ગંભીર હાલતમાં હતો અને લથડિયા મારી રહ્યો હતો. તે આખો લોહીલુહાણ હાલતમાં પોતાને બચાવી લેવાં માટે હરીશને બે હાથ જોડીને પ્રાર્થના કરી રહ્યો હતો..\n\n હરીશ સ્વસ્થ થાય એ પહેલાં તો મજૂરે પોતાનો અંતિમ શ્વાસ લઈ લીધો, અને મૃત્યુ પામ્યો. આથી હરીશે પોતાની આજુબાજુ નજર કરી. તો રોડ એકદમ સુમસામ હતો. આજુબાજુમાં વ્યક્તિનાં નામે કાગડા ઊડી રહ્યાં હતાં. આથી હરીશે પોતાના મગજનો ઉપયોગ કરીને પેલાં મજૂરને ઢસડીને નજીકનાં ખેતરમાં લઈ ગયો. અને ખેતરમાં પડેલ કોદાળી અને પાવડા વડે ખાડો ખોદીને પેલાં મજૂરની ડેડબોડીને દફનાવી દીધી. ત્યારબાદ હરીશ પોતાની કાર લઈને જાણે પોતાની સાથે કોઈ ઘટનાં ઘટેલ જ ન હોય તેવી રીતે પોતાનાં ઘરે પરત ફરે છે.હરીશને એવું હતું કે આ ડેડબોડી દફનાવવાની સાથે જ આ પ્રકરણ પૂરું થઈ ગયું છે. પરંતુ હરીશ એ બાબતથી તદ્દન અજાણ જ હતો કે ખરેખર પ્રકરણ પૂરું નહીં પરંતુ ત્યાંથી જ નવું જ પ્રકરણ શરૂ થઈ ગયું હતું. જે હરીશની ઊંઘ હરામ કરી દેશે.\n\nહરીશનાં મૃત્યુનાં એક વર્ષ પહેલાં -\n\nસાગર રાજસ્થાન યુનિવર્સિટીમાંથી M.C.A નો અભ્યાસ પૂર્ણ થતાં, અને તેનાં જ શહેરની એક સોફ્ટવેર કંપનીમાં જોબ મળતા. સાગર કાયમિક માટે પોતાનાં શહેર પરત ફરેલ હતો. અને થોડાંક જ મહિનામાં સાગરનાં મમતા સાથે લગ્ન પણ થઈ ગયાં…સાગર, મમતા અને હરીશ રાજીખુશીથી અને હળીમળીને સાથે રહી રહ્યાં હતાં, પરંતુ મિત્રો કહેવાય છે ને કે \"તમે કરેલાં તમારા કર્મોનું ફળ તમારે જ ભોગવવું પડે છે, જો તમે સારા કામ કરેલ હોય તો સારું ફળ મળે અને જો ખરાબ કામ કરેલાં હોય તો ખરાબ ફળ મળે. બાકી ફળ તો મળે જ છે.!\" - એવી જ રીતે એક સુનામી હરીશનાં જીવનમાં દસ્તક દેવાં માટે આતુર બની રહી હતી.\n\n ધીમે - ધીમેં પેલો મજૂર વારંવાર હરીશનાં સપનાઓમાં આવવાં લાગ્યો. જે હરીશને \"તે મને કેમ માર્યો ? મેં તારું શું બગાડ્યું હતું ? તે મારો જીવ કેમ ના બચાવ્યો ? તેને તારા પાપોની સજા મળીને જ રહેશે.!\" - એવાં અલગ - અલગ પ્રશ્નો પૂછી રહ્યો હતો. હરીશને સપનામાં પેલાં મજૂરનો ચહેરો તો દેખાતો હતો. પરંતુ તેની સાથોસાથ એક વૃધ્ધ મહિલાનો પણ ચહેરો દેખાતો હતો. જે હરીશને…\"તે મારા એકનાં એક દીકરાને શાં માટે માર્યો ? મારા દીકરાએ તારું શું બગાડ્યું હતું ? મારી જેવાં ગરીબનાં એકનાં એક આધાર સમાન પુત્રને તે મારાથી છીનવી લીધેલ છે. તને તારા પુત્ર સાથે રહેવાનો કોઈ જ હક નથી.!\" - આવી બાબતો કહી રહી હતી.\n\n હરીશની હાલત દિવસેને દિવસે ખરાબ થઈ રહી હતી. આથી તેણે પોતાની નોકરીમાંથી સ્વૈચ્છીક રાજીનામુ લઈ લીધું. દિવસે ને દિવસે હરીશનું શરીર સૂકાઈ જતું હતું. તેનાં શરીરમાં માત્ર આત્મા જ બચ્યો હોય તેવું લાગી રહ્યું હતું.જોત-જોતામાં તો હરીશનાં શરીરમાં એટલી બધી નબળાઈ આવી ગઈ કે તે પોતાની જાતે સૂઈ કે બેસી પણ નહોતો શકતો. સાગરે હરીશની ઘણીબધી હોસ્પિટલોમાં સારવાર કરાવી પરંતુ બધાં જ ડોક્ટરો એ સાગરને કહ્યું કે…\"તમારા પિતાની તમારાથી બનતી બધી સારવાર અને સેવા કરો. હાલની પરિસ્થિતિ જોતાં તે લાબું જીવશે નહીં તેવું લાગી રહ્યું છે.!\" - આથી સાગર અને મમતા છેલ્લા 10 મહિનાથી હરીશની સેવા - ચાકરી કરી રહ્યાં હતાં, હરીશની આવી હાલત શાં માટે થઈ એ બાબત હરીશ ખુબ જ સારી રીતે જાણતો હતો…તેને ખ્યાલ આવી ગયો હતો કે તેને પેલાં નિર્દોષ મજૂર અને તેની લાચાર માઁ નો શ્રાપ કે હાય લાગેલ છે. હરીશે સાગર અને મમતાને આ બાબતની જાણ કરવાં માટે ઘણાં જ પ્રયત્નો કર્યા, પરંતુ હરીશ પોતાની જીભ ઉપાડી ના શક્યો…!\n\nહરીશનાં મૃત્યુનાં ત્રણ દિવસ બાદ…\n\nસાગર પોતાની જોબ પરથી રાતે 9 કલાકે પરત ફર્યો, આ દરમ્યાન મમતાએ રસોઈ બનાવી લીધેલ હતી, સાગર ઘરે આવ્યો, ફ્રેશ થયો. અને ત્યારબાદ સાગર અને મમતા જમવા માટે બેઠાં…સાગર અને મમતા જમી રહ્યાં હતાં. બરાબર એ જ સમયે હરીશના રૂમમાંથી કાચ તૂટવાનો અવાજ આવ્યો. આથી સાગર અને મમતા દોડીને હરીશનાં રૂમમાં ગયાં…રૂમમાં પ્રવેશ્યાં બાદ સાગર મમતાની સામે જોઈને બોલ્યો.\n\n\"મમતા ! પપ્પાનાં રૂમની બારી ખુલી હતી, જેમાંથી જોરથી પવન આવવાનાં લીધે, ટીપાઈ પર રહેલ કાચની ફૂલદાની નીચે પડવાથી તૂટી ગઈ. એનો અવાજ આવ્યો હતો. ચિંતા કરવાની કોઈ જ જરૂર નથી.!\" \n\n\"તો. ભલે. સાગર. ઘડીક તો મારા હૃદયમાં ધ્રાસકો પડી ગયો હતો…!\" - મમતા શાંત પડતાં - પડતાં બોલે છે.\n\nત્યારબાદ સાગર એ ટીપાઈને સરખી રાખવાં જાય છે. બરાબર એ જ સમયે સાગરની નજર હરીશનાં પલંગ પાસે પડેલ એક બુકની વચ્ચે રહેલાં કાગળ પર પડે છે. આથી સાગર આતુરતાપૂર્વક એ કાગળ બુકમાંથી બહાર કાઢીને ઝડપથી વાંચવા માંડે છે. એ કાગળ વાંચ્યા બાદ જાણે સાગરનાં હોશ ઊડી ગયાં હોય તેવું લાગી રહ્યું હતું, તેનો ચહેરો નિસ્તેજ બની ગયેલ હતો, તેની આંખોમાં ડર અને ગભરાહટ સ્પષ્ટપણે જોઈ શકાતો હતી.આ જોઈ મમતા એકદમ ચિંતામાં આવી ગઈ !\n\n\"સાગર. શું…થયું ? શાં માટે તું કંઈ બોલતો નથી ? એ કાગળ શેનો છે ? એમાં એવું તો શું લખેલ છે. કે એ વાંચીને તારા હોશ ઊડી ગયાં ?\" - મમતાએ ગભરાયેલાં અવાજે સાગરને એકસાથે ઘણાં બધાં પ્રશ્નો એકસાથે પૂછી લીધાં.\n\n\"લે.તું તારી જાતે જ વાંચી લે…!\" - સાગર મમતાનાં હાથમાં પેલો કાગળ આપતાં બોલે છે.\n\nઆથી મમતા પણ આશ્ચર્ય અને નવાઈ સાથે એ કાગળ ઝડપથી વાંચે છે. એ કાગળમાં ઉપર લખેલ હતું મારી એક ભૂલ…આ કાગળ વાંચ્યા બાદ મમતા અચરજ ભરેલાં અવાજે સાગરની સામે જોઈને પૂછે છે.\n\n\"તો. શું…પપ્પા દ્વારા એક નિર્દોષ મજૂરને પોતાનો જીવ ગુમાવવાનો વારો આવ્યો ? પપ્પા એ આપણને અત્યાર સુધી આ બાબત શાં માટે જણાવી નહીં ? તો શું એ મજૂરની આત્મા ? શું પપ્પાનાં એકાએક મૃત્યુ પાછળ શું એ આત્મા તમને પણ.!\" - મમતા સાગરનાં ચહેરા સામે જોઈને બોલી ઊઠે છે.\n\n\"મમતા.તારા બધાં જ પ્રશ્નોનો જવાબ મારી પાસે એક જ છે…\"કદાચ..એવું પણ બની શકે..!\" - આ સિવાય મારી પાસે તારા પ્રશ્નોનો કોઈ જ જવાબ નથી.\n\nત્યારબાદ સાગર અને મમતા ફરી પાછા હોલમાં પ્રવેશે છે, થોડુક જમીને પોતાનાં બેડ રૂમમાં સૂવા માટે ચાલ્યાં જાય છે.\n\nએ જ દિવસે રાતે 1 વાગ્યે…\n\nસાગર અને મમતા પોતાનાં બેડરૂમમાં સૂતેલાં હતાં, એમાં પણ સાગરને ઓફિસનાં વધુ પડતાં કામને લીધે ઘસઘસાટ ઊંઘ આવી ગયેલ હતી, એવામાં સાગરનો જીવ એકાએક મુંઝાવા લાગ્યો. શરીર પરસેવે રેબઝેબ થઈ ગયું. સાગરનું ગળું તરસને લીધે સૂકાવા માંડ્યું. આથી સાગરે ટીપાઈ પર રહેલ પાણીની બોટલ ઉઠાવી. તો એ બોટલ ખાલી હતી. આથી સાગર પાણી પીવા માટે રસોડામાં રહેલ ફ્રીઝ પાસે ગયો. જેવો સાગરે ફ્રીઝનો દરવાજો ખોલ્યો તો સાગરનાં મોં માંથી જોરથી એક મોટી ચીસ નીકળી ગઈ. કારણ કે તેના ફ્રીઝમાં મજૂર જેવો દેખાતો એક આદમી લોહી લુહાણ હાલતમાં બેસેલ હતો. જે જોત - જોતામાં લંગડાતાં - લંગડાતાં ફ્રીઝની બહાર આવ્યો અને સાગરને કહ્યું. કે \"તારા ! પપ્પાએ જેમ મને મારી માઁ થી દૂર કરી દીધેલ હતો. તેમ હું પણ તેના પુત્રને એટલે કે તને મારી નાખીશ…!\" આટલું બોલી એ મજૂર સાગર તરફ આગળ વધે છે.\n\nશું. કરવું ? શું…ન. કરવું ? એ સાગરને કાંઈ સમજાતું ન હતું. આથી સાગર પોતાનો જીવ બચાવવા માટે રસોડામાંથી નીચે હોલમાં આવ્યો. એવામાં તેનું ધ્યાન હોલમાં રહેલ કેલેન્ડર પર પડ્યું. જેમાં તારીખ હતી. 5 એપ્રિલ. કે જે દિવસે હરિશે પેલાં મજૂરને અકસ્માત દ્વારા મોતને ઘાટ ઉતારી દીધેલ હતો. આ જોઈને સાગરને ધીમેં - ધીમેં સમજાય રહ્યું હતું કે હાલ જે વ્યક્તિ પોતાને મારવા માંગે છે એ બીજું કોઈ નહિ પરંતુ તેનાં પિતા હરીશ દ્વારા જે મજૂર મૃત્યુ પામેલ હતો એની જ ભટકતી આત્મા હતી..પેલો મજૂર હાલમાં પણ સાગરનો પીછો કરી રહ્યો હતો. એવામાં સાગર તેના ઘરનો મેઈન દરવાજો ખોલીને બહારની તરફ આવેલા રોડ તરફ દોડવા માંડે છે.\n\nદરવાજો ખોલવાનો અવાજ મમતાનાં કાને પડવાથી મમતા પોતાનાં બેડરૂમની બારીમાંથી નીચે નજર કરે છે. તો સાગર હાફળો - ફાફળો થઈને ભાગી રહ્યો હતો. અને પેલો મજૂર લોહીલુહાણ હાલતમાં તેનો પીછો કરી રહ્યો હતો.આથી મમતા સાગરને જોઈને બૂમ પાડે છે.\n\n\"સાગર ! જલ્દી અહીં ઉપર આવી જા.!\" \n\n\"ના ! મમતા ! તું બેડરૂમનો દરવાજો અંદરથી બંધ કરી દેજે.એ.દરવાજો ખોલતી..નહીં..અ.ને. બી. જુ. !\" - સાગર આટલું બોલે ત્યાં તો રોડ પર પુરઝડપે આવી રહેલ એક ટ્રક સાગરને હડફેટે લઈને નાસી છૂટે છે. અને મમતાની નજરો સામે જ સાગર તરફડીયા મારતાં - મારતાં જ ત્યાં રોડ વચ્ચે જ પોતાનો દમ તોડી દે છે. એવામાં પેલાં મજૂર જે લોહીલુહાણ હાલતમાં હતો. તે જોત-જોતામાં એકદમ સ્વસ્થ થઈ ગયો. અને એક વૃદ્ધ સ્ત્રી પેલાં મજૂર પાસે આવી…અને મજૂરનો હાથ પકડ્યો. અને જોત - જોતામાં તે બંને મમતાની નજરો સામેથી અદ્રશ્ય થઈ ગયાં.એ બંને અદ્રશ્ય થયાં એ પહેલાં મમતાની નજર તે બંનેની આંખો સમક્ષ પડી. જે જાણે મમતાને એવું કહી રહ્યાં હોય કે…\"તારા સસરાએ મારા એકનાં એક વ્હાલા દીકરાને મારાથી છીનવી લીધેલ હતો. આથી મેં એમનાં પુત્રને તારાથી છીનવી લીધો..છે…!\" \n\nમિત્રો, આપણે દુનિયામાં સારા કામો ના કરી શકીએ… તો વાંધો નહીં. પરંતુ આપણે કોઈનું ખરાબ ના જ કરવું જોઈએ. જો આપણાં દ્વારા કોઈનું કંઈ ખરાબ કરવામાં આવેલ હોય તો આપણે તેમની માફી માંગી લેવી જોઈએ, અથવા આપણે આપણી ભૂલ સુધારી લેવી જોઈએ. નહીં તો એ લાચાર વ્યક્તિનો આપણને શ્રાપ લાગે છે.જે આપણે કે પછી આપણાં સંતાનોને હરીશ અને સાગરની માફક ભોગવવાની નોબત આવતી જ હોય છે..અને એ વસ્તુ મગજમાં ફિટ બેસાડી લેવી જોઈએ કે,\"અહીંનું કરેલ અહીં જ ભોગવવાનું છે…!\" - માટે કોઈનું ખરાબ કરવું નહીં. જેથી આપણે જાણતાં કે અજાણતાં કોઈ વ્યક્તિની બદુઆ કે શ્રાપનો ભોગ ના બનીએ !\n\n",
      "duration": "12 mins",
      "category": "Horror"
    },
    {
      "title": "મુક્તિ ~ જીવનપથની અતૃપ્ત ઝંખના",
      "story_name": "ભૂત-પ્રેતની કથાઓનું લેખન આપણાં દેશમાં છેલ્લા પાંચ દસકથી ચાલી રહ્યું છે અને એ પુસ્તકો આખા દેશમાં વંચાય છે. એક પરિચિત પાસે આવાં પુસ્તકોની કિંડલ એડિશનનો વિરલ ખજાનો છે. મેં તેમની પાસેથી લઈને કેટલાંક પુસ્તકો વાંચ્યાં છે. આ પ્રકારની કથાઓના શોખીનો વિભિન્ન ક્ષેત્રોમાં રહેલા છે. દાખલા તરીકે એક્ટર, ડોક્ટર, કલાકાર, કે સામાન્ય આમ આદમી. આજના ઈન્ટરનેટના જમાનમાં આ અજબ લાગે તે સામાન્ય છે. પશ્ચિમી દેશોમાં બ્લડ સિરઝ અને વેમ્પાયરની સિરઝ અત્યંત લોકપ્રિય છે હાલમાં હવે ટ્રેન્ડ બદલવાના ભાગ રૂપે હવે બદલાની ભાવના છોડી મદદ કરીને આધિપત્ય હાંસિલ કરવાના પ્લોટ ઉપર કરેલી પરિ કલ્પનાઓની સાથે ભટકતા અતૃપ્ત આત્માઓનું કાલ્પનિક વિવરણ બહુ રસપૂર્વક બનતું હોવાથી આવી એક રચનાને રજૂ કરી રહ્યો છું, આશા છે કે તે વાંચવી કે કોઈની પાસે સંભાળવી ગમશે.\n\nઅસ્વીકરણ (Disclaimer ) :- રજૂ કરેલી વાર્તા/ રચનામાં આલેખાયેલ, નામો, પાત્રો, વ્યવસાયો, સ્થળો, ઘટનાઓ, અને ઘટના સ્થળ કે સમય ક્યાં તો લેખકની કલ્પનાશીલતા છે અથવા કેવળ કાલ્પનિક છે, લેખન કાર્ય કેવળ વાંચનાર – વિવેચકના મનોરંજન હેતુ માટે છે અને તે રીતે રચનાની માવજત માટે શબ્દો વપરાયેલ છે. વાસ્તવિક વ્યક્તિઓ, જીવંત અથવા મૃત, અથવા વાસ્તવિક ઘટનાઓ કે સ્થળ સાથેની કોઈપણ સામ્યતા સંપૂર્ણ રીતે યોગાનુયોગ છે/ગણવાનો રહેશે. તેમજ પ્રસ્તુત રજૂઆત કોઈ રાજકીય, સામાજિક, ધર્મ કે રિવાજ કે માન્યતાની રજૂઆત / સમર્થન અથવા વિરોધથી પર છે. \n\n~~~\n\nકોવિદ ડેલ્ટા વેરિએંટ ૨૦૨૧ને લઈને કેટલાય દિવસથી સાવ સુના રહેલ કોલેજ કેમ્પસમાં સરકારી આદેશને આધીન થોડો સળવળાટ હતો. સવારના અગિયાર વાગ્યા આસપાસનો સમય થયો હશે. કોલેજ રોડની આજુ બાજુની દુકાનોમાં પણ હવે થોડી ભીડ જમવા લાગી હતી. ચાલુ વરસનું કોલેજનું પહેલું સત્ર સાત મહિના પછી હળવેકથી શરુ થઈ ચુક્યું હતું. પ્રથમવાર જ કોલેજ આવેલા વિધાર્થીઓ એકબીજાને ટગર-ટગર નિહાળી રહ્યા હતા. કોલેજના પ્રથમ દિવસેજ બધા એકદમ નવા કપડા પહેરીને આવેલા છોકરા-છોકરીઓ એકબીજાને ઈમ્પ્રેસ કરવામાં મશગુલ હતા. કેટલાક સિગરેટ પીવામાં તો કેટલાક મસાલા ખાવામાં વ્યસ્ત હતા. કેટલાકતો ઘરથી જાણ્યે ભુખ્યાજ આવ્યા હોય તેમ કેન્ટીનમાં લટાર મારતા હતા. લગભગ બધાજ કોલેજનો પ્રથમ દિવસ સ્પેશિયલ બનાવવાની તૈયારીમાં હતા. કેટલાક વળી સરકારી આદેશને અનુસરીને સાવચેતીના સૂર વચ્ચે થોડાક મૂંઝાયેલા હતા, જાણે થોડા દિવસ વહેલા કોલેજમાં આવી ચડ્યા હોય એવો ચહેરો બનાવીને હવે કોવિદના વાયરસથી બચવા કેટલું સોસિયલ ડિસ્ટન્સ પાળવું એવો વિચાર કરતા હતા. આ બધાની વચ્ચે સીનીયર વિધાર્થીઓ, પોતપોતાના ગ્રુપમાં ઠઠ્ઠા-મશ્કરી કરતા જોવા મળતા હતા.\n\nઅચાનક લીમડાના ઝાડ નીચે એક ઔડી પાર્ક થઈ. સફેદ ટોપ અને રેડ લેંગિસમાં આવેલી વિવિધાએ ચહેરા ઉપર રેબનના ગોગલ્સ ચડાવી દૂર બેઠેલા ટોળાં ઉપર મોહક સ્મિત રેલાવ્યું અને થોડો વિચાર કર્યા બાદ કોલેજના મેન ગેટ તરફ ચાલવા લાગી. બોરિંગ બારમાં ધોરણનો કોઠો વિંધ્યા પછી કોલેજ આવેલી વિવિધા એકદમ તાજા ગુલાબ જેવી ફ્રેશ હતી. કોલેજ જવાના સપના તે કેટલાય દિવસથી જોતી હતી. આજનો અનુભવ તેને રોમાંચક લાગતો હતો. વિવિધા રંગે ગોરી, સ્વભાવે તેજ અને ધાર્યું કરનારી હતી.\n\nલીમડા નીચે એક બાઈક પાર્ક થયું અને વસંત આવ્યો. વસંત અનમ પણ ફર્સ્ટ યરમાં પ્રવેશ લઈને ખુશ હતો. વસંતના ફાધરનો શહેરમાં ધિકતો પેટ્રોલનો પમ્પ હતો, જાડી કમાણી છતાય તે સ્વભાવે ઠરેલ, વિવેકી અને સમજદાર હતો.જુવાનીનો જોશ તેનામાં હતો પણ સમજણ તેના પર ભારે પડતી હતી. ઓરીનેશન સેસન પછી, વિદ્યાર્થીઓએ સૂચિ પ્રમાણે પોતપોતાના પોતાના ક્લાસમાં ગોઠવાયા. બધાની હાજરી લેવાઈ. એકબીજાની ઓળખાણની આપલે માટેના સેસન પ્રથમ દિવસ પૂર્ણ જાહેર કરવામાં આવ્યો અને બેલ વાગી. વસંત અને વિવિધા પોતપોતાના વાહન લેવા લીમડા નીચે ગયા અને આંખો ટકરાઈ ગયી. જરાક સરખા એકબીજાથી પ્રભાવિત થયા અને પોતાનો રસ્તો પકડી લીધો.\n\nતે દિવસે સાંજે વસંત તેના પેટ્રોલ પમ્પની ઓફિસે ચાની ચૂસકી લેતો હતો, ત્યાંજ સી એ ટીવીના સ્ક્રીન ઉપર સામેથી ઔડી ગાડી પેટ્રોલ માટે આવતી દેખાઈ. કાળા રંગની ઔડી જોતાં, વસંતના મગજમાં વીજળીનો ઝબકારો થયો અને સવારે કોલેજના પાર્કિંગમાં જોયેલી કાર યાદ આવી, ત્યાંં ગાડીના દરવાજનો કાચ ખૂલ્યો, તેમાં બેઠેલી વિવિધા ઉપર વસંતની નજર પડી, આસમાની ડ્રેસમાં તે એકદમ સુંદર દેખાઈ રહી હતી. વસંત વિચારતો હતો કે જે છોકરી સવારે ભલે અભિમાની લગતી હતી તે અત્યાંરે કેજ્યુયલ આસમાની પિંક ડ્રેસમાં શાલિન અને સુંદર દેખાઈ રહી હતી.\n\nવસંતને કારણ સમજાતું નહોતું..પરંતુ કોઈ અગમ્ય... બળ તેની તરફ ખેંચી રહ્યું હતું. ચાને પડતી મૂકી, વસંત કોઈ સંમોહન અવસ્થામાં આંખો બંધ હોય તેમ પેટ્રોલ ડિલિવરી પોઈન્ટ તરફ ચાલી નીકળ્યો.\n\nપમ્પના બધા કર્મચારીગણ નાના શેઠને જોઈ રહ્યા હતા, વિવિધાની ગાડીમાં પેટ્રોલ ભરાઈચુક્યું હતું અને, વિવિધાએ પર્સમાથી કાર્ડ કાઢી પેમેન્ટ કરવા આપ્યું, ત્યાંરે તેની નજર તેની નજીક ઉપર ઉભેલા વસંત ઉપર પડી. થોડી થોડી વારે વિવિધા, ત્રાંસી નજરે વસંત તરફ જોઈ લેતી હતી.\n\nતે દિવસની મુલાકાત પછી જેમ જેમ દિવસો પસાર થયા તેમ તેમ કોલેજમાં બંનેનું ફ્રેન્ડ સર્કલ બનવા લાગયું. હજુ સુધી એક બીજાનો પરિચય હજુ વાતચીતમા નહોતો પરિણમ્યો પણ પ્રોફેસર દ્વારા કોઈ કોવિદ વેક્સિન અવેરનેસ માટેનું કામ છોકરીઓમાં વિવિધાને સોંપતા, છોકરાઓમાં વસંતને જવાબદારી આપી હતી. ડેટા કલેક્શન ભેગા કરી કરી, બંને સ્ટાફ રૂમમાં પ્રોફેસરને સોંપવા ગયા. આ દરમિયાન બંનેની પહેલીવાર થોડી વાતચીત થઈ પ્રાથમિક પરિચયની આપલે થયી અને છુટા પાડી ગયા.\n\nહવે સ્માઈલની આપલે અને હળવુંક હાય હલ્લો થવા લાગ્યું. ફ્રી સમયમાં ક્લાસમાં વસંતને માઉથ ઓર્ગન ઉપર ગીત વગાડતા સંભાળીને મજા આવી. કારણ, વિવિધાને સંગીતનો શોખ હતો અને તે પણ ખુબ સારું ગઈ શકતી. વિવિધાને હવે વસંત સાથે વાત કરવાનું બહાનું મળી ગયું. કેન્ટીનમાં બે મિત્રો વચ્ચે ઘેરાયેલા વસંતને તે ક્યારેક હાય કરે અને વસંત પણ વિવિધાને બાજુમાં બેસી નાસ્તો કરવા માટે આમંત્રણ આપે છે. પછી તો બંને જણા અનેક વાર ગ્રુપમાં તો કોઈક વાર એકલા કેન્ટીન કે ક્લાસ બહાર મળતા રહે છે. હવે બંને આને દોસ્તીનું નામ આપી શકે એવી પરિસ્થિતિ પેદા થઈ ચુકી હતી. એક બીજાના મોબાઈલ નંબરની આપલે અને બસ પછી તો પુછવું જ શું? ફેસબુક, વોટ્સએપ, અને ઈન્સટાગ્રામ પર એક બીજાને ફોલો કરવા લાગ્યા. વિવિધા ઉપર પ્રેમના છાંટણા ઉડી ચુક્યા હતા પણ વસંતના માટે તો હજી એ અહેશાશ થવાનો બાકી હતો. બધીજ સામ્યતા ધરાવતી આં દોસ્તીમા કંઈક વિરોધાભાષી હતું પણ એના અનુભવ માટે હજી થોડી વાર હતી.\n\nકોલેજની સ્પર્ધાઓમાં આ જોડી સાથે ગાવા લાગી, નાચવા લાગી અને કેમ્પસમાં ફેમસ અને યુનિવર્સીટીની સ્પર્ધામાં પણ એટલીજ. આ જોડીએ કોલેજને ઢગલો ઈનામ અપાવ્યા. કોલેજમાં અને કોલેજ બહાર પણ ખુબ સન્માન થયું અને પબ્લીસીટી પણ મળી. કેટલીય પરિક્ષાઓ આવી ને, કેટલીય નોટ્સની અદલાબદલી આ જોડી એ કરીને. સારું પરિણામ પણ મેળવ્યું. હવે સમય હતો કોલેજકાળથી વિદાયનો.\n\nકેન્ટીનમાં બેઠા બેઠા વસંતી અને વસંત વચ્ચે હવે ભાવિ યોજના અભ્યાસ મુદ્દે ચર્ચા ચાલતી હતી તેવે ટાણે …વિવિધા ઈચ્છતી હતી કે વસંત તેના માતા પિતાની સાથે પોતાનો મેળાપ કરાવે. જયારે વસંતની ઈચ્છા એવી હતી કે કોઈ પોતાનો આગવો કારોબાર સેટ કરે પછી વાત. આ વિચાર ઉપર વિવિધાનો વિરોધ હતો ને તેની માંગણી પરજ અટલ હતી. નાની અમથી વાતમાં બંને વચ્ચે જોત જોતામાં વિચારોની મોટી ખાઈ બની ગઈ હતી......અને બંને પંખીડા છૂટા પડ્યા.\n\nવસંત વિવિધાની યાદમાં, તેના પમ્પે ઓફિસમાં બેસીને એક દિવસ કઈ વિચારતો હતો કે, શું તેણે પોતાની જિદમાં ભવિષ્યની જીવનસંગિની ગુમાવી દીધી હતી ? ત્યાંંજ પાછળથી કોઈએ તેના ખભા પર હાથ મુક્યો જોયું તો ભાવેશ હતો. ભાવેશે હસતા હસતા કહ્યું કે “વસંત, યાર તું અહી લમણે હાથ રાખી બેઠો છે ! આજે રાત્રે મે પાર્ટી રાખેલી છે, ત્યાંં તને તારી સંગિની મળવાના પૂરેપૂરા ચાંસ છે, તું જરૂર અવાજે સાંભળી લે..જીવન, કેમ બરબાદ કરે છે ?...” વસંત વાત સમજી ગયો કે વાત વિવિધાની થાય છે તેનું મગજ ચકરાવે ચડ્યું અને વસંતે બળ પૂર્વક યાદોને ખંખેરી. પણ તે માનતો હતો કે “બુંદથી બિગડી..તે બિગડી”\n\nઆજે હોટેલ રેડરોઝમાં ભાવેશના બર્થ ડેની ઉજવણી હતી અને શહેરના નામાંકિત મહાનુભાવો અને સરકારી અમલદારો હાજર હતા. આમ લોકોમાં આવા ફાંકશનમા નિમંત્રણ મેળવવાનું લોકોમાં સ્વપ્ન રહેતું, કે તેઓને નિમંત્રણ મળેતો ઓળખાણ પિછાણ વધે. બધા મન મૂકીને ડાન્સ કરતાં હતા અને સૌ કોઈ ઉત્સાહમાં હતા. એવામાં સૌ કોઈની નજર હોલના દરવાજે પડી. સૌદર્યના કામણ ફેલાવતી રૂપરૂપના અંબારસમી એક યુવતી આછા બ્લૂ ગાઉનના લીબાસમાં ઊભી હતી, તેની ડોકમાં રહેલ ચમકતો ડાયમંડનો નેકલેસ તેની અમીરતા પુરવાર કરવા માટે જરૂરિયાતથી વધારે હતો. રસીકલાલ આનમના એક માત્ર દીકરા વસંતે ટેબલ ઉપર કેક પડતી મૂકી, તેની નજર દરવાજે ઊભેલી યુવતી પર પડી અને તેના ધબકારા વધી ગયા, હા તે વિવિધા હતી, ભાવેશ ઊભો થયો અને દરવાજે ઊભેલી વિવિધાની સાથે હાથ મિલાવી હળવું આલિંગન આપી અન્ય લોકોની લોલુપ નજરો વચ્ચે, તેને હોલમાં દોરીને લઈ વસંતના ટેબલે લઈ આવ્યો આવ્યો.અને વસંતને તેનો હાથ થમાવી. પણ વિવિધા સાથે હાથ મિલાવ્યા પછી, તે શક્તિહિન થયો હોય તેમ લાગતું હતું, તેને હળવા ચક્કર સાથે ખુબજ અશક્તિ લગતી હતી. જાણે તેના શરીરમાંથી એકાએક લોહી ચૂસઈ ના ગયું હોય, પણ પાર્ટીનો રંગ બેરંગ ના થાય તે માટે જોર કરી બીજા દોસ્તોની સરભરામાં જોડાયો.  \n\nરેડરોઝ હોટલમાં ભાવેશ દ્વારા પાર્ટીની ધમાકેદાર શરૂઆત થઈ ચૂકી હતી. અને પછી તો ભીડ જામી બરબાર. ડી.જે અને ઘોંઘાટ વચ્ચે ડાન્સ ચાલી રહ્યો હતો. લોકોનો ઉમંગ ચરમ સીમાએ હતો. ડાન્સ ફ્લોરથી થોડે દૂર ટેબલ પર વસંત, બીજી મોહક યુવતીઓના લોભામણા નાખરાઓને અવગણી અચાનક આવી ભેટેલી વિવિધાનું સાનિધ્ય માણતો હતો અને આવી જીવન સંગિની પામવાની તક ગુમાવવાનો ગમ ભૂલાવી રહ્યો હતો. દોસ્તોના કહેવા છતાં વસંત કોઈ આઈટમ આપવા તૈયાર નહોતો. રાતના સાડા અગિયાર વાગ્યા હતા. પાર્ટીમાં લોકો હજુ પણ થાકતા નહોતા. આખરે ઘડિયાળમાં જોઈ વિવિધા એ વસંતને કહ્યું “ ચલ વસંત કોઈ શાંત જગ્યાએ, મારે તારી સાથે શાંતિથી વાતો કરવી છે આમેય આ લોકો મોડી રાત સુધી પાર્ટી કરશે !” અને મને તારા વગર બીજામાં કોઈ દિલચસ્પી નથી તેની તને ખબર હોવી ઘટે !\n\nવિવિધાના સૂચન સાથે સહમત થતા વસંતે વિવિધાની કારની ચાવી તેના ડ્રાઈવરને આપી પોતાની કારની પાછળ આવવા કહ્યું. વિવિધાએ એક દિલફેંક સ્માઈલ સાથે વસંતના હાથમાંથી તેની ગાડીની ચાવી લઈ હવે તે વસંતની ગાડીના સ્ટિયરિંગ વિલ ઉપર હતી અને વસંત તેની બાજુમાં બેઠો હતો. હોટલ બહાર ઊભેલા ભાવેશ અને બીજા મિત્રોને વિવિધાનું વિવેકની ગાડીને હંકારવું અજુગતું લાગ્યું, પણ હાલત જોતાં, ભાવેશના મિત્રોએ ભાવેશને કહ્યું, માની ગયા ભાઈ, આખરે તેં વસંતની ભાભી સાથે સુલેહ કરવી લીધી ખરી ! ભાવેશની ધ્યાન તેના મિત્રોની વાતમાં નહતું, તેને આજેની પાર્ટીમાં વિવિધાનું વર્તન અજીબ લાગતું હતું.\n\nભાવેશના મિત્રો પાર્ટીમાં હવે ચાલુ થયેલા દારૂના દોરમાં દારૂ પીને નશામાં હતા. પણ ભાવેશ નશાથી દૂર રહી, વસંતના ડ્રાઈવરને પોતાની કારની ચાવી આપી બંને જણા ફૂલ સ્પીડથી પીછો કરી પગેરું દબાવતા વસંતની ગાડી પાછળ જાય છે..... પીછો કરી રહેલ ડ્રાઈવર અને ભાવેશ અંધારામાં વસંતની ગાડીની ચમકતી ગાડીની લાઈટો જોઈ પીછો કરતાં હોય છે ત્યાંં રેલ્વે ફાટક નડતાં વસંતની ગાડી હાથતાળી આપી જાય છે, ડ્રાઈવર કઈ વિચારે ત્યાંં વિવિધાની કારના પૈડાં લોક થયા હોય તેમ ગાડી ખોટકાઈ ઊભી રહી.\n\nઆ બાજુ, વિવિધાની સંગતમાં વસંત હજી કોઈ સંમોહનમાં હોય તેવું લાગ્યું, ગમે તે હોય પણ કારની મ્યુજિક સિસ્ટમમાં વાગી રહેલ હેલનનું ‘કેબ્રેટ’ આલ્બમ ગાડીનું વાતાવરણ એકદમ માદક બનાવતુ હતું, પણ થોડીજ વારમાં આ મદકતાનો નશો વસંતને તેના મગજમાંથી ઉતારી ગયો. તેણે જોયું કે, વિવિધા હવે કોઈ એક સુમસામ રસ્તા ઉપર કાર હાંકી રહી હતી. અત્યાર સુધી સાવ અજાણ અને બેફીકર વસંત પરિસ્થિતિ સમજી ગયો હતો, વિવિધાની પર્સનલ કોઈ વિગતની કોઈ પણ જાણકારી તેની પાસે હતી નહીં, અને વિવિધાને “આપણે ક્યાં જઈ રહ્યા છે તે પૂછતાં ડરતો હતો.\n\nવિચારોની ગડમથલમાં એકાએક વિવિધાએ ગાડી રોકી, વસંત ને તેની બાહોમાં જકડ્યો, અને એક તસતસતું ચુંબન ચોડી દીધું. અચાનક વિવિધાની આવી ચેસ્ટાથી વસંતનું લોહી થિજી ગયું હતું. કઈ સમજાય તે પહેલા, વિવિધા બેકાબૂ ઝડપે કાર હંકારી, ગાઢા જંગલમાં આગળ વધી રહી હતી. ગભરાઈ ગયેલો વસંત ન તો ચિલ્લાઈ શકતો હતો કે તેને કોઈની મદદ મળે તેમ નહતું. એનામાં અત્યારે કોઈ તાકાત જ રહી નહોતી. એનું આખું શરીર પરસેવે રેબઝેબ થઈ ગયું હતું. એનું શરીર ભયથી ધ્રૂજી રહ્યું હતું. એની આંખો પણ ફાટવા લાગી હતી. એનું હૃદય તો ઉછળીને હમણાં બહાર નીકળી જશે અથવા ફાટી જશે એ રીતે જોરશોરથી ધ્રૂજી રહ્યું હતું. ગાડીની કેબિનમાં પણ સન્નાટો હતો અને પળે-પળે અજાયબ ભયંકર બનતા ચહેરાવાળી વિવિધા જંગલમાં વધુ આગળ વધતી જતી હતી. વસંત વિવિધાને આગળ વધતી રોકવા માટે પોતાનો હાથ લાંબો કરીને રોકવા જતો હતો, ત્યાંં જોરદાર આંચકા સાથે વિવિધાએ ગાડી રોકી.\n\n“ઑ મેરે હમસફર આવ જલ્દી” કહેતા દરવાજો ખોલી વસંતને બાહર આવવા ઈંજન આપ્યું. વસંત પણ આનાકાની વગર ગાડીની બાહર આવ્યો અને તેણે મુક્ત હવામાં ઊંડા શ્વાસ લીધા. “વેલકમ ટુ માય પેલેસ, વસંત”, કહી સામે રહેલી પેંડ્યુલમ આસોપાલના ઝાડની હારમાળા પાછળ આવેલ એક આલીશાન મકાન તરફ ઈશારો કર્યો. કોઈ ગાઢા સંમોહનની અવસ્થામાં હવે વસંત સરી ચૂક્યો હતો, તેના ઘબકારા વધી ચૂક્યા હતા. ત્યાંં તેની નજર વિવિધા તરફ પડી, તો ચોંકી ગયો. વિવિધાનો સુંદર ચહેરા ઉપર દાઢી-મૂછ ફૂટી નીકળી હતી. એના ઉપરના ઉપલા દાંત કમળની પાંખડી જેવા હોઠને પાર કરી લાંબા થઈ બહાર નીકળી રહ્યા હતા. એ લાંબા દાંત હવે તિકમ જેવા ધારદાર બનતા હતા. આટલું ઓછું હતું તો જ્યારે વિવિધાએ વસંતને બોલવા પોતાનો હાથ અદ્ધર કર્યો ત્યારે તેના હાથની આંગળી પરના નખ લાંબા અને ધારદાર થઈ ગયા હળવે પગલે હવે તે વસંત તરફ આવવા લાગી. તેણે લાગ્યું કે, વિવિધાને કારનું સુકાન આપીને તેણે મોટી ભૂલ કરી દીધી હતી. ડરથી વસંતે આંખો મીંચી દીધી. પણ તેને લાગ્યું કે વિવિધાએ તેના લાંબા અણીયારા દાંત સાથે વિવિધાએ હળવેકથી પોતાનો ચહેરો નમાવીને પોતાના પ્યાસા હોઠ વસંતના હોઠ ઉપર મૂકી દીધા, વસંત ને હવે તેનો જીવ કોઈ ચૂસી રહ્યું હોય તેવો આભાસ થવા સાથે ધેરી તંદ્રામાં સરી પડ્યો.\n\nસામે રહેલી પેંડ્યુલમ આસોપાલના ઝાડની હારમાળા પાછળ આવેલ એક આલીશાન મકાનમાં  કોઈ તેની બેતાબીથી રાહ જોઈ રહ્યું જતું,અને આલીશાન મકાનમાં આજીજી ભરેલ પોકાર ઉમટતા હતા ચૂડેલ બનેલી “વિવિધા”, ત્યાંં જવા પ્રેરતી રહી હતી..”વસંત” સંમોહન  કે ગૂમસૂમ હાલતમાં વિવિધાની pachal મકાનમાં દાખલ થયો ત્યારે તેણે કોઈ 'આવ વસંત આવ. કહી આવકાર આપતું હોય તેમ અનુભવ્યું અને તે યંત્રવત મેઝેનાઈન ફ્લોરના પગથિયાં ચડી વસંત પિયાના પાસે જઈને ઊભો રહી ગયો, જે જગ્યાએ અત્યારે પણ ત્રણ મીણબત્તી સ્ટેન્ડ ઉપર સળગી રહી હતી. વસંત ! એક મીણબત્તી ઉપાડી લે...વસંત અઘોચર આદેશનું પાલન કરી રહ્યો હતો. એણે મીણબત્તી લઈ લીધી. સરસ...\n\nચાલ 'હવે “વસંત ” તું આગળ વધ અને નીચે જઈ કેક સજાવ.”વસંત ” કોઈની આભામાં હોય તેમ..અવાજના આદેશ પ્રમાણેજ કર્યું. “વસંત ”એ ટેબલ ઉપર કેકનું બોક્સ ખોલી તેની સામે મીણબત્તી મૂકી ત્યાંંજ ખંડેરમાં એક સ્ત્રીનું ભયાનક અટ્ટહાસ્ય ગુંજી ઊઠયું. જોતજોતામાં આખો ઓરડો એક અજબ પ્રકારના અલૌકિક પ્રકાશ ચમકી ઊઠયો. જ્યાં મીણબત્તી મૂકી હતી તેના પ્રકાશમાં સામેની દીવાલ પર એક સ્ત્રીનો પડછાયો ઉપસ્યો અને ધીરે ધીરે સ્ત્રીના રૂપમાં ફેરવાઈ ગયો. એ દરમિયાન “વસંત ” ભાનમાં પણ આવી ગયો હતો. એની નજર કેક ઉપર પડી તે ચોંકી ગયો,,, આ... શું ? તેની ઉપર આઈશિંગ સુગરથી “ ટુ વિવિધા, માય હાર્ટ, ફ્રોમ યોર એવર લવિંગ વસંત ” લખેલ હતું.\n\n હોશમાં આવી રહેલો “વસંત ”તો ચકરી ખાઈ ગયો... “વગર ઓર્ડર કરેલી કરેલી કેક, અને નામ... પાછું તેમાં વિવિધા, દિલમાં વસેલી વિવિધાના ચક્કરમાં તે, ફરીથી એકા-એક ઘેનમાં પડતો હોય તેવું લાગ્યું. “વસંતના માનસ પટલ ઉપર કોઈ જીવંત નાટક ભજવતું હોય તેમ..એની સામે ધીમું મંદહાસ્ય રેલાવતી, સ્વર્ગની અપ્સરાને પણ શરમાવે એવી એક જુવાન સ્ત્રી ઊભી હતી..'કોણ છે તું ?'વસંતે, તંદ્રામાં પોતાના પર કાબૂ મેળવવા પ્રયત્ન કરતાં પૂછયું.ઓ ડિયર ”વસંત ! હું “વિવિધા” આજે તે મને આજે કેક સજાવી મને વાસ્તવમાં મુક્તિ અપાવી દીધી છે.\n\nહું તારા દરેક સવાલનો જવાબ આપીશ. યાદ આવ્યું ? આજથી પચીસ વરસ પહેલાં આપણે બંને એક કોલેજમાં ભણતાં હતા. એકબીજાને પ્રેમ કરતાં હતા. આપણે એકબીજાને લગ્ન કરવાનો કોલ આપ્યો હતો અને તું નાતાલની રાતે મારા માટે કેક લઈ આવવાનો હતો. તે સાંજે મારા પિતાના મિત્ર પીટર અંકલે નશામાં મારી સાથે દુ:વ્યવહાર કરેલો, અને હું તારા લાયક ના રહેવાથી, મે ગાર્ડનમાં આવેલા ઝાડે ગળે ફાંસો ખાઈ જીવન ટૂંકાવ્યું હતું. હું તને પામવા તરસતી હતી તે હવે અવગતે ચડેલી ચૂડેલના રૂપમાં પીટર અંકલને હેરાન કરવા ભટકટી હતી, મને સફળતા નથી મળી. તું મારો સાચો પ્રેમી હતો, મારા મોતના સમાચારથી,તને પણ આ લવર્સ પોઈન્ટની ખાડીએથી કૂદી આપઘાત કરેલો હતો. તેમ છતાં આપણો મેળ ભગવાનને ત્યાંં પણ નસીબના થયો કારણકે મારા કમોત પછી પીટર અંકલે એક તાંત્રિક પાસે મને અમુક સીમાઓથી બંધાવી, કેદ કરાવીને આ સૂમસામ અવરુ મકાનમાં લાવીને મીણબત્તીના સ્ટેન્ડના મીણમાં તડપતી દબાવી રાખેલી હતી. મને મારા મૃત્યુ દિવસે અર્થાત ફક્ત નાતાલની રાતે જ મુક્તિ મળી શકે તેમ હતું.\n\nમે તારા બીજા જન્મ અને તું વયસ્ક થાય ત્યાંં સુધી રાહ જોઈ.. અને સમય આવ્યે, મારી પાશવી શક્તિથી તને આજે બોલાવ્યો. હવે આજની નાતાલની રાતે તારા જ હાથે કેક ખાઈ અધૂરી પ્યાસ પૂરી કરીશ. “વસંત ”, આજે હું ખૂબ ખુશ છું,મારૂ સ્વપ્ન આખરે આ નતાલે તારા હાથે પૂરું થયું. તંદ્રામાંથી બહાર આવતા “વસંત ” આવેશમાં આવી જઈને બોલ્યોઃ,'હવે “વિવિધા” વધારે તું શું ચાહે છે ?\n\n“વસંતે” પૂછયું.'બસ.. વધારે કશુજ નહીં માત્ર “આખરી આગોશ” “વસંત ”. મને અબઘડી તારું મોત જોઈએ. તારાથી દૂર રહીને હું હમેશા ભટકતી રહીશ. મને ફક્ત તારું મોત જ આ પ્રેત-યોનિમાંથી મુક્તિ અપાવી શકે છે. હા... હા... હા... “વસંત ”... હવે તને મારાથી કોઈ અલગ નહીં કરી શકે..!\n\nનાતાલની રાતે ભાવેશ આતુરતાથી વસંત અને વિવિધાની રાહ જોતા બેસી રહ્યો પણ તેઓ તેની પાસે પહોચ્યાં જ નહીં. 'બીજા દિવસે “મિડ ડે યોર સિટી” સમાચાર પત્રના પહેલા પાને સૂમ-સામ ખંડેરમાંથી સાંપડેલી “ફાટી પડેલી વિકળાળ ચહેરાવાળી “વસંત ”ની લાશના ફોટા ભાવેશ અને કોરોના ડેલ્ટા વેરિએંટ પછી માડ હાજર થયેલા વસંતના કોલેજના બીજા મિત્રોએ જોઈ પારાવાર દુ:ખી થયા. “વસંત”ના બેહુદા શકમંદ મોતને એક જંગલી જાનવર શેતાનીનો હુમલો ગણાવ્યો અને વિવિધાનું ગુમ થયાનો મુદ્દો તેમની ચર્ચાનો વિષય બનતો જતો હતો.\n\nએ દિવસ પછી તો જીર્ણોધ્ધર થયેલ પેંડ્યુલમ આસોપાલના ઝાડની હારમાળા પાછળ આવેલ એક આલીશાન મકાન શહેરમાં આવનાર પ્રવાસી માટે મુલાકાતનું સ્થળ બન્યું છે. જીર્ણોધ્ધર પછી અહી, હવે રોજ બરોજ સેંકડોની સંખ્યામાં પ્રવાસીઓ આવતા થયા. કોઈ અહી કોટેજમાં રોકાતા પણ ખરા, પરંતુ “વસંતે” આપેલ બલિદાન પછી કથિત ચૂડેલ બનેલી વિવિધાને મુક્તિ મળેલી હોય એ કોઈની કનડગત કરી નથી.",
      "duration": "12 mins",
      "category": "Horror"
    },
    {
      "title": "ખોફનાક સફર",
      "story_name": "હું નવો સવો ડોક્ટર અને સરકારી કરારની રૂહે મારે ઈંટરશિપ ચાલતી હતી તેના ભાગરૂપે નશા નિવારણ જાગૃતતાનો કેમ્પ યોજાયેલ હતો, તેમાં થોડું પ્રવચન આપવાનું હતું. તાજેતરમાં અભ્યાસ પતાવી MBBSની પરીક્ષા પાસ કરેલી હતી તેથી ગીરના વાતાવરણમાં મહાલવાની આરામ ભોગવવાની અદમ્ય ઈચ્છા-વસથી સામેથી પોસ્ટિંગ માંગેલું હતું. બાકી હરગિજ, હું કોઈ સમાજ સેવક નહતો. પણ ચઢતી જુવાનીના જોશને આધીન કઈ સારું કરવાની ભાવના ખરી.\n\nગીરની તળેટીમાં અંતરિયાળ ગામોના સરપંચેના સમૂહે નશા વિરોધી કાર્યક્રમ રાખ્યો હતો અને આગળ જણાવ્યુ તેમ હું પણ સહકારી-સંઘમાં જોડાયો હતો. રવિવારે સવારે કાર્યક્રમ નિયત થયેલો હોઇ, મ્હારે શનિવારની રાત્રિ સરકારી અતિથિગૃહમાં રાત વિતાવવાની હતી. ઢળતી બપોરે, હું જામનગર મેડિકલ કોલેજથી મારી મારુતિ ફ્રન્ટી કાર લઈને નીકળ્યો ત્યારે વાતાવરણ ચોખ્ખું હતું. અઢીકલાક ડ્રાઇવ કર્યું અને જુનાગઢ તાલાલા પહોચ્યો ત્યાં વરસાદનું માવઠું ટપકી પડ્યું. પુનમની સાંજ હતી પરંતુ ચંદ્રનો ઉદય થયો ન હતો,અને ક-મોસમનો વરસાદથી ડરી ગીરની ખીણના સાવજોની ઉપરા – ઉપરી ત્રાડના આવજોએ વાતાવરણને ભયાનક અને ભૂતિયું અને ખોફનાક બનવી દિઘું હતું.\n\nએક ત્રિભેટે, હું કેડી ભૂલ્યો હોઉ તેમ લાગ્યું, ફરી ફરીને એજ જગ્યાએ બે વાર આવ્યો. મારી ગાડીમાં વાયપરન હતા, અને કાચો રસ્તો હતો, તેમજ રસ્તા અંગે કોઈ સાઇન બોર્ડ નજરે પડતું નહતું. વરસાદનું જોર વધતાં, મ્હારે ગાડીની સ્પીડ ઓછી કરવી પડી. એવામાં એકાએક જોયું તો વિક્રમ વેતાલની “ભૂતની વાર્તા”ના પ્રસંગની માફક કે એક છોકરીને પીપલના ઝાડ નીચે સફેદ સાડીમાં વરસાદથી બચવા બેઠેલી હતી. માનવ ધર્મને નાતે મે ગાડીનો કાચ ખોલ્યો અને ઈશારો કરી પાસે આવવા બોલાવી.\n\nકેડમાં તેના બાળક ને લઈ, તે હવે ગાડી પાસે આવી ગયેલી હતી, અને તેનો ચહેરો હવે અસ્પષ્ટ ચહેરો હવે સ્પષ્ટ નજરે પડતો હતો. “ફિયર ફાઇલ્સ”ની “હોરર સ્ટોરી”ની નાયિકાના ખોફ જમાવતી સફેદ કપડામાં આશરે વીસેક વરસની તે યુવતી આવી ત્યારે જોયું તો તેની કેડમાં એક નવ જાત બાળકી સળવળતી હતી, તે બોલી સા’બ, તમારે ઝોડિયા ગામે જવુ સે ને ?.. મે તેના ચહેરાને કાળજીપૂર્વક જો્યો, ડરામણા ચહેરાવારી તે યુવતીની આંખમાં યાચના સભર કરુણાના ભાવ સ્પષ્ટ નજરે પડતા હતા, મે કહ્યું ... 'હા... પણ તને ક્યાથી ખબર પડી..કે મારે...,' મારી વાત કાપતા બોલી. 'ઇ તો આ રસ્તો ભુલામણો છે, અંહી ઘણા લોકો ભૂલા પડે સે, અમને લઈ જશો ? અમારે પણ ન્યા જાવું સે.. ' મ્હારી બોડી લેન્ગ્વેજ ઓબ્જર્વ કરવાની મ્હારી આદતે, તે મહિલાની મુવમેંટ કઈક અંશે અમાનવીય કે યાંત્રિક લાગી. કારણ કે તેની ભાવ વિહીન આંખો મારૂ સ્કેનિંગ કરતી હોય તેમ મને લાગી આવ્યું લાગી.\n\nઆખરે “ડરામણા ચહેરાવારી” પણ શરીરે સુડોળ દેહલાલિત્ય ધરાવતી તે યુવતીને, પાછળની સીટનું બારણું ખોલી બેસવા ઈશારો કર્યો. ગાડી ચાલુ કરી આગળ ધપાવી, એક બાજુ વિરાન મલક અને તેમાય ઉપરથી પાછલી સીટની વણ-નોતરી મુસીબત હતી, કારણ કોઈ પણ હોય, તે યુવતીના ગાડીમાં બેસવા સાથે ફ્રન્ટીમાં એર કન્ડિશન ચાલુ થયું હોય તેમ માદક ખુશ્બુ સભર ઠંડક પ્રસરી ગઈ. ધોધમાર વરસતા વરસાદમાં રસ્તો દેખાતો નહતો, અને  હાથ ઉપર કોઈ વિકલ્પ પણ નહોતો, માટે તેના ચિંધ્યે રસ્તે મેં એક્સિલરેટર દબાવી ગાડી ભગાવી મૂકી. રસ્તો કાદવથી ખરડાયેલ હોઇ,પાછળ સીટ તરફ જોવાનો અવસર નહતો;તે યુવતી પાછળની સીટ ઉપરથી અન્સારિંગ મશીન માફક સતત, સ..બ હવે ડાબે જમણે, સાચવજો અંહી પાપડી છે, કામચલાઉ નાળુ છે.... કહી રસ્તો બતાવે જતી હતી. હું તેના હસ્તકનો રોબોટ બની ગાડી હાંકે જતો હતો. તેના ફીડબેકના સથવારે મનમાં ઉમટેલ “હોરર”ના ભાવ થી હવે રાહત હતી. વીજળીના કડકાના ગડગડાટે ઉમટેલા ચમકારામાં, રિયર મિરરમાં મ્હારી નજર પડી ત્યારે સાવ ખાલીખમ સીટ જોતાંવેત, મ્હારા બંને પગ એક સામટા ગભરાટમાં દબાઈ ગયા. અને ગાડી આંચકા સાથે ટર્ન લઈ રસ્તા નીચે ઉતરી ગઈ. અચાનક બ્રેક મારવાથી મ્હારું માથું સ્ટિયરિંગ સાથે અથડાતાં તમ્મર આવી ગયા.\n\nથોડીવારે વરસાદની વાંછટે મને કળ વળી ત્યારે એક કર્કશ એક અવાજ કાને પડ્યો આવ્યો, “કાં સાહેબ, શું..થયું ? આટલૂ જલ્દી હાંકવાનું હોય ?” વરસાદનું જોર હજુ ચરમ સીમાએ હતું, અને પવનના સુસવાટા અવાજ કરી વાતાવરણ વધારે બિહામણું બનાવતા હતા. અવાજની દિશામાં પાછલી સીટની બારી જોયું તો ત્યાં, ધૂંધળી આકૃતિ નજરે પડી ! એક નજર વિન્ડ સ્ક્રીનમાથી સૂમસામ રસ્તા ઉપર નાખી  મેં ગભરાઈને ગાડી ને રસ્તા ઉપર ચડાવવા ધક્કો દેવા કીધું. તે બોલ્યો, મારે તળેટીએ જવું છે, મને સંગાથે લઇ જવ તો “ધક્કો મારી દઉં, હું તમારી ભેગો તાલાલા આવીશ.” મારો ડર વધ્યો. વધુ વિચારૂ ત્યાં.. તેને પાશવી તાકાતથી કારને કમરથી હડસેલો મારી રોડ તરફ ધકેલવા લાગ્યો. અરે! આ તો એક આંખે કાણીયો, કદાવર, છ હાથ ઊંચી જીવતી ક્રેન જેવો માણસ છે ? મારું માથું ભમવા માડ્યું. પરતું આખરે આંચકા સાથે ગાડી હવે રસ્તા ઉપર હતી. અને જોત જોતામાં,તે એક આંખવાળા “ડરામણા ભૂત” સમાન શ્રીમાન, હવે મારી બાજુનું બારણું ખોલી એક આંખવાળા શ્રીમાન મારી પાસેની સીટમાં રીતસરના કોઈ પોટલું પડે તેમ ભીના નીતરતા કપડે ખાબક્યા.\n\nથોડા સમય પહેલાની માદક સુવાસ અને ઠંડક હવે ગાડીમાં વર્તાતી નહતી, નારાજી.. છુપાવતા...ગાડી ચાલુ કરી રાહતના શ્વાસે મ્હારાથી પૂછાઇ ગયું... બાપા.“ તમે કોણ ?” અને અટાણે આવી બિહામણી જગ્યાએ ક્યાથી... તમે શું કામ કરો..?. તેને ભીનો હાથ મ્હારા બરડે પછાડતા ડરામણાં અવાજમાં ઉત્તર, વાળતા તે ગર્જ્યો , “ હું “ભૂત” છું લોકો મને “ભૂત” કહે છે.” ભયંકર અટ્ટહાસ્ય કરી કહે, “ભૂત” તો ભમતું રહે..તેને કોઈ ડર ના હોય... તેનું કઈ ઠેકાણું પણ નક્કી ના હોય અને રહ્યું કામ... તો “ભૂત શું કામ કરે ? કાંઈ નહીં!” બસ, બિન્દાસ મોજ-મજા કરે.\n\nમ્હારી હવે રજાની “મજા”, હવે ખોફનાક સફરમાં ફેરવાતી જતી હતી હવે મારૂ સમગ્ર ધ્યાન સરકારી અતિથિ ગૃહ પહોચવા માટેનું હતું, જેમતેમ આખરે પહોચ્યો, ત્યાં ગાડીને ધક્કો મારનાર શ્રીમાન હાથ જોડી આભાર માની, ગામના પાદરે ઉતરી અલોપ થઈ ગયા હતા. કમોસમી વરસાદનું જોર ઉતરી ગયું હતું, અને દિવસ આથમી રહ્યો હતો. આથમતા સૂરજના અજવાળે હજુ ક્યાંક દૂર ડુંગરની ટોચે આવેલા છૂટા છવાયેલા સરકારી આવાશોના પતરા સોને મઢયા હોય તેવા ઝળહળતા હતા ! પરંતુ તળેટીમાં તો, વનિયર અને શિયાળોએ લાળી ટાણવાનું ચાલુ કરી “હોરર સીન” જમાવતા હતા. મારી ગાડી અતિથિ ગૃહ પાસે હતી, અને હું ગાડીની બહાર આળશ મરડી કમર ઠીક કરતો હતો, ત્યાં દરવાજે બાંધેલા કુતરો મ્હારામાં કોઈ “જમડું” કે “ડરામણું ભૂત” ભાળી ગયો તેમ જોર-જોરથી મોટા અવાજે રડવા લાગ્યો. કુતરાના આકસ્મિત અવાજે ટેબલ ફેન જેવા પાછળ ફેલાયેલ માથા વારો કરડા ચહેરોવારો એક વ્યક્તિ નશામાં લથડતા પગે અતિથિ ગૃહનો દરવાજો ખોલવા આવી રહ્યો હતો. તેને જોઈ કૂતરો ચૂપ થઈ ગયો, તેનું વિકળાળ દેખાવ જોઈ હું ધ્રુજી ગયો. મ્હારાથી મનોમન હનુમાન ચાલીસા ચાલુ થઈ ગઇ હતી.\n\nહજુ પણ મારી એક નજર તેના બિહામણાં ચહેરા ઉપર મંડાયેલી હતી, તો બીજી નજર કમ્પાઉન્ડની કિસનલાઇટના ફિક્કા ઉજાસમાં ભૂતિયા ઘર જેવા ખંડિયાર ભાસતા અતિથીગૃહની પડાળી પર હતી. ત્યાં પડાળીમાં પણ કોઈ પાછી બીજી નવી “ડરામણી વાર્તા” શરૂ થતી હોય તેમ ટૂંકું ફાટેલું ગંજી અને મેલી ધોતી પહેરેલો એક વૃદ્ધ ખાટલે પડી બીડીના જોર જોરથી કસ ખેંચી ખેંચી ધુમાડાના વાદળ કાઢી વાતવારણને વધારે બિહામાણું બનવી રહ્યો હતો ! તેના ફૂંકેલા બીડીના ધુમાડામાં દૂરથી પણ દેખાતું લાલ તગતગતું બિંદુ એ સળગતી બીડીનું હતું તે જાણવા છતાય, આજેજ એક સામટા એક આંખ વાળા “ભૂતો” કોઈ કારણે મારી પાછળ પડ્યા હોય તેવું લગતું હતું.ક્યારેક વાંચેલી “હોરર સ્ટોરી”, “ખંડેર-નો-ખવીશ” ની વાર્તાએ મારા મગજનો કબ્જો લીધો હોવાથી, મારા કાન પાછળથી પરસેવો નિતારવો ચાલુ થઈ ગયો હતો. આટલું ઓછું હતું ત્યાં તે દારૂડિયાનો રસ્તો આંતરતી એકાએક કાળા સીસમના રંગને પણ ફિક્કો પડતી એક બિહામણી બાઈ રસ્તામાં ઊભી થઈ આવી, અને તેની ફેંટ પકડી બરાડી ઉઠી, ચમ.. લ્યાં, ટેમ..., કે… દી...રાત.. જોયા વગર પાછો ઢીંચી... આવ્યો કે...!, હું વીજ્ઞાનનો વિદ્યાર્થી હતો પણ સ્વભાવે હું બીકણ... ઉપરા ઉપરી કરડા- બીહામણાના સંસર્ગને લઈને કોઈ અગમ્ય બીકથી ઘેરાયેલ હતો. આજની મ્હારી મોજ-મજા અને આરામ માટેની સફર હવે વધુ ખોફનાક બનતી હતી.\n\nવાતાવરણ ને વધારે ભયભીત ભૂતયુ બનાવતું ઘેરું અટહાસ્ય કરી લવારી કરતાં તે નશેરી બોલ્યો, 'ચલ.... હટ રસ્તો મૂક “સવલી”.. સાહેબ ક્યારના ઊભા સે.. દરવાજો ખોલવાદે.... મે ક્યાં કઈ પીધો છે ? આતો બે ઘૂંટનું આચમન કરેલું સે. દરવાજો ખૂલતાં,, ગાડી ને ત્યાં રેઢી મૂકી.. હું ઝટપટ અતિથિગૃહમાં જઇ રૂમમાં ભરાઈ ગયો ત્યાં થોડીવારે અચાનક એક અવાજ આવ્યો, સએબ... એ તો હું સવલી.... કાં સાહેબ, … તમે...શું જમશો... “ શું.. આટલી જલ્દી સુવાનું ?” તે બાઈએ પૂછ્યું.. હું ધ્રુજતો હતો.. આ જીવતી ભૂતાવહથી છૂટકરો ઈચ્છતો હોઇ.. જવાબમાં સાદ દીધો... ના બેન મારે... કઈ નથી ખાવું.. થાકેલો છું.. પણ રૂમમાં આખી રાત સળગતું રહે તેવું ફાનસ મૂકીને જજે... સવારે શિરામણ કરીશ.\" કહી સૂઈ ગયો. સાવ બિસ્માર હાલતની ભૂતિયા મહેલ જેવા અતિથિગૃહ ની ખખડધજ રૂમમાં રાત કેમ વીતાવી તે તો મ્હારું મન જાણે !.\n\nસુરજના કિરણે કહો, કે ગિરિરાજની તળેટીમાં લીધેલો આરામ.. પણ હું ગઈ કાલની ભયાવહ યાદોમાથી પીછો છોડાવી શક્યો હતો !. ગીરની ગાયનું તાજું મલાઇદાર ગરમાં ગરમ દૂધ અને બાજરીના રોટલાનો નાસ્તો પતાવ્યો. મારે જાહેર પ્રોગ્રામ પહેલાં સરપંચ સાથે મીટિંગ હતી. મેં મિટિંગમાં તેઓને આગલી સાંજના મારા ભૂતિયા/ ગૂઢ તત્વનો જગ્યાના સંદર્ભમાં ટૂંકમાં રજુ કર્યો.\n\nમારી કથની સાંભળ્યા પછી છેવાડાના ગામના એક સરપંચ મારી વાતથી ડરી ગયા હોય તેમ લાગ્યું, પરસેવાથી ન્હાઈ ઉઠ્યા હોય તેમ થોડી થોડી ધ્રૂજારી પણ અનુભવતા તેઓએ ધોતીયાના છેડેથી ચહેરા ઉપરનો પરસેવો લૂછતા, બીજા નિવાસી સારપંચોની હાજરીમાં ઉમેર્યું કે ડોકટર સાહેબે કીધેલી વ્યથા સાચી છે, ડોક્ટર સાહેબે અનુભવેલી ગઇકાલની બીના પાછળનું અસલી ડરામણી લોકવાયકા આપણે જાણીશું. મારી જાણમાં બહુજ ચર્ચાસ્પદ ઘટના છે તે હું જાણવું છું.\n\nઆ પ્રસંગનો સંબંધ જિંદગી અને મૃત્યુના ચક્રવ્યૂહ સાથે જોડાયેલો છે. મારા બાપુ કહેતા હતા કે, વરસો પહેલા તાલાલાની દક્ષિણે હીરણ નદી પાસેના અંતરિયાળ ગામ નિમ-ભોડામાં ગણ્યા ગાંઠયા માલધારી કુટુંબોની વસાહત હતી. તેમાં અહીં એક વિધવા રામબાઇ અને તેની જુવાન દીકરી ગવલી સાથે રહેતી હતી. રામબાઈ ગામના નાના મોટા કામ કરી ગુજરાન ચલાવતી, તેને માલધારીના કબિલાના સરદારની પૂરી હૂંફ હતી, સમય જતાં સરદારે ગવલીને કબિલાના એક જુવાન ભિખા સાથે તેને વળાવી ત્યારે રામબાઈએ જવાબદરી પતાવ્યાનો શ્વાસ લીધો હતો. પણ નિમ-ભોડા ગામમાં રહેનારી વ્યક્તિઓમાં, “ગવલી” એવી વ્યક્તિ હતી જેણે જિંદગી-જીવતા જીવતા “મૃત્યુનો” સ્વાદ ચાખ્યો હતો. એટલું જ નહીં એવું પણ કહેવાય છે કે તેના આકસ્મિત મૃત્યુ પછી “ગવલી” ચૂડેલ બનીને ગામમાં તેને ખોરડે આવી ઘુમતી રહેતી .\n\nસરપંચે એક વેધક નજર નાખતા વધુમાં કહ્યું, ભાઈઓ સાંભળવામાં ભલે આ બધું તમને એક ટાઇમપાસ માટેની કોઈ “ભૂતિયા મહેલ”ની “હોરર સ્ટોરી” જેવું લાગે, પરંતુ અસલમા મારા બાપુ એ જણાવ્યા પ્રમાણે “ગવલી”ના મૃત્યુ પાછળ એક બેહદ દર્દભરી વાત છુપાયેલી છે. માથે સરદારનું રખોપું હોવાથી,લગ્ન પછી “ગવલી”નો સંસાર આરામથી ચાલતો હતો, તે તેના ભરથાર અને પોતાની માતા સાથે રહેતી હતી. વખત જતાં તેને સારા દિવસો રહ્યા, અને સાતમે મહિને ક-સુવાવડમાં તેની હાલત નાજુક હતી, તેની સારવાર “ગરાડી” નામના ભુવાને ભરૂસે હતી.. અને આખી રાત ઉભડક જીવે કબિલાએ રાહ જોઈ અને આખરે ભૂવાએ હાથ ઉપર કરી લેતા, આખરે, રામબાઈ અને કબિલાના બીજા લોકોએ મૃત-અવતરેલી છોડી, “ગવલી”ને પણ ભરખી ગઈ, તેમ માની સરદારની હાજરીમાં ગામલોકોએ નદી કીનારે જમીનમાં તડબાતોબ દફનાવી દાટી આવ્યા. ડાઘુઓ જ્યારે પડાવે પાછાં ફર્યાં તો ખોરડીમાં પેસતાવેત રામબાઈ અને ભિખાએ “ગવલી” અને તેની નવજાત દીકરીને ખોરડીની ખાટલીમાં સૂતેલા ભળ્યા.\n\nરામભાઇ કઈ વિચારે, ન્યા ગવલી શેરડીના સાંઠા જેમ ઊભી થતાં પોતાની માતાને પૂછયું કે, \" અમે જીવતા હતા,તો તમે લોકોએ અમને કેમ જમીનમાં જીવતા દફનાવી દીધા ?\" મારી છોડી એ શું તારું બડગેલું હતું.. તો જન્મતાવેત.. તમે ભેળા થઈ “વેત” કરીદીધો.\n\nરામબાઈતો દિઘ્મુઢ થઈ અવધડમાં હતી, તો ગવલીનો ભરથાર ભિખો તેને આમ ફરિયાદ કરતાં જોતાં હેતબાઈ ગયો, હાથે ચૂંટી ખણી અને તે હકીકત જુવે છે સમણું તેની ખરી પણ કરી ! ગવલીને છોકરી સાથે ચૂડેલ બનેલી ભાળી. છળી અંતે તે અન-સન બબડતો બેભાન થયો. અને રામબાઈએ દેકારો બોલાવતા ફરીથી કબિલાવારા આવ્યા અને ગવલી અને તેની છોડી દોરડે બાંધી ભુવાને હવાલે કરી બોલ્યા હવે, ઑ “ ગરાડી” લે આનો હવાલો.. પાકો બંદોબસ્ત કર !. “આ બલા” તારી., આ કાબિલાને હવે આ બલા ના ખપે, અમારા કાબિલાને તેની જરૂર નથી, આથી ભલે “ગવલી” કે તેની છોડી જીવતી હોય, અમારા માટે તો તે બંનેનું કરમ થયેલું હોઈ તેઓ મરેલા છે. તેમ તેની મા અને ગવલીનો ધણી પણ તેમ માને છે. માટે આ લોકોથી પીછો છોડાવવો એજ બધા માટે યોગ્ય છે.\" ભુવાએ તરત રામબાઈ અને કેટલાક મજબૂત મનના કબિલાના લોકોને સાથે રાખી બીજી વાર ગવલી અને તેની દીકરીને ઊંડે ખાડે દફનાવી માથે મોટા-મસ પત્થર મૂક્યા, પરંતુ બીજી વખતે પણ તે બંને ઊંડા ખાડે દટાયેલ મોતના મોંમાંથી પાછા ખોરડે આવી ગયા. આમ ફરી વાર પણ પ્રયત્ન નિષ્ફળ ગયો. આખોય કબીલો અને ‘ગવલી’ની માતા રામબાઈ, અને તેનો ભરથાર “ભિખો” હવે પરેશાન થઈ ગયા હતા.\n\nઆખરે ભુવાએ તોડ કાઢ્યો અને ગવલીને કહ્યું, રે ગવલી... જો....તું જીવતી હોય... તો તારી છોકરી સાથે આ ખાલી કોઠીમાં જઇ બતાવે તો અમે માનીએ કે તું અને તારી છોડી જીવતા છો. ભુવાની વાતોમાં ભોળવાયેલી “ગવલી” ખાલી ઘડામાં કાંકરા ખખડતા હોય તેવા અવાજમાં અટહાસ્ય કરતાં.આખાય ખોરડાને ગજવી બધાને પરસેવે નિતરાવી....બોલી..મેર મૂઆ... ઈમાં શું મોટી વાત.... લે.. “ગરાડી”.. તું પણ પારખીલે. ભુવા.., તારી લીંબુ ફાડ ટગર આંખોથી જોઇ લે. આ અમે કોઠીમાં ગયા કહેતી ગવલી તેની છોડી સાથે સંકોચાઈને કોટીમાં સરકી ગઈ અને પળના વિલંબ વિના ભુવાએ કોઠી ઉપર પથ્થર મૂકી દીધો. તે દિવસ પછી અમુક લોકોમાં “ગવલી’ના નામે બાધા – આખડી ચાલુ થતાં “ગરાડી”ની દુકાન ચાલુ થઈ ગઈ. પણ મોટા ભાગના લોકો આ દર્દનાક શાપિત ઘટનાને મોત પછી આકાર લોધેલી ઘટનાઓને અવગત-જીવના સંદર્ભમાં જોઈ “ગવલી”ના ભૂતને આધાર માનતા થઈ ગયા હતા. કબિલાના લોકો ડરી ગયેલા હોઇ નિમ-ભોડા ગામના પડાવને મનહુશ માનતા થયેલા હતા , તેઓ બધાજ લોકો ઢોર ઢાંખર સહિત પડાવ ઉપાડી બીજે હિજરત કરી રહેવા જતાં રહ્યા.\n\nઅવગતે ગયેલી “ગવલી” સાત્વિક આત્મા હતી. તે દી... પછે...ક્યારેક પુનમની રાતે તે મદદ માટે રાહદારી પાસે ક્યારેક ગુહાર લગાવે છે, તેવું મારા બાપુ કહેતા હતા તે વાત આજે સાહેબ તમારી વાતે “ગવલી”ની બીના યાદ આવી ગઈ, બાકી તેઓ એવું પણ કહેતા હતા કે “ગવલી” તો મુશ્કેલીમાં લોકોને રાહ બતાવે છે !, મારા બાપુ સાચું કહેતા હતા. તેનું ઉદાહરણ તમારાથી બીજું કોણ હોઇ શકે. સરપંચની વાતોથી, મારા મનનું સમાધાન થાય તે પહેલા, એક બીજી અકળ બીના મ્હારા માટે રાહ જોઈ રહી હોય તેમ ત્યાં ગામના લોકો આવ્યા અને તેઓ સરપંચને કહેઆ, દરબાર. આ તમારા ડોકટર સાહેબને “આ’ની”, સાથે મોકલોને. તેની માને વીંછી કરડયો છે, ડોસલી ભારે મુસીબતમાં કણસી રહી છે દર્દથી લવારીએ ચડી છે. વિઝિટ ગોઠવીઆપોને દરબાર, સંધાયનું ભલું થાય. મોડુ થશે તો ડોસલીનું ઢીમ ઢળી જાય તેમ સે. ફડકો.. કર... દરબાર. “આસ મોટી છે”.. અને “હથિયાર હાથ છે.”\n\nસરપંચના મૂક ઇશારે હું ઊભો થયો અને બોલ્યો, સરપંચ તમે પણ ચાલોને સાથે કહેતાં મેં ગાડી સ્ટાર્ટ કરી ત્યારે સરપંચ કહે, ”સાહેબ, તમે ફી ન લેતા, તે હું તમને આપીશ. ગરીબ છોકરો છે, પણ ખૂબ પરગજુ“નબાપો’ છે. બિચારો કાંઈ કામ કરતો નથી. અમે ગામના લોકો તેને ભમતો “ભૂત” કહીએ છીએ.” મે પાછળ સિટમાં નજર નાખી તો – ક્યારેક ખાડે થી ઉગારનાર “ભૂત” તો ક્યારેક “ગવલી” તો નજરે પડતી હતી.\n\nએન્ટિ-પોયઝનનું ફર્સ્ટ એઇડનું ઈંજેકશન દર્દીને આપી, નશાબંધી શિબિરનું પ્રવચન પતાવી પરત ફરતા લગભગ ત્રણ વાગી ચૂક્યા હતા. સરપંચ તેમણે ઘેર જમવા આગ્રહ કરતાં હતા, પણ હું જેમ જેમ ભુલયેલી ભૂતાવળને ભૂલવા મથતો હતો તેટલી વધારે મ્હારા મનને વળગતી હતી, “ફરી કોઈ વાર”...મે સરપંચને નમ્રતાથી જમવા માટે “ના” કહી. હું ઉપરા ઉપરી ઘટેલી ઘટનાઓથી માનસિક બીમાર થઈ ગયો હતો. પરંતુ મન ને સ્વસ્થ કરી, ઇન્ટરનેટ ઉપર “પેરાનોર્મલ પ્રવૃત્તિ’ વિભાગમાં આવી ગૂઢ શક્તિઓની ઉત્પત્તિ અને સમન વિષેના વાંચેલા અઢળક લેખ યાદ કરી “ગવલી”નો તોડ વિચારતો હતો. મને મુદ્દલ ચેન પડતું નહતું અને, “વગર મોતે મરેલા” ને કેવીરીતે ઉગારું તે દ્વિઘામાં ત્યાથી સીધો જામનગરનો રસ્તો પકડી. પાછો ગઇકાલના “ત્રિભેટે” પહોચ્યો. અને ગાડીનો દરવાજો ખુલ્લો રાખી પીપળે જઈ બોલ્યો, રે “ગવલી” હાલ.. મ્હારી સાથે, લઈ લે.. તારી છોડીને પણ ભેળે. હું તને તારે ખરે ઠેકાણે પહોચડવા આવ્યો છું. કહી પાછું જોયા વગર ગાડીમાં બેઠો ત્યારે, ફ્રન્ટીમાં ફરીથી એર કન્ડિશન ચાલુ થયું હોય તેમ પરિચિત માદક ખુશ્બુ સભર ઠંડક પ્રસરી ગઈ.\n\nહવે મારી ગાડીને ક્યાં જવાનું છે તે ખબર હોય તેમ ફટાફટ મારતી ઝડપે જામનગર આવી, લખોટા તળાવ પાસે આવેલા બાલા હનુમાન મંદિરના” પ્રાંગણ ગાડી ઊભી રહી ત્યારે દાદાને દરબારે ચરણે શીશ ઝુકાવી, હું જ્યારે પાછો મેડિકલ હોસ્ટેલે આવ્યો ત્યારે ઝોડિયા ગામના માર્ગમાં ત્રિભેટે ભેટી પડેલ “ભૂત” હવે ઉતરી ગયું હોય તેમ લાગતું હતું. “ડરામણા ચહેરાવારી ગવલીનો ચહેરો હવે સૌમ્ય બની સ્મિત રેલાવી રહ્યો હતો એટલે મ્હારા માટે એક આનંદની સફર “ખોફનાક સફર” નીવડી હોવા છતાં જન-સહકાર માટે કામ કરવાનો હૈયે સંતોષ હતો.",
      "duration": "11 mins",
      "category": "Horror"
    },
    {
      "title": "વળગાડ",
      "story_name": "ઓચિંતામાં થયેલા ઘૂરકાટથી અનિરુદ્ધની આંખો ખુલી ગઈ ! અસમંજસમાં તેણે ચારેકોર નજર ફેરવી જોઈ પરંતુ ઓરડામાં તેની પડખે સૂઈ રહેલી પત્ની સુલોચના અને તેની બાર વર્ષની દીકરી હેલી સિવાય ચોથું કોઈ હાજર નહોતું ! અનિરુદ્ધે દીવાલ પર લાગેલી ઘડિયાળમાં સમય જોયો. સવારના ચાર વાગ્યા હતા. ચોમાસાની એ પરોઢમાં બહાર ગાઢ અંધકાર છવાયેલું હતું. ઊંઘવાના ઈરાદે અનિરુદ્ધે પથારીમાં પાછું લંબાવ્યું જ હતું ત્યાં ફરીથી ઘૂરકાટ સંભળાયો.\n\nઅનિરુદ્ધે કંપતા સ્વરે પૂછ્યું, “કોણ છે ?”\n\nપડખે ઊંઘી રહેલી સુલોચનાએ આંખો ચોળતા પૂછ્યું, “શું થયું ? કેમ ઘાંટા પાડો છો ?”\n\nઅનિરુદ્ધે કપાળ પર બાઝેલી પ્રસ્વેદની બુંદોને લૂછતાં લૂછતાં કહ્યું, “સુલોચના, ઓરડામાં કોઈકનો ઘૂરકાટ સંભળાઈ રહ્યો છે.”\n\nસુલોચનાએ પડખું બદલાતા કહ્યું, “એ તમારા મનનો વહેમ હશે. સૂઈ જાઓ હવે. ઓરડામાં કોઈ નથી.”\n\n“ઘરરરર.... ઘરરરર....”\n\nઓરડામાં ગુંજી ઊઠેલા ઘૂરકાટથી સુલોચનાએ અવાજની દિશામાં જોયું. તો તેના છાતીના પાટિયા બેસી ગયા. પથારીમાં સૂઈ રહેલી હેલી દાંત કચકચાવતી અને ઘૂરકાટ કરતી તેના તરફ જ જોઈ રહી હતી.\n\n“બેટા, તારી તબિયત તો ઠીક છે ને ?” સુલોચના તાવ જોવા હેલીના કપાળે હાથ મુકવા જ જતી હતી ત્યાં હેલીએ તેના હાથ પર ઝપાટો માર્યો. સુલોચનાને હાથ ખસેડવામાં ક્ષણનો પણ વિલંબ થયો હોત તો હેલીના મોઢામાં તેના હાથનો માંસનો ટુકડો આવી ગયો હોત !\n\nસુલોચનાએ હેબતાઈને પથારી એક તરફ ફેંકી અને ઝડપથી ઊઠી.\n\n“શું થયું સુલોચના ?” અનિરુદ્ધ વિસ્મયથી પૂછી જ રહ્યો હતો ત્યાં ઘૂરકાટ કરતી હેલી અનિરુદ્ધ પર ત્રાટકી. અનિરુદ્ધ ડઘાઈને પલંગ પરથી ઊઠ્યો અને સુલોચનાની બાજુમાં જઈને ઊભો રહ્યો.\n\nબંનેના હ્રદય ટ્રેનના એન્જીનની માફક ધબકી રહ્યા હતા. સામી બાજુ દાંત કચકચાવતી હેલી તે બંનેને જોઈ રહી હતી.\n\nસુલોચના ભયથી થરથર ધ્રુજતા બોલી, “અનિરુદ્ધ, આપણી હેલીને શું થયું ? તે કેમ આવું અજુગતું વર્તન કરી રહી છે ?”\n\nઅનિરુદ્ધ કંઈક બોલવા જતો જ હતો ત્યાં હેલી છલાંગ લગાવતી બાલ્કની તરફ દોડી. આ જોઈ સુલોચનાએ ડરથી બૂમ પાડી. “હેલી, ક્યાં જાય છે ?”\n\nહજુ કોઈ કંઈ સમજે તે પહેલા તો હેલીએ બાલ્કનીમાંથી નીચે કુદકો લગાવી દીધો. આ જોઈ સુલોચનાના મુખમાંથી રાડ નીકળી ગઈ. તેણે દોડીને બાલ્કનીમાંથી નીચે તરફ જોયું તો ત્યાં અંધકારમાં ઊભેલી હેલીની આકૃતિ દેખાઈ. તેને આમ ઊભેલી જોઈને સુલોચનાએ બુમ પાડી, “હેલી, ઊપર પાછી આવ.”\n\nપરંતુ હેલીએ જાણે કશું સાંભળ્યું ન હોય તેમ તે છલાંગો લગાવતી અંધારામાં ઓઝલ થઈ ગઈ. અનિરુદ્ધ અને સુલોચના હાંફળા ફાંફળા ઘરની બહાર નીકળ્યા અને હેલી જે દિશામાં દોડી હતી તે દિશા તરફ દોડવા લાગ્યા. બંને જણાએ હેલીને શોધવા નજર ફેરવી પરંતુ અંધકારમાં બધું વ્યર્થ. ઓચિંતી વાતાવરણમાં તેમના પાડોશી માધવની ચીસ ગુંજી ઊઠી. એ સાંભળી બંનેના અંગેઅંગમાંથી ભયનું લખલખું પસાર થઈ ગયું. મનમાં અનેક જાતની શંકા કુશંકા ઘેરી વળતા તેઓ અવાજની દિશા તરફ દોડી ગયા.\n\nમાધવના ઘર પાસે પહોંચી તેઓએ જોયું તો તે જમીન પર ચત્તોપાટ પડીને તરફડી રહ્યો હતો.\n\nઅનિરુદ્ધે પૂછ્યું, “શું થયું માધવ ?”\n\n“અનિરુદ્ધભાઈ, હું મારી મરઘીઓને દાણા ખવડાવી રહ્યો હતો ત્યાં ઓચિંતામાં કોઈકે મને પાછળથી બચકું ભર્યું અને મને ભોંય પર પછાડી દીધો. હું કંઈક સમજુ એ પહેલા તો તે મારી મરઘી ઊઠાવીને ભાગી ગયો.”\n\n“કોણ હતો એ ?”\n\n“ખબર નહીં. પરંતુ તે મારી મરઘી લઈને આ દિશા તરફ જ ભાગ્યો છે.”\n\nઅનિરુદ્ધે હાશકારો લીધો. કારણ માધવે જે તરફ આંગળી ચીંધી હતી તે દિશા તેમના ઘર તરફની હતી. મતલબ હેલી જ મરઘી લઈને ઘર તરફ ભાગી હતી. પરંતુ કેમ ?\n\nબંને જણાએ ઉતાવળમાં ઘર તરફ પગલા ઊપાડ્યા. ઘરે પહોંચતા જ તેઓને આઘાતનો એક ઝાટકો લાગ્યો. કારણ હેલી ભૂખ્યા વરુની જેમ મરઘીને ફાડીને ખાઈ રહી હતી. મરઘીના પીછા તીતરબીતર અવસ્થાએ હવામાં લહેરાઈ રહ્યા હતા.\n\nબંનેના પગલાના અવાજ સાંભળી હેલીએ ચોંકીને તેમના તરફ જોયું. ઓચિંતી આસમાનમાં વીજળી ચમકી અને તેના પ્રકાશમાં હેલીનો લોહીથી ખરડાયેલો ચહરો દ્રષ્ટિગોચર થયો. તેના મોઢામાં મરઘીના માંસનો ટુકડો હતો અને તેમાંથી લોહી ટપકી રહ્યું હતું. તેઓને જોઈ હેલી મરઘીને મોઢામાં ઊઠાવી છલાંગો લગાવતી બાજુના ઓરડામાં દોડી ગઈ.\n\n“હે ભગવાન ! મારી દીકરીને આ શું થયું છે ?” આમ કહેતાની સાથે સુલોચના ભોંય પર ઢળી પડી.\n\nઅનિરુદ્ધને પણ કશી સમજણ પડી રહી નહોતી. તે હતપ્રભ અવસ્થાએ પોતાની જગ્યાએ ખીલો થઈને ઊભો હતો.\n\n“સાંભળો છો ?” આંખના અશ્રુઓને લૂછતા લૂછતા સુલોચના પોતાની જગ્યાએથી ઊભી થઈ. “આપણી હેલીને જરૂર વળગાડ થયો છે.” તેણે દરવાજાની કડીને બહારથી વાસતા કહ્યું.\n\n“ચાલો મારી સાથે.” દરવાજાને તાળું વાસી તેની ચાવી પર્સમાં મુકતા સુલોચના બોલી.\n\n“પણ ક્યાં ?”\n\n“બાબા જોગી પાસે...”\n\n“બાબા જોગી !”\n\n“હા, મેં તેમના વિષે ઘણું સાંભળ્યું છે. તેઓ ગામની બહાર આવેલી એક ગુફામાં રહે છે. કહેવાય છે કે તેઓ ભૂતપ્રેત સાથે સીધી વાર્તાલાપ કરી શકે છે. હેલીનો ઈલાજ તેમના સિવાય બીજું કોઈ કરી શકશે નહીં. ચાલોને આપણે તેમની પાસે જઈએ.”\n\nઅનિરુદ્ધ પાસે દલીલ કરવા માટે કોઈ કારણ નહોતું. તેની આંખો સમક્ષ જે કંઈ ઘડાયું હતું તે તેની સમજ બહારનું હતું.\n\nઅનિરુદ્ધે કહ્યું, “તારી વાત સાચી છે. જરૂર હેલીને વળગાડ થયો છે. નહીંતર માંસની ગંધ માત્રથી ઊબકા આવવા લાગે તેવી આપણી હેલી આમ કાચુંને કાચું માંસ કદાપી ખાય નહીં. ચાલ આપણે અબઘડી જ બાબા જોગી પાસે જઈએ.”\n\nબંને જણાએ ગુફા તરફ જતા પહેલા પાછળ વળીને ઘર તરફ જોયું. ઓચિંતી આકાશમાં વીજળી ઝબૂકી અને તેના પ્રકાશમાં બારી પાસે ઊભેલી હેલીને જોઈને તેઓના રૂવાડાં ઊભા થઈ ગયા. હેલી કોઈ લોહી પિપાસુ શેતાનની જેમ દાંત કચકચાવીને તેઓને જોઈ રહી હતી. બંનેએ ઘબરાઈને હેલી તરફથી નજર હટાવી અને ગુફા તરફ ઉતાવળમાં પગ ઊપાડ્યા.\n\nગીચ ઝાડીઓને કારણે ગુફા તરફ જવાનો માર્ગ ખૂબ જ દુર્ગમ બની ગયો હતો. વળી વરસાદી માહોલમાં એ માર્ગમાં ઝેરી સરીસૃપો અને કીટકોનું જોખમ પણ હતું. છતાંયે દીકરી માટે તેઓ જીવની પરવા કર્યા વગર ગુફા તરફ ધપી રહ્યા હતા. સુમારે સવારના સાડા પાંચ વાગે તેઓ તેમની મંઝિલ પર આવીને પહોંચ્યા. \n\nગુફામાં બાબા જોગી ધૂણી લગાવીને બેઠા હતા. લાંબી જટા અને ખોપરીની માળામાં તેઓ ઘણા ભયંકર દેખાઈ રહ્યા હતા. અનિરુદ્ધ અને સુલોચનાને આમ અચાનક ગુફામાં આવેલા જોઈ તેઓ પોતાની જગ્યાએથી ઊભા થયા. તેમનો પડછંદ દેહ જોઈ અનિરુદ્ધ અવાચક થઈ ગયો. થોથવાતા સ્વરે તે પોતાની આપવીતી કહેવા જતો જ હતો ત્યાં બાબાનો સ્વર ગુફામાં ગુંજી ઊઠ્યો, “બેટા, તારી દીકરી શેતાની પ્રેતાત્માની ચપેટમાં આવી છે.”\n\n“હા બાબા.” કહેતાની સાથે સુલોચના બાબાના ચરણોમાં ઢળી પડી. “મારી દીકરીને બચાવી લો.”\n\nબાબા જોગી બે ડગલા પાછળ ખસતા બોલ્યા, “બેટી, મારા માટે સ્ત્રી સ્પર્શ વર્જિત છે. પરંતુ તું ચિંતા કરીશ નહીં. હું તને વચન આપું છું કે તારી દીકરીને કશું નહીં થાય. હું તેનો વળગાડ દૂર કરીને જ જંપીશ.”\n\nસૂર્યનું પહેલું કિરણ ગુફામાં પ્રવેશ્યું. આ જોઈ અનિરુદ્ધની મનને થોડી ટાઢક વળી પરંતુ બીજી જ ક્ષણે બાબાએ કહેલા કથનથી તેને નિરાશા થઈ, “આપણે અંધકાર થવાની રાહ જોવી પડશે.”\n\n“બાબા, કૃપા કરી તમે હમણાં જ અમારી સાથે ચાલો.” અનિરુદ્ધ ચિંતિત સ્વરે બોલ્યો.\n\n“બેટા, એ શક્ય નથી. શેતાની તાકાત અંધકારમાં જ જાગૃત થાય છે. તારી દીકરી પર જે વળગાડ છે તે કોઈ મામુલી નથી. તેની સામે લડવા મારે શેતાની આત્માઓનો સહારો લેવો પડશે. અને તે માટે તમારે સાંજ સુધી અહીં રોકાવું જ પડશે.”\n\n“પરંતુ બાબા, મારી દીકરી ઘરમાં એકલી છે. તે બિચારી કાલ સાંજ સુધી ભૂખી પ્યાસી કેવી રીતે રહી શકશે.” સુલોચનાનું માતા હૃદય તડપી ઊઠ્યું.\n\n“શેતાન કદી ખાલી પેટ રહેતો નથી. તમે બેફીકર થઈ અહીં રોકાવો ત્યાં સુધી હું જરૂરી તૈયારીઓ કરી લઉં.”\n\nઆમ કહી બાબા પોતાની બેઠક પર બેઠા અને સમાધિમાં લીન થઈ ગયા.\n\nસુલોચના અને અનિરુદ્ધ પાસે સાંજ પડવાની રાહ જોયા સિવાય કોઈ છૂટકો જ નહોતો. મને કમને તેઓ ગુફાના એક ખૂણે જઈને બેઠા.\n\nઅનિરુદ્ધ અને સુલોચના રાત્રીના સાડા અગિયારની આસપાસ બાબા જોગીની સાથે પોતાના ઘર સામે ઊભા હતા. રાત્રીનો અંધકાર વાતાવરણને બિહામણું બનાવી રહ્યું હતું. ઘરની અંદર રહેલી શાંતિ તેઓને ખલી રહી હતી.\n\nધ્રુજતે સ્વરે સુલોચનાએ કહ્યું, “કદાચ હેલી સૂઈ ગઈ હશે.”\n\nઆ સાંભળી બાબા જોગી ઠંડે લહજે બોલ્યા, “શેતાન ક્યારે ઊંઘતા નથી. પરંતુ તેઓ યોગ્ય સમયનો ઈંતજાર કરતા હોય છે.”\n\nઆ સાંભળી બંને જણા ધ્રુજી ઊઠ્યા.\n\nબાબા જોગીએ દરવાજા તરફ પગ ઊપાડતા કહ્યું, “આપણને હમણાં જ ઘરમાં જવું પડશે.”\n\n“પરંતુ બાબા.” અનિરુદ્ધ આગળ બોલવા જાય એ પહેલા બાબાએ આદેશ આપ્યો. “ઘરનું બારણું ખોલો. રાત્રીના બાર વાગ્યા પછી શેતાની તાકાત વધી જાય છે. એવી પરિસ્થિતિમાં હેલીના અંદર પ્રવેશેલી આત્મા પર કાબુ મેળવવાનું અઘરું થઈ જશે.”\n\nઅનિરુદ્ધે વિવાદમાં પડવા કરતા બારણું ખોલવામાં શાણપણ લાગ્યું. ઘરમાં પગ મૂકતાંની સાથે જ બાબા જોગીએ ઊંડો શ્વાસ લેતા કહ્યું, “ભયંકર... ભયંકર... આ ઘરમાં ભયંકર આત્માનો વાસ છે.”\n\nપવનની લહેરખીમાં બારીના પડદા આમતેમ ઊડી રહ્યા. સુલોચનાએ હિંમત કરીને ઓરડાની લાઈટ ચાલુ કરી. પરંતુ તેઓને હેલી ક્યાંય નજરે પડી નહીં.\n\nસુલોચનાએ ચિંતિત સ્વરે સાદ પાડ્યો, “હેલીઈઈઈઈ... બેટા ક્યાં છે તું ?”\n\nબાબાએ રોષથી મોઢા પર આંગળી મૂકતાં કહ્યું, “શ... શ... શ... અવાજ કરશો નહીં.”\n\nબાજુના ઓરડામાંથી કોઈકના દોડી જવાનો પગરવ સંભળાયો. બાબા ઝડપથી બાજુના ઓરડામાં ગયા પરંતુ ત્યાં કોઈ દેખાયું નહીં. બાબા જોગીની પાછળ પાછળ અનિરુદ્ધ અને સુલોચના પણ આવીને ઊભા રહ્યા.\n\nબાબાએ ચોમેર નજર ફેરવી.\n\nઅનિરુદ્ધ અને સુલોચનાની નજરો પણ હેલીને શોધવા માંડી.\n\nઅચાનક બાબા જોગીને ખભા પર ચીકણું પ્રવાહી પડતું હોય તેમ જણાયું. તેમણે નજર ઊઠાવી જોયું તો કબાટ ઊપર હેલી બેઠેલી દેખાઈ. હેલી ત્યાં બેસી એક ઢીંગલાને ચાવી રહી હતી. બાબા જોગી સાથે નજર મળતા જ હેલીએ હાથમાંનું ઢીંગલુ એક તરફ ફેંકી દીધું અને દાંત કચકચાવીને તેમની પર છલાંગ લગાવી દીધી. બાબા કશું સમજે તે પહેલા હેલી તેમના પર સવાર થઈ ગઈ હતી. બાબાએ હનુમાન ચાલીસાનું પઠન શરૂ કર્યું. પરંતુ હેલી પર તેની ધારી અસર થઈ નહીં. બાબા જોગીએ ગંગાજળની શીશી કાઢવા પોતાના થેલા તરફ હાથ લંબાવ્યો જ હતો ત્યાં હેલીએ તેમના હાથ પર બચકું ભરી લીધું. બાબા જોગી પીડાથી કણસી ઊઠ્યા.\n\nઆ જોઈ સુલોચનાએ ગભરાઈને કહ્યું, “હેલી, આ શું કરે છે. બાબા જોગી તારી મદદ કરવા માટે આવ્યા છે. છોડી દે તેમને.”\n\nહેલીએ ડોકું વળાવી સુલોચના તરફ જોયું. તેની લાલચોળ આંખો જોઈ સુલોચના ગભરાઈને બે ડગલા પાછળ ખસતા બોલી, “બેટા, બાબા જોગીને છોડી દે.”\n\nસુલોચનાના સ્વરનો હેલી પર જાદુ થયો હોય તેમ તેણે બાબા જોગીનો હાથ છોડી દીધો. બાબા જોગી પીડાથી કણસતા હેલીથી દૂર ખસ્યા. હેલી ઉછાળા મારતી ભોંય પર પડેલા ઢીંગલા પાસે ગઈ અને તેને બટકા ભરવા લાગી.\n\n“હેલી બેટા, ભાનમાં આવ.”\n\nસુલોચનાનો અવાજ સાંભળી હેલીએ ઢીંગલાવાળો હાથ નીચે લીધો. દરવાજામાંથી આવી રહેલા આછા અજવાળામાં તેની એ મુદ્રા ભયંકર ભાસી રહી હતી. હજુ કોઈ કંઈ સમજે તે પહેલા હેલીએ લાંબી છલાંગો લગાવતી ઓરડામાંથી બહાર નીકળી ગઈ.\n\nબાબા જોગી પોતાની જગ્યાએથી ઊભા થતા બોલ્યા, “આ શું બલા છે ?”\n\nઅનિરુદ્ધે આશ્ચર્યથી પૂછ્યું, “કેમ શું થયું બાબા ?”\n\nબાબા જોગી, “અસંભવ... અસંભવ...” આમ બોલતા બોલતા ઘરની બહાર નીકળી ગયા. અનિરુદ્ધ અને સુલોચનાને કશું સમજાયું નહીં. તે બંને પણ બાબાની પાછળ પાછળ દોડી ગયા.\n\nબાબા ઘરની બહાર એક સાફસુથરી જગ્યા જોઈને બેસી ગયા હતા. અનિરુદ્ધ અને સુલોચનાને આવેલા જોઈ બાબા જોગીએ ઈશારાથી તેઓને ચૂપ રહેવા કહ્યું. ત્યારબાદ તેમણે થેલીમાંથી ભભૂત કાઢી તેનું ગોળ કુંડાળું બનાવ્યું. પછી તેમાં બે લીંબુ મૂકી તેઓ મોટેમોટેથી મંત્રોચ્ચાર કરવા લાગ્યા.\n\nથોડીવાર બાદ બાબાએ જોર જોરથી માથું ધુણાવીને પૂછ્યું, “અનિરુદ્ધ, ભૂલેચૂકે પણ તારા હાથે કદી કોઈ પાપ થયું છે ?”\n\nઅનિરુદ્ધે ચમકીને કહ્યું, “હું કંઈ સમજ્યો નહીં બાબા.”\n\nબાબાએ કહ્યું, “તારા હાથે કદી કોઈની હત્યા થઈ છે ?”\n\n“ના બાબા. હું કેમ કોઈ મનુષ્યની હત્યા કરું ?”\n\n“મનુષ્ય નહીં તો પછી કોઈ મૂંગા જીવની ! યાદ કર... મગજ કસીને યાદ કર કે, તારા હાથે કોઈ નિર્દોષની હત્યા થઈ છે ?”\n\n“ના બાબા.”\n\nબાબાએ કુંડાળામાંથી એક લીંબુ ઊઠાવી તેમાં સોય ખોંચી. એ સાથે તેમાંથી લોહીના ટીપા કુંડાળામાં પડવા લાગ્યા. ધીમે ધીમે તેમાંથી એક નામ ઊપસી આવ્યું. “જુલી”.\n\nબાબાએ ત્રાટક નજરે અનિરુદ્ધ તરફ જોઈને પૂછ્યું, “તો પછી આ જુલી કોણ છે ?”\n\nઅનિરુદ્ધ ચમકી ઊઠ્યો. “બાબા, જુલી નામની કુતરી અમારા ફળીયામાં રહેતી હતી. પણ મેં તેની હત્યા કરી નથી.” કંઈક વિચારીને તે આગળ બોલ્યો, “એક મિનિટ... યાદ આવ્યું. બાબા મેં જુલીની નહીં પરંતુ તેના બચ્ચાની હત્યા જરૂર કરી છે.”\n\n“કેમ ?”\n\n“કારણ તે આવતાજતા રાહદારીઓને કરડતું હતું. ત્યારે મારી હેલી ખૂબ નાની હતી. તેને ના પાડવા છતાંયે તે બચ્ચાને રમાડવા તેની પાસે જતી. મને કાયમ ડર રહેતો કે ક્યાંક એ બચ્ચું મારી હેલીને કરડી ન લે. અને બસ એટલા માટે જ મેં તેને બેટના ફટકા વડે મારી નાખ્યું.”\n\nબાબાએ ઘુણવાનું બંધ કર્યું.\n\nકુંડાળામાંનું લીંબુ ગોળગોળ ફરતું બંધ થયું.\n\nબાબાએ કહ્યું, “અનિરુદ્ધ, જુલી તેના બચ્ચાની હત્યાનો બદલો લેવા જ તારા દીકરીના શરીરમાં પ્રવેશી છે.”\n\n“મતલબ.” સુલોચનાએ અચરજથી પૂછ્યું.\n\n“મતલબ સાફ છે. તમારી દીકરી પર મારા મંત્રોચ્ચારે અસર કર્યા નહીં કારણ તેમાં કોઈ મનુષ્યની નહીં પરંતુ પ્રાણીની આત્મા છે.”\n\n“બાબા, આખરે જુલી ઈચ્છે છે શું ?”\n\n“અનિરુદ્ધ, જુલી તારી કસોટી કરવા તારા દીકરીના શરીરમાં પ્રવેશી છે. તેનું બચ્ચું બધાને કરડતું હતું એટલે તે તેની હત્યા કરી. હવે એ જોવા માંગે છે કે તારી સગી દીકરી બધાને કરડે છે ત્યારે તું શું કરે છે ?”\n\n“બાબા, આનો કોઈ ઉપાય ?”\n\n“બેટા, જયારે માતા તેના બચ્ચા માટે લડવા નીકળે છે ત્યારે ભલભલા તેની સામે પાણી ભરે છે. હું આ વિષયમાં કશું કરી શકતો નથી. આ જંગ તારે જ સૂઝબૂઝથી જીતવી પડશે.”\n\nસુલોચના બાબાના ચરણોમાં ઢળી પડતા બોલી, “બાબા, મારી હેલીને બચાવો.”\n\nબાબા બે ડગલા પાછળ ખસતા બોલ્યા, “મૂંગા જીવોના કૃત્યોનો ફેસલો કરવાનો અધિકાર આપણા મનુષ્યોને કોણે આપ્યો છે ? આજે તમારી હેલી પર આફત આવી છે તો તમે તડપી ઊઠ્યા છો. પરંતુ વિચાર કરો કે જેની નજરો સામે તેનું બાળક તડફડાટ કરતું મર્યું હશે. એ માતા પર શું વીતી હશે.”\n\nઅનિરુદ્ધે બે હાથ જોડીને કહ્યું, “બાબા, હું મારા કૃત્ય પ્રત્યે દિલગીર છું. મને માફ કરો.”\n\n“બેટા, માફી આપવાવાળો હું કોણ ? માફી માંગવી હોય તો જુલીની માંગ.”\n\nઅનિરુદ્ધ ઘરમાં દોડી ગયો. સામે જ હેલી હાંફતી ઊભી હતી. તેને જોઈ અનિરુદ્ધે કહ્યું, “જુલી, તારા બચ્ચાને મેં માર્યો છે. તેની સજા મારી દીકરીને ન આપીશ. મને માફ કરી દે.”\n\nહેલીએ આસમાન તરફ જોઈ ઘૂરકાટ કર્યો અને બીજી જ ક્ષણે છલાંગ લગાવી તે ઘરની બહાર નીકળી ગઈ.\n\nસુલોચના “હેલી... હેલી....” એમ બૂમો પાડતા તેની પાછળ દોડી. પરંતુ હેલી રોકાઈ નહીં. તે રાતપાળીએ આવતાજતા રાહદારીઓને બચકા ભરવા માંડી. અંધકારમાં રાહદારીઓની ચીસો ગુંજી ઊઠી અને સર્વત્ર અફરાતફરી મચી ગઈ.\n\nબાબા જોગીએ તેમના થેલીમાંથી એક રિવોલ્વર કાઢી અને અનિરુદ્ધના હાથમાં મૂકતાં કહ્યું, “બેટા, આ લે. હેલીને પીડામાંથી છૂટકારો અપાવવા આપણી પાસે બસ આ એક જ માર્ગ છે.”\n\nઅનિરુદ્ધે અસમંજસથી બાબા જોગી તરફ જોયું.\n\n“તારી દીકરીને ગોળી માર.” બાબા જોગી શાંત લહેજે બોલ્યા.\n\n“પરંતુ બાબા, હું મારી દીકરીનો જીવ કેવી રીતે લઈ શકું છું ?”\n\n“તો તેને આમ તડપી તડપીને મરતી જોઈ શકવાનો છે ?”\n\nઅનિરુદ્ધ નીચું જોઈ ગયો. બાબા જોગીએ તેના ખભે હાથ મૂકી સાંત્વનાભર્યા સ્વરે કહ્યું, “તારે કાળજું કઠણ કરી રિવોલ્વરની ચાપ દબાવવી જ પડશે.”\n\nઅનિરુદ્ધે બાબા જોગીના હાથમાંથી રિવોલ્વર લીધી.\n\n“બેટા, તારી દીકરીને ગોળી મારતા પહેલા મોટેથી બોલજે કે, હડકાયેલા પ્રાણીને ગોળીએથી વીંધવું જ પડે છે.”\n\n“પણ બાબા.”\n\n“બેટા, મારા પર વિશ્વાસ રાખ અને હું જેમ કહું તેમ કરતો જા.”\n\nહેલી એક રાહદારીના પેન્ટને પકડીને તેને ખેંચી રહી હતી. અનિરુદ્ધ તેની પાસે જઈને રિવોલ્વર તાકતા બોલ્યો, “બેટા હેલી મને માફ કર. હડકાયેલા પ્રાણીને ગોળીએથી વીંધવું જ પડે છે.”\n\nહેલીએ અનિરુદ્ધ તરફ જોયું.\n\nઅનિરુદ્ધે રિવોલ્વરની ચાપ દબાવવાનો પ્રયત્ન કર્યો. પરંતુ તેની હિંમત ચાલી નહીં. સુલોચના આ દ્રશ્ય જોઈને હેબતાઈ ગઈ. તેણે જોરથી ચીસ પાડી. “આ શું કરો છો ?”\n\nઅનિરુદ્ધે ગભરાઈને સુલોચના તરફ જોયું. બસ ! આ તકનો લાભ લઈ હેલીએ અનિરુદ્ધ પર છલાંગ લગાવી દીધી. આ જોઈ અનિરુદ્ધે હેલીને દૂર રહેવાનો ઈશારો કર્યો. પરંતુ આમ કરવા જતા તેને ખબર જ ના પડી કે ક્યારે તેની આંગળીઓ દ્વારા રિવોલ્વરની ચાપ દબાઈ ગઈ.\n\n“ધાંય.”ના અવાજથી વાતાવરણ ગુંજી ઊઠ્યું.\n\nહેલીનો દેહ ધરતી પર ઢળી પડ્યો.\n\nએ સાથે એક કાળી ધ્રુમસેર હેલીના શરીરમાંથી નીકળીને આસમાનમાં ઓઝલ થઈ ગઈ.\n\nસુલોચના બેબાકળી બનીને બાબા જોગી પાસે આવીને બોલી, “બાબા, તમે મને વચન આપ્યું હતું કે મારી દીકરીને કશું થાય નહીં.”\n\nબાબા મુસ્કુરાઈને બોલ્યા, “બેટા તું ભૂલે છે કે મેં હેલીનો વળગાડ દૂર કરવાનું પણ વચન આપ્યું હતું. હેલીને કશું થયું નથી. તે માત્ર બેહોશ થઈ છે.”\n\nઅનિરુદ્ધે ખુશ થતા કહ્યું, “મતલબ હેલી જીવતી છે ? પરંતુ આ કેવી રીતે શક્ય છે !”\n\n“બેટા, હું જ્યાં રહું છું ત્યાં જંગલી પશુઓનો વસવાટ છે. તેથી સ્વરક્ષણ કાજે મારા એક અનુયાયીએ મને આ રિવોલ્વર ભેટ આપી હતી. આ રિવોલ્વરની ખાસિયત એ છે કે તેનાથી પશુ માત્ર બેહોશ થાય છે.”\n\n“તમે આ વાત મને પહેલા કેમ કહી નહીં ?”\n\n“જુલીના આત્માને તું વાસ્તવમાં તારી દીકરી પર ગોળી ચલાવે છે તે દેખાડવું ખૂબ જરૂરી હતું. જો મારી યોજના વિષે જુલીને થોડી પણ શંકા આવી હોત તો તેણે હેલીનો દેહ ક્યારેય છોડ્યો ન હોત.”\n\n“બાબા, આજે તમે મારી દીકરીનો જીવ બચાવ્યો છે. બોલો હું તમારી માટે શું કરી શકું છું ?”\n\n“જો તારે મારા માટે કંઈક કરવું જ હોય તો એક વચન આપ.”\n\n“શું બાબા ?”\n\n“આજ પછી તું ક્યારેય કોઈ મૂંગા જીવની હત્યા કરીશ નહીં. અને તેમની સાથે પ્રેમથી વર્તીશ.”\n\n“હું વચન આપું છું. બાબા.”\n\nબાબા જોગીએ તેઓને આશીર્વાદ આપી ત્યાંથી વિદાય લીધી.\n\nહેલી ભાનમાં આવી. તે સંપૂર્ણ સ્વસ્થ હતી. કારણ બાબા જોગીની ચાલાકીથી તેનો દૂર થઈ ગયો હતો વળગાડ.",
      "duration": "12  mins",
      "category": "Horror"
    },
    {
      "title": "એ દરિયા કિનારો",
      "story_name": "“અહા ! શું અલ્હાદાયક વાતાવરણ છે. કોણ કહે છે કે આ દરિયા કિનારો ભૂતિયા છે.” મંદ મંદ વાતા પવનની લહેરખીમાં દ્રષ્ટાંતના વાળ લહેરાઈ રહ્યા હતા. તેણે ચોમેર નજર ફેરવીને કહ્યું, “વળી અહીં જામેલી પર્યટકોની હાજરી બતાવે છે કે અખબારમાં આજદિન સુધી આ દરિયા કિનારા વિષે જે કંઈ છપાયું હતું તે માત્ર અફવા હતી.”\n\nવિનાયકે કહ્યું, “દિવસના અજવાળામાં રળીયામણો લાગતો આ દરિયા કિનારો; તેની વિશિષ્ટ શક્તિને કારણે રાતના અંધકારમાં એટલો જ બિહામણો ભાસે છે. અત્યારે અહીં ઉમટી પડેલી માનવ મેદનીની લહેર સાંજ થતા સુધીમાં ઓસરી જશે. રાતના અંધકારમાં અહીં ચકલુંયે ફરકતું નથી.”\n\n“પણ આજની રાતે બે લવબર્ડ અહીંયા વિચરણ કરવાના છે.” ઉન્નતિએ દરિયાના ઉછળતા મોજા તરફ જોઈને કહ્યું.\n\n“મતલબ ! હું કંઈ સમજ્યો નહીં.”\n\n“આજ રાતે હું અને દ્રષ્ટાંત અહીં આ દરિયા કિનારે જ રાત્રિ રોકાણ કરવાના છીએ.”\n\n“ઉન્નતિ, તારું મગજ ઠેકાણે તો છે. તું જાણે છે કે, તું શું કહી રહી છે ? આ કોઈ એલફેલ બીચ નથી પરંતુ ભારતનો ત્રીજા મોસ્ટ હોન્ટેડ પ્લેસ તરીકે જાણીતો સુરતનો ડુમસ બીચ છે. અહીં રાતના સમયે કોઈ આવવાની હિંમત કરતું નથી; અને જો કોઈ એવી હિમંત દેખાડે તો અહીં રહેલ વિશિષ્ટ શક્તિને કારને તે ફરી પાછો ક્યારે દેખાતો નથી.”\n\n“અમે અહીંયા રાત્રિ રોકાણ કરીને પાછા આવ્યા તો ?”\n\n“તો તેનાથી વિશેષ આનંદ મારા માટે બીજો શો હોય. જો આમ થાય તો હું તમને ફાઈવ સ્ટાર હોટેલમાં પાર્ટી આપીશ. પરંતુ તમે સમજતા કેમ નથી ? ડુમસ બીચ પરથી રાતના સમયે પર્યટકો ગાયબ થઈ ગયા હોવાના અનેકો દાખલા છે. વળી આ હું નહીં પરંતુ પ્રખ્યાત અખબારના રિપોટરોનું કહેવું છે.”\n\n“વિનાયક, અમે આ બધી પાયાવિહીન અફવાઓને સાંભળીને જ અહીંયા આવ્યા છીએ. વળી શાંતિથી વિચાર કર કે, આ મોસ્ટ હોન્ટેડ પ્લેસ પર કરેલા રાત્રિ રોકાણના વિડિયો આપણે જયારે સોશ્યલ મિડિયા પર અપલોડ કરીશુંને ત્યારે હંગામો મચી જશે. વિડિયોની સાથોસાથ આપણે પણ રાતોરાત પ્રખ્યાત થઈ જઈશું.”\n\nદ્રષ્ટાંતે ઉત્સાહથી કહ્યું, “આજદિન સુધી મળી નથી એટલી લાઈક્સ અને કોમેન્ટ્સ આ એક વિડિયોથી આપણને મળી જશે.”\n\n“દોસ્તો, થોડીક પ્રસિદ્ધિ માટે ઝેરના પારખા કરવામાં કોઈ સમજદારી નથી. આ દરિયા કિનારાની રેત તરફ જરા જુઓ. શું તમે જાણો છો કે અહીંની રેત કાળી કેમ છે ?”\n\n“કેમ ?”\n\n“સદીયો પહેલા અહીં સ્મશાનઘાટ આવ્યું હતું. લોકો અહીં આવીને શબોની અંતિમ ક્રિયા કરતા હતા. હવે ચીતાઓમાંથી નીકળતી રાખ આ રેતમાં ભળી જવાને કારણે તેનો રંગ કાળો થઈ ગયો છે.”\n\nઆ સાંભળીને ઉન્નતિ ખીલખીલાટ હસી પડી.\n\n“આમાં હસવા જેવું શું છે ?”\n\nઉન્નતિ માંડ માંડ હસવાનું રોકતા બોલી, “તને... તને... ખબર છે કે લાલ કિલ્લાનો રંગ લાલ કેમ છે ?”\n\n“ઉન્નતિ, દરેક વાતમાં મજાક ન હોય. રેતમાં હાથ નાખીને જોઈશ તો તને તેમાં રાખના અંશ ભળેલા જણાઈ આવશે.”\n\n“વિનાયક, અંધશ્રદ્ધાની પણ એક હદ હોય છે.”\n\n“આ અંધશ્રદ્ધા નહીં પરંતુ ભયાનક હકીકત છે. કેટલાક પર્યટકોએ અહીં રહેલ વિશિષ્ટ શક્તિનો અનુભવ થયો છે. તેઓએ સફેદ સાડી પહેરેલી સ્ત્રીને અહીં ફરતી જોઈ છે. એ ક્યાંથી આવે છે અને ક્યાં પાછી જાય છે તે આજદિન સુધી કોઈ જાણી શક્યું નથી. વળી કેટલાક લોકોએ અહીંથી રૂદન અને ચિત્કારના અવાજો આવતા પણ સાંભળ્યા છે. રાતના સમયે અહીંના કુતરાઓ વિચિત્ર અવાજે ભસવા લાગે છે. શું આ બધું જાણીને પણ તમે અહીંયા રોકાવા માંગો છો ?”\n\n“હા.”\n\n“તમને શું લાગે છે કે આ પહેલા કોઈએ અહીં આવીને તમારી જેમ વિડિયો બનાવ્યો નહીં હોય ?”\n\n“ગણ્યા ગાંઠ્યા લોકોએ વિડિયો બનાવ્યા છે પરંતુ તે દરિયાકિનારેથી દૂર આવેલા પેલા રસ્તા પર ઊભા રહીને. કોઈએ રાતના સમયે અહીં દરિયા કિનારે આવવાની હિમંત કરી નથી. જયારે અમે તેનાથી આગળ વધીને આ દરિયા કિનારે નહીં પરંતુ પેલી સામેની બાજુએ રાત્રીરોકાણ કરવાનું વિચારી રહ્યા છીએ.”\n\nદ્રષ્ટાંતે ચિંધેલ આંગળી તરફ જોતા વિનાયકના પગ નીચેની ધરતી સરકી ગઈ. “ક્યાં ? ત્યાં ! તને ખબર છે એ જગ્યા પર શું છે ?”\n\n“હા, બ્રિટીશ યુગનું એક કબ્રસ્તાન ત્યાં આવેલ છે.”\n\n“માત્ર કબ્રસ્તાન નહીં પરંતુ ત્યાં એક ભૂતિયો બંગલો પણ છે.”\n\n“જાણું છું અને એ પણ જાણું છું કે હમણાં સુધી થયેલ વિશિષ્ટ શક્તિના કિસ્સા કબ્રસ્તાનની આસપાસ જ થયા છે.”\n\n“દિવસના અજવાળામાં જ્યાં કોઈ જવાની હિંમત કરતું નથી ત્યાં તમે રાત્રિ દરમિયાન જઈ વિડિયો શુટિંગ કરવાનું વિચારી રહ્યા છો ?”\n\n“હા.”\n\n“પણ કેમ ?”\n\n“વિનાયક, તેં ક્યારે વિચાર્યું છે કે પેરોનોમિક એક્ટીવીટી કેમ કબ્રસ્તાનની આસપાસ જ થઈ રહી છે ?”\n\n“કારણ પણ તું જ જણાવી દે.”\n\n“પર્યટકોને બંગલાથી દૂર રાખવા. મને શંકા છે કે એ બંગલામાં જરૂર કોઈ ગુનાહિત પ્રવૃત્તિ થઈ રહી છે. કોઈ ત્યાં આવે નહીં એટલે જ ગુનેગારો ત્યાં ભૂત હોવાની ખોટી અફવા ઊડાવી રહ્યા છે. દરિયા કિનારે સફેદ સાડી પહેરીને ફરતી પેલી સ્ત્રી આ જ અપરાધી ટોળકીની જ સદસ્ય હોવી જોઈએ. અમારો હેતુ માત્ર પ્રસિદ્ધિનો નથી પરંતુ અમે ત્યાં ચાલતી ગુનાહિત પ્રવુતિઓનો પણ પર્દાફાશ કરવા માંગીએ છીએ.”\n\nઅંધકારનું સામ્રાજ્ય વધતા પર્યટકોની ભીડ ધીમે ધીમે વિખરવા લાગી.\n\nવિનાયકે કહ્યું, “તમને જે કરવું હોય તે કરો પણ મને માફ કરો. હું અહીંયા એકપળ પણ રોકાવા માંગતો નથી.”\n\n“ઠીક છે તું હોટેલમાં બેસીને અમારો ઈંતેજાર કર. સવાર પડતા જ અમે પાછા આવી જઈશું. અને હા, પાર્ટીની વાત ભૂલતો નહીં.”\n\nઆમ કહી ઉન્નતિ અને દ્રષ્ટાંતે કબ્રસ્તાન તરફ જવા પગ ઉપાડ્યા. હવે ઉતાવળીયે પગલે ઘર તરફ જઈ રહેલા એકલદોકલ પર્યટકો બીચ પર નજરે ચઢી રહ્યા હતા.\n\nવિનાયકે આખરી પ્રયત્ન કરી જોતા કહ્યું, “હજુપણ સમય છે. અંધકાર થવા પહેલા મારી સાથે હોટેલમાં પાછા ચાલો.”\n\nઉન્નતિ અને દ્રષ્ટાંતે કશો જવાબ આપ્યા વગર ચુપચાપ ચાલતા રહ્યા. વિનાયક થોડીવાર સુધી તેમને જતા જોઈ રહ્યો; ત્યારબાદ ન છૂટકે તેણે પણ હોટેલની દિશા તરફ પગ ઊપાડ્યા.\n\nકબ્રસ્તાનમાં પહોંચી દ્રષ્ટાંતે કેમેરાને ગોઠવી દીધો. હાલ પુરતું અજવાળું મળી રહે એ માટે તેણે ઝાડની એક ડાળખી પર ફ્લેશ લાઈટ પણ લગાવી. બંને જણાએ ફ્લેશ લાઈટના પથરાયેલ પ્રકાશમાં લટાર મારવાનું શરૂ કર્યું. દરિયાકિનારે સુનકાર ભાસી રહ્યો હતો. દૂરદૂર સુધી કોઈ નજરે ચઢી રહ્યું નહોતું. ઉન્નતિએ પોતાની કાંડા ઘડિયાળમાં જોયું તો બાર વાગવામાં પંદર મિનિટની વાર હતી. બરાબર બારના ટકોરે તેઓએ વિડિયો શુટિંગ કરવાનું નક્કી કર્યું હતું. તમરાનો તીક્ષ્ણ અવાજ અને દરિયાનો ઘુઘવાટ વાતાવરણને ભયાવહ બનાવી રહ્યા હતા. વળી વચ્ચે વચ્ચે ખખડી ઊઠતા પાંદડાનો સ્વર કોઈના પણ હાજા ગગડાવવા સક્ષમ હતા.\n\n“દ્રષ્ટાંત, આપણા વિડિયોમાં આ બધા અવાજ રેકોર્ડ થશે ને ?”\n\n“તું જરાયે ચિંતા ન કરીશ. હું આપણી સાથે ખૂબ જ પાવરફુલ વોઈસ રેકોર્ડિગ સીસ્ટમ અને નાઈટ વિઝન કેમેરા લઈ આવ્યો છું.” દ્રષ્ટાંતે એક નજર કાંડા ઘડિયાળ પર નાખી કહ્યું, “બાર વાગવામાં ફક્ત ત્રણ મિનિટ જ બાકી છે. તું ફટાફટ કેમેરા સામે જઈને ઊભી રહે.”\n\nઉન્નતિ વાળ સરખા કરતી કેમરા સામે જઈને ઊભી રહી, “હું કેવી દેખાઈ રહી છું ને ?”\n\nદ્રષ્ટાંતે જવાબમાં થમ્બનો ઈશારો કરી કહ્યું “સ્ટાર્ટ.”\n\nબરાબર ૧૨ વાગતા કુતરાઓના રૂદનથી વાતાવરણ ગુંજી ઊઠ્યું.\n\nએ સાંભળી ઉન્નતિએ રોમાંચિત સ્વરે કહ્યું, “વાવ.”\n\n“ઉન્નતિ, વિડિયો ઓન છે.”\n\n“નમસ્કાર મિત્રો, હું અને દ્રષ્ટાંત આજે આવી પહોંચ્યા છીએ સુરત. હવે તમે વિચારશો કે સુરત કેમ ? તો દોસ્તો જવાબ છે ‘ડુમસ બીચ’. નામ સાંભળીને ચોંકી ગયા ને ? હા, આજે અમે આવ્યા છીએ ઈન્ડિયાના ત્રીજા નંબરના મોસ્ટ હોન્ટેડ પ્લેસ એવા ડુમસ બીચ પર. આજની રાત અમે અહીં જ વિતાવી અહીંના રહસ્ય વિષે જાણવાની કોશિશ કરીશું. શું ખરેખર અહીંયા ભૂતપ્રેતનો વાસ છે કે પછી માત્ર અફવા ? તમે જોઈ શકો છો કે રાતના બાર વાગ્યા છે અને દૂરદૂર સુધી કોઈપણ દ્રષ્ટિગોચર થઈ રહ્યું નથી.” દ્રષ્ટાંતે કેમેરાને દરિયા કિનારાની દિશામાં વળાવ્યો. “તમે જોઈ શકો છો કે....”\n\n“ઉન્નતિ, તું બોલતા બોલતા અટકી કેમ ગઈ ?”\n\n“મારી પાછળ કોઈક ઊભું છે.”\n\n“તારી પાછળ કોઈ નથી.”\n\n“તેં કેમેરો દરિયા તરફ વળાવ્યો ત્યારે કોઈએ મારી પીઠ પર હાથ મુક્યો. તેની હથેળીનો ઠંડો સ્પર્શ હું હજુપણ અનુભવી રહી છું.”\n\n“ઉન્નતિ, ડરને તારા મન પર હાવી થવા દઈશ નહીં. ભૂત એ ખરેખર આપણા મનનો ડર હોય છે. જો ડર આપણા પર હાવી થયો કે સામાન્ય વસ્તુ પણ આપણને અસામાન્ય લાગવા માંડે છે.”\n\n“સોરી, તું ફરી એકવાર કેમેરો સ્ટાર્ટ કર.”\n\nદ્રષ્ટાંતે થમ્બનો ઈશારો કર્યો.\n\n“અમે જ્યાં ઊભા છીએ તે જગ્યા બ્રિટીશ સમયમાં બનેલું કબ્રસ્તાન છે. સામે જે બંગલો દેખાઈ રહ્યો છે તે ભૂતિયા બંગલા તરીકે ઓળખાય છે. આજે અમે...”\n\nઅચાનક ડાળખી પરની ફ્લેશ લાઈટ ઓફ થઈ. એ સાથે કુતરાઓનું રૂદન વાતાવરણને ધ્રુજાવી રહ્યું. જોરથી વહી આવેલી પવનની લહેરખીમાં આસપાસના સુકા પાંદડા ઊડી રહ્યા.\n\n“આ ફ્લેશ લાઈટને હમણાં જ બંધ થવું હતું.”\n\n“ઉન્નતિ, ભૂલીશ નહીં કે આપણા કેમેરામાં નાઈટ વિઝન મોડ છે. તું અટક્યા વગર બોલવાનું ચાલુ રાખ. તારા ચહેરા પરનો ડર જોઈ વ્યુવર્સ પાસે ખોટો સંદેશ જશે.”\n\n“દ્રષ્ટાંત, મને નોર્મલ થવા માટે પાંચ મિનિટનો વિરામ આપ.”\n\n“ઠીક છે.” આમ કહી દ્રષ્ટાંતે કેમેરો ઓફ કર્યો. “ઉન્નતિ, તું ચિંતા ન કરીશ. તેં જ્યાં પણ ગફલત કરી છે તે ભાગ એડીટીંગમાં નીકળી જશે.”\n\n“તું વિડિયો સાથે કોઈ છેડખાની કરતો નહીં. જો તારું એડીટીંગ દર્શકોના ધ્યાનમાં આવશે તો તેઓ આખો વિડિયો હંબગ સમજશે; માટે જે છે તે રહેવા દે. આપણો વિડિયો જેટલો નેચરલ હશે એટલું સારું.”\n\nઓચિંતી બંગલામાંથી ચીખ સંભળાતા દ્રષ્ટાંત અને ઉન્નતિના શરીરમાંથી ભયનું લખલખું પસાર થઈ ગયું. બંને જણા બંગલા તરફ જોઈ રહ્યા હતા ત્યાં તેઓની બાજુમાંથી કોઈક સ્ત્રી દોડી ગઈ. તેની પાયલનો છમછમનો સ્વર સાંભળી બંનેના છાતીના પાટિયા બેસી ગયા.\n\n“દ્રષ્ટાંત, જરાયે ગભરાઈશ નહીં. મને લાગે છે કે કોઈ આપણને ડરાવવા જાણીજોઈને આ બધું કરી રહ્યું છે.”\n\n“યસ... મારી શંકા સાચી છે. બંગલાની અંદર જરૂર કોઈક ગુનાહિત પ્રવૃત્તિ ચાલી રહી છે.”\n\n“પણ આપણે બંને એ અપરાધીઓ સામે કેવી રીતે લડત આપી શકીશું ?”\n\n“વળી તેમની પાસે હથીયાર પણ હોઈ શકે છે.”\n\nબંને જણા વિચાર કરી જ રહ્યા હતા ત્યાં એક સ્ત્રીનો રડવાનો અવાજ સંભળાયો.\n\n“દ્રષ્ટાંત, જલદી કેમેરો ઓન કર.”\n\n“ધત તેરી કિ.”\n\n“કેમ શું થયું ?”\n\n“કેમેરાની બેટરી જ પૂરી થઈ ગઈ.”\n\n“પણ મેં તો અહીં આવતા પહેલા કેમેરાની બેટરી ફૂલચાર્જ કરી હતી.”\n\n“કોઈએ સાચું જ કહ્યું છે કે, દશેરાને દાડે જ ઘોડો દોડતો નથી.”\n\n“કેમેરાને અહીં જ છોડી દે આપણે પાછળથી આવીને તેને લઈ જઈશું.”\n\nદ્રષ્ટાંતને ઉન્નતિની વાત વ્યાજબી લાગી. કેમેરાની પેકિંગ પાછળ સમય બગાડવા કરતા હાલ એ સ્ત્રી વિષે તપાસ લગાવવું વધુ જરૂરી હતું.\n\nબંને જણા અવાજની દિશામાં દોડી પડ્યા.\n\n સ્ત્રીના રૂદનનો અવાજ વધુ તીવ્ર બની ગયો હતો.\n\nતેઓ થોડેક જ દૂર પહોંચ્યા હશે ત્યાં તેમણે દરિયા કિનારે સફેદ સાડીમાં બેઠેલી એક સ્ત્રી દેખાઈ આવી. તે સ્ત્રી ઘૂંટણમાં માથું ઘાલી સતત રડી રહી હતી.\n\n“દ્રષ્ટાંત, તારા ધ્યાનમાં એક વાત આવી ?”\n\n“શું ?”\n\n“આ સ્ત્રીનું રૂદન શરૂ થયું ત્યારથી કૂતરાઓનો અવાજ આવતો અચાનક બંધ થઈ ગયો છે.”\n\n“આ બધા સંજોગ માત્ર છે.”\n\nદ્રષ્ટાંતે રૂઆબથી પૂછ્યું, “એ કોણ છે તું ?”\n\nએ સ્ત્રી પોતાની જગ્યાએથી ઊઠીને વિચિત્ર ઢબે ચાલવા લાગી.\n\nબંને જણા તેની પાછળ પાછળ દોરવાયા.\n\n“એય ! ઊભી રહે.”\n\n“ક્યાં જાય છે ?”\n\n“આમ સફેદ સાડી પહેરીને કેમ બધાને ડરાવી રહી છું ?”\n\nઆમ પ્રશ્નો પૂછતા બંને જણા એ સ્ત્રીની પાછળ પાછળ જવા લાગ્યા.\n\nઘણે દૂર સુધી ચાલ્યા બાદ બંને જણા અટકી ગયા. તેઓએ જોયું તો કેટલીક લાલ સાડી પહેરેલી સ્ત્રીઓ ગોળ કુંડાળું કરીને બેઠી હતી. સફેદ સાડીવાળી સ્ત્રી તે કુંડાળાની વચ્ચે જઈને બેઠી. એ સાથે લાલ સાડીવાળી સ્ત્રીઓ છાતી કુટી કુટીને રડવા લાગી.\n\nદ્રષ્ટાંતે ધીમા સ્વરે કહ્યું, “આ બધા આપણને ડરાવવા માટેના નાટક છે.”\n\nસ્ત્રીઓના રૂદનથી વાતાવરણ ભયાવહ બની રહ્યું.\n\n“ઉન્નતિ ચાલ, આપણે હમણાં જ જઈને આ ટોળકીનો પર્દાફાશ કરીએ.” આમ કહી દ્રષ્ટાંત આગળ વધવા ડગલું ભરતો જ હતો ત્યાં કોઈકે તેની પીઠ પર હાથ મુક્યો. દ્રષ્ટાંતે પાછળ વળીને જોયું તો પેલી સફેદ સાડીવાળી સ્ત્રી તેની સામે ઊભી હતી. આ જોઈ ઉન્નતિના મુખમાંથી ચીસ નીકળી ગઈ. ગોળ કુંડાળામાં બેઠેલી લાલ સાડીવાળી સ્ત્રીઓ પોતાની જગ્યાએ ઊભી થઈ ગઈ.\n\nસફેદ સાડીવાળી સ્ત્રી તેઓને એકીટશે જોઈ રહી હતી. તેનો ચહેરો ફિક્કો હતો અને આંખો ચમકી રહી હતી.\n\nઉન્નતિએ હિંમત કરીને કહ્યું, “એય ! તારા મેકઅપથી અમે ડરવાના નથી.”\n\nલાલ સાડીવાળી સ્ત્રીઓ જોરજોરથી છાતી કૂટવા લાગી. દ્રષ્ટાંત કશું બોલવા જતો જ હતો ત્યાં એ સફેદ સાડીવાળી સ્ત્રીએ જોરથી ચીસ પાડી. દ્રષ્ટાંત અને ઉન્નતિ ઘબરાઈને બે ડગલું પાછળ ખસ્યા. હજુ તેઓ કંઈ સમજે તે પહેલા એ સફેદ સાડીવાળી સ્ત્રી હવામાં લહેરાઈ અને ઝડપથી તેમના શરીરમાંથી આરપાર થઈ બહાર નીકળી ગઈ. દ્રષ્ટાંત અને ઉન્નતિ ઊછળીને રેત પર ફસડાઈ પડ્યા. એક ક્ષણ માટે બંનેને શું થઈ ગયું તેની જાણ જ થઈ નહીં. તેઓ ભયથી થરથર કંપી રહ્યા હતા. હજુ તેઓ પરિસ્થિતિનો ક્યાસ કાઢવાનો પ્રયત્ન કરી જ રહ્યા હતા ત્યાં લાલ સાડીવાળી સ્ત્રીઓ લાળ ટપકાવતી તેઓને પકડવા દોડી પડી. આ જોઈ બંને જણા ઝડપથી પોતાની જગ્યાએથી ઊઠ્યા અને મુઠ્ઠીઓ વાળીને દોડવા લાગ્યા.\n\nબંને એટલા ડરેલા હતા કે ગણતરીના સમયમાં જ હોટેલ સામે આવીને ઊભા રહ્યા. આટલી લાંબી મંઝીલ આટલા ટૂંક સમયમાં કાપવા બદલ તેઓને આશ્ચર્ય થઈ રહ્યું. બંનેએ પાછળ વળીને જોયું પરંતુ સ્ત્રીઓનું ઝુંડ ન દેખાતા તેમણે હાશકારો લીધો.\n\nસૂર્યોદય થવાની તૈયારી હતી.\n\nબંને જણા તેમની હોટેલની રૂમ તરફ ડગ ભરી રહ્યા.\n\n“ઉન્નતિ, આપણે વિનાયકને જો હકીકત જણાવીશું તો ઉલટાની તેં આપણી જ મજાક ઉડાવશે.”\n\n“સાચી વાત છે. આમપણ સવાર પડી હોવાથી આપણે શરત જીતી જ ગયા છે. તો પછી હકીકત જણાવી મજાકનો વિષય બનવું નથી.”\n\n“પરંતુ આપણે કબ્રસ્તાન પાસે રોકાયા હતા એ હકીકતનો વિનાયક સ્વિકાર કરશે ?”\n\n“સવારે તક મળતા આપણે કબ્રસ્તાનમાં રહી ગયેલો આપણો કેમેરો પાછો લઈ આવીશું. તેમાં રેકોર્ડ થયેલા વિડિયોને જોઈ વિનાયકને આપણી વાતનો સ્વિકાર કરવો જ પડશે.”\n\n“એટલે આજે રાતે ફાઈવ સ્ટાર હોટેલમાં આપણી પાર્ટી નક્કી.”\n\nબંને જણા ખીલખીલાટ હસી પડ્યા.\n\nકંઈક વિચારી દ્રષ્ટાંતે પૂછ્યું, “આપણા કેમેરાની કોઈ ઉઠાંતરી કરી ગયું તો ?”\n\n“તને લાગે છે કે એ કબ્રસ્તાનમાં કોઈ જવાની હિંમત કરશે ?”\n\nદ્રષ્ટાંતે નકારમાં માથું ધુણાવ્યું.\n\nબંને જણા હોટેલની તેમની રૂમ પાસે આવીને ઊભા રહ્યા. રૂમનો દરવાજો ખુલ્લો જોઈ ઉન્નતિ બોલી, “વિનાયકને આપણા ચહેરા પર ડરની આછી રેખા પણ દેખાવી ન જોઈએ.”\n\nદ્રષ્ટાંતે સહમતિમાં માથું ધુણાવ્યું.\n\n‘હોટેલની રૂમનો દરવાજો ખુલ્લો કેમ હશે !’ એમ વિચારતા બંને જણા અંદર પ્રવેશ્યા. પરંતુ બીજી જ ક્ષણે તેઓને તેમના પ્રશ્નનો જવાબ મળી ગયો. બિચારો વિનાયક તેમની ઈંતેજારીમાં ખુરશી પર બેઠો હતો.\n\nદ્રષ્ટાંતે જોરથી ચીખતા કહ્યું, “સરપ્રાઈઝ ! કેમ વિનાયક, અમને જોઈને ચોંકી ઊઠયો ને ? તું તો કહેતો હતો કે ડુમસ બીચ પર રાતના સમયે ગયેલો કોઈ વ્યક્તિ પાછો આવતો નથી. પરંતુ આ જો અમે તારી સામે સહીસલામત ઊભા છીએ.”\n\nવિનાયક ખુરશી પરથી ઊભા થતો બબડ્યો, “દ્રષ્ટાંત અને ઉન્નતિ હજુસુધી કેમ પાછા આવ્યા નથી ? વળી તેઓ હું પરેશાન કરું નહીં એટલે પોતાના મોબાઈલ પણ અહીં જ મૂકી ગયા છે. તેમની સાથે કંઈક અજુગતું તો થઈ ગયું નથી ને ?”\n\n“હવે નાટક ન કરીશ. આ જો અમે તારી સામે તો ઊભા છીએ.”\n\n“મારે જ તેમની તપાસ કરવા જવું પડશે.” આમ કહી વિનાયકે ટેબલ પરથી મોબાઈલ ઊઠાવ્યો અને સામે ઊભેલા દ્રષ્ટાંત અને ઉન્નતિમાંથી પસાર થઈને બહાર નીકળી ગયો.\n\nબંને જણા અવાચક બની હવામાં લહેરાતી એકબીજાની આકૃતિને જોઈ રહ્યા.\n\nવિનાયક દરવાજાને લોક કરતા બબડી રહ્યો, “મેં કહ્યું હતું કે ડુમસ બીચ પરથી લોકો ગાયબ થઈ ગયા હોવાના અનેકો દાખલા છે. પરંતુ મારું કહ્યું માને કોણ ?”\n\n“મતલબ... મતલબ... ત્યાં ટોળકી હતી પરંતુ ભૂતોની. સફેદ સાડીવાળી સ્ત્રી શિકારી હતી જયારે લાલ સાડીવાળી સ્ત્રીઓ તેના આશ્રિત. સફેદ સાડીવાળી સ્ત્રી તેની વિશિષ્ટ ભૂતિયા શક્તિથી તે બંનેના શરીરમાં પ્રવેશીને તેઓના આત્માને લઈને બહાર નીકળી હતી ! વળી... વળી... પેલી લાલ સાડીવાળી સ્ત્રીઓ લાળ ટપકાવતી તેમને પકડવા નહીં પરંતુ તેમના ઢળી પડેલા દેહોને આરોગવા દોડી હતી. પવનવેગે તેઓ હોટેલમાં કેવી રીતે આવી પહોંચ્યા તેનું કારણ પણ હવે તેઓને સમજાઈ ગયું હતું.\n\nપવનની લહેરખીમાં બંનેની આકૃતિઓ હાલકડોલક થઈ રહી. અંદર બંને જણા અકળાઈને પોતાની મુર્ખામી પર મૂંગી ચીસ પાડી ઊઠ્યા. બહાર તેઓની હોંશિયારી પર ઘૂઘવાટ કરતો હસી રહ્યો એ દરિયા કિનારો.\n\n",
      "duration": "11 mins",
      "category": "Horror"
    },
    {
      "title": "ભગાની ઝાંપલીની ભૂતડીનું સત્ય",
      "story_name": " \"નિર્મળ નદીના વહેણ અને ભોળી પ્રજાની કહાણી \n\nપાપરહિત હૈયા ને વહેમ મનના ઉજાગર કરતી કહાણી.\"\n\nભગો વાણંદ સાઈકલના પેન્ડલ મારતો હોય એવી ઝડપે ટાંટીયા ચલાવતો બાજુના ગામના સરપંચ માણેક મુખીની હવેલીએ જઈને બોલ્યો,\n\n\"મુખી હાંમ્ભળ્યું છે કે તમારે એક ઝાંપલી વધારાની પડી છે ?\"\n\n\"ઓલી બાજુ દેખાઈ. તારે જોઈએ છે ?\"\n\nહા હા મુખી. મને તો ઝાંપલી જોઈને જ અડધી રાહત થઇ ગઈ.\"\n\nપણ તારે અચાનક શું જરૂર પડી ?\" મુખીને બોલતાં જ રોકીને ભગો બોલ્યો,\n\n\"વાત જાણે એમ છે કે અડધી ઉંમર તો વહુ વહુ કરતાં નીકળી ગઈ માંડ હવે મેળ પડ્યો છે. છૂટાછેડા લીધેલી એક મળી ગઈ છે તો કાલે લાવવાની છે એટલે ઈ આવે તે પહેલા જ ખુલ્લાં વરંડામાં ઝાંપલી લગાવી દેવી છે. આજકાલ જમાનો ક્યાં સારો છે ?\"\n\n \"ઓહો આતો ભગા ખુશીના સમાચાર.\"\n\nમુખીને ખૂશ જોઈ ભગો બોલ્યો,\n\n \"હા હો બોલો પૈસા કેટલા.\"\n\n\"ગાંડીનો થા મા. તારા પૈસા નો લેવાય જા લઈ જા ભેટમાં.\"\n\n \"મારુ હાળું વહુ લાગે તો શુકનવાળી હો મુખી પગલાં થાય ઈ પહેલા જ ભેટ મળવા માંડી.\" મુખી હસી પડયાં,\n\n\"વેવલો થા મા વહુ લાવવી સહેલી પણ રાખવી કેવી કાઠી ઈ પછી સમજાશે.\"\n\n \"અરે મુખી આ ભગો ભલભલાના વતા કરી નાખનાર બાયડીને જીવની જેમ સાચવશે.\" કહીને મલકાતો ભગો બળદગાડામાં ઝાંપલી લઈને મકાન બહારનાવરંડાના ખુલા દરવાજામાં ફિટ કરી દઈ બોલ્યો, \n\n\"ભલુ થયુ ભાંગી રખેવાળીની જંજાળ \n\nઝાંપલી મારી કરશે વહુની ચોકીનું કામ.\"\n\nવહેલી પરોઢે ભગો જેવો બહાર નીકળ્યો કે લાજ વાળીને વહુ બહાર મુકવા આવી એટલે તરત પાછો વળીને તે બોલ્યો,\n\n\"તારે મને બહાર મુકવા નહીં આવવાનું હો અંદરથી જ બધા હેત વરસાવી લેવાના.\"\n\n\"પણ કેમ ? કંઈક ફોડ પાડો.\"\n\n\"અરે તું બહુ મોંઘેરી છે એટલે \" કહીને ઘરમાં ઠેલતાં ભગો બોલ્યો,\n\n\"જમાનો બગડી ગયો છે આટલી સુંદર વહુ માંડ મળી છે તો કોઈનો ભરોસો ન કરાય.\"\n\nકહીને વહુને ઘરમાં મૂકીને ભગો હાલ્યો વતુ કરવાં ઘર સામે આવેલી પોતાની નાનકડી કેબિનમાં. દુકાને દાઢી કરતાં કરતાં બહાર આવીને પોતાની નવી ઝાંપલી સામે જોયું તો આ શું.. ?\n\n ઝાંપલીએ વળગીને હિંચકા ખાઈ રહ્યાં હતાં નાના ભટૂડાંઓ.\n\n ભગો દોડ્યો દાઢી અડધી મૂકીને બોલ્યો,\n\n \"એય ઊભા રયો તમે મારી નવી નકોર ઝાંપલીને વળગીને વાંકી કરી નાખશો.\" \n\n ભગાને દોડતો આવીને જોઈને ભૂલકાઓ ડરીને ભાંગી ગયા. ગામના બે જુવાનિયાઓ આવીને બોલ્યાં,\n\n \"શું થયુ ભગા કેમ રડ્યો નાખે છે ?\"\n\nએટલામાં ભગાનો મોંઘેરો ચાંદ ઘૂંઘટ ખોલીને બોલ્યો, \n\n\"કાંઈ ભૂલી ગયા કે શું ઘરમાં ?\"\n\nજોતાં જ જુવાનિયા બોલ્યાં,\n\n\"ઓહો હો ભગા આવી મસ્ત વહુ લાવ્યાં છો કોઈને ખબર પણ નહીં ગામમાં..!\"\n\nભગો હાથ હલાવી બોલ્યો,\n\n\"અરે તું પહેલા ઘરમાં જા કહ્યુંને...\"પછી જુવાનિયાઓ સામું જોઈ બોલ્યો,\n\n \"તે ભયા મારે શું તમને કહેવા અવાનૂ હોય કે હું વહુ લાવ્યો છું હાલો જોવા ?\"\n\nજુવાનિયાઓ હસતા બોલ્યાં,,\n\n \"ભગાની ચિંતામાં હવે વધારો થાય તેવું લાગે છે.\" કહીને હાલતાં થયા.\n\n ભગો બબડતો બબડતો પાછો દુકાને આવ્યો ત્યારે ગ્રાહક ભાઈ બોલ્યાં,\n\n\"ભગા એવું શું દાટ્યું છે ઝાંપલીમાં કે દાઢી સુકાઈ ગયી તોય પાછો નહીં આવતો ?\"\n\n\"અરે ભાઈ ઝાંપલીમાં નહીં ઝાંપલીની અંદરની રામાયણ છે.\" ભગો બોલતા જ ભાઈ ચમક્યા,\"શું વાત કરે છે કાંઈ ધન મળ્યું છે કે શું ઘરમાં ?\"\n\n \"હા ભાઈ ધન મળે તોય સાચવવું અઘરું હોય છે ઈ હવે સમજાયું.\" \n\nભગો આ નારી રતન ની વાત કરતો હતો ને ઓલા ભાઈ સમજ્યા કે ભગાના વરંડામા ધન દાટેલું છે.\"\n\nદાઢી પુરી થઈ ને ઓલા ભાઈના પેટમાં વાત ટકી જ નહીં ગામ આખામાં કહી દીધું કે ભગાના વરંડામાં ધન દાટેલું છે એટલે ભગો ઝાંપલી પાસે કોઈને જવા દેતો નથી.\"\n\nપછી તો ભારે થઈ જે આવે તે ઝાંપલી ખોલી વરંડામાં જોવા લાગ્યાં અને ભગો તો કેબિનથી દોડી દોડીને થાકી ગયો હતો. ભગાએ સૂચના લગાવી ઝાંપલી પર કે,\n\n\"મારી ઝાંપલીને કોઈએ અડવું નહીં.\"\n\n હવે તો ભંગાનો જીવ વતુ કરવામાં નહીં પણ ઝાંપલીમાં જ ચોંટ્યો.\n\nએક ભાઈ દાઢી કરાવવા ગયા તો પહેલા જ કહ્યું,\n\n\"જો ભગા દાઢી અડધી મૂકીને ઘર તરફ ભાગવાનો ન હોય તો જ મોઢું પલાળજો.\"\n\n\"એવું તે કાંઈ હોય..!\" ભગો ગુસ્સામાં બોલ્યો, \"મારા ઘર માથે આફત મંડરાતી હોય ને હું અહીં તમારી દાઢી કેવી રીતે કરું ? જાવો તમારી શર્ત મને મંજુર નહીં.\"\n\n\"સારું ત્યારે હું બાજુના ગામના વાણંદ જોડે શાંતિથી કરાવી લઈશ હો તું તારે દોડતો રહે ઘર તરફ.\" કહીને ભાઈ ચાલતા થયા. હવે તો ભગાની ઝાંપલી જાણે આકર્ષણનું કેન્દ્ર બની ગઈ હતી.\n\nભગાએ ઝાંપલીએ ઘૂઘરીઓ અને ઘંટડી લગાવી જેથી કોઈ અડે તો ખબર પડે \n\nગામના છોકરાને તો હવે મૌજ પડી ગઈ કોકવાર જુવાનિયા પણ ઘંટડી વગાડતાં વહુ બહાર આવીને જોતી અને નવાઈ પામતી કે તેનો ઘરવાળો આ બધું શું કરી રહ્યો છે.\n\n એટલામાં ભગો હાંફતો હાંફતો આવીને બોલતો,\n\n\"અલ્યા તને કેટલી વાર કહું કે તું અંદર રહે પણ તું ય માનતી જ નહીં.\"\n\n \" પણ આ ઘૂઘરીઓ ને ઘન્ટડી કેમ લગાડી ?\n\n\"આ બધું તારા માટે જ છે પણ તું મહેરબાની કરીને હરખપદૂડી થઈને આમ બહાર ન આવીશ.\"\n\nજુવાનિયાઓ જોરથી હસતા હસતા ચાલ્યા ગયા એટલે ભગો બોલ્યો,\n\n\"જોયું કાગડાઓ કેવા મંડરાઈ રહ્યાં છે હવે તો હું ચિંતામાં અડધો થઈ જઈશ.\"\n\nપત્ની બોલી, \"ક્યાં છે કાગડા ? અને શેની ચિંતા છે ઈ તો કહો મને.\"\n\n\"બધું કહીશ અત્યારે તને બે હાથ જોડું તું અંદર જા. મારે સરપંચની દાઢી અધૂરી છે હમણાં ખીજાશે.\"\n\nવહુ ખબર ન પડતા મોં મચકોડી અંદર વહી ગઈ. એટલે રાહતનો શ્વાસ લઈને ભગો દોડ્યો કેબીન તરફ. ભગાને જોતાં જ સરપંચ બગડ્યા,\n\n\"ભગલા તારું ફરી ગયું છે ? બધાની દાઢી અધૂરી મેલી ઘર તરફ દોડે છે કોક દી ધરાઈને માર ખાઈશ.\"\n\n \"અરે સરપંચ સાહેબ હેરાન થઈ ગયો છું.\"\n\n\"ગધેડા હેરાન તું નહીં આખાં ગામવાળા તને આમ દોડતો જોઈને થાય છે. એવું તે શું દાટ્યું છે ઘરમાં તારા ?\"\n\n\"દાટ્યું નહીં પણ લાવ્યો છું ત્યારથી લોકો હાહ ખાવા દેતા નથી.\"\n\n\"મોઢેથી ભસને કે એવું શું લાવ્યો છે ?\" સરપંચે ગરમ થઈને જોડીઓ ઉગમતા ગભરાઈને ભગો બોલ્યો,\n\n\"વહુ સરપંચ સાહેબ વહુ..\"\n\nસરપંચ નવાઈ પામતા બોલ્યાં,\n\n \" શું કહ્યું વહુ....!\"\n\n\"હા સરપંચ માંડ પિસ્તાલીસ વરસે એક ઘર માંડીને છૂટું કરેલી વહુ લાવ્યો છું અને આ ગામવાળા મારી ઝાંપલીએ જઈને ચોંટે છે એટલે મારો જીવ તાળવે ચોંટે છે.\"\n\n\"અરે ભગા વહુ લાવ્યો ઈ તો ખુશીની વાત છે પણ લોકો રસ્તે જતા તારી ઝાંપલીને અડે તો તું કેમ દોડે છે ઈ નો હમજાણું.\" \n\n \"અરે ભલા માણહ ઝાંપલી જ તો મારી વહુની રખેવાળ છે મારે ક્યાં તમારી જેમ ચોકીદાર છે.\"\n\n \"ઓહ્હ સમજ્યો તો તને વહેમ ઘુસી ગયો છે એમ કહે ને. ભગલા તારા વ્હેમની કોઈ જ દવા નથી હવે તો.\"\n\n\"કેવી વાત કરો છો સરપંચ થઈને તમે.\" ભગો અકળાઈને બોલ્યો,\n\n \"મારાં ઘરની ઝાંપલીની ઘૂઘરીઓ ખખડે પાછી ઘંટડી રણકે ને મને ચિંતા ન થાય ?\"\n\n \"પણ ગાંડા તું સમજતો કેમ નથી કે લોકો તને દોડતો જોઈ ખીજાવા માટે મજાક પણ કરતાં હોઈ શકે.\"\n\n\"અરે આવી તે મજાક હોય સરપંચ ?\" ભગો અકળાઈને બોલ્યો,\n\n \"કંઈક કરો નકર મારે તો ગામ જ છોડીને જતું રહેવું પડશે.\"\n\nસરપંચ બોલ્યાં, \"તું પહેલા દોડવાનું બંધ કર હું કંઈક ઉપાય શોધું છું પંચને વાત કરીને.\"\n\n\"તો તો તમારો ખુબ આભાર હો મારુ તો લોહી જ બળી ગયું છે સાત કિલો વજન ઘટી ગયું છે આ ઝાંપલીની ચિંતામાં.\"\n\nસરપંચ દિલાસો આપીને ગયા તો ભગાને થોડી રાહત થઈ ભંગાના કાને હવે તો અમથો અમથી પણ ઘુઘરીનો અવાજ સાંભળવા લાગ્યો. કોઈ ન હોય તોય ભગો દોડીને ઝાંપલી જોડે જઈને વહુને કેતો,\n\n\"તું અંદર વહી જા કપડાં હું સુકવી દઈશ આવીને તું બસ અંદર જ રહે.\" લોકો દૂર રહીને હસતા. લોકોને દૂરથી હસતા જોઈને પણ ભગો ખણહાઈ જતો.\n\n હવે વહુની ધીરજ ખૂટી ગઈ. સિંહણની જેમ ઘૂંઘટ ખોલીને બોલી, \n\n\"તમે સમજો છો શું તમારા મનમાં ? મને કેદ કરીને રાખવી છે ? મારા કરતાં વ્હાલી તમને આ ઝાંપલી થઈ ગઈ છે. ધંધામાં ધ્યાન નહીં આપતાં અને આ ઝાંપલી પાછળ ગાંડા થયા છો કહીને ગુસ્સામાં વહુએ ઝાંપલીને એક પાટુ માર્યું તો ઘુઘરીઓને ઘંટડી રણકી પણ આજ ભગો દોડવાને બદલે ધરતી સાથે જડાઈ ગયો હતો.\n\n વહુને પહેલીવાર બોલતી ભાળીને લોકો ટોળે વળ્યાં.બધા લોકોને જોઈ ભગાની ચિંતા વધતાં ભગો બોલ્યો,\n\n\"અરે એવું નહીં કાંઈ તું નાહક ગુસ્સે થાય છે તું અંદર ચાલ તને સમજ્ણ પાડું.\"\n\n\"ના મને અહીં જ સમજાવો બધા વચ્ચે કે આ ઝાંપલીમાં એવું તે શું છે કે તમને એનો એટલો બધો મોહ થઈ ગયો છે ?\"\n\nભગો મૂંઝાયો મનમાં બોલ્યો,\n\n \"બધા વચ્ચે આને કેમ કહેવું કે, આ ઝાંપલી માટે નહીં હું તારી ચિંતામાં દોડું છું.\"\n\n ટોળામાંથી એક બે જ્ણ બોલ્યાં,\n\n \"વાત તો વહુની સાચી છે ભગા હમણાંથી તારી ડગળી ચસ્કી ગઈ છે તેવી ગામમાં વાતો થાય છે. તું લોકોને દાઢી કરવાની પણ ના પાડે છે. લોકોને હવે સામા ગામે દાઢી કરાવવા જાવું પડે છે.\"\n\n\"શું કહ્યું તમે લોકોને દાઢી કરવાની ના પાડો છો. અરે રે આવું કેમ કરો છો ? શું થઈ ગયું તમને પરણ્યા પહેલા તો આવા નહોતા.\".\n\n એક બાઈ આવીને બોલી, \"બહેન બિલકુલ સાચું કહ્યું પરણ્યાં પહેલા તો આ ભગાભાઇ ખુબ જ હસમુખા હતાં.\"\n\n ભગો અકળાઈને બોલ્યો, \"હવે તમે બધા તમારૂ ઘર સાંભળોને બીજાનાં ઘરમાં શું કામ આગ લગાવો છો ?\"\n\n\"આગ જાતે જ તમે લગાવી છે કોઈ બીજાનો વાંક કાઢશો નહીં હવે તો મારે જ આ ઘર છોડીને જાવું પડશે પછી દોડતાં રેજો આ તમારી ઝાંપલી પાછળ.\"\n\n \"ભગા ડાયો થા સુધરી જા.\" એક વડીલ આવીને બોલ્યાં, \n\n \"આ શું બધી ઝાંપલીની પારાયણ માંડી છે. ઉખેડીને ફેંકી દેને ભયા ચિંતા મટે.\"\n\n \"હા હા અત્યારે જ ઉખેળી નાખો.\" બધા એકસાથે બોલતા ભગો ક્રોધમાં થેલીમાંથી અસ્ત્રો કાઢીને બોલ્યો,\n\n\"ખબરદાર જો કોઈએ મારી ઝાંપલીને હાથ અડાડ્યો છે તો.\"\n\nએટલામાં ગુસ્સામાં વહુ પોતાનો સમાન ભરી પટારો લઈને આવીને બોલી,\n\n\"રેવા દયો કોઈએ લડવાની જરૂર નહીં હું જ જાવું છું મારા ઘેર પાછી ભલે સાચવતા ઈ તેમની વ્હાલી ઝાંપલીને.\"\n\nભગાના માથે જાણે આભ તૂટી પડ્યું તે અસ્ત્રો થેલીમાં મૂકીને કરમાયેલા ફૂલ જેવું મોઢું કરીને બોલ્યો,\n\n\"પણ તું જરીક ચૂપ રહીને મારી વાત તો સાચી સાંભળ.\"\n\n\"એક શબ્દ પણ હવે નહીં સાંભળવો જે કહેવું હોય ઈ તમારી ઝાંપલીને કહેજો. ઈ મૂંગી રહીને બધું સાંભળશે હું મૂંગી નહીં રહું હવે હું તો આ હાલી.\"\n\nવહુ પટારો લઈને બહાર ચાલતા એક બાઈ બોલી, \n\n \"હાય હાય આ પીટ્યા ભગલાને ભૂત વળગ્યું લાગે છે વહુને મેલીને ઝાંપલીએ જીવ ચોંટ્યો છે તેનો.\"\n\n\"અરે પણ વ્હાલી આ ઝાંપલી તો તારા માટે હું લાવ્યો હતો.\" હવે ભગો સાચી વાત બોલ્યો પણ હવે સમજે કોણ વાત હવે વણસી ગઈ હતી.\n\nવહુ અવળી ફરીને બોલી,\n\n \"ના હો મેં નહોતી મંગાવી ખોટું બોલો મા. તમને ગમી ગઈ છે એટલે લઈ આવ્યા છો આખું ગામ જાણી ગયું કે તમને બધા કરતાં આ ઝાંપલી વ્હાલી છે તેના માટે આખાં ગામ સામે અસ્ત્રો લઈ લડવા તૈયાર થયા અને મને તો આખો દી ઘરમાં જ જવાનું કહ્યું છે. હવે રહેજો એની હારે કાયમ.\"\n\nભગો દોડીને વહુની આડો ફર્યો તોય વહુ હાથથી ભગાને હડસેલી દીધો,ઝાંપલીની ચિંતામાં ભગો દુબળો થઈ ગયો હતો એટલે માથે હાથ દઈને પોતાનો માંડ મેળવેલો ચાંદનો ટુકડો પોતાને છોડીને જતો જોઈને આંખોથી આંહૂડાં પાડતો બેઠો હતો. મોકે જ બસ આવતી દેખાઈ. \n\n એટલામાં સરપંચ પંચ સાથે આવીને ઘર ભાંગીને જતી વહુની આડા ઊભા રહ્યાં અને બોલ્યાં.\n\n \"વહુ આજનો દિવસ અમારું માન રાખીને રોકાઈ જાવો આ અમારી ગામની આબરૂનો સવાલ છે જો તમને અમારો ન્યાય યોગ્ય ન લાગે તો સવારે અમે જ બસમાં બેસાડીશું. આ ભગલાને અમે આજે ફરી હતો તેવો જ ડાયો ડમરો કરી નાખીશું જુવો આ ભૂવો પણ સાથે લઈને જ આવ્યા છીએ.\"\n\n વહુએ લાજ કાઢી સરપંચ પર ભરોસો કરીને પાછી વળી સરપંચ સાથે વહુને પાછી આવતી જોઈ ભગો તો ખૂશ થઈ ગયો વહુ ઘરમાં જતા જ ભગો દોડીને સરપંચના પગમાં પડીને બોલ્યો,\n\n \"ખુબ આભાર તમે મારુ ભાંગતુ ઘર બચાવ્યું મારુ મધદરિયે ડુબતું વહાણ તારી દીધું. આ બધા લોકો જુવો મારુ ઘર તોડાવી રહ્યાં હતાં મારી વહુને ચડાવીને.\"\n\n હજીય ભગામાં સમજણ ન આવતાં સરપંચે હળી કાઢીને એક જેડીઓ તેના બરડામાં ઝીંકતા ભગો બૂમ પાડી ગયો.\n\n\"અલા એઇ કાણિયો ભૂવો ક્યાં ગયો ?\"\n\nકાણિયો સરપંચની બૂમ સાંભળતાં જ પંચ સામે હાજર. નામ પ્રમાણે જ ભુવાના ગુણો હતાં.\n\n\"આ ભગલાનું ભૂત હાલ ઉતારી શકીશ ?\"\n\n \"સરપંચ હું કોણ મહાન ભૂવો ભલભલા ભૂતને વશમાં કરનારો.\" કાણિયો કાણી આંખ ફેરવી સાજી આંખે ભગલા સામું જોઈને બોલ્યો,\n\n\"તમે આજ્ઞા કરો જ્યાંથી આવ્યું ત્યાં મૂકી આવું આ ભૂતને પકડીને.\"\n\n \"ધરમના કાર્યમાં ઢીલ શેની શરૂ કર..!\"\n\nપંચની આજ્ઞા થતાં જ કાણિયો ભૂવો ગામ અખાની વચ્ચે ખીલી ગયો. બરાબર મરચાનો ધુમાડો કરી ભગલાને પકડીને બેસાડી આંખો સામે ધર્યો. ધુમાડામાં થોડો અજમો નાખીને ભગાના ભીતર સુધી ધુમાડો પહોંચાડતા જ આંખો ને ગળું બળતાં ભગો મંડ્યો ઉધરસ ખાવા. \n\n\"બોલ ક્યાંથી આવી છે ભૂતડી તું ? ચાલ ધુણવા માંડ.\"\n\n ભગો ગભરાઈને ધુણવા લાગ્યો પણ બોલવું શું ઈ સમજાતું નહોતું.\"\n\nએટલામાં ભગાનો ચાંદો વહુ સામે દેખાયો.\n\n \"બોલ કેમ આવી છે ? \" ભુવાએ લાલિયો ધોકો બતાવતા ભગલો જોરથી બરાડ્યો,\n\n\"રક્ષા કરવાં લાવેલી છે ઝાંપલી.\"\n\n\"હા હવે પકડાણી આ તો મારી બેટી ઝાંપલીનું ભૂત બોલે છે.\" ભૂવો બોલતા જ સહુ ગામજનો ગણગણવા લાગ્યાં \n\n\"અરે બાપ રે ઝાંપલીનું ભૂત..! \"\n\n\"અલ્યા ભુવાજી કંઈક ફોડ પાડો.\"\n\nકાણિયો મંડ્યો ધુણવા તેના લાંબા લાંબા વાળ ફેંદાવા લાગ્યાં. ધુણતા બોલ્યો,\n\n\"આ ઝાંપલી બાજુના ગામના માણેક મુખીની છે.\"\n\n\"ભુવાજી તમને કેવી રીતે ખબર પડી ?\"\n\nભગાએ ધીરેથી પૂછતાં ભૂવો બરાડ્યો,\n\n\"મૂરખા આ ઝાંપલીએ તો કેટલાયના ઘરસંસાર તોડાવ્યા છે એટલે માણેક મુખીએ તને ભટકાડી દીધી છે. હવે ઈ તારો સંસાર તોડાવા તને વળગી છે.\"\n\n\"બિલકુલ સાચું કહ્યું ભુવાજી.\" ભંગની વહુ લાજમાં બોલી,\n\n \"હવે તો આખું ગામ જાણે છે કે આ ઝાંપલી સાથે પ્રેમમાં પડી ગયા છે.\"\n\nએક બોખી ડોશી બોલી,\n\n\"અરે રામ રામ ઘોર કળિયુગ...! આવી રુની પૂણી જેવી રૂપાળી વહુ છોડીને આ ઝાંપલી ઝાલીને બેઠો છે.\"\n\n\"અરે પણ ઝાંપલી તો હું..\" ભગાને બોલતો રોકવા મરચાનો ધુમાડો તેની તરફ નાખતાં કાણિયો બોલ્યો,\n\n\"ખબરદાર જો ઝાંપલીનું નામ લીધું છે તો માંડ મંત્રથી બાંધી છે આ ઝાંપલીની ભૂતડીને હવે તેને તારી જોડે ફરકવા નહીં દઉં.\"\n\n\"અરે બાપા મારી ઝાંપલીને કાંઈ ન કરતાં હો હું મારી વહુની માફી માંગી લઉં બસ.\"\n\nભગો ઝાંપલીની ચિંતાં થતાં બોલ્યો એટલે તરત જ વહુ ઉભી થઈને બોલી,\n\n\"હાય હાય જુવો ભુવાજી હજીય આ ઝાંપલીની ચિંતા કરે છે ભૂતડી હજી ગઈ નથી લાગતી.\"\n\n \"ધડામ..!\" કરતાંક એક ધોકો કાનિયાએ માર્યો અને બોલ્યો,\n\n\"ખબરદાર જો હવે ભગા જોડે પાછી આવી છે તો હું તને આજે જ વિદાય કરી દઈશ.\"\n\nબેઠેલ પંચમાંથી એક વડીલ બોલ્યાં,\n\n\"તો હવે આ ઝાંપલીના ભૂતને જ્યાંથી આવ્યું ત્યાં વળાવી આવો.\"\n\n \"બોલ ભગા સાચું.\" કહેતા ભૂવો ધોકો ઉગામી બોલ્યો,\n\n \" ક્યાંથી આ ઝાંપલી તને વળગી છે ?\"\n\nભગો આંસુ લૂછતાં બોલ્યો,\n\n \"અરે વળગી નહીં હું લાવ્યો છું.\"\n\nભૂવો ઉભો થઈને બોલ્યો,\n\n \"આ એમ નહીં માને.\" કહીને ધોકો લઈને ગયો ઝાંપલીને મંડ્યો ધોકા મારવા અને ઘૂઘરીઓ તૂટવા લાગી એટલે ભગો મંડ્યો બૂમો પાડવા,\n\n\"અરે તોડશો નહીં કેટલી મહેનતથી શણગારી છે. ઝાંપલીનો કોઈ વાંક નથી મારો વાંક હોય તો હું માફી માંગુ.\"\n\nભગાને ત્રણ જણાએ કસીને પકડી રાખ્યો પોતાની સોતન બનેલી ઝાંપલીની તરફેણ પતિને કરતો જોઈ વહુ પણ વિફરી ભુવા જોડે જઈને બોલી,\n\n\"લાવો મને આપો આજ બધી રીસ આ મારી સૌતન પર આજ કાઢી નાખું.\" ભુવાએ કહ્યું,\n\n\"લે બેટી બધી જ દાઝ આજ કાઢી નાખ.\"\n\nવહુ ધોકો લઈને એવી મઁડી ઝૂડવા કે ભગાની આંખો ફાટી રહી.ઘૂઘરીઓ બધી તૂટીને ઘંટડી પણ તૂટીને વળી ગઈ આખરે ધોકો તૂટી ગયો તોય બે પાટા વહુએ ઝાંપલીને મારી દીધા.\n\nભૂવો બોલ્યો, \"શાબાશ બેટી હવે જો ઝાંપલી તારા પતિના શરીરમાં આવે ફરી અને આ ભગો જો ઝાંપલીનું નામ લે તો આ બીજો ધોકો જોડે રાખ. તારા પતિને પણ આમ જ ઝૂડજે જેથી ઝાંપલી ડરી જાય.\"\n\n\"હાય હાય પણ પતિને કેમ કરી મરાય ?\"\n\nકાણિયો બોલ્યો, \"પતિને નહીં વાગે ઈ ઝાંપલીને વાગશે ઝૂડજે તું તારે બરાબર.\"\n\n\"તો ઠીક છે લાવો ધોકો. \" કહીને ધોકો પકડીને વહુ ભગા પાસે ઉભી રહી ગઈ. ભૂવો બોલ્યો,\n\n \"સરપચ તમારી આજ્ઞા હોય તો ઝાંપલીને વળાવી દઈએ ?\"\n\n\"હા હા ધરમના કામમાં ઢીલ શેની.\"\n\nઆજ્ઞા મળતાં જ ભૂવો બોલ્યો,\n\n\"જુવાનિયાઓ આગળ વધો આ ઝાંપલીને ઉખેડી નાખો.\"\n\nજુવાનિયા તો રાહ જ જોતાં હતાં એક સાથે દશ ચોંટ્યા ઉખેડવા આ જોઈ ભગો બરાડ્યો,\n\n\"અરે મારી ઝાંપલીને ન તોડો.\"\n\n\"ધડામ.\" કરતાં જ વહુનો ધોકો પડ્યો ભગો બૂમ પાડીને જોયું તો વહુ બોલી,\n\n\"ખબરદાર જો પાછી આવી છે તો.\"\n\nબીજો ધોકો મારે ઈ પહેલા ભગો સમજી ગયો કે હવે બોલશું તો વહુનો જ માર ખાવો પડશે. આ તરફ જુવાનિયાઓએ ઝાંપલી આખી ઉખેડી નાખી એટલે ભુવાએ ચાર લીંબુ કાપીને ઝાંપલીની ઉપર લગાવીને મંત્ર બોલીને કહ્યું, \n\n \"હવે આ ભગાને લઈને જાવો અને તેના હાથે જ માણેક મુખીને પાછી સોંપવી દયો અને ખબર રાખજો વળતી વખતે પણ ભગો ઝાંપલી સામું ન જુવે અને મોઢેથી નામ પણ ના બોલે તેનું ધ્યાન રાખજો.\"\n\n\"શેનું આવે મારા પતિના મોઢે તેનું નામ હવે તો સૌતન ઝાંપલીને ઝૂડી નાખીશ.\" \n\n ભગો ગભરાયો ચાર જુવાનિયાએ પકડ્યો અને બાજુમાં વહુ જોશમાં ધોકો લઈને ઉભી હતી. ઝાંપલીને ટ્રેકટરમાં મૂકી અને ગામના યુવાનો ભગાને બેસાડી ઝાંપલીને વળાવવા હાલ્યા. વહુ જોડે બેઠી ધોકો ખભે કરીને \n\nટ્રેક્ટર ઉપડ્યુ એટલે ભૂવો હસીને બોલ્યો, \n\n\"જોયું આ ભુવાએ ભગાનો સંસાર તૂટતો બચાવી લીધો.\"\n\n\"અલ્યા સાચે ઝાંપલીમાં ભૂત હતું ?\" એક વડીલે શંકા કરતાં ભૂવો બોલ્યો,\n\n\"અરે ભૂત તો વહેમનું ભગાના મનમાં હતું. આ સરપંચે મને વાત કરતાં મને આ ઉપાય યોગ્ય લાગ્યો. કોઈનું ભલુ થતું હોય તો ખોટું બોલવામાં કોઈ પાપ ન લાગે.\"\n\nઆ તરફ ટેકટર પહોંચ્યું માણેક મુખીના ઘેર. મુખીએ ઝાંપલી સાથે ભગાને જોઈને બોલ્યાં,\n\n\"અરે ભગા આ ઝાંપલી પાછી કેમ લાવ્યો ? મેં તને ભેટ આપેલી છે હવે હું પાછી નહીં લઉં હો.\"\n\nભગો મારની બીકે હાથ જોડી બોલ્યો,\n\n \"મુખી કંઈપણ બોલ્યાં વગર લઈ લ્યો નહિતર આ બધા મારા છોતરા કાઢી નાખશે.\"\n\nકહીને ભગો પાછળ જોયા વગર જ ચાલ્યો એટલે મુખી બોલ્યાં,\n\n\"અરે પણ શું થયુ એ તો ફોડ પાડો.\"\n\nવહુ બોલી, \"મુખી બાપા આ ઝાંપલી નહીં ભૂતડી છે મારા ધણીને વળગી હતી માંડ છોડાવ્યા છે. \"\n\n\"ઝાંપલીમા વળી ભૂત હોય ?\" મુખી માથું ખંજવાળતાં બોલ્યાં એટલે ભગાની વહુ ટ્રેકટરમાં ચડીને બોલી,\n\n \"તો રાખો તમારા ઘરમાં આ ભૂતડીને એટલે તમને વળગશે એટલે ખબર પડે.\"\n\n બારણેથી મુખીની વહુ આ વાત સાંભળીને બોલ્યાં,\n\n \"હાય હાય આખું ગામ કહેવા આવ્યું તો નક્કી આ ઝાંપલીમાં ભૂતડી હશે મારા પતિને વળગે તે પહેલા બધા લોકો જાવો જલ્દી નદીમાં પધરાવી આવો. \"\n\nમુખિયાણીનો હુકમ થતાં જ નોકરો ઝાંપલીને ઉંચકી પોતાનાં ટ્રેકટરમાં નાખી એટલે મુખી બોલ્યાં,\n\n\"તમે કેવી અંધશ્રદ્ધામાં માનો છો.\"\n\n\"એ હું ભલે અંધશ્રદ્ધામાં માનતી હોવ તમે મારી વાત બધી માનો છો ને ?\"\n\nમુખીએ 'હા ' કહેતા જ એક જ ઈશારે ટ્રેક્ટર ઊપડ્યું અને ઝાંપલીને નદીમાં પધરાવી દીધી એટલે મુખિયાણીને રાહત થઈ. \n\n આ તરફ ભગો પહોંચ્યો ડાહ્યો થઈને ઘેર એટલે સરપંચ ધીરેથી બોલ્યાં,\n\n\"જો ભગા મેં કહ્યું હતુંને કે હું કંઈક ઉપાય શોધીશ. તો શોધી લીધો. હવે તારી ઝાંપલીની ચિંતા પણ ગઈ અને તારી વહુને ધોકા સાથે આખાં ગામે જોઈ લીધી એટલે હવે કોઈ તારા ઘર પાસે ફરકશે પણ નહીં એટલે હવે મૌજથી વહેમ છોડી મન લગાવીને દાઢી કરજે.\"\n\n નદીમાં કટાઈ ગયેલી આ ઝાંપલીને જોઈ લોકો આજેય ભૂતના વ્હેમથી મોઢું ફેરવે છે \n\nભગાને વાત હૈયે બેસી ગઈ તેનું વહેમ દૂર થતાં પોતાની ભૂલ સમજાઈ અને ભગાનો સંસાર ખુશીમાં ફરીથી ચાલવા લાગ્યો.\n\n",
      "duration": "13 mins",
      "category": "Horror"
    },
    {
      "title": "હિલ સ્ટેશન",
      "story_name": "સવાર આ શબ્દ સાંભળતાની સાથે જ આપણાં તન અને મનમાં એક અલગ જ પ્રકારની ઊર્જાનો સંચય થઈ જતો હોય છે, આગળનાં દિવસે કરેલ ભૂલ સુધારવા માટેની તક એટલે સવાર, એક નવી શરૂઆત કે પહેલ કરવાનો મોકો એટલે સવાર, રાતે આરામ કર્યા બાદ ફરી પાછા વ્યવસાય પર લાગવા માટેનો સમય એટલે સવાર, આ સવાર અલગ અલગ વ્યવસાય અને અલગ અલગ લોકો માટે અલગ અલગ મહત્વ ધરાવે છે, ખેડૂતો વહેલી સવારે ગાડુ લઈને ખેતરે ઉપડી જતાં હોય છે, નાના ભૂલકાઓ સ્કૂલ યુનિફોર્મ પહેરીને ભાર વગરનું શિક્ષણ મેળવવા માટે રિક્ષામાં ખીચોખીચ ભરાયને સ્કૂલે જતાં હોય છે, નોકરિયાત વર્ગ પોતાનાં ફરજનાં સ્થળે પહોંચવા માટે વાહન લઈને નીકળી પડતાં હોય છે. \n\n અર્ચના પોતાનાં ઘરનું બધું રૂટીન વર્ક પૂરું કરીને પોતાની ઓફિસે જઈ રહી હતી, આજે સવારથી જ તેનો જીવ કોઈપણ પ્રકારનાં દેખીતા કારણ વગર જ મૂંઝાઈ રહ્યો હતો, પરંતુ ઘર અને ઓફિસનાં કામનાં ભારણને લીધે અર્ચના આ બાબતની અવગણના કરી રહી હતી.\n\n આથી અર્ચના એક્ટિવામાં સેલ્ફ લગાવીને તેની ઓફિસ તરફ જતાં રસ્તા પર એકટીવા ભગાવે છે, અર્ચના શહેરનાં જાણીતા એવાં \"રાહુલરાજ\" મોલમાં એકાઉટન્ટ તરીકે ફરજ બજાવતી હતી, અને તેનાં ઘરેથી મોલ સુધી પહોંચતાં 45 મિનિટ જેટલો સમય લાગતો હતો, અર્ચનાએ લગભગ વીસેક મિનિટ જેટલી એકટીવા ચલાવી હશે, એવામાં તેનું ધ્યાન એક્ટિવાનાં મિરર પર પડ્યું..જેમાં એક બી.એમ.ડબ્લ્યુ કાર પોતે ઘરેથી નીકળી ત્યારથી તેને ફોલો કરી રહી હોય તેવું લાગ્યું...આ જોઈ ગભરાહટને લીધે અર્ચનાનાં શ્વાસોશ્વાસ અને હૃદયનાં ધબકારા વધી ગયાં, ચહેરા પર પરસેવો બાઝી ગયો, હાથ - પગમાં એક અલગ પ્રકારની ધ્રુજારી આવવાં લાગી...આથી અર્ચનાએ પોતાની એકટીવા ભગાવી અને શોર્ટકટ લીધો...તો પણ પેલી બી.એમ.ડબ્લ્યુ કાર હજુપણ તેને ફોલો કરી રહી હતી...લગભગ આવું વીસેક મિનિટ સુધી ચાલ્યું હશે..એવામાં એકાએક પેલી કાર અર્ચનાને દેખાતી બંધ થઈ ગઈ.\n\n  આથી અર્ચનાનાં જીવમાં જીવ આવ્યો, તેનો તાળવે ચોંટેલો જીવ હવે શાંત પડ્યો હોય તેવું લાગી રહ્યું હતું, આથી અર્ચના ફરી અગાવની માફક જ બે ફિકર બનીને પોતાની એકટીવા ચલાવવા લાગી, એવામાં એકાએક પેલી બે.એમ.ડબલ્યુ કાર પોતાની સામેની તરફથી પુરઝડપે ઘસી આવેલ રહી હતી..આ જોઈ અર્ચનાને લાગ્યું કે આજે તો તે કોઈપણ સંજોગોમાં બચી શકે તેમ નથી..અને પેલી બી.એમ.ડબલ્યુ કાર જોત-જોતામાં તેની એકદમ નજીક આવી ગઈ..અને એકટીવા સાથે જોરદાર ધકડા સાથે અથડાઈ...આથી અર્ચના એ \"બચાવો.!\" - એવી મોટેથી બૂમ પાડી.\n\n  આ જોઈ અર્ચના ગભરાઈને પોતાની પથારીમાંથી સફાળી જાગી ગઈ...અને પોતાનાં બેડની બાજુમાં રહેલ ટીપાઈ પર રહેલ પાણીની અડધી બોટલ એક જ શ્વાસમાં પી ગઈ..અર્ચનાની આવી મોટી બૂમ સાંભળીને તેનો પતિ સુશાંત પણ દાઢી કરતાં કરતાં બેડરૂમ સુધી દોડીને આવી પહોંચ્યો..આમ અર્ચનાને ખ્યાલ આવી ગયો કે હાલ તેણે એક ખરાબ સ્વપ્ન જોયેલ હતું..\n\n\"શું..? અર્ચના આજે પણ તે ફરી પાછું ડરામણું સપનું જોયું..?\" - અર્ચનાનાં માથા પર પ્રેમથી હાથ ફેરવતાં - ફેરવતાં સુશાંત બોલ્યો.\n\n\"હા ! મને પણ એવું જ લાગી રહ્યું છે..!\" - અર્ચના સ્વસ્થ થતાં બોલે છે.\n\n\"ઓકે...ધેન ડોન્ટ વરી..!\" - સુશાંત અર્ચનાને હિંમત આપતાં બોલે છે.\n\n\"પણ...સુશાંત મને કોણ મારવા માંગતું હશે.? મેં કોઈનું શું બગાડ્યું છે..?\" - અર્ચના અચરજ ભરેલાં અવાજે બોલી.\n\n\"ડાર્લિંગ ! એ એક સપનું હતું..જેને આટલું ગંભીરતાથી લેવાની કોઈ જ જરૂર નથી..માટે ડોન્ટ મોર થિંક અબાઉટ ધીસ મેટર..!\" - સુશાંત હળવા અવાજે બોલ્યો.\n\n\"ઓકે.!\" - અર્ચના પોતાનું માથું ધુણાવતા બોલી.\n\n\"મેડમ ! હવે તમે મારા માટે કંઈક નાસ્તો બનાવી આપો, તો મારા પર તમારી મોટી મહેરબાની રહેશે..અને એટલીવારમાં હું નાહીને આવું..!\" - સુશાંત હસતાં - હસતાં બોલે છે.\n\n  ત્યારબાદ સુશાંત નાહવા માટે બાથરૂમ તરફ જાય છે, અને અર્ચના નાસ્તો બનાવવા માટે રસોડામાં જાય છે, થોડીવારમાં સુશાંત તૈયાર થઈને નાસ્તો કરવાં માટે ડાઈનિંગ ટેબલ પર ગોઠવાઈ જાય છે, અને અર્ચના નાસ્તો ડાઈનિંગ ટેબલ પર સર્વ કરે છે.\n\n\"અર્ચના ! તું આજે રાતે પૂરતી ઊંઘ ન થવાને લીધે ખુબ જ થાકેલી લાગી રહી છો...અને તારા ચહેરા પર થકાવટ સ્પષ્ટપણે જોઈ શકાય છે...માટે આજે તું એક કામ કર, તારી ઓફિસે કોલ કરીને રજા લઈ લેજે, અને ઘરનું બધું કામ પતાવીને એકતાનાં ઘરે આંટો મારી આવજે જેથી તેને સારું લાગે..!\" - સુશાંત નાસ્તો કરતાં કરતાં બોલે છે.\n\n\"ઠીક છે.! તારી વાત મને યોગ્ય લાગે છે.! હું તે જણાવ્યું એ જ પ્રમાણે કરીશ આજે..!\" - અર્ચના સુશાંતની વાત સાથે સહમતી દર્શવાતા બોલે છે.\n\n  ત્યારબાદ સુશાંત પોતાની ઓફિસબેગ ખભે લગાવીને અર્ચનાનાં કપાળનાં ભાગે કિસ કરીને \"ટેક કેર ! ડાર્લિંગ..!\" - એવું કહીને ઓફિસે જવાં ઘરની બહાર નીકળે છે.\n\n  થોડીવાર બાદ અર્ચના સુશાંતને બાઈ એવું કહેવા માટે પોતાનાં ઘરની ગેલેરીમાં આવે છે.. પરંતુ તેણે પોતાનાં ઘરની બહાર જે નજરો જોયો તે જોઈને અર્ચનાનાં હોશ ઊડી ગયાં..તેની આંખો નવાઈને લીધે પહોળી થઈ ગઈ...તેણે \"સુશાંત\" - એવી બે - ત્રણ બુમો પણ પાડી પરંતુ તે બુમનો અવાજ સુશાંતના કાન સુધી પહોંચ્યો નહીં..આથી અર્ચના ઝડપથી પોતાનાં બેડરૂમમાં ગઈ અને પોતાનો મોબાઈલ ફોન ઉઠાવીને સુશાંતને કોલ કર્યો.\n\n\"હા ! અર્ચના બોલ.!\" - સુશાંત બોલ્યો.\n\n\"તમે કેમ આજે ઓફિસે જવાં માટે આપણી કાર કેમ ના લઈ ગયા.!\" - અર્ચનાએ આશ્ચર્ય સાથે સુશાંતને પૂછ્યું.\n\n\"અરે...ડિયર. આજે આપણી કાર સર્વિસ માટે લેવા આવશે, મેં શો રૂમમાં વાત કરી લીધેલ છે, માટે મેં સવારે જાગીને જ કેબ બુક કરાવી લીધી હતી.!\" - સુશાંત સ્પષ્ટતા કરતાં જણાવે છે.\n\n\"પણ.! એ કાર...તો...\" - અર્ચના થોડુંક ખચકાતા - ખાચકાતાં બોલી.\n\n\"સારું ! ડિયર..ચિંતા ના કરીશ...હું તને પછી નિરાંતે કોલ કરું છું.!\" - સુશાંત બોલ્યો.\n\n\"ઓકે...ધેન ટેક કેર.!\" - અર્ચના કોલ ડિસ્કનેક્ટ કરતાં બોલી.\n\n  ત્યારબાદ અર્ચના પોતાનાં બધું કામ પૂરું કરીને એકતાનાં ઘરે જાય છે, એકતા અને અર્ચના ખુબ જ વાતોચીતો કરે છે, ત્યારબાદ અર્ચના એકતાને પોતાનાં ગઈકાલે જે પેલું ડરામણું સપનું આવેલ હતું...તેનાં વિશે વિગતવાર જણાવે છે...જે સાંભળીને એકતા અર્ચનાને જણાવે છે.\n\n\"અર્ચના ! ડોન્ટ વરી ડિયર...ઈટ વોસ ઓન્લી અ ડ્રિમ એટ ઓલ...નથિંગ ટુ વરી.!\" \n\n\"પણ...એકતાં મને કોણ મારવા માંગતું હશે..મેં ક્યાં કોઈનું કંઈ બગાડ્યું છે.!\" - હેરાની ભરેલાં અવાજે અર્ચના બોલી.\n\n\"અર્ચના ! મારું એવું માનવું છે કે તારે કોઈ સારા સાઈકોલોજીસ્ટ કે સાઈકિયાટ્રીસ્ટને એકવાર બતાવવું જોઈએ..!\" - એકતા પોતાનો મંતવ્ય આપતાં બોલી.\n\n\"હા ! મને પણ તારી વાત સાચી લાગી રહી છે.!\" - સોફા પરથી ઊભા થઈને પોતાનો મોબાઈલ બેગમાંથી બહાર કાઢતાં - કાઢતાં અર્ચના બોલે છે.\n\n  ત્યારબાદ અર્ચના બારી પાસે જઈને પોતાનાં મોબાઈલ ફોનમાંથી સુશાંતને કોલ કરે છે, અને તેને જણાવે છે કે મારે કોઈ સારા સાઈકોલોજીસ્ટ કે સાઈકિયાટ્રીસ્ટને બતાવવું જોઈએ..આથી સુશાંત અર્ચનાની વાતમાં સહમતી દર્શાવે છે..અને સુશાંત અર્ચનાને મોબાઈલ ફોન પર એકતા સાથે પોતાની વાત કરાવવા માટે જણાવે છે.\n\n\"લે ! એકતા સુશાંત તારી સાથે ફોન પર વાત કરવાં માંગે છે..!\" - અર્ચના પોતાનો મોબાઈલ ફોન એકતા તરફ આગળ ધરતા બોલે છે.\n\n  આ સાંભળી એકતાનાં શરીરમાં એક અલગ જ પ્રકારનો ભય ફેલાઈ ગયો, તેનાં ચહેરા પર પરસેવો બાઝી ગયો, હાથ પગ ડરને લીધે ધ્રુજી રહ્યાં હતાં, શ્વાસોશ્વાસ અને હૃદયનાં ધબકારા વધી ગયેલાં હતાં, અચરજ અને નવાઈને લીધે એકતાની આંખો પહોળી થઈ ગઈ..આમ છતાંપણ એકતાએ હિંમત કરીને અર્ચનાનાં હાથમાં રહેલ ફોન પોતાનાં કાને રાખ્યો અને બોલી..\n\n\"હે..લો.!\" - એકતા ડરેલા અવાજે અટકતા અટકતા બોલી.\n\n\"હેલો ! હાઉ આર યુ...ડિયર એકતા.!\" - સામેની તરફથી એકતાને સુશાંતનો અવાજ સંભળ્યો..સુશાંતનો અવાજ સાંભળતાની સાથે જ એકતાનાં હાથમાંથી મોબાઈલ નીચે ફ્લોર પર પડી ગયો.\n\n\"શું થયું ..એકતા..?\" - અર્ચના એકતાની સામે જોઈને બોલી.\n\n\"કંઈ નહીં.!\" - ચહેરા પર રહેલ પરસેવો લુછતાં - લુછતાં એકતા બોલી.\n\n  એવામાં એકતાનાં ઘરનો ડોર બેલ વાગ્યો, આથી એકતા એકદમ ઝડપથી દરવાજા તરફ ચાલવા માંડે છે, દરવાજો ખોલીને જોવે છે તો એકતાનાં પતિ...નિશાંત ઘરે લંચ માટે આવેલ હતાં.\n\n\"સારું ! તો હું હવે મારા ઘરે જાવ છું.મારે હજુ ઘણુંબધું કામ બાકી છે...!\" - અર્ચના એકતાની સામે જોઈને બોલે છે.\n\n\"અર્ચના ! અહીં જમીને જજે.!\" - નિશાંત અર્ચનાને વિવેક કરતાં કહે છે.\n\n\"નાં ! હું મારા ઘરે જઈને જમીશ.!\" - અર્ચના પોતાનું પર્સ ખભે લટકાવતા બોલે છે.\n\n\"ઓકે.બાય ! અર્ચના.!\" - એકતા બોલે છે.\n\n ત્યારબાદ અર્ચના પોતાના ઘરે પરત ફરે છે, આ દરમ્યાન એકતા અને નિશાંત બંને ડાઈનીંગ ટેબલ પર જમવા માટે બેસે છે..અને એક્તા નિશાંતને અર્ચના શાં માટે પોતાનાં ઘરે આવેલ હતી એ વિગતો વિગતવાર જણાવે છે.\n\n\"હા ! તો ! એમાં શું થયું..!\" - નિશાંત બોલે છે.\n\n\"રહેવા દો..! તમને મારી વાત હાલ નહીં સમજાય.!\" - એકતા કોઈ રહસ્ય છુપાવી રહી હોય તેવી રીતે બોલી.\n\n  ત્યારબાદ નિશાંત લંચ કરીને પોતાની ઓફિસે પરત ફરે છે, અને એકતા પોતાનાં ઘરકામમાં વ્યસ્ત બની જાય છે.\n\n\n\nએક મહિના પહેલાં.\n\nઅર્ચના અને એકતા બંને એક સમયનાં કોલેજ ફ્રેન્ડ હતાં, જે બંને સદનસીબે લગ્ન પછી એક જ શહેરમાં રહેતાં હતાં, ધીમે - ધીમે તે બંને વચ્ચે પહેલાં જેવી જ ફ્રેન્ડશિપ ડેવલપ થઈ ગઈ...ધીમે - ધીમે દિવસો, અઠવાડિયા, અને મહિનાઓ વીતતાં ગયાં, ત્યારબાદ તે બધાએ મળીને એક હિલસ્ટેશન પર જવાં માટેની ટ્રીપ ગોઠવી.\n\n  આથી અર્ચના, સુશાંત, એકતા અને નિશાંત ફરવાં માટે જાય છે, ત્યાં જઈને તે લોકો જાણે કુદરતનાં ખોળે ફરી રહ્યાની અનુભતી કરે છે, એકદમ આહલાદક વાતાવરણ, ચારેકોર લીલીછમ હરિયાળી, પર્વતો અને પહાડીનો નજરો, જાણે વાદળો પર્વતો સાથે વાતો કરી રહ્યા હોય તેવું લાગી રહ્યું હતું.\n\n  એવામાં એકતા આ કુદરતી સૌંદર્યનો વધુ લાહવો ઉઠાવવા માટે ટેકરીની કિનારી પાસે જાય છે, અને ત્યાં સુસવાટા મારતાં પવનની લેહરો જાણે એકતાનાં પુરેપુરા શરીરમાં એક નવા જ પ્રકારનાં ઉમંગ, ઉત્સાહ અને ચેતનાનો સંચાર કરી રહી હોય તેવું અનુભવી રહી હતી, એવામાં સુશાંત એકતાની નજીક જાય છે, તે બંને થોડીક વાતોચિતો કરે છે, એવામાં એકતા એકાએક જોરથી ચીસ પાડે છે..\n\n\"બચાવ.! બચાવ..!\" \n\n  આ સાંભળીને અર્ચના, અને નિશાંત એક્તા હાલ જે સ્થળે ઊભા રહીને ચીસ પાડી રહી હતી, ત્યાં દોડીને ઝડપથી આવી પહોચે છે..આ દરમિયાન એકતા જોર - જોરથી રડી રહી હતી..અને પોતાની આંખોએ જે ઘટનાં જોઈ તે ઘટનાં વિશે અર્ચના અને નિશાંતને જણાવતાં બોલે છે કે..\n\n\"હું અને સુશાંત અહીં ટેકરીની કિનારી પાસે ઊભા રહીને વાતો કરી રહ્યાં હતાં, એવામાં સુશાંતનો પગ લપસ્યો, આથી તે આ ઊંડી ખીણમાં પડી ગયો, મેં તેને બચાવવા માટે ઘણાં પ્રયત્નો કર્યા, પરંતુ મારા બધાં જ પ્રયત્નો વ્યર્થ ગયાં...!\" - એકતા રડતાં - રડતાં બોલી.\n\n  આ સાંભળીને અર્ચના પર જાણે આફતો અને દુઃખનો પહાડ તૂટી પડ્યો હોય તેવું તે અનુભવી રહી હતી, તેનાં હૈયામાં એક ઊંડો ધ્રાસકો પડ્યો, હૃદય ચિરાઈ જાય એટલી તીવ્ર વેદના હાલ તે અનુભવી રહી હતી..એકાએક અર્ચનાની આંખો આડે અંધારું છવાઈ ગયું અને તે બેભાન થઈને જમીન પર પડી ગઈ..જ્યારે અર્ચનાંએ પોતાની આંખો ખોલી તો તે હોસ્પિટલમાં દાખલ હતી...અને બેડ પર સુતેલ હતી.\n\nત્યારબાદ નિશાંત અને એકતા અર્ચનાને સુશાંતના મૃત્યુ વિશે જણાવે છે, પરંતુ અર્ચના કોઈપણ સંજોગોમાં આ બાબત સ્વીકાર કરવાં માટે તૈયાર જ ન હતી..અર્ચના જાણે પોતાનાં મન પરનો કાબૂ ગુમાવી બેસેલ હોય તેમ પાગલની માફક વર્તન કરી રહી હતી...આથી ત્યાંના ડોકટરે રેફરન્સ માટે સાઈકીયાટ્રીસ્ટ ડૉ. હેમંતને બોલાવે છે..ડૉ. હેમંત અર્ચનાની તપાસ કરીને અમુક દવાઓ લખી આપે છે..અને જણાવે છે કે 6 મહિના સુધી આ દવા અર્ચનાએ ભૂલ્યા વગર લેવાની છે, જો આ દવા સમયસર લેવામાં નહીં આવે તો અર્ચનાની માનસિક હાલત ગમે ત્યારે બગડવાની શક્યતા રહેલ છે.બીજી એ બાબત તમારે ખાસ યાદ રાખવાની છે કે અર્ચનાને કોઈ શોકિંગ બાબત જણાવવી નહીં...તે હર્ટ કે દુઃખી ના થાય તે બાબતનું તમારે ખાસ ધ્યાન રાખવાનું છે....ત્યારબાદ અર્ચનાને હોસ્પિટલમાંથી ડિસ્ચાર્જ આપવામાં આવે છે અને અર્ચના પોતાનાં ઘરે પરત ફરે છે, અર્ચના ઘરે પરત ફરે એ પહેલાં જ નિશાંત અને એકતાએ સુશાંતનાં હિન્દૂ સંસ્કૃતિ પ્રમાણે અંતિમ સંસ્કાર વિધિ પણ પૂરી કરી લીધી હતી.\n\n\n\nએ જ દિવસે રાતે..\n\n  લગભગ રાતનાં 11 કલાક એકતા અને નિશાંત પોતાના બેડરૂમમાં સુતેલા હતાં, એવામાં એકાએક ડોરબેલ રણકી ઉઠે છે, આથી એકતા નિશાંતની ઊંઘમાં ખલેલ ના પડે માટે તે પથારીમાંથી હળવેકથી ઊભી થઈને દરવાજા તરફ જાય છે..દરવાજા પાસે પહોંચીને એકતા દરવાજા પર રહેલાં વિઝ્યુલ ગ્લાસમાંથી બહાર જોવે છે..બહાર જે દ્રશ્ય જોયું તે જોઈને એકતાનાં પગ નીચેથી જમીન સરકી ગઈ...એકતા એકદમથી ગભરાય ગઈ..ડરને લીધે તેની બંને આંખો પહોળી થઈ ગઈ..શું કરવું.? શું ન કરવું.? એ એકતાની કંઈ સમજમાં આવી નહોતું રહ્યું, આથી ડરીને જોરજોરથી ચીસાચીસ કરી મૂકે છે, અને જોર જોરથી \"નિશાંત\" એવી બૂમો પાડે છે, એકતાની આવી જોરદાર ચીસો સાંભળીને નિશાંત સફાળો પોતાનાં બેડમાંથી ઉભા થઈને એકતા જે જગ્યાએ ઊભા રહીને ચીસ પાડી રહી હતી ત્યાં દોડીને પહોંચે છે..\n\n\"નિશાંત ! ત્યાં..ત્યાં.! દરવાજે...સુ...શાં. ત.!\" - ગભરાયેલા અવાજે ડરતા - ડરતાં એકતા બોલે છે.\n\n\"વોટ ! નોન સેન્સ.! સુશાંત ત્યાં ક્યાંથી હોય..!\" - નિશાંત વિસ્મયતા સાથે બોલે છે.\n\n\"હા...ત્યાં સુશાંત જ છે..મેં તેને મારી આંખો વડે જોયો...તે આપણાં દરવાજા બહાર ઉભેલ હતો..!\" - એકતા ધ્રુજતાં - ધ્રુજતાં બોલે છે.\n\n\"એકતા ! ભાનમાં આવ..તું શું કહી રહી છો..સુશાંત તો એક મહિના પહેલાં જ મૃત્યુ પામ્યો છે..એ આપણાં ઘરનાં દરવાજે કેવી રીતે હોઈ શકે..!\" - નિશાંત થોડાક ગુસ્સા સાથે બોલે છે.\n\n  ત્યારબાદ નિશાંત દરવાજો ખોલે છે,તો ત્યાં વાસ્તવમાં કોઈ જ હોતું નથી.આથી નિશાંત એકતાની સામે જોઈને બોલે છે.\n\n\"જો ! મેં તને કહ્યું હતું...ને...બહાર કોઈ જ નથી..!\" \n\n\"ના ! ત્યાં સુશાંત હતો જ જે મને મારવા માટે આવેલ હતો.જેનાં હાથમાં ધારદાર છરી હતી..!\" - એકતા વધુ વિગત જણાવતાં બોલે છે.\n\n\"એકતા...કેવી વાહિયાત વાતો કરે છે તું...તારું મગજ તો ઠેકાણે છે...ને.? મરેલ વ્યક્તિ કેવી રીતે આપણાં દરવાજે આવે..અને તે તને શાં માટે મારવા માંગે..?\" - નિશાંત હવે ગુસ્સા સાથે બોલે છે.\n\n\"કારણ કે મેં જ એનું ખૂન કરેલ છે..!\" - એકતા રડતાં - રડતાં સાચી વિગત નિશાંતને જણાવી દે છે.\n\n  આ સાંભળતાની સાથે જ રૂમમાં એક નીરવ સન્નાટો છવાઈ ગયો, પળવાર માટે જાણે સમય રોકાઈ ગયો હોય તેવું નિશાંત અનુભવી રહ્યો હતો, પોતે એકતાનાં મોઢેથી જે હકીકત કે વાસ્તવિકતાં સાંભળે છે, તેના પર નિશાતનાં કાનોને વિશ્વાસ નહોતો આવી રહ્યો..\n\n\"પણ...સુશાંત તો પેલી ટેકરી પર પગ લાપસવાને કારણે મૃત્યુ પામ્યો હતો...ને.!\" - નિશાંત આશ્ચર્ય અને નવાઈ સાથે એકતાની સામે જોઈને બોલે છે.\n\n\"નાં..એવું નહોતું..આપણે જ્યારે ફરવાં ગયાં, ત્યારે હું ટેકરીની કિનારી પાસે ઉભેલ હતી, બરાબર એ જ સમયે સુશાંત મારી પાસે આવ્યો અને તે મારી સુંદરતાના વખાણ કરવાં માંડ્યો...અને જોતજોતામાં તેણે મારો હાથ પકડી લીધો..અને મારી પાસે બોલી ના શકાય તેવી માંગણી કરવાં માંડ્યો..તેણે મને કહ્યું કે, \" જો તું કાયમિક માટે મારી બની જઈશ તો તને નિશાંત કરતાં પણ વધારે સારી રીતે રાખીશ...એ સમયે મારે શું કરવું એ મને કોઈ વિચાર નહોતો આવી રહ્યો, આથી મેં મારો હાથ છોડાવવા માટે સુશાંતને ધક્કો માર્યો અને તે નજીક રહેલ ઊંડી ખીણમાં જઈ પડ્યો...!\" - એકતા બંધ રહસ્યો પરથી પડદો હટાવતાં બોલે છે.\n\n\"ઓહ...માય...ગોડ..! તો તે આ વાત મારા અને અર્ચનાથી શાં માટે છૂપાવી..!\" - નિશાંત પોતાનું માથું પકડતાં - પકડતાં બોલે છે.\n\n\"મને એવું હતું કે જો આ વાત હું તને કરીશ તો તું મારા ચારિત્ર પર શંકા કરીશ..અને જો આ વાત હું અર્ચનાને જણાવીશ તો અર્ચના ક્યારેય આ બાબત પર વિશ્વાસ નહીં કરે...આથી મેં આ રાજ હંમેશા માટે રાજ જ રાખ્યું..પરંતુ મને એવો સપનામાં પણ ખ્યાલ નહોતો કે એવી પરિસ્થિતિનું પણ નિર્માણ થશે કે જેને લીધે મારે આ રાજ પરથી પડદો હટાવવાની પણ નોબત આવશે..!\" - પોતાની જાતને નિર્દોષ પુરવાર કરતાં - કરતાં એકતા બોલી.\n\n\"ઓકે...હું કંઈક કરું છું..!\" - ખિસ્સામાંથી મોબાઈલ ફોન બહાર કાઢતાં - કાઢતાં નિશાંત બોલે છે.\n\n આથી નિશાંત પોતાના જાણીતા એવાં પ્રખર ગુરુને પોતાનાં ઘરે તાત્કાલિક લઈને આવે છે...અને સુશાંતની આત્માને કાયમિક માટે કેદ કરી લે છે...અને મંત્રેલ તાવીજ અને દોરો આપતાં ગુરુ કહે છે કે..\n\n\"બચ્ચા ! મંત્રોચ્ચારથી અને તેની તાકાતથી પવિત્ર કરેલ આ તાવીઝ તારા ઘરનાં મંદિરમાં રાખજે.અને આ દોરો તારા, એકતા અને અર્ચનાના હાથ પર બાંધી દે જે...જેથી સુશાંત ફરી ક્યારેય તમારી નજીક નહીં ફરકે..!\" \n\n\"જી..બાબા..!\" - એકતા અને નિશાંત માથું ઝુકાવતા બોલે છે.\n\n ત્યારબાદ નિશાંત અને એકતા પોતાનાં હાથ પર ગુરુએ આપેલ દોરો બાંધી લે છે...અને નિશાંત ગુરુને તેનાં આશ્રમે મુકવા માટે જાય છે.\n\n એ દિવસથી માંડીને આજદિવસ સુધી એકતાને ક્યારેય સુશાંત દેખાયો નહીં..અને બીજે જ દિવસે એકતાએ ખુબજ બુદ્ધિપૂર્વક પેલો મંત્રીત દોરો અર્ચનાનાં કાંડે પણ બાંધી દીધો..ત્યાર પછી અર્ચનાને ક્યારેય પેલાં ડરામણા સપનાઓ આવેલ ન હતાં, ધીમે -ધીમે અર્ચના તે પરિસ્થિતિમાંથી બહાર આવી અને ફરી પાછી પોતાની નોર્મલ લાઈફ જીવવા લાગી..અને એકતાએ પણ હિંમત કરીને અર્ચનાને બધી જ સાચે સાચી હકીકત જણાવી દીધી..એકતા પાસેથી આખે-આખી વાસ્તવિકતા અને હકીકત જાણ્યા બાદ અર્ચના બોલી કે.\n\n\"એકતા ! આમાં તારો પણ વાંક નથી..આપણી આસપાસ રહેતાં આવા ડબલ પર્સનાલિટી વાળા લોકોને સમજવા ખુબ જ મુશ્કેલ હોય છે..જેઓ બહારથી કઈક અલગ હોય છે અને અંદરથી કંઈક અલગ હોય છે..જેમાંથી મારો પતિ સુશાંત પણ એક હતો..મારી સાથે લગ્ન કર્યા હોવા છતાં બીજા સાથે ફલર્ટ કરવું તેને ખુબજ ગમતું હતું..આથી તેની સાથે જે થયું એ બરાબર જ છે...અને તે એને જ લાયક હતો..!\" \n\n  બરાબર આ જ સમયે એકતાની નજર અર્ચનાની હોસ્પિટલની ફાઈલ પર પડી..જેમાં નિદાનના ખાનમાં મોટા અક્ષરે લખેલ હતું..\"PTSD\" એટલે પોસ્ટ ટ્રોમેટિક સ્ટ્રેસ ડિસઓર્ડર.(એટલે કે જ્યારે કોઈ વ્યક્તિને એકાએક આઘાત લાગે..ત્યારે એવી પરિસ્થિતિ ફરીવાર નિર્માણ પામશે એવો સતત ભય લાગ્યા કરે છે..જેને લીધે વ્યક્તિ વ્યવસ્થિત જમી કે સૂઈ પણ શકતો નથી..જેની સુધી અસર તેનાં શરીર પર થાય છે..જેને પોસ્ટ ટ્રોમેટિક સ્ટ્રેસ ડિસઓર્ડર કહે છે.) આથી એકતાને એ બાબત સારી રીતે સમજાય ગઈ...આથી એકતા અર્ચનાને કાયમિક માટે પોતાનાં જ ઘરે રહેવાં માટે લઈ ગઈ...અને એકતાનાં આ નિર્ણયને તેનાં પતિ નિશાતે પણ માન આપ્યું.\n\n મિત્રો, આપણી આસપાસ ઘણાં એવાં વ્યક્તિ હોય છે કે જે આપણી સાથે સારો એવો વ્યવહાર કરતાં હોય છે, પરંતુ અંદરખાને તેઓ આપણું ખરાબ ઈચ્છતા હોય છે, આવા લોકોની સ્પ્લિટ પર્સનાલિટીને ઓળખવી ખૂબ જ મુશ્કેલ હોય છે, અને આવા વ્યક્તિઓને કુદરત કોઈને કોઈ રીતે તેનાં કર્મોની સજા આપે જ છે...જેવી રીતે સુશાંતને તેનાં કર્મોની સજા મળી..જેમાં એકતા માત્ર નિમિત્ત બનેલ હતી.",
      "duration": "12 mins",
      "category": "Horror"
    },
    {
      "title": "વાત એક રાતની",
      "story_name": "અસ્વીકરણ (Disclaimer) :-રજૂ કરેલી વાર્તા/રચનામાં આલેખાયેલ,નામો, પાત્રો, વ્યવસાયો, સ્થળો, ઘટનાઓ, અને ઘટના સ્થળ કે સમય ક્યાં તો લેખકની કલ્પનાશીલતા છે અથવા કેવળ કાલ્પનિક છે, લેખન કાર્ય કેવળ વાંચનારના મનોરંજન હેતુ માટે છે અને તે રીતે રચનાની માવજત માટે શબ્દો અને સ્થળ વપરાયેલ છે. વાસ્તવિક વ્યક્તિઓ, જીવંત અથવા મૃત, અથવા વાસ્તવિક ઘટનાઓ કે સ્થળ સાથેની કોઈપણ સામ્યતા સંપૂર્ણ રીતે યોગાનુયોગ છે/ગણવાનો રહેશે. તેમજ પ્રસ્તુત રજૂઆત કોઈ સામાજિક કે રાજકીય, ધર્મ કે, રૂઢિ -રિવાજ કે માન્યતાની રજૂઆત / સમર્થન અથવા વિરોધથી પર છે.\n\nવાર્તામાં જરૂરી ટેકનીકલ શબ્દોની સમજ માટે હાઇપર લિન્ક રજૂ કરેલ છે (વાદળી રંગમાં) તે,પ્રિય વાચકમિત્રો માટે સુવિધા પૂરી પાડવાના ભાગ રૂપે છે,જેના ઉપયોગથી વાંચન યાત્રામાં પૂરક માહિતી ભળવાથી વાંચન રોચક અને રસમય બની રહેશે.\n\nવિષય પ્રવેશ :-\n\nજિંદગી અને મૃત્યુનો સિલસિલો અવિરત ચાલતો જ રહે છે. પૂર્વજન્મ અને પુનર્જન્મ અને અશાંત આત્માઓના અસ્તિત્વ ઉપર વિશ્વાસ કરનાર લોકો આપના સમાજમાં ઘણા છે પરંતુ પશ્ચિમની સંસ્કૃતિમાં, આજે પણ ઘણા લોકો આનાથી બે-ખબર છે. આ વિષયને સાંકળતી અલગ અલગ વાર્તાઓ છે, પરંતુ આજે આપણે અમેરિકના કેલિફોર્નિયા રાજયમાં આવેલા નાનકડા ગામ મોંટેરી ગામ ના સ્થળો ને સાંકળી અશાંત આત્માઓ-તથા પુનર્જન્મ ની ઘટનાને વાર્તા સ્વરૂપે માણીશું.\n\nસમય:-ઈસવીસન-૧૮૪૫ થી ૧૮૮૦\n\nપાત્ર પરિચય :- \n\n“એન્ટોની” – એક અમેરિકનો નિવૃત સૈનિક, તે દીવાદાંડીના કેર ટેકર તરીકે કામ કરે છે.“સારા” –“એન્ટોની” ની પત્ની. “એંજોલી” – “એન્ટોની“અને “સારા”ની એક માત્ર યુવાન દીકરી. ચાર્લી- એન્ટોનીનો મિત્ર“બ્રુનો”- એક વેટરનીટી ડોક્ટર જે વાર્તાનો નાયક છે – સોફિયા “બ્રુનો”ની મંગેતર વાર્તાની સહ નાયિકા\n\n૩૧મી ઓક્ટોબર માસની તે સાંજે “બ્રુનો” “મોંટેરી” ના સાગર કાંઠે આવેલા “લવર્સ પોઈન્ટ” ઉપર સોફિયાની આતુરતાથી રાહ જોઈ રહ્યો હતો. “મોંટેરી”ની સાંજની રોનક કોઈ પણ પ્રેમી પંખીડાઓને ગાંડા કરનારી હોય છે. કાતિલ ઠંડા પવનના સુસવાટા તેજ થતાં બ્રુનોએ હુડીની દોરી બાંધી માથું કવર કર્યું. ઠંડીના સુસવાટા અને અંધારું વધતાં જે ગણ્યા ગાંઠયા પ્રેમી – પંખિડા હતા તેઓ પરત ફરતા હતા . “બ્રુનો”એ તમાકુની ડબબીમાંથી એક બામ્બુ રોલિંગ પેપર અને તંબાકુ લઈ સિગારેટ વણી, અને પેટાવીને ધુમાડા કાઢતા વિચારતો હતો, સોફિયા કેમ મોડી પડી ? આજના ભૂતિયા“હેલોવીન” દિવસની ઉજવણીના ભાગ રૂપે સોફિયાએ અહી પોઈન્ટ ઉપર આવી ગેરાડેલીની ગરમા ગરમ ચોકલેટની સાથે લૂફ્ત માણવી અને બજારમાં મોડીરાત ભૂતિયા કોસ્ચ્યુમમાં ઘૂમવું તેવું નક્કી કરેલું હતું, પણ હજુ, તે પહોચી નહતી .”બ્રુનો” હવે બરોબરનો કંટાળ્યો હતો, પણ તેની મંગેતર “સોફિયા”ની માદક કંપનીમાં હેલોવીનની ઉજવણી કરી બેસ્ટ ડ્રેસ કપલ નું ઈનામ જીતવાની નેમ હતી એટલે તો આજે બ્રુનોએ પણ કાળા કલરની હુડી પહેરી હતી અને મોઢે પહેરવાનું માસ્ક હાથ વગું રાખેલું હતું. “મોંટેરી” બજારમાં આવેલી કેનિંગ કંપનીની સાઇરન રાત્રિના નવ વાગ્યાની યાદ અપાવતા, આખરે બ્રુનોએ નિરાશ થતાં વિચાર્યું કે પોતે હવે સોફિયાને તેના ઘેર તેડી, પછી બજારમાં પ્રતિયોગિતામાં ભાગ લેવા આવશે. કંટાળેલા “બ્રુનો”એ સ્ટેન્ડ ઉપરથી સાઇકલ લીધી અને ઝાકળથી ભીની થયેલી તેની સીટ લૂછી, અને સાઇકલનું પેડલ મારવા જતો હતો ત્યાં દૂર છેવાડે એક ટમ-ટમતું પ્રકાશનું બિંદુ દેખાયુ. “બ્રુનો” વધુ કઈ વિચારે તે પહેલા કોઈ અજાણી સંમોહિત અવસ્થામાં તેણે પ્રકાશ તરફ તીવ્ર આકર્ષણ અનુભવ્યું, અને પોતાના મગજ ઉપર કાબૂ ગુમાવતા તેણે, પ્રકાશ તરફ સાયકલ મારી મૂકી.\n\n“બ્રુનો” જેમ જેમ તે પ્રકાશ નજીક પહોચતો હતો,તેમ તેમ તેની સાઇકલની ગતિ પણ વધતી હતી. પ્રકાશની એકદમ નજીક આવતાજ તેણે ભૂતિયા ડુંગર ઉપર આવેલી દીવાદાંડી સાથે એક અવારું હાલતમાં કોટેજ દેખાયું....હવે તે પ્રકાશના ઉદગમ સ્થળે હતો. ગેઇટ ઉપરના થાંભલા ઉપર એક ફાનસમાં મીણબત્તી સળગતી હતી.જેને જોઈ પોતે ઝડપથી સાઇકલ દોડાવી અહી પહોચ્યો હતો. ઝડપી પર્વતીય સાયકલિંગને લીધે બ્રુનોનો શ્વાસ ભરાઈ ગયો હતો. તેણે સાઈકલને ગેટ પર અઢેલી, ઊંડા શ્વાસ લઈ, બંને હાથ મરડતા આળસ ખાઈ થાક ઉતારતો હતો, ત્યાં તેની નજર ગેટ ઉપરના સાઇનબોર્ડ ઉપર પડી હતો. સાઇન બોર્ડ ઉપર નજર પડતાં પોતે કેટલી મોટી ભૂલ કરેલી છે. તેને હવે સાંભળેલી હોરર સ્ટોરી યાદ આવતી હતી કે, અંહી હેલોવીનની રાત્રિએ ડરામણા ભૂતો અને ડાકણોનો નાચ ચાલે છે અને ભૂલે-ચૂકે જો કોઈ તેઓને જોવા પ્રયત્ન કરે તો, જોનાર બીજા દિવસની સવાર જોવા જીવિત રહેતો નથી.\n\n“બ્રુનો”ને આશ્ચર્ય થયું કે, કઈ શક્તિના જોરે આવી બિહામણી જગ્યાએ, પોતે ઈચ્છા વિરુધ્ધ ખેચાઈ આવ્યો. ભૂતની વાર્તાઓ વારંવાર યાદ આવતા કાતિલ ઠંડા સુસવાટા પવન તેના પરસેવે નીતરતા શરીરમાં ભયનું લખલખું પ્રસરાવતા જતાં હતા.એક બાજુ ‘“પોઈન્ટ ઓફ પીનોસ” નો ઉજળો ઇતિહાસ હતો બીજી તરફ ભૂતયા દંત કથા જોડાયેલી હતી. અંહી કમ્પાઉન્ડમાં “હેલોવીન”ની ઉજવણીના ભાગ રૂપે ઠેર- ઠેર ચામાંચિડિયા, કળોળીયાના જાળાંની ભરમાર વચ્ચે ચાર-પાંચ માનવ હાડપિંજર પણ ઝાડની ડાળીએ હિલોરા લેતા હતા,.વાસ્તવમાં દરવાજના ફાનસમાં સળગતી મીણબત્તીથી અંધારામા પણ, બીહામણા કોટેજ સુધી જવા માટે પગ ડંડી નજરે પડતી હતી. અંહીથી ભાગી જવાની ઈચ્છા થતી હતી છતાં “બ્રુનો”, જઇ ન શકયો, તેણે ઝાડની ડાળી તોડી લકડી જેવું બનાવ્યું અને ડાબા હાથે ફાનસ પકડી, લાકડીથી કેડી ઉપરનું ઘાંસ હટાવતો આખરે ભૂતિયા કોટેજ તરફ ગયો.\n\nસૂમસામ કોટેજમાં બે જોડિયા ઓરડા અને એક નાનો મેઝેનાઇન ફ્લોર હતો. ત્યાં પિયાનો હતો તેની ઉપર સ્ટેન્ડમાં ત્રણ મીણબત્તી સળગતી હતી. અંહી કોઈ હતું નહીં છતાં પણ કોઈ અંહી હોય તેની ત્રણ મીણબત્તીઓ હાજરી પુરાવતી હતી, પિયાના ઉપરની મીણબત્તીનો પ્રકાશ આખાય કોટેજને રોશન કરતો હતો.હજી તો એ કોટેજની અંદર દાખલ જ થયો હતો,ત્યાં જ અચાનક જ મેઝેનાઇન ફ્લોરબાજુથી એક સ્ત્રીનો પિયાનાના તાલે લય બધ્ધ અવાજ ગૂંજી ઊઠયો....એકાદ મિનિટ ચાલેલા આ ગીતનો સમય બ્રુનોને કલાક સમાન લાગી આવ્યો .. અને તે કોયલ કંઠી સ્ત્રીએ તેની સંગીત સૂરાવલિને અટકાવતાં “બ્રુનો” ને ઉદ્દેશી બોલી ... હાઉ સ્ટ્રેંજ .. 'માય ડિયર બ્રુનો! તું આજે આખરે આવી ગયો કેમ?'એ અવાજ ખુબજ ભયાનક અને ખોફનાક હતો.પોતે વેટરનીતિ ડોક્ટર હતો (ઢોરો- પ્રાણીઓના ડોકટર),નહિતો અંહીના બિહામણા વાતાવરણને જોઈ બીજો કોઈ કાચાપોચા દિલનો માણસ હોત. ઘડીમાંજ ડરનો માર્યો બેભાન થઈને ઢળી પડત.'\n\nકોટેજની જીવંત હોરર સ્ટોરી જોતાં, મનમાં ઉમટેલી બીહામણી ભૂતની ભૂતાવહને હટાવી “બ્રુનો”એ સ્વસ્થ અવાજે કીધુ, માદામ, તમે મને ક્યાથી ઓળખો ?, તે તો કહો !... પણ હા, પહેલા તમારું અધૂરું ગીત સાંભળાવો,તમે અજબ છો માદામ, તમે કુશળ પિયાના વાદક સાથે એક નીવડેલી ગાયકી પણ ધરાવો છો ... મને તમારું પૂરું ગીત સાંભળવું ગમશે ..\n\nઓહ ડિયર “બ્રુનો” તું મને માદામ કેમ કહે છે ? શું મને ઓળખતો નથી ? મારા અવાજથી પણ મારી કોઈ યાદ તને આવતી નથી? તું મને ભૂલી જઈ શકે છે, પણ હું તને કઈ રીતે ભૂલી શકું? ડોક્ટર “બ્રુનો” જરા યાદ તો કર, આજથી પચ્ચીસ વર્ષ પહેલાં જ્યારે તું કોલેજમાં હતો.... એ સમયે એક યુવતી તને દિલોજાનથી પ્રેમ કરતી હતી.”બ્રુનો” હવે સૂરીલા અવાજના સહારે કોઈ “હોરર ચહેરો” ગમે ત્યારે ટપકી ન પડે તે બીકથી ફાંફા મારી સતર્ક રહેતો હતો. આમ કેમ...? યાદ કેમ નથી આવતું ! આખરે આમ હક્કથી પૂછવાવરું કોણ ..?કોણ છે આ લેડી ? કાળી ડીબાંગ રાત્રિએ,આવી વિરાન જગ્યાએ પોતાને નામથી બોલાવનાર કોણ ? “બ્રુનો”ના કપાળ પર પરસેવાના ટીપાં ઉપસી આવ્યા હતા. પરસેવાને લૂંછતાં અને ગળાને સાફ કરતા બ્રુનો બોલ્યો, માદામ મારી સામે આવો, માત્ર અવાજના સહારે 'હું તમારી કોઈ પણ વાતનો કંઈ પણ જવાબ આપી શકું તેમ નથી... જ્યાં સુધી તમે મારી સામે નહીં આવો ત્યાં સુધી હવે હું કાઇજ બોલવાનો નથી ....\n\nઅરે “બ્રુનો” હું તો તારા દિલમાં વસેલી છું,આમ તું મને, “તમે”-“તમે” કહી,મારો જીવ હવે વધારે ન જલાવ. ઘણી વેરાન રાતો વીતી ગઈ અને ''જમાનો પણ બદલાઈ ગયો,છતાં “બ્રુનો” તું એક એવો છે, જે નથી બદલાયો... તું એ જમાનામાં પણ જિદ્દી હતો.... અને આજે પણ એ જ સ્વભાવ છે. હું તારી સામે આવીશ.... અવશ્ય આવીશ... ડિયર! પણ અત્યારે નહીં... મેં તારી રાહ જોતા જોતા પચીસ વરસ વિતાવી દીધા છે ! તો તું થોડાંક દિવસોની રાહ નથી જોઈ શક્તો? બ્રુનોની હિંમત હવે ડગવા લાગી હતી... અને એ હવે વધારે પરસેવે રેબઝેબ થવા લાગ્યો હતો. હવે એને થોડો થોડો ડર પણ દિલમાં મહેસૂસ થવા લાગ્યો હતો. અને એના લીધે એનું શરીર ધ્રૂજવા લાગ્યું હતું. આજે જીવનમાં પહેલી વાર જ તેને વિશ્વાસ બેસી ગયો કે,પ્રેતાત્માઓ પણ હોય છે! 'બ્રુનો ! ફરીથી એ સ્ત્રીનો અવાજ ગૂંજી ઉઠયો. હા તો હવે તું આરામથી ઘેર જા... રાત ઘણી વીતીચૂકી છે. હું વચન આપું છું કે તું ફરી જ્યારે અહીં આવીશ,ત્યારે હું તને મારું અસલી સ્વરૂપ અવશ્ય બતાવીશ અને મને જોયા પછી તને તારા દરેક સવાલોના જવાબો આપોઆપ જ મળી જશે.”બ્રુનો”એ ખીજભર્યા અવાજમાં કહ્યું, 'તું જે કોઈ પણ હોય,તું ધ્યાનથી સાંભળી લે... “હું હવે પછી અહીં ક્યારેય નહીં આવું”. મને તારું અસલી શરીર જોવામાં કોઈ રસ નથી.''બ્રુનો” ! આ દીવાદાંડીએ આવીને, તેં મોટી ભયાનક ભૂલ કરી છે. હવે તો તારે એજ કરવું પડશે ... જે હું ચાહીશ.... તો સાંભળ ! આ નાતાલના દિવસે .તારે રાતના બાર વાગ્યા પહેલા અહીં આવવાનું છે, અને હા... જતાં જતાં એક વાત ધ્યાનથી સાંભળતો જા, તું પહેલો એક એવો ઈન્સાન છે, જે આ ભૂતિયા ખંડેરસમી દીવાદાંડીએ આવીને પણ હેમખેમ પાછો જઈ રહ્યો છે. નહીંતર છેલ્લા પચીસ વર્ષથી એવો ઈતિહાસ રહ્યો છે કે,અહીંથી સવારે ઈન્સાનોની લાશોજ ઉઠાવવી પડે છે. જીવતાં પાછા ફરવાનું ફક્ત તારા નસીબમાં લખાયેલું છે .\n\nઓ માદામ તમે ખોટી જગ્યાએ રોફ જમાવો છો ''આ હું ચાલ્યો .. તમે મારું કશું જબગાડી નહીં શકો. મારી વાટ આ નાતાલે તો શું,વરસો-વરસ આવતી નાતાલમાં જોતાં રહેજો. હું ખુદ તો ઠીક પરંતુ તમારા સ્વપ્નમાં પણ પાછો ફરીને અંહિની મનહૂસ શાપિત જગ્યાએ નહીં આવું.''\n\nધીરો... પડ.... ડિયર બ્રુનો,…જા તને પહેલેથી મે આજે મુક્ત કરેલ છે, અગર મારો પ્રેમ સાચો હશે, તો કોઈ પણ હિસાબે, આ વરસની નાતાલની રાત્રિએ તો તારે અહીં આવવું જ પડશે.\n\n“બ્રુનો” દીવાદાંડીના ભૂતિયા કોટેજમાથી નીકળીને સીધો પોતાની સાઈકલ તરફ આવ્યો. ત્યાં આવીને જોયું તો કોઈ ઠંડીમાં ટૂંટિયું વાળીને બેઠું હતું . “બ્રુનો” ને તેની તરફ આવતાં જોતાં તે અંધારમાં ડરી ગયો. અને જોરજોરથી ચિલ્લાવા લાગ્યો. ભૂત... ભૂત... બચાવો. “બ્રુનો”એ તેનો કોલર પકડતા કહ્યું: અરે! શું ગળું ફાડી ફાડીને બૂમો પાડી રહ્યો છે?”બ્રુનો” ગામની ઢોરની હોસ્પિટલનો ડોક્ટર છું.'ડોક્ટર “બ્રુનો”નું નામ સાંભળતાં તે વ્યક્તિ રાહતભર્યો શ્વાસ ખેંચતા બોલ્યો, 'ભગવાનનો લાખ-લાખ અહેસાન માનો ડોક્ટર સાહેબ કે તમે કોટેજવારી ચૂડેલની ચુંગલમાંથી હેમખેમ પાછાં આવી ગયા. નહીંતર,આજ દિવસ સુધી ત્યાં જે કોઈ ગયું છે એ ક્યારેય જીવતું પાછું નથી ફર્યું, અગર જીવતો રહ્યો હશે,તો તે મારવાના વાંકે જીવતી લાશ બનીને ફરતો હશે.\n\n“બ્રુનો”એ પાછી તમાકુની ડબબીમાંથી હવે બે બામ્બુ રોલિંગ પેપર લઈ તેમાં તંબાકુ ભરી સિગારેટ વણી, અને પેટાવીને પોતે મોમાં મૂકી અને બીજી તે દરવાજે બેઠેલી વ્યક્તિને આપી. બે-ત્રણ કસમાં તે સ્વસ્થ થતાં બોલ્યો. સાહેબ તમે નશીબના બળિયા છે હો. “બ્રુનો”એ તક ઝડપી, તે વ્યક્તિને કહ્યું, ચલ યાર તને આવી કાતિલ ઠંડી રાત્રિએ ગેરાડેલીની ગરમા ગરમ ચોકલેટની મજા ચાખડું. તે વ્યક્તિ બ્રુનોની સાઇકલ ઉપર સવાર થઇ બોલ્યો ડોક્ટર સાહેબ, તમે સાઇકલ ના કેરિયર ઉપર બેસજો, હું સાઇકલ હંકારીને બજારમાં લઈ જઈશ....ઉબડ ખાબડ આખા રસ્તે “બ્રુનો”એ વિચારતો રહ્યો કે,પ્રેતાત્માએ એને પડકાર ફેંક્યો છે.... આ નાતાલની રાતે, એને અહી ફરી આવવું જ પડશે. “બ્રુનો”એ મનોમન નિશ્ચય કરી લીધો કે, આ જગ્યા સાથે જોડાયેલ કોઈ ભૂતની વાત હોય તો તે આ ભેટી પડેલ વ્યક્તિથી જાણશે.\n\nહોટેલે પહોચ્યા ત્યારે રાત્રિના અગિયાર વાગ્યા હોઇ જૂજ લોકો હતા. “બ્રુનો”એ બે ગ્લાસ જંબો ગરમ ચોકલેટ કાઉન્ટર ઉપરથી મેળવી ખુરશી ખેંચી તે વ્યક્તિને એક ગ્લાસ આપી .. પૂછ્યું ... યાર જરાક માંડીને વાત કરે તો ખબર પડે ... શું હકીકતમાં ત્યાં ચૂડેલ વસે છે !\n\nહું છેલ્લા ત્રીસ વરસથી અંહીનો ચોકીદાર છું, વાત એમ છે કે “એન્ટોની” નામનો નિવૃત સૈનિક અને તેની પત્ની “સારા” આ દીવાદાંડીના કેર ટેકર તરીકે સેવા આપતા હતા, અને તેઓની એક માત્ર દીકરી “એંજોલી” પણ તેઓની સાથે રહેતી. શુ વાત કરું સાહેબ તે દિવસોની? .. આટલી મોઘવારી નહતી અને “પોઈન્ટ ઓફ પીનોસ”  નો બગીચો અનેક ફળ અને શાકભાજીથી લહેરાતો હતો. મારે તો બસ ચારેકોર મજા હતી, હું,ચોકીદાર ખરો,પણ ચોકી કરવા જોગ તો કોઈ કામ હતું નહીં !,બસ બે ટાઈમ ભરપેટ જમવાનું અને દિવસોના દિવસોનો આરામ. પણ બધા દિવસો કઈ સરખા હોય ખરા ? એક નાતાલના દિવસે “એન્ટોની”ને બહારગામ તેના સાસરે જવું પડે તેમ હતું એટલે “એન્ટોની”એ તેના મિત્ર ચાર્લીને દીવાદાંડીનું કામ સમજાવી દેખરેખ રાખવા કીધું. અને તે, તેની પત્ની સારાને લઈ સાસરે જવા નીકળી ગયો.\n\nતે દિવસની વાત હજુ મને યાદ આવે છે,મે અને ચાર્લીએ મન મૂકી તે નાતાલની સાંજે દારૂ પીધો, કારણ કે એન્ટોનીનો દારૂનો ખજાનો આજે ખુલ્લો હતો, પણ તે દિવસનો નશો જીવલેણ નિવડ્યો સવારે નશો ઉતર્યો ત્યારે “એન્ટોની”ની દીકરી “એંજોલી”ને કમ્પાઉન્ડમાં પાઇનના ઝાડની ડાળીએ લટકતી ભાળી અને ચાર્લીનો કોઈ પત્તો નહતો. મારી ગભરાટને માંડ કાબુમાં લઈ ગામના શેરીફને તેડાવી મુસીબતથી એંજોલીનું શબ ઉતાર્યું, અને “એન્ટોની”ને તાર કરાવ્યો, એન્ટોની અને તેની પત્નીજ કેમ? ગામના સહુ આ ઘટનાથી સ્તબ્ધ હતા. અને તેની અંતિમ ક્રિયા તે પાઇનના ઝાડ નીચેજ કરી . “એંજોલી”ના કમોતથી એક ઝાટકે એન્ટોનીનો સુખી સંસાર ઉજડી ગયો, અને બીજી શું વાત કરું સાહેબ? થોડાજ સમયમાં એન્ટોની અને સારા પણ આ જ્ખમના જીરવી શકતા ઉપડી ગયા.તે દિવસથી અંહી તકલીફ ચાલુ થયેલી છે સાહેબ . તે પછી “બ્રુનો” દીવાદાંડીના ચોકીદારથી છૂટો પડ્યો. ઘેર આવીને જમીને સૂઈ ગયો. બીજાદિવસે સવારે જ્યારે એ સૂઈને ઊભો થયો. ત્યારે કંઈક સામાન્ય હતો.\n\nબીજે દિવસથી બ્રુનો રોજિંદા કામમાં જોતરાઈ જતાં, દિવસો અઠવાડીયા અને મહિના વીતી ગયા, જ્યારે નાતની રજાઓમાં હોસ્પિટલની ડ્યૂટી સેટ કરતો હતો ત્યારે ૩૧મી ઓક્ટોબરની હેલોવીનની રત્રિની “પોઈન્ટ ઓફ પીનોસ” ની ઘટના અને તે બાનુનો સત્તાવાહી અવાજના પડઘા ફરી તેના કાનમાં ગુંજતા થયા, મન મક્કમ કરી “બ્રુનો” ઘર તરફ રવાના થયો.\n\nજે કંઈ પણ હોય,પણ હવે એ પોતે નાતાલને દિવસે “પોઈન્ટ ઓફ પીનોસ” ની કોટેજે હરગિજ નહીં જાય. બીજે દિવસે સાંજે બેકરીમાં સોફિયાને નાતાલની ભેટ રૂપે કેકનો ઓર્ડર આપેલો હતો, તે કલેક્ટ કરીને સોફિયાને ત્યાં જવાનું હતું . “બ્રુનો”એ સાઇકલ કાઢી બેકરીનો રસ્તો પકડ્યો પરંતુ આખાય રસ્તામાં કોણ જાણે એને અજબ બેચેની થવા લાગી. બેકરી પહોચી કેક પેક કરવી “સોફિયા”ના ઘર તરફ સાઇકલ દોડાવી . “સોફિયા”નું ઘર આવે તે પહેલા ધીરે ધીરે “બ્રુનો”ની વિચારવા અને સમજવાની શક્તિ દૂર થતી હોય તેમ લાગ્યું. ક્યારે તેણે તેની સાઇકલનું સ્ટિયરિંગ બીજા રસ્તા પર વળી ગયું,એની એને ખુદને પણ ખબર ન પડી. એ એકી શ્વાસે એ જ જગ્યાએ આગળ વધી રહ્યો હતો.જ્યાં ન જવાની એણે કસમ ખાધી હતી. સાઇકલ ત્યાં જઇને રોકાઈ જ્યાં તે છેલ્લે ગોઝારી ભયાનક રાતે ગયેલો. “બ્રુનો” હાથમાં કેકનું ખોખું લઈ કેમ ઊભો છે? એની એને ખુદનેખબર નહોતી. સાઈકલ ઊભી કરીને બ્રુનો હવે ગાઢ અંધકારને વટાવતો એ જભૂતિયા ખંડેર કોટેજ તરફ ડગલાં મંડતો આગળ વધવા લાગ્યો.\n\nડુંગર ઉપરના ભૂતિયા કોટેજમાં “બ્રુનો”ની કોઈ બેતાબીથી રાહ જોઈ રહ્યું જતું,અને કોટેજમાથી આજીજી ભરેલ પોકાર ઉમટતા હતા ચૂડેલ બનેલી “એંજોલી”,એના આવવાની વાટ જોઈ રહી હતી..”બ્રુનો” ગૂમસૂમ હાલતમાં કોટેજમાં દાખલ થયોત્યારે તેણે કોઈ 'આવ બ્રુનો આવ.કહી આવકાર આપતું હોય તેમ અનુભવ્યું અને તે યંત્રવત મેઝેનાઇન ફ્લોરના પગથિયાં ચડી પિયાના પાસે જઈને ઊભો રહી ગયો, જે જગ્યાએ આજે પણ ત્રણ મીણબત્તી સ્ટેન્ડ ઉપર સળગી રહી હતી . બ્રુનો ! એક મીણબત્તી ઉપાડી લે...'બ્રુનો પ્રેતાત્માના અક્ષરનું પાલન કરી રહ્યો હતો. એણે મીણબત્તી લઈ લીધી.સરસ ... ચાલ 'હવે “બ્રુનો” તું આગળ વધ અને નીચે જઈ કેક સજાવ .”બ્રુનો” કોઈની આભામાં હોય તેમ ..અવાજના આદેશ પ્રમાણેજ કર્યું. “બ્રુનો”એ ટેબલ ઉપર કેકનું બોક્સ ખોલી તેની સામે મીણબત્તી મૂકી ત્યાંજ ખંડેરમાં એક સ્ત્રીનું ભયાનક અટ્ટહાસ્ય ગુંજી ઊઠયું. જોતજોતામાં આખો ઓરડો એક અજબ પ્રકારના અલૌકિક પ્રકાશ ચમકી ઊઠયો. જ્યાં મીણબત્તી મૂકી હતી તેના પ્રકાશમાં સામેની દીવાલ પર એક સ્ત્રીનો પડછાયો ઉપસ્યો અને ધીરે ધીરે સ્ત્રીના રૂપમાં ફેરવાઈ ગયો. એ દરમિયાન “બ્રુનો” ભાનમાં પણ આવી ગયો હતો.એની નજર કેક ઉપર પડી તે ચોંકી ગયો,,, આ... શું ? તેની ઉપર આઇશિંગ સુગરથી “ ટુ એંજોલી, માય હાર્ટ, ફ્રોમ યોર એવર લવિંગ બ્રુનો” લખેલુ હતું. “બ્રુનો”તો ચકરી ખાઈ ગયો ... “સોફિયા” માટે ઓર્ડર કરેલી કેક, અને નામ....”એંજોલી”, સોફિયા- એંજોલીના ચક્કરમાં તે, એકા-એક ઘેનમાં પડતો હોય તેવું લાગ્યું . “બ્રુનો”ના માનસ પટલ ઉપર કોઈ જીવંત નાટક ભજવતું હોય તેમ..એની સામે ધીમું મંદહાસ્ય રેલાવતી,સ્વર્ગની અપ્સરાને પણ શરમાવે એવી એક જુવાન સ્ત્રી ઊભી હતી. .'કોણ છે તું?'બ્રુનોએ, તંદ્રામાં પોતાના પર કાબૂ મેળવવા પ્રયત્ન કરતાં પૂછયું.ઓ ડિયર “”બ્રુનો ! હું “એંજોલી” આજે તે મને આજે કેક આપી મુક્તિ અપાવી દીધી છે. હું તારા દરેક સવાલનો જવાબ આપીશ. યાદ આવ્યું? આજથી પચીસ વરસ પહેલાં આપણે બંને એક કોલેજમાં ભણતાં હતા. એકબીજાને પ્રેમ કરતાં હતા. આપણે એકબીજાને લગ્ન કરવાનો કોલ આપ્યો હતો અને તું નાતાલની રાતે મારા માટે કેક લઈ આવવાનો હતો । તે સાંજે મારા પિતાના મિત્ર ચાર્લી અંકલે નશામાં મારી સાથે દૂ:વ્યવહાર કરેલો, અને હું તારા લાયક ના રહેવાથી, મે ફાઇન ના ઝાડે ગળે ફાંસો ખાઇ જીવન ટૂંકાવ્યું હતું . હું તને પામવા તરસતી હતી તે હવે અવગતે ચડેલી ચૂડેલ ના રૂપમાં ચાર્લી અંકલને હેરાન કરવા ભટકટી હતી . તું મારો સાચો પ્રેમી હતો, મારા મોતના સમાચારથી,તને પણ આ લવર્સ પોઈન્ટની ખાડીએથી કૂદી આપઘાત કરેલો હતો . તેમ છતાં આપણો મેળ ભગવાનને ત્યાં પણ નસીબ ના થયો કારણકે મારા કમોત પછી ચાર્લી અંકલે એક તાંત્રિક પાસે મને અમુક સીમાઓથી બંધાવી, કેદ કરાવીને આ સૂમસામ અવરુ કોટેજમાં લાવીને મીણબત્તીના સ્ટેન્ડના મીણમાં તડપતી દબાવી રાખેલી હતી . મને મારા મૃત્યુ દિવસે અર્થાત ફક્ત નાતાલની રાતે જ મુક્તિ મળી શકે તેમ હતું.\n\nમે તારા બીજા જન્મ અને તું વયસ્ક થાય ત્યાં સુધી રાહ જોઈ .. અને સમય આવ્યે,મારી પાશવી શક્તિથી તને આજે બોલાવ્યો. હવે આજની નાતાલની રાતે તારા જ હાથે કેક ખાઈ અધૂરી પ્યાસ પૂરી કરીશ . “બ્રુનો”, આજે હું ખૂબ ખુશ છું,મારૂ સ્વપ્ન આખરે આ નતાલે તારા હાથે પૂરું થયું .તંદ્રા માથી બહાર આવતા “બ્રુનો” આવેશમાં આવી જઈને બોલ્યોઃ,'હવે “એંજોલી” વધારે તું શું ચાહે છે? આટલા બધા લોકોને તો મારી નાખ્યા, હજી તારી ભૂખ સંતોષાઈ છે કે નહીં ?અંજોલીએ કહ્યું 'ખોટી વાત. મેં ક્યારેય કોઈને માર્યા નથી.હા,અહીં જે કોઈ આવ્યું. એને મેં અમુક સવાલ કરી નાતાલની રાતે અહીં આવવાનું આમંત્રણ આપ્યું હશે . પણ એમની કમનસીબી કહો કે, આ સૂમસામ ભયાનક કોટેજની મુલાકાત વખતે,તેઓ કોઈ પ્રેમ માટે તડપતી સ્ત્રીના ચિત્કાર સહન ન કરી શક્યા અને મરી ગયા એમાં તારી “એંજોલી”નો શું વાંક હતો?''હા... તો હવે તું મારી પાસે બીજું શું ઈચ્છે છે?' “બ્રુનો”એ પૂછયું.'બસ.. વધારે કશુજ નહીં માત્ર “આખરી આગોશ” “બ્રુનો”.તારું મોત. તારાથી દૂર રહીને હું હમેશા ભટકતી રહીશ. મને ફક્ત તારું મોતજ આ પ્રેત-યોનિમાંથી મુક્તિ અપાવી શકે છે. હા... હા... હા... “બ્રુનો”... હવે તને મારાથી કોઈ અલગ નહીં કરી શકે..સોફિયા પણ નહીં !\n\nનાતાલની રાતે બ્રુનોની પ્રેમિકા “સોફિયા” આખી રાત “બ્રુનો”ની આતુરતાથી રાહ જોતી બેસી રહી પણ તે તેની પાસે પહોચ્યો નહીં.'બીજા દિવસે “મિડ ડે યોર સિટી” સમાચાર પત્રના પહેલા પાને સૂમ-સામ ખંડેરમાંથી સાંપડેલી “ફાટી પડેલી વિકળાળ ચહેરા વારી “બ્રુનો”ની લાશના ફોટા સોફિયા તેમજ મોંટેરી ગામના લોકોએ જોઈ પારાવાર દુ:ખી થયા.“બ્રુનો”ના બલિદાનને એક શેતાની પ્રેતાત્માનો બદલો ગણાવ્યો.\n\nએ દિવસ પછી તો “પોઈન્ટ ઓફ પીનોસ” નો જીર્ણોધ્ધર થયેલ.જૂનું અવારું ભૂતિયુ કોટેજ હવે મોંટેરી ગામમાં આવનાર પ્રવાસી માટે મુલાકાતનું સ્થળ બન્યું છે . જીર્ણોધ્ધર પછી અંહી, હવે રોજ બરોજ સેંકડોની સંખ્યામાં પ્રવાસીઓ આવતા થયા. કોઈ અંહી કોટેજમાં રોકાતા પણ ખરા, પરંતુ “બ્રુનોના” બલિદાન પછી એ “પોઈન્ટ ઓફ પીનોસ” ના કથિત ચૂડેલે કોઈની કનડગત કરી નથી.",
      "duration": "12 mins",
      "category": "Horror"
    },
    {
      "title": "બદલો કોનો?",
      "story_name": "લીના, અજિત, સૌમ્ય, સાક્ષી, ગીત બધાં આજે એક વીક માટે પિકનિક મનાવવા નીકળ્યા હતાં. તેમણે સૌએ ઘરમાં જાણ તો કરી હતી, પણ ક્યાં જવાનું છે એ હજી અનિશ્ચિત હોવાથી બધાંએ ઘરે કહ્યું હતું, `અમે જ્યાં રોકાઇશું ત્યાંથી ઘરે ફોન કરી દઇશું. કંઇ ચિંતા કરશો નહિ. જઇશું તો અમદાવાદની આસપાસના જ કોઇ સ્થળે જેથી જો જરૂર લાગે તો ઝડપથી પાછા આવી જવાય. પણ અઠવાડિયા-દસ દિવસ સુધી તો અમારો વિચાર માત્ર અને માત્ર ફરવાનો છે. કંઇ નક્કી નથી ક્યાં હોઇશું.’ ત્યારે સૌના મમ્મી-પપ્પાએ કહ્યું, `આવી રીતે તે કંઇ પિકનિકના પ્રોગ્રામ બનાવાતા હશે ? અમને તમારા સૌમાંથી કોઇનો ફોન ન આવે ત્યાં સુધી કેટલી ચિંતા રહે ? ત્યારે સાક્ષી બોલી ઊઠી, `મમ્મા, અંકલ-આન્ટી, તમે બધાં ખોટી ચિંતા ન કરશો. અમે લોકો હવે નાનાં નથી અને અત્યારે હરી-ફરી લઇએ પછી તો પોતપોતાની જિંદગીમાં બધાં બિઝી થઇ જ જવાનાં સો વ્હાય ડોન્ટ યુ ઓલ અન્ડરસ્ટેન્ડ અવર ફીલિંગ્સ ?’ સાક્ષીની આર્ગ્યુમેન્ટ પણ સાચી હતી. આખરે સૌના માતા-પિતાએ તેમને જવાની મંજૂરી આપી દીધી. અને અજિત, લીના, સાક્ષી, ગીત, સૌમ્ય સૌ એક બોલેરો કાર લઇ નીકળી પડ્યાં પિકનિક મનાવવા.\n\nપિકનિકની શરૂઆત થઇ અને જેવા અમદાવાદની સરહદની બહાર નીકળ્યાં કે અજિતે પૂછ્યું, `કઇ તરફ લેવી છે ? બોલો, ક્યાં જઇશું ?’ સૌમ્ય તરત બોલી ઊઠ્યો, `યારોં આબુ ચલતે હૈ, ઘુમેંગે-ફિરેંગે, નાચેંગે-ગાયેંગે.. ઐશ કરેંગે... ઔર...’ કહેતાં એણે સાક્ષી તરફ જોઇ આંખ મારી. લીના બોલી ઊઠી, `ના, આબુ નથી જવું. કોઇ એવા સ્થળે જ્યાં અત્યાર સુધી વધારે લોકોએ જોઇ ન હોય અને આપણે ત્યાં જઇએ તો લોકોને એવી કોઇક જગ્યા છે તેના વિશે ખબર પડે અને લોકો ત્યાં જવા માટે ઇચ્છે.’ ગીત બોલી, `આઇ એગ્રી વિથ લીના, એવી કોઇ જગ્યા શોધીએ જેના વિશે લોકોને હજી વધારે ખબર ન હોય.’ અને અજિતે કહ્યું, `તો હું સીધી જ જવા દઉં છું. જ્યાં રાત થવા આવશે ત્યાં નજીકમાં રોકાવા માટે કોઇ જગ્યા શોધી લઇશું.’ સૌમ્ય બોલ્યો, `યપ... ધેટ્સ ટુ થ્રિલિંગ.’ અને બોલેરો કાર હાઇવે પર આગળ ને આગળ વધતી ગઇ.\n\nબપોરનો સમય થતાં ભૂખ લાગી ત્યારે રસ્તાના કિનારે આવેલા એક ઢાબા પર સૌ જમ્યાં. તીખું તમતમતું શાક ખાઇને લીના બોલી ઊઠી, `માય ગોડ... ધીસ ઇઝ વેરી સ્પાઇસી, મને ચિલ્ડ પાણી જોઇએ.’ અને સૌમ્ય બોલ્યો, `બેબ્સ, તને જો એવું સાસરિયું મળ્યું જ્યાં આનાથી પણ સ્પાઇસી ખાતાં હશે ધેન વ્હોટ...?’ લીના બોલી, `ધેન આઇ સ્ટ્રિક્ટલી સે નો.... વે.... મારા માટે અલગ જમવાનું બનાવડાવીશ. યુ ડોન્ટ વરી..’ અને આમ મસ્તી-મજાક કરતાં સૌએ જમી લીધું અને આ વખતે સૌમ્યે કારનું સ્ટીયરિંગ સંભાળ્યું. સૌની સફર આગળ વધી.\n\nઆબુ નજીક આવતાં સૌમ્ય બોલ્યો, `હે ગાય્ઝ, વી રીચ્ડ આબુ. વોટ્સ સે...’ અને બધાં બોલી ઊઠ્યાં, `નો વે,..’ સૌમ્ય બોલ્યો, `ઓલ્ડ નેરો માઇન્ડેડ બડીઝ....’ અને એણે કાર આગળ લીધી. સૌમ્ય થોડો રંગીન મિજાજ હતો. બોલેરો આગળ વધતી ગઇ સાથે સાથે સૂરજદાદા પણ પશ્ચિમ તરફ ઢળવા લાગ્યા. સૌમ્ય બોલ્યો, `દોસ્તો, સાંજ ઢળવા આવી છે. બોલો, નાઇટ સ્ટે ક્યાં કરવો છે ?’ ગીતે જોયું તો થોડે દૂર એક નાનું ગામડું દેખાયું. એણે કહ્યું, `સૌમ્ય, જો પેલી બાજુ વસ્તી જણાય છે. આપણે ત્યાં નાઇટહોલ્ડ કરીએ.’ લીમૈ બોલી, `ગામડામાં નો.... ત્યાં તો લાઇટ હોય ન હોય, મને ડર લાગે...’ અને સૌ હસી પડ્યાં. સૌમ્યે બોલેરોનું સ્ટીયરિંગ ઘુમાવ્યું.\n\nએ લોકો પહોંચ્યાં ત્યારે લગભગ રાતના પોણા આઠ થવા આવ્યા હતા. ગામના ચોરે કેટલાક વડીલો બેઠા હતા, તેમને પૂછ્યું, `અહીં ક્યાંય રાતે રોકાઇ શકાય એવી હોટલ છે ?’ ત્યારે એક વડીલ બોલ્યા, `બેટા, આ ગામડામાં હોટલું ન હોય. અહીં તો ધર્મશાળા કે લોજ હોય. પણ આંઇ તો એવું કંઇ નથી. તમે બધાં ક્યાં જવા નીકળ્યા છો ?’ અજિતે કહ્યું, `દાદા, અમે સૌ ફરવા નીકળ્યા છીએ અને જ્યાં રાત પડે ત્યાં રોકાવાનું નક્કી કર્યું હતું. આબુ અમારે જવું નહોતું એટલે આ ગામ દેખાયું તો અમે અહીં આવ્યા. હવે તમે કહો, અમે કઇ તરફ જઇએ ?’ આ સાંભળી વડીલ બોલ્યા, `દીકરા, એક કામ કરો. ગામના સરપંચ છે એને પરોણાગત કરવાની ભારે હોંશ છે અને એમનું ઘર પણ સારું એવું મોટું છે. તમે સૌ એમને ત્યાં જાવ. એ તમારા સૌની રાતે રોકાવાની વ્યવસ્થા કરી દેશે અને ખાવા-પીવાની પણ કંઇ ચિંતા ન કરતાં. સરપંચના ઘરેથી ખવડાવવના શોખીન છે. આંગળા ચાટતાં રહી જશો. આ ગલીમાંથી સીધેસીધા નીકળી જાવ અને છેલ્લું ઘર આવે ઇ સરપંચનું.’ `સારું દાદા, આભાર.’ કહી અજિતે હાથ જોડ્યા અને સૌ પાછા બોલેરોમાં ગોઠવાયાં.\n\nસૌમ્યે બોલેરો સાંકડી ગલીમાં લીધી અને છેલ્લે સુધી જવા દીધી. પેલા વડીલે કહ્યું હતું એમ, સૌથી છેલ્લું ઘર વિશાળ હતું. બહાર ફળિયા જેવી જગ્યામાં એક વડીલ હુક્કો ગગડાવતાં બેઠા હતા. ઘર પાસે આવીને ઊભેલી મસમોટી કાર જોઇને વડીલ ખાટલા પરથી ઊભા થયા. અજિત, લીના, ગીત, સાક્ષી અને સૌમ્ય સૌ કારમાંથી ઊતરી એમની પાસે પહોંચ્યા અને અજિતે કહ્યું, `આપ જ આ ગામના સરપંચ છો ?’ વડીલે કહ્યું, `હા,’ ત્યારે લીના બોલી, `અંકલ, આજની રાત તમારા ગામમાં રોકાવું છે. અમે સૌ ફરવા નીકળ્યા છીએ અને આગળ એક દાદાએ કહ્યું કે તમારા ઘરે રોકાઇ શકીએ એમ છીએ. તો અમે સૌ અહીં આવ્યા છીએ.’ અજિત બોલ્યો, `અંકલ, અમે તમારા ઘરે રોકાઇ શકીએ ?’ વડીલ બોલ્યા, `હા, હા, આવો ભાઇ, સૌ અંદર આવો હું તમારા સૌની જમવાની વ્યવસ્થા કરાવું અને... એલા રામુ.... ઓલ્યો મહેમાનો હાટુંનો ઓરડો ખોલીને જરા સરખો કરી દે તો.... આવો...’ બધાં અંદર આવ્યા. થોડી વારમાં જ બધાં માટે જમવાની થાળીઓ પણ આવી ગઇ. બાજરીના રોટલા, કઢી અને રીંગણ-બટાકાનું શાક ને સાથે છાશનો મોટો ગ્લાસ. શહેરના જંકફૂડથી સાવ જ અલગ સ્વાદ ધરાવતું આ દેશી ભોજન સૌને ભાવ્યું. જમીને થોડી વાર વાતો કરી બધાને સરપંચે મહેમાનો માટેના ઓરડામાં સૂવા માટે લઇ જવા રામુને કહ્યું.\n\nરામુ બધાંને લઇ મહેમાનો માટેના ઓરડામાં આવ્યો. મોટો રૂમ, ફર્નિચર એવું કે ફાઇવસ્ટાર હોટલને પણ ભૂલી જાવ, અટેચ્ડ બાથરૂમ અને પાછળના વરંડામાં ખુલતું એક બારણું... પણ રામુએ એ બારણું ખોલવાની ના કહેતાં કહ્યું, `આ બારણું ખોલતાં નહીં. વાંહે જંગલ છે. રડ્યુખડ્યું કોઇ જંગલી જનાવર આવી ચડે છે. એટલે આ બારણું નહીં ખોલતાં. બાકી તમતમારે નિરાંતે નીંદર માણો.’ ગીત, લીના, અજિત, સૌમ્ય, સાક્ષી રૂમમાં પોતાનો સામાન મૂક્યો અને નક્કી કર્યું કે ત્રણેય યુવતીઓ કિંગસાઇઝ બેડ પર સૂઇ જશે અને સૌમ્ય તથા અજિત બે મોટા સોફા પર સૂઇ રહેશે. થોડી વાર મસ્તી કરી સૌને ધીરે ધીરે આંખો ભારે થવા લાગી અને રાત્રે દોઢ-બે વાગ્યા સુધી મોબાઇલ પર ચેટ કરનારી આ જનરેશન રાતના સાડા દસ વગ્યામાં તો ઘસઘસાટ ઊંઘી ગઇ.\n\nઅચાનક મોડેથી ગીતની આંખ ખૂલી. એને શરીર પર કોઇ હાથ ફેરવતું હોય એમ લાગ્યું. એ સફાળી બેઠી થઇ ગઇ, `કોણ છે ?’ અને એણે સાઇડ લેમ્પ ચાલુ કર્યો. જોયું તો અજિત અને સૌમ્ય સોફા પર ઘસઘસાટ ઊંઘતા હતા, પણ... લીના... લીના તો એની અને સાક્ષીની સાથે બેડ પર નહોતી. એણે ચારે બાજુ નજર ફેરવી અને બાથરૂમના બારણાં તરફ નજર જતાં વિચાર્યું, `કદાચ વોશરૂમ ગઇ હશે.’ એણે લેમ્પ બંધ કર્યો અને આડી પડી. પરંતુ લીના વોશરૂમમાંથી બહાર ન આવી. એ બાથરૂમના દરવાજાને તાકી રહી હતી. અંદરથી લાઇટનો આછો પ્રકાશ બહાર આવતો હતો, પરંતુ `લીના... લીના કેમ આટલો સમય બાથરૂમમાં છે ? એ શું કરે છે આટલા સમય સુધી ?’ વિચારતી ગીતને ક્યારે આંખ મીંચાઇ ગઇ તેનો ખ્યાલ જ ન આવ્યો. સવારે આંખ ખુલી ત્યારે લીના બાજુમાં સૂતી હતી. એને જોઇને ગીતને રાતની વાત યાદ આવી.\n\nરામુ ચા અને નાસ્તો લઇને આવ્યો અને સૌએ ચા સાથે ગરમાગરમ નાસ્તો કર્યો. ફ્રેશ થઇને બધાંએ પોતપોતાનો સામાન સંભાળ્યો અને બહાર ફળિયામાં બેઠેલા સરપંચ પાસે આવ્યાં. સરપંચે પૂછ્યું, `નીંદર આવી ગઇ હતી ને ? રાત્રે કંઇ તકલીફ તો નહોતી પડી...?’ ત્યારે અજિત બોલ્યો, `ના વડીલ. તમે તો અમારી એટલી સરભરા કરી કે રાત્રે ક્યારે ઊંઘ આવી ગઇ તેની ખબર જ ન પડી.’ `અરે, દીકરા, અતિથિને આવકારવા એ તો અમારો ધર્મ છે. ઠીક ત્યારે પાછા વળો ત્યારેય પરોણાગત માણતા જાજો.’ સરપંચે કહ્યું. અને સૌ બોલેરોમાં ગોઠવાયાં. બોલેરો ગામમાંથી નીકળી સડક પર આવી. સૌ રાતની વાત કરતાં હતાં ત્યારે ગીતે અચાનક જ પૂછ્યું, `લીના, રાતે તું કેટલી બધી વાર વોશરૂમમાં ભરાઇ રહી હતી. વોશરૂમમાં શું કરતી હતી ?’ લીનાએ એની સામે નજર કરી. એની નજર એવી હતી કે ગીતના શરીરમાં એક કંપારી ફરી વળી. એ ધીમેથી બોલી, `વોશરૂમ ગઇ હતી... વાર તો લાગે ને.’ એના અવાજમાં રહેલી ઠંડકથી ગીત વધારે કંઇ પૂછવાની હિંમત ન કરી શકી.\n\nસાક્ષીએ પોતાનાં મમ્મીને મોબાઇલ લગાવ્યો અને પહેલા દિવસની વાત કરી, રાત્રિરોકાણની વાત કરી અને કહ્યું, `મોમ, તમે લોકો કંઇ ચિંતા કરતા નહી. અમે સૌ મોજ કરીએ છીએ અને અલગારી રખડપટ્ટીનો આનંદ માણીએ છીએ.’ બધાં રસ્તામાં મસ્તીતોફાન કરતા હતા. સૌમ્ય વારે વારે સૌને કંઇ ને કંઇ એવી વાત કરીને ચીડવવાનો પ્રયત્ન કરતો અને બધાં મસ્તી કરતાં આગળ ધપ્યે જતા હતા. જોકે લીના શાંતિથી બેસી રહી હતી. ગીતનું ધ્યાન જતાં એણે લીનાને પૂછ્યું, `લીના, કેમ આજે તારી બોલતી બંધ છે ? હજી ઊંઘ ઊડી નથી લાગતી તારી.’ ત્યારે લીના બોલી, `મારી ઊંઘ તો ક્યારનીય ઊડી ગઇ છે.’ આ સાંભળી ગીત ફરી એને જોઇ રહી. લીના પળવાર એની સામે તાકી રહી અને પછી ખડખડાટ હસી પડી. એને હસતી જોઇ ગીતને થોડી રાહત થઇ અને ફરી સૌ મસ્તી કરતાં આગળ વધ્યાં.\n\nબીજા દિવસે બપોરે એક જગ્યાએ જમ્યા બાદ થોડે જ આગળ ગયાં હશે કે લીના બોલી, `આ ડાબી બાજુ રસ્તો જાય છે તે તરફ લઇ લો.’ અજિત બોલેરો ચલાવી રહ્યો હતો. એ બોલ્યો, `કેમ ? ત્યાં શું છે ? આપણે આગળ કોઇ ગામ આવે તો...’ `અજિત, તને કહ્યું ને, ડાબી તરફના રસ્તા પર વાળી લે...’ લીના સહેજ મોટેથી અને થોડા આક્રોશભર્યા સ્વરે બોલી ઊઠી. એના અવાજમાં આદેશ હતો. `ઓકે બાબા... તું કહે એમ... બસ, પછી મને કહેતી નહીં કે આ બાજુ ક્યાં આવ્યા ? હવે મેઇન સડક પર કેવી રીતે જઇશું ?’ અજિત બોલ્યો અને એણે ડાબી તરફ જતા રસ્તા પર બોલેરો આગળ ધપાવી. પછી હસ્યો, `બોલો મેડમજી, હવે કઇ તરફ લઉં...?’ લીના બોલી, `જવા દે સીધેસીધી....’ ગીત ચોંકી. એને લીનાનું વર્તન કંઇક અલગ જ લાગી રહ્યું હતું.\n\nબોલેરો આગળ વધતી રહી. લીનાએ કહ્યું, `સીધી જવા દે. થોડે દૂર જતાં એક મોટું મકાન આવશે. આપણે ત્યાં રોકાઇશું.’ અજિતને થોડી નવાઇ તો લાગી અને ગીત તો આ સાંભળી વિચારમાં જ ડૂબી ગઇ. અચાનક તેનું ધ્યાન લીના તરફ જતાં તેણે તેની સામે સ્મિત કર્યું. લીનાના ચહેરા પરના ભાવમાં કોઇ પરિવર્તન ન આવ્યું. સાચે જ થોડે આગળ જતાં એક મોટું મકાન આવ્યું. ત્યાં નજીક જઇને અજિતે બોલેરો ઊભી રાખી. સૌમ્ય એ મકાન જોતાંની સાથે જ બોલ્યો, `અરે યાર, આવી જગ્યાએ તે કંઇ રહેવાતું હશે અને અહીં કોઇ રહેતું હોય તેવું પણ લાગતું નથી. ચાલો પાછા, આ લીનાનું મગજ ઠેકાણે નથી.’ લીના કડક અવાજે બોલી, `સૌમ્ય, જો મકાનની જમણી બાજુએ એક ક્વાર્ટર છે. ત્યાં કોઇ રહે છે. એ આપણા રહેવાની વ્યવસ્થા કરી આપશે.’ `પણ..’ સૌમ્યે વાંધો ઉઠાવવાનો પ્રયત્ન કર્યો, પરંતુ લીના સાક્ષીનો હાથ પકડી નીચે ઊતરી ગઇ હતી. એ બંનેને નીચે ઊતરેલાં જોઇ ગીત પણ નીચે ઊતરી. એકમાત્ર સૌમ્ય સિવાય બધાં નીચે ઊતર્યાં અને પોતપોતાનો સામાન લીધો. લીના મકાન તરફ એવી રીતે ચાલવા લાગી જાણે વર્ષોથી અહીં રહેતી હોય. સૌમ્ય હજી પણ બોલેરોમાં જ બેઠો હતો. મકાન પાસે પહોંચી અજિતે બૂમ પાડી, `સૌમ્ય ચાલ ને, ક્યાં સુધી બેસી રહીશ ? અહીં રોકાઇ જઇએ. ચાલ, આવતો રહે.’ એટલામાં લીના બોલી, `ચિંતા ન કર. એ આવશે. એણે આવવું જ પડશે. ત્યાં એકલો નહીં બેસે. ચાલો, આપણે અંદર જઇએ.’ ગીતે એના અવાજમાં રહેલી મક્કમતા અનુભવી. એને નવાઇ લાગી કે લીના આટલી ખાતરીપૂર્વક કેવી રીતે કહે છે. કંઇક તો ચોક્કસ છે.\n\nલીનાએ જઇને પેલી ઓરડીનું બારણું ખખડાવ્યું. અંદરથી એક પુરુષ અને સ્ત્રી બહાર આવ્યાં. લીનાએ તેમની સાથે શું વાત કરી, તે કોઇને ખબર ન પડી, પણ પેલો પુરુષ અંદરથી ચાવી લઇ આવ્યો અને મકાન ખોલી આપ્યું. થોડી જ વારમાં એ પુરુષની ઘરવાળી જમવાનું લઇને આવી. સૌના આશ્ચર્ય વચ્ચે સૌમ્ય અંદર આવ્યો. એણે એક નજર લીના તરફ નાખી અને પેલા પુરુષ અને સ્ત્રી એને જોઇને જમ્યા પછી વાસણો બહાર મૂકી દેવાનું કહી મકાનમાંથી ઝડપથી બહાર નીકળી ગયાં.\n\nબધાં જમ્યાં અને સૂવાની તૈયારી કરવા લાગ્યાં. લીના અચાનક બોલી, `કેમ અજિત, મારી વાત સાચી પડી ને ? મેં કહ્યું હતું ને કે સૌમ્ય આવશે.’ સૌમ્ય બોલ્યો, `સારા ફ્રેન્ડ્સ છો હોં તમે સૌ. મને એકલો મૂકીને આવતાં તો રહ્યાં પણ જમવાય બેસી ગયાં.’ લીના બોલી, `તું પણ તો કોઇને એકલાં મૂકીને જમી લે છે ને ?’ સૌમ્ય ચૂપ થઇ ગયો. થોડી વાર વાતો કરી બધા ધીરે ધીરે ઊંઘવાની તૈયારી કરવા લાગ્યા. અડધી રાત્રે સૌમ્યની આંખ ખૂલી તો જોયું, લીના એના પલંગ પાસે બેઠી હતી. `લીના તું.... તું અહીં શું કરે છે ? બીજા બધાં જોઇ જશે તો તારા અને મારા માટે શું વિચારશે...?’ સૌમ્ય બોલ્યો અને લીનાએ જવાબ આપ્યો, `એ તો તારે જ્યારે તું સરપંચના ઘરે રોકાયો ત્યારે વિચારવાની જરૂર હતી, સૌમ્ય... આજે હવે એ વિચારીને શું કામ ?’ સૌમ્ય આ સાંભળી ચોંક્યો અને બોલ્યો, `કેવી વાત કરે છે લીના તું ? હું સરપંચના ઘરે રોકાતાં પહેલાં શું કામ વિચારું ? અને તું આ કેવી વાતો કરી રહી છે ?’ આ દરમિયાન અજિત અને ગીતની આંખ ખુલી ગઇ હતી. તેમણે જોયું તો સૌમ્ય પરસેવે રેબઝેબ હતો અને કોઇની સાથે વાતો કરી રહ્યો હતો. એના પલંગની પાસે તો કોઇ નહોતું. તો સૌમ્ય કોની સાથે વાત કરતો હતો ! બંનેએ એકબીજાની સામે જોયું અને સૌમ્ય પાસે આવ્યાં પણ હજી તેઓ પહોંચે તે પહેલાં જ સૌમ્ય અચાનક પલંગ પરથી ઊછળીને નીચે પડ્યો અને પળવારમાં જ એનું પ્રાણપંખેરું ઊડી ગયું.\n\n`સૌમ્ય.....’ ગીતથી ચીસ પડાઇ ગઇ. એની ચીસ સાંભળી લીના અને સાક્ષી અંદરના રૂમમાંથી બહાર આવ્યા. અજિત હજી પણ સૌમ્યના મૃતદેહ પાસે બેસી એને હલબલાવતો હતો. લીના બોલી, `અજિત રહેવા દે. એ નહીં ઊઠે. એણે જે કર્યું એ જ એ પામ્યો છે.’ ત્રણેય આ સાંભળી લીના સામે જોઇ રહ્યા.\n\nલીનાની આંખો લાલચોળ હતી અને અવાજમાં એક અજીબ કંપન હતું. એણે કહ્યું, `તમને નવાઇ લાગે છે ને કે હું સૌમ્ય માટે આવી વાત કેમ કરું છું? તો સાંભળો, મારું નામ ચંદ્રા છે. સરપંચની એકની એક દીકરી... સૌમ્ય પહેલાં પણ અહીં આવી ચૂક્યો હતો અને મારા ઘરે જ્યાં તમે સૌએ કાલે રાતવાસો કર્યો હતો, ત્યાં રોકાયો હતો. મારું રૂપ જોઇ સૌમ્યને હું ગમી ગઇ અને મને પણ સૌમ્ય ગમી ગયો. થોડા મહિના પહેલાં છેલ્લી રાતે જ્યારે એ મારા ઘરે રોકાયો હતો ત્યારે મારા બાપુને ખબર પડી ગઇ હતી કે સૌમ્યની નજર મારા પર છે. બાપુએ મને મારા રૂમમાં પૂરી દીધી હતી, પણ બાપુ સૂઇ ગયા પછી સૌમ્યે છાનાંમાનાં આવીને મારો રૂમ ખોલ્યો. અને મને મહેમાનોના રૂમમાં લઇ ગયો. ત્યાં અમે જાણે એકબીજાથી વિખૂટા પડેલા પ્રેમીઓ હોઇએ એમ એકબીજાને ભેટી પડ્યાં અને એ રાત.... અમારા બંનેના ઐક્યની રાત બની રહી. તે પછી એ ઘણી વાર આવતો અને બાપુથી છાનાંમાનાં અમે મળતાં. આમ ને આમ એક દિવસ મેં સૌમ્ય આવ્યો ત્યારે કહ્યું કે હું એના સંતાનની મા બનવાની છું. ત્યારે એણે મને ગર્ભ પડાવી નાખવા જણાવ્યું અને મારા મોં પર પૈસા ફેંકી ચાલ્યો ગયો. મારા બાપુને જાણ થઇ ત્યારે એ ભાંગી પડ્યા અને એમની હાલત જોઇ હું એક રાતે અમારા ઘરની પાછળ આવેલા કૂવામાં કૂદી પડી, મારા મોતથી તો મારા બાપુ સાવ ભાંગી પડ્યા અને એક દિવસ મને યાદ કરતાં કરતાં એ પણ ઇશ્વરને ધામ પહોંચી ગયા. મારો જીવ સૌમ્યમાં હતા. મેં એને પ્રેમ કર્યો હતો અને એણે પોતાની વાસના સંતોષવા મારો ઉપયોગ કર્યો.’\n\nઅજિત બોલી ઊઠ્યો, `તો પેલા વડીલ દાદા અને સરપંચ દાદા... એમને અમે જોયા તો એ...’\n\n`એ મારી ઊભી કરેલી માયાજાળ હતી જેમાં તમે સૌ ફસાઇ ગયા. સૌમ્ય જાણતો હોવા છતાં ચૂપ હતો કેમ કે એના માટે તો હું મરી ચૂકી હતી અને હવે કોઇ જાતની બીક નહોતી. પણ એને ખબર નહોતી કે મારો જીવ એના માટે જ ભટકતો હતો. લીના અડધી રાત્રે બાથરૂમમાં મોં ધોવા આવી ત્યારે મેં એના શરીર પર કબજો મેળવી લીધો. ગીત યાદ છે, તું સારી એવી વાર સુધી બાથરૂમના બારણાને તાકી રહી હતી....?’ આ સાંભળી ગીત સ્તબ્ધ થઇ ગઇ. લીના આગળ બોલી, `લીનાના શરીર પર કાબૂ મેળવી તમને બધાને હું આ મકાનમાં એટલા માટે લઇ આવી કેમ કે સૌમ્ય મને ઘણી વાર રાતે છાનોમાનો અહીં લઇ આવતો અને ઓરડીમાં રહેતા ચોકીદારને પૈસા આપી મકાન ખોલાવી મારા શરીર સાથે રમતો. મારે મારો બદલો લેવો હતો અને એ જ જગ્યાએ સૌમ્યને બોલાવવો હતો જ્યાં એણે કાયમ સુખ માણ્યું હતું, ત્યાં જ એને મોત આપવું હતું. અજિત એટલા માટે જ મેં કહ્યું હતું કે સૌમ્ય અંદર આવશે. મને મારી સાથે કરેલા દગાનું દુઃખ નહોતું, પણ મારા બાપુ એની દગાબાજીને લીધે કમોત મર્યાં એથી મારું હૈયું વલોવાતું હતું. મારા બાપુના હત્યારાને મારે છોડવો નહોતો. આજ મારો બદલો પૂરો થયો. મારા આત્માને આજે મુક્તિ મળશે. મારા લીધે તમને ચારેયને તકલીફ પડી તે માટે મને માફ કરજો... માફ....’ કહેતાં કહેતાં લીના અચાનક જમીન પર પડી ગઇ. સાક્ષી એની પાસે દોડી ગઇ. લીના બેભાન થઇ ગઇ હતી. ગીતે ઝડપથી પાણી લાવીને એના ચહેરા પર છાંટ્યું.\n\nઅજિતે એને ઊંચકીને પલંગ પર સૂવડાવી અને સૌમ્યના મૃતદેહને પણ એક તરફ ખેંચીને સરખો ગોઠવ્યો. લીનાએ થોડી વારમાં આંખો ખોલી અને આશ્ચર્યથી બોલી ઊઠી, `અરે, આપણે અહીં ક્યાં આવ્યા ? આપણે તો સરપંચના ઘરમાં સૂતા હતા ને !’ કહેતાં એણે આસપાસ નજર કરી... અને સૌમ્યની લાશ જોતાં બોલી ઊઠી, `સૌમ્યને શું થયું....? એ કેમ આમ જમીન પર સૂતો છે ?’ અજિત બોલ્યો, `કંઇ નહીં, એને ઊંઘ આવી ગઇ એટલે એ ત્યાં જ લાંબો થઇ ગયો. તું તો જાણે છે ને કે સૌમ્ય કેવો મનમોજી છે....’ અને એણે સાક્ષી અને ગીતને લીનાને અંદરના રૂમમાં લઇ જવાનું કહ્યું. ત્રણેય યુવતીઓ અંદર ગઇ પછી અજિતે પેલા પુરુષને બોલાવી સૌમ્યના મૃતદેહને થોડે આગળ લઇ જઇ દાટી દીધો. પાછા આવ્યા પછી એણે ગીતને બહાર બોલાવી બધી વાત કરી અને તાકીદ આપી કે લીનાને આ વાતની જાણ ન થવા દે.\n\nબીજા દિવસે સૌ પાછા ફરવા નીકળ્યા, ત્યારે સૌમ્યને સાથે ન જોઇ લીના બોલી, `અરે સૌમ્ય ક્યાં છે ?’ અજિતે જવાબ આપ્યો, `એ વહેલી સવારે ઘરે જવા નીકળી ગયો. એને કંઇ જરૂરી કામ આવી ગયું હતું. આપણે હવે જ્યાં ફરવા જવું હોય ત્યાં જઇએ.’ ગીત અને સાક્ષી બોલી ઊઠ્યાં, `ના, હવે ક્યાંય નથી જવું. ઘરે જ જઇએ આમ પણ ત્રણ દિવસ તો આપણે ફર્યા જ ને.’ અને અજિતે તેમની વાતને ડોકું હલાવી મૂક સંમતિ આપી. ચારેય જણાં બોલેરોમાં ગોઠવાયાં. પેલો પુરુષ અને એની ઘરવાળી ત્યાં આવીને ઊભા હતા એમને અજિતે થોડા રૂપિયા આપીને કહ્યું, `જે કંઇ બન્યું એ ભૂલી જજો. હવે અહીં કોઇ નહીં આવે.’ અને એણે બોલેરો અમદાવાદ તરફ જવા માટે રીવર્સમાં લીધી. રસ્તામાં એ વિચારી રહ્યો હતો, આખરે ચંદ્રા સૌમ્યનો જીવ લઇને જ ઝંપી... અને એણે એક દીર્ઘ શ્વાસ લીધો. સૌમ્ય જેવા લંપટને અંતિમ ધામ પહોંચાડીને એ અને લીના અનોખી શાંતિ અનુભવી રહ્યા હતા...",
      "duration": "13 mins",
      "category": "Horror"
    },
    {
      "title": "ભૂતદાદીનો છલકતો પૌત્રપ્રેમ",
      "story_name": "પ્રકૃતિના ખોળે ડુંગર નીચે વસેલા ગામડાનાં એક સુંદર ઘરમાં મધરાત્રે ભયાનક ચીસો ઘણીવાર અડોશ પડોશનાં અને રસ્તે નીકળતા રાહદારીઓ સાંભળતાં હતાં. ગામલોકો માટે હવે એ સામાન્ય ઘટના બની ગઈ હતી. કોઈ આત્માનો નિવાસ ઘરમાં છે તેવું સહુ માનતાં હતાં. ગામમાં નવા નોકરીએ આવેલા શિક્ષક નીરજભાઈ એક ઘર શોધતા હતાં ત્યારે તેમની ગામ છેવાડાનું છેવાડાનું આ મસ્ત ઘર તેમણે દેખાતાં તેમણે આ ઘર ભાડે લેવા ગામના સરપંચને વાત કરતા સરપંચે કહ્યું,\n\n\"અરે સાહેબ ત્યાં તો ભૂત પ્રેત હોવાની વાતો લોકો કરે છે.\"\n\n\"ભલેને લોકો વાતો કરે હું આવી અંધશ્રદ્ધામાં માનતો જ નથી. પ્લીઝ આપ મને ત્યાં રહેવાની ગોઠવણ કરી આપો.\"  નીરજભાઈએ ખૂબ વિનંતી કરતા સરપંચે શહેરમાં વસતા તે ઘર માલિકને ફોન કરીને વાત કરીને કહ્યું,\n\n\"નીરજભાઈ તે મલિક અહીં ગામડે આવવાની ના પાડતો હતો પણ મારુ માન રાખીને તેને કહ્યું કે, તાળું તોડીને મકાન રહેવા આપી દેજો પણ શિક્ષકનું ભાડું હું લઈશ નહીં.\"\n\nનીરજભાઈ ખૂશ થઈ ગયા અને પોતાનાં પત્ની અને સાત વર્ષનાં બાબાને બોલાવી સરપંચને સાથે રાખીને તાળું તોડી નાખીને અંદર પ્રવેશ્યા. પ્રવેશ કરતા જ ભીતરથી ચામાચીડિયાનું ઝુંડ બહાર આવતાં બધા ગભરાઈને નીચે બેસી ગયા. સમાન મુકવા આવેલો ગામનો વ્યક્તિ તો ડરમાં 'ભૂત' બોલી ભાગવા જતો હતો. ત્યાં જ હસીને નીરજભાઈ બોલ્યાં,\n\n\"ભૂત હોતું જ નથી ભાઈ. અવાવરું ઘરમાં તો ચામાચીડિયા જ હોય.\"\n\nપેલો કંઈક બોલવા જતો હતો પણ સરપંચ તેને ચૂપ કરીને બોલ્યાં, \"સાહેબ હવે આ આપનું મકાન સાચવજો. અમે જઈએ છીએ કોઈ કામકાજ હોય તો વાવડ દેજો.\" કહીને સરપંચ પેલાનાં ખભે હાથ મૂકીને કંઈક સમજાવતા ચાલતા થયા.\n\nબપોરથી સાંજ સુધી બધાએ સાથે મળીને સફાઈ કામ કર્યું. મકાન બહુ જ સરસ હતું ઉપરના રૂમમાં એક મોટી ઉંમરની એક સ્ત્રીની સુંદર હાસ્ય રેલાતી તસ્વીર હતી. એ જોતાં જ દીકરો બોલી ઉઠ્યો, \"અરે પાપા દાદીનો ફોટો કેવો મસ્ત છે.\"\n\nઆટલું બોલતા જ ફોટો હલવા લાગ્યો. દાદી ફોટામાં જાણે મલકી રહ્યાં હોય તેમ પિન્ટુને લાગતું હતું. અચાનક શીતળ પવનની લહેર ઘરમાં આવી ગઈ.\n\n\"એય પિન્ટુ દાદી નથી તારા એ મકાન માલિકના માતાજી હશે.\"તેની મમ્મી સમજાવતા બોલી,\n\n\"પિન્ટુના પાપા આ ફોટો ઉતારીને મૂકી દયો ને જરા.\"\n\n\"નો પાપા દાદીનો ફોટો અહીં જ રહેશે આ મારો અને દાદીનો રૂમ આજથી.\"\n\nબાળકની જીદ જોતાં જ નીરજભાઈ હસીને બોલ્યાં, \"માલતી ભલે રહ્યો ફોટો અને પિન્ટુ પણ ભલે આ રૂમમાં જ હવે રહેશે.\"\n\n\"સારું તો નીચે તમારો રૂમ સાફ કરી દઉં તમે પિન્ટુનો રૂમ સરખો કરી દેજો.\" કહીને મમ્મી નીચે જતા પિન્ટુ ખુશીમાં પિતાને વળગી પડ્યો અને બોલ્યો, \"પાપા આ દાદી કેવા મસ્ત લાગે છે?\"\n\n\"બેટા દાદી તો પૌત્ર માટે હંમેશા વ્હાલ વરસાવતા જ હોય. આ દાદી કદાચ અહીં હોત તો પણ તને ખૂબ લાડ કરતા હોત.\"\n\nઅચાનક કોઈના હીબકાંઓ અવાજ આવતાં પિતા પુત્ર બંને ચમક્યા. પુત્ર બોલ્યો, \"પાપા કોઈ રડતું હોય તેવું લાગ્યુ.\" \n\nપિતાજી બોલ્યાં, \"હા બેટા મને પણ સંભળાયું પણ કોઈક બહાર જનાર રડતું હશે. ગામડામાં તો હસવા રડવાનું ચાલુ જ રહેવાનું હો.\" કહીને પિતાજી નીચે ગયા. પત્ની રસોઈ બનાવી રહી હતી અને પુત્ર નીચે રમી રહ્યો હતો. રાત્રી ભોજન બાદ ત્રણેય નીચે બેઠા પણ બધા ખૂબ થાક્યા હોવાથી પુત્ર બોલ્યો,\n\n\"મમ્મી બહુ જ નીંદર આવે છે હું સુવા જાઉં છું દાદીવાળા રૂમમાં.\"\n\n\"હા બેટા કાંઈ જરૂર હોય તો બોલાવજે મોબાઈલ જોડે રાખજે તારા. થોડા દિવસમાં ટીવી તારા રૂમમાં લગાવી દઈશું.\"\n\nદીકરો ઉપર જતા પતિ પત્ની પણ પોતાનાં રૂમમાં સુવા ગયા. પિન્ટુ અંદર જતા જ જોયું તો દાદીની તસ્વીરમાં ફરી અલગ મુસ્કાન દેખાઈ. પિન્ટુ ખુશીથી બોલ્યો, \"વાહ દાદી તમે તો અલગ અલગ રીતે હસો છો.\"અચાનક કોઈ ખુશીમાં હસી ગયું હોય તેવો અવાજ આવતાં પિન્ટુ ચમક્યો તેણે બારીમાંથી જોયું પણ બહાર કોઈ ન હતું તે ફોટો સામે જોઈ રહ્યો. દાદીનો ચેહરો ફરી અલગ લગતા પિન્ટુ બોલ્યો,\n\n\"અરે વાહ દાદી તમે તો ફોટોમાં પણ હસો છો મને ખબર પડી ગઈ દાદી પકડાઈ ગયા.\" ફરી હાસ્ય સંભળાતા પિન્ટુ બોલ્યો, \"બોલો દાદી તમે ફોટોમાં સાંભળી અને બોલી શકો છો ને.?\" \n\n\"ફોટોમાં ડાળીએ હાસ્યસાહિત માથું હલાવ્યું એટલે ખૂશ થઈને પિન્ટુ બોલ્યો, \"તો વ્હાલી દાદી અવોને મને વાર્તા સંભળાવોને. મારા દાદીને તો મેં જોયા જ નથી.\"\n\nતસ્વીર મધુર અવાજે બોલી,  \"બેટા હું આવું તો તને ડર નહીં લાગે ને.?\"\n\n\"દાદી તો પૌત્રને હંમેશા વ્હાલ જ કરે એવું પાપા કાયમ કહે તો ડર શેનો લાગે મને ?\"\n\n\"પણ બેટા તું જાણે છે હું તો...\"\n\nવચ્ચે જ પિન્ટુ બોલ્યો, \"ઓ દાદી પ્લીઝ તમે કહેશો તેમ કરીશ બસ હવે જલ્દી ફોટોની ગુફામાંથી બહાર આવો.\"\n\nખડખડાટ હસતા તસ્વીરમાંથી દાદી બહાર આવે છે પિન્ટુ ખૂશ થતાં બોલ્યો, \"વેલકમ દાદીમા મેં તો મમ્મીને કહીં જ દીધું છે કે હું દાદીના રૂમમાં જ રહીશ.\"\n\nદાદી એ પુત્રને વ્હાલથી છાતીએ લગાવીને કહ્યું, \"હા બેટા તારી દાદી વર્ષોથી પૌત્રના વ્હાલની ભૂખી હતી હવે શાંતિ મળી.\"\n\nપિન્ટુ બોલ્યો, \"પણ દાદી તમે ફોટો પાછળ ગુફામાં છુપાઈને કેમ રહો છો ? \"\n\n\"બેટા મને માણસો હવે જરાય ગમતા નથી. એટલે રિસાઈને ત્યાં રહું છું. તું પણ કોઈને મારા વિશે કહેતો નહીં દીકરા નહિતર હું ફરી તારી પાસે પણ નહીં આવું.\" \n\nપિન્ટુ સમજતા બોલ્યો,\"પાપા મમ્મીને તો કહેવું પડશે ને ?\"\n\n\"ના ના બેટા એ પણ માણસ છે.\"\n\nદાદીને સાંભળીને પિન્ટુ બોલ્યો, \"તો હું હજી માણસ નથી બન્યો દાદી ?\"\n\n\"ના બેટા તું તો મારો પૌત્ર છે એટલે તારાથી રીસ હોય જ નહીં પણ તું મમ્મી પાપાને હું છું એમ નાં કહેતો હો.\"\n\n\"સારું દાદી પણ એક સવાલ કરું ?\"\n\n\"બોલને બેટા..!\" હરખાતા દાદીને જોઈ પિન્ટુ બોલ્યો,\n\n\"તમે અહીં ભૂખ્યા બેસી રહેશો અને અમે બધા રોજ એકલા ભોજન કરીશું તો તમારા પેટમાં બિલાડા નહીં બોલે /\"\n\nદાદી ખડખડાટ હસી પડયાં પુત્રને છાતીએ લગાડીને બોલ્યાં, \"મારા રાજા બેટા દાદી પાસે તો તું છે એટલે બધું જ છે અને તું કહીશ તે હું તને પણ લાવીને ખવડાવીશ.\"\n\nપિન્ટુને તો મજા પડી ગઈ હવે દાદીમાના ખોળે સુતા વાતો સાંભળવાની મીઠી નીંદર આવી ગઈ. સવારે મમ્મી આવીને ઢંઢોળતાં પિન્ટુ બોલ્યો, \"દાદી સુવા દયોને પ્લીઝ.\"\n\nમમ્મીને નવાઈ લાગી પણ બોલી, \"દાદી નહીં તારી મમ્મી જગાડે છે જાગ સવાર પડી ગઈ. પિન્ટુ મમ્મીને જોતાં ચૂપ થઈ ગયો. તૈયાર થઈને પહેલીવાર સ્કૂલમાં ગયો તો ગામડાનાં બાળકો તેને ખીજવવા લાગ્યાં. પિન્ટુ સામો થતાં સ્કૂલ છૂટતા બધા તેણે ઘેરી વળ્યાં અને મારવા લાગ્યાં.\n\nપિન્ટુએ ચીખ પાડી, \"મારી દાદીને કહીં દઈશ.\"ત્યાંજ સામે દાદી દેખાય પિન્ટુ બચીને દોડ્યો દાદી પાસે એટલે દાદી બોલ્યાં,\n\n\"ભાગવાનું નથી હું તને શકતી આપીશ જા બધાને મારીને ભગાવી દે.\"\n\nપિન્ટુ દાદી પર ભરોસો કરીને ગયો પાછો અને એક ગડદો પેલા બાળકને મારતાં તે નીચે પડ્યો. પિન્ટુને ખુબ તાકત આવી હોય તેમ હીરોની જેમ બધાને ઝૂડવા લાગ્યો. બધા જ માર ખાઈને નાનકડાં બાળકથી ડરીને ભાગ્યાં દાદીમા ને પિન્ટુ હસતા રહ્યાં. સવારે હેડપંપ પાસે પાણી ભરવા જતા બીજી મહિલાઓ માલતીબહેનને જોતાં બોલ્યાં, \"અરે બહેન રાત્રે ભૂત ચીખો પાડે ઈ તમને સંભળાઈ હતી.? \"\n\nમાલતીબહેન બોલ્યાં, \"અરે તમારો વહેમ છે આ મકાન તો ખુબ સરસ છે કોઈ ભૂત નથી અને કોઈ ચીસો નથી સંભળાતી.\"\n\n\"હશે ભાઈ અમારી વાત નહીં માનો અનુભવ થશે ત્યારે જ સમજાશે.\" કહીં પનિહારીઓ ચાલતી થઈ.\n\nમાલતીએ ઘેર આવીને પતિને વાત કરતા પતિ બોલ્યાં, \"અરે મને તો ચીખો નહીં પણ હસવાનો અવાજ સંભળાયો હતો.\"\n\n\"હાય હાય સાચે જ ભૂત હશે અહીં !\" માલતીને ગભરાતી જોઈ પતિ બોલ્યાં, \"ભૂત હોય જ નહીં ગાંડી વહેમ હોય.\" \n\nફરી રાત પડી ઘુવડ બારીએ જોઈ રહ્યું હતું. ચીબરી બોલી અને દાદી પ્રગટ્યા. જમીને રૂમમાં રાહ જોતો પિન્ટુ જોતાં જ બોલ્યો, \"દાદી તમે તો ભૂતની જેમ પ્રગટ થવો છો એટલે હું તમને ભૂત દાદી કહીશ હો.\"\n\nદાદી વ્હાલથી બોલ્યાં,\"મારો પૌત્ર મને જે કહે સાચું ને સારું લાગશે.\"\n\nપિન્ટુ ખૂશ થઈને બોલ્યો, \"દાદી મને ચોકલેટ ખાવાની ઈચ્છા થઈ છે.\" બોલતા જ દાદીએ હાથ ફેલાવ્યાને મુઠ્ઠી સામે લાવી ખોલતા મોટી ચોકલેટ હાજર. પિન્ટુ ખૂશ થઈને બોલ્યો, \"ભૂત દાદી તું સી ગ્રેટ હો.\" \n\nહવે તો રોજ ભૂત દાદી અને પિન્ટુ નવી નવી મસ્તી કરતા. ભૂત દાદી પણ ઘણીવાર જોરદાર મસ્તી કરી લેતાં. પિન્ટુને હવામાં હિંચકા ખવડાવતાં. ગામલોકો પણ વિચારવા લાગ્યાં હતાં કે આ સાહેબ આવ્યા ત્યારથી ગામમાં ભૂતની ચીખો સંભળાતી નથી. સાહેબ ભક્તિવાન છે એટલે ભૂત ભાગી ગયું હશે.\n\nપિન્ટુ ભૂલથી ઘણીવાર તેના મિત્રને ભૂત દાદીની વાત કરતો અને કહેતો કોઈને કહેવાનું નહીં. એકવાર પિન્ટુ ભૂત દાદી સાથે ઉપર ફૂટબોલ રમતો હતો નીચે અવાજ થતાં તેની મમ્મી જાગીને જોવા ગઈ તો પિન્ટુ એકલો રૂમમાં રમી રહ્યો હતો અને સામે જાણે કોઈ હોય તેમ વાતો કરતો સંભળાયો. માતાનું હ્નદય વ્યથિત બની ગયું. દરવાજો ખોલતા જ દાદી ગાયબ માએ પૂછતાં પિન્ટુ બોલ્યો, \"મમ્મી હું તો પ્રેક્ટિસ કરતો હતો. \"\n\n\"સુઈ જા છાનોમાનો.\" કહેતા પિન્ટુ સુઈ ગયો પણ મમ્મીને વહેમ પડ્યું હતું. સવારે તેમણે પતિને વાત કરીને કહ્યું, \"પિન્ટુને હવે આપડી જોડે જ થોડા દિવસ રાખીશું.\"\n\nપિન્ટુને દબાણ કરી બીજા દિવસે મમ્મીએ પોતાની જોડે જ સુવાડ્યો પણ રાત થતાં જ દાદી રડવા લાગ્યાં. પિન્ટુ પણ ઉદાસ હતો તેણે દાદીને બોલાવ્યા તો દાદી હાજર પિન્ટુએ ઈશારો કરતા દાદીએ બંને વચ્ચેથી પિન્ટુને હવામાં ઉડાડીને રૂમ બહાર લઈ ગયા અને પોતાનાં રૂમમાં જઈ ફરી મસ્તી કરવાં લાગ્યાં. થાકીને પિન્ટુ દાદીની ગોદમાં સુઈ ગયો. \n\nહવે સવારે પિન્ટુ ન દેખાતાં માતાપિતા શોધવા ગયા તો પિન્ટુ દાદીના રૂમમાં જ હતો. માલતીને બીક લાગવાં માંડી હતી પણ નીરજભાઈએ કહેલું કે,\"પિન્ટુને એ રૂમ ગમે છે એટલે રાત્રે જતો રહ્યો હશે.\"\n\nબીજે દિવસે માલતીએ અંદરથી તાળું મારી દીધું અને ચાવી છુપાવી દીધી પણ સવારે જોયું તો તાળું ખુલ્લું હતું અને પિન્ટુ ઉપર જ સૂતો હતો. માલતીને હવે વાત સાચી લાગવાં માંડી. સવારે તેણે પોતાની ગામડાની બનેલી સહેલીઓને વાત કરતા પનિહારી ચંપા બોલી,\n\n\"ધ્યાન રાખજે હો ભૂત ક્યાંક બાળકને વળગે નહીં. તું કહે તો બાજુના ગામમાં એક જાણકાર તાંત્રિક રહે છે તેને બોલાવું તો તે કહીં દેશે.\" માલતીએ કહ્યું મારા પતિ આ બધામાં માનતાં નથી તે સ્કૂલ જાય પછી બોલાવજો.\"\n\nબીજે દિવસે પેલી સહેલી તાંત્રિકને લઈને આવતાં તાંત્રિક ઘરમાં વિધિ શરૂ કરતા જ ભયાનક ચીસો સાંભળવા લાગી. તાંત્રિકે મહા મહેનતે ભૂત દાદીને કબ્જે કરીને બાટલામાં પુરી બુચ મારી દીધો અને ગભરાઈ ગયેલી માલતીને કહ્યું કે,\n\n\"આ પ્રેતાત્મા તમારા બાળક સાથે જોડાયેલ છે એટલે તમારા બાળકના હાથે સવારે આ બાટલો નદીમાં પધરાવી દેજો.\"\n\nમાલતીએ બોટલ ઉપર મૂકી દીધી અને આ વાતની કોઈને જાણ કરી નહીં રાત પડતા જ પિન્ટુ જીદ કરીને ઉપર સુવા ગયો પણ ભૂત દાદી પોકારવા છતાં ન આવતાં તે બેચેન બની ચારેય બાજુ શોધવા લાગ્યો. આ તરફ માલતી વારેઘડીએ ઉપર આવી પિન્ટુ ઉપર નજર રાખતી હતી. પિન્ટુએ રડતા રડતા નીચે ઉતરી જોતાં ઉપર એક બાટલો ખખડ્યો પિન્ટુએ નજર કરી તો અંદર ભૂત દાદી દેખાયી. પિન્ટુ બોલ્યો,\n\n\"અરે ભૂત દાદી હું ક્યારનો શોધું છું અને તમે અહીં બાટલામાં છુપાઈને મજા કરો છો. ભાર આવો જલ્દી.\"\n\n\"દાદી બોલ્યાં, \"પહેલા ચૂપચાપ બાટલાનું ઢાંકણ ખોલ. પછી બધી વાત કરું હું મુસીબતમાં છે મને છોડાવ.\"\n\nપિન્ટુ પોતાની વ્હાલી દાદીને છોડાવવા ટેબલ લાવીને ઉપર ચડીને બાટલો ઉતારી મહામહેનતે ઢાંકણ ખોલ્યું એટલે આળસ મરડતાં દાદી બહાર આવ્યા અને બોલ્યાં, \"હાશ બચી ગઈ નકર આ તારી મા મને નદીમાં પધરાવી દેત.\"\n\nપિન્ટુ બોલ્યો, \"અરે મમ્મી તમને જોઈ ગઈ.\"\n\nદાદી બોલ્યાં, \"મમ્મી કોઈ જાદુગરને લાવી હતી એને મને પુરી દીધી. \"કહીને દાદીએ બાટલો પાછો મૂકી દીધોને હસીને બોલ્યાં, \"જો સવારે મમ્મી કહેશે એટલે ચૂપચાપ બાટલો નદીમાં પધરાવી દેશે એટલે મમ્મી ખૂશ થઈ જાશે તારા પર.\"\n\nઆઝાદ બનેલી દાદી આજ તો ઘર બહાર બગીચામાં જઈ જોરદાર ધીંગામસ્તી કરીને પિન્ટુ થાકતાં સુવાડી દીધો.\n\nસવારે પિન્ટુને લઈને નદીમાં જઈને પિન્ટુ પાસે બાટલો નદીમાં પધરાવી દીધો દૂરથી જોતી દાદી અને પિન્ટુ મનમાં મલક્તાં હતાં. દાદી ડાન્સ કરતા પિન્ટુએ ઈશારો કર્યો તો મમ્મી જોઈને બોલી, \"પિન્ટુ સાચું કહે તને કાંઈ દેખાય છે ?\" \n\nદાદીએ નાં પાડતાં પિન્ટુ બોલ્યો, \"નાં મમ્મી એ તો પાણીમાં માછલી મસ્ત નાચતી હતી એટલે ઈશારો કર્યો.\"\n\n\"સારું ચાલ હવે. \"કહીને બંને ચાલતા થયા પણ દાદી માછલી પકડીને નાચતી હતી પાછળ નજર કરી પિન્ટુ મલકાતો હતો.\n\nથોડા દિવસ પછી પિન્ટુના મિત્ર બાળકે તેની માને કહ્યું કે, \"પિન્ટુ જોડે ભૂત દાદી છે.\"આખાં ગામમાં આ વાત ફેલાયી. લોકોએ તેના પિતાને કહ્યું પણ શિક્ષક અંધશ્રદ્ધામાં માનતાં જ ન હતાં.\n\nઆ તરફ દાદી અને પિન્ટુની મિત્રતા વધી ગઈ દાદી હવે રાત્રે પિન્ટુને બહાર લઈ જતી સારું સારું ખવડાવી, રમાડતી અને ડાન્સ શીખવતી હતી. એક દિવસ નીરજભાઈ રાત્રે પાણી પીવાં જગ્યા અને ઉપર રૂમમાં ગયા તો પિન્ટુને ન જોતાં ચમક્યા નીચે માલતીને જગાડી શોધવા લાગ્યાં ઉપર જઈને બારીએથી જોયું તો પિન્ટુ બહાર રમી રહ્યો હતો મધરાત્રે કોઈ સાથે. માલતી ગભરાઈને બોલી, \"ભૂતડી પાછી આવી ગઈ લાગે છે.\"\n\nનીરજભાઈ બોલ્યાં, \"શું બોલી પાછી આવી ગઈ એટલે તે પહેલા ઘરમાંથી કાઢી હતી બહાર ભૂતને.?\"\n\nમાલતીએ ખાનગી વાત રાખી હોવાથી બોલી, \"અરે મજાક કરું છું.\" બંને જઈને બહાર રમતા પિન્ટુને પકડીને લઈ આવ્યા અને પાસે સુવાડી દીધો. સવારે માલતી પાછી પેલા તાંત્રિકને બોલાવીને કહ્યું, \"ભૂત હજીય લાગે છે તાંત્રિક જેવો ઘરમાં ગયો કે જોરદાર અંદર ચીસો સાંભળવા લાગી અને તાંત્રિકને ઘાયલ કરી ઉપાડીને બહાર ફેંકી દીધો તાંત્રિક જીવ બચાવી ભાગતા બોલ્યો,\n\n\"તમારા બાળક સાથે આ જોડાઈ છે કોઈ સારા જાણકારને લઈને છોડાવી લેજો મારુ અહીં કામ નથી. ભૂત ખુબ જ તાકતવર છે.\"\n\nઅંદરથી ભયાનક અવાજ આવ્યો,\"કોઈ અલગ નહીં કરી શકે મને પિંટુથી.\"\n\nભયાનક માહોલ હવે શરૂ થયો, દાદીએ અસલ રૂપ દેખાડ્યું હતું અને માલતી તો ગભરાઈને બહાર જ બેસી રહી.સ્કૂલ છૂટીને નીરજભાઈ આવતાં જ માલતીએ રડતા રડતા બધી વાત કરી પણ નીરજભાઈ તો આ ભુવા ભોપાળાને અંધશ્રદ્ધા જ માનતાં હતાં એટલે સમજાવીને માલતીને અંદર લાવ્યાં. માલતીએ પિન્ટુને સમજાવીને સોગંધ આપીને પૂછ્યું એટલે પિન્ટુ બોલ્યો, \"પણ તમે કોઈને કહો નહીં તો જ કહું નહિતર દાદી નારાજ થઈ જતી રહેશે.\"\n\nનીરજભાઈએ વિશ્વાસ આપતાં પિન્ટુ સાચું બોલ્યો, \"પાપા એ ભૂત નહીં પણ દાદી છે હું વ્હાલથી તેને ભૂત દાદી કહું છું તે મને ખુબ જ પ્રેમ કરે છે. મારી સાથે રમે છે મને ખવડાવે છે મને મદદ પણ કરે છે.\" કહેતાંક બધી વાત જણાવી દીધી માલતી ગભરાઈ ગઈ પણ નીરજભાઈ હજી વિચારતા હતાં કે, \"આવું ભૂત પ્રેત હોઈ શકે ખરું.?\"\n\nમાલતી બોલી, \"સવારે જ પિન્ટુને લઈને હું મારા ભાઈના ત્યાં ચાલી જઈશ.\"\n\nપિન્ટુ ગભરાઈને બોલ્યો, \"ના મમ્મી હું દાદી જોડે જ રહીશ એ બહુ સારા છે કોઈને નુકશાન કરતા નથી.\"\n\nનીરજભાઈએ પિન્ટુને સમજાવીને સુવાડી દીધો. સવારે માલતી સમાન પેક કરીને પિન્ટુને જગાડીને લઈને જેવી ઘરથી નીકળવા ગઈ કે મુખ્ય દરવાજો આપોઆપ બંધ થઈ ગયો. અને ભયાનક પવન સાથે ઘરમાં બધું ખખડવા લાગ્યું. પિન્ટુ બોલ્યો,\n\n\"મમ્મી દાદી જવાની નાં પાડે છે તું દાદીની વાત માની લે તારાથી મોટા છે.\" નીરજભાઈએ નજરે જોયું તે પણ હવે ન છૂટકે પત્નીની વાત માનવા લાગ્યાં તે બોલ્યાં, \"સારું બેટા દાદી ના પાડે છે તો તને ક્યાંય નથી મોકલવો હવે ખૂશ થઈ જા.\"બોલતા જ તરત બારણું ખુલી ગયું.\n\nનીરજભાઈએ ફોન કરીને સરપંચને વાત જણાવતાં સરપંચે બે લોકોને ચોકી કરવાં તેમનાં ઘેર ગોઠવી દીધા અને ભૂતને વશ કરવાં એક મહાત્મા સામેના પહાડી પર તપ કરતા નિવાસ કરતા હતાં ત્યાં લઈ ગયા. \n\nસરપંચ સાથે પતિ પત્ની ત્યાં પહોંચ્યા કે તરત જ મહાત્મા બોલ્યાં, \"દાદીના કારણે પરેશાન થઈ ગયા છો.?\"\n\nનીરજભાઈનો નવાઈ લાગી પણ માલતી બોલી, \"મહાત્માજી મારા દીકરાને બચાવી લ્યો એ ભૂતડી ગામ બહાર લઈ જવાની પણ ના પાડે છે. કૃપા કરો.\"\n\nસરપંચ બોલ્યાં, \"મહાત્માજી આજ પહેલીવાર આ શિક્ષકને પરેશાન કરે છે આ ભૂતડી બાકી તો એકલી ચીસો જ સંભળાય છે કોઈને હેરાન કરતી નથી. કંઈક મદદ કરો આ લોકોને.\"\n\n\"કામ સહેલું નથી બચ્ચા.. દાદીનો પ્રિય બની ગયો છે આ બાળક. દાદીનો સાચો પુત્ર નહીં આવે ત્યાં સુધી આ બાળકને કદાપિ નહીં છોડે તેના પુત્રને અને તેના પૌત્રને લઈ આવો પછી હું આવી જઈશ તરત જ અને દાદીને સમજાવીને મુક્તિ અપાવીશું.\"\n\nસરપંચે તેમનાં પુત્રને ફોન કર્યો પણ તે આવવા તૈયાર જ ન થયો આખરે બહાદુર સરપંચે ગામ ભેળું કરી હુકમ કર્યો,\n\n\"ગામલોકો શિક્ષક આપણા સહારે આવ્યા છે અને તેમનાં બાળકનો જીવ બચાવવો આપડી ફરજ છે. ચાલો અપડે ઉપાડીને લાવીશું ન આવે તો બધાને.\"\n\n\"હા સરપંચ અમે બધા તમારી સાથે છીએ\" કહેતાંક ગામના મજબૂત જવાનો જીપ ભરીને ઉપડ્યા શહેર તરફ વહેલી સવારે જ બધા ઘેર જઈને સુઈ રહેલા આખાં પરિવારને ઉપાડીને સાંજે ગામડે લાવ્યાં. જીપમાંથી ઉતરતા જ મકાનમાંથી ભતનક ચીસ સંભળાઈ. પિન્ટુ દોડીને ઘેમા જઈને બોલ્યો, \"ભૂત દાદી આજ કેમ ગુસ્સે થઈ ગયા મારાથી કોઈ ભૂલ થઈ ગઈ ?\n\n\"નાં બેટા પિન્ટુને જોતાં જ વ્હાલથી દાદી બોલ્યાં, \"મને તરછોડી મરતી મૂકીને જનાર મારો દીકરો ગામમાં આવ્યો છે. હું તેની જ રાહ જોતી હતી હવે તેણે છોડીશ નહીં.\" દાદીના તેવર બદલાય વિકરાળ લોહિયાળ આંખો ઉડતા વાળ જોઈ પિન્ટુ ડરી ગયો ને બહાર ભાગ્યો.\n\nઆ તરફ સાંજ ઢળતા જ કાગડાઓ પોતાનાં ગાગર તરફ રચના થતાં હતાં. ગામલોકો પેલા દાદીના દીકરાને પકડીને વ્યાં અને બાજુના ગામના તાંત્રિક સાથે તેને પરિવાર સહીત જબરજસ્તી અંદર મોકલીને દરવાજો બહારથી બંધ કરતા સરપંચ બોલ્યાં, \"હે ડોશીની આત્મા અમે તમારા ગુન્હેગારને તમારા હવાલે કરી દીધો છે હવે હું ગામનો સરપંચ વિનંતી કરું છું કે અમારા આ માસ્તરના દીકરાને છોડી દેજો.\"\n\nઅંદરથી ભયાનક ચીસ સંભળાયી. \"નહીં પિન્ટુ મારો પૌત્ર છે તેને છોડીને હું ક્યાંય નહીં જાઉં.\" અંદર વાસણો ખખડવા લાગ્યાં. ચીસો સાંભળવા લાગી પણ સરપંચે બારણું ખોલવાની ના પાડી હતી આજ ચીબરી પણ વહેલા આવીને બોલવા લાગી હતી.\n\n\"જય ભોલેનાથ.\"નાદ ગુંજતા લોકોને નવાઈ લાગી પહાડી પર વસનાર પહાડી બાબા ગુરુજી પ્રથમવાર ગામમાં પધાર્યા હતાં સહુ તેમનો ચરણસ્પર્શ કરવાં લાગ્યાં. માલતી બોલી, \"બાબા મારા પિન્ટુને છોડાઓ ભૂતદાદીથી.\"\n\n\"કહા હે પિન્ટુ ઇધર આવો.\"મહાત્માજીએ કહેતા પિન્ટુ આવીને બોલ્યો,\"ગુરુજી ભુતદાદી ખુબ જ સારી છે. તેને મારતાં નહીં હો.\"\n\nએટલામાં જ નીચેની બારીનો કાચ તૂટ્યો ને પેલા તાંત્રિકને ભૂતદાદીએ ઉપાડીને બહાર ફેંકી દીધો. સહુ ગભરાઈ ગયા અંદર ડોશીની આત્મા તેના પુત્ર અને પરિવારનો જીવ લઈ લેશે. મહાત્માજી બોલ્યાં, \"બેટા પિન્ટુ તું જઈને દાદીને માનવ કે દાદી તમારી મુક્તિ માટે ગુરુજી આવ્યા છે. તમે સામે આવો.\"\n\nપિન્ટુ બોલ્યો, \"ગુરુજી પછી દાદી મને છોડી જતી રહેશે ?\" \"ના ના બેટા ભૂત દાદી તારા હદયમાં રહેશે તું આંખ બંધ કરી યાદ કરીશ તો દેખાશે પણ અત્યારે તે ભૂત બની બહુ હેરાન પીડા ભોગવી રહી છે. પૂજા બાદ તેણે સ્વર્ગ મળશે. બેટા તારી દાદીને પીડામાંથી મુક્ત કરવા તારે જ સમજાવવી પડશે.\"\n\n\"હા ગુરુજી હું જાઉં છું.\"ગુરુજી અને પિન્ટુ અંદર ગયા જોયું તો દાદીએ તેમનાં પુત્રને ગળેથી પકડીને ઉંચો કર્યો હતો. પુત્ર તરફડતો હતો. તેનો નાનો દીકરો ને પત્ની ચીસો પાડી રહ્યાં હતાં. \n\nપિન્ટુ બોલ્યો, \"ભૂતદાદી છોડી દયો. તમે બીજાને નુકશાન કેમ કરો છો ?\"\"\n\nદાદી પિન્ટુને જોતાં જ નરમ પડતા બોલ્યાં, \"પિન્ટુ આ મારો અપરાધી છે. આ કપાતર પુત્રને જીવવાનો અધિકાર જ નથી.\"\n\nપિન્ટુ તેમનાં નાના પુત્ર રાકેશને પકડીને બોલ્યો, \"દાદી બહુ નખરા ન કરો મારે અને તમારા પૌત્ર રાકેશને તમારી જોડે રમવું છે અને તમે બધાને મારી રહ્યાં છો. મૂકી દયો નહિતર અમે દૂર જતા રહીશું તમારાથી.\"\n\n\"ફટાક \"કરતા દાદીએ પુત્રને નીચે પછાડ્યો. એટલે પિન્ટુ બોલ્યો, \"વાહ મારી ભૂત દાદી કેવી ડાહ્યી છે. દાદી જો તમારો પૌત્ર રાકેશ આવ્યો છે.\"\n\nઅચાનક માલતીને પિન્ટુની ફિકર થતાં તે દોડીને તાંત્રિકે ના પાડી હોવા છતાં લક્ષમણરેખા ઓળંગી અંદર ઘુસી ગઈ. મોકાનો લાભ લઈ ભૂત દાદી માલતીની અંદર ઘુસી ગયા. પાછળ પિન્ટુના પિતા માલતી જોડે જતા જ જોરદાર ધક્કો મારી દૂર ફેંકી દીધા. બધાને માલતીને જોઈ નવાઈ લાગી. માલતી બોલી, \"આવો મારા બંને પૌત્રો મારી પાસે આવો આજ ધરાઈને વ્હાલ કરવાં માંગુ છું. પિન્ટુ જોડે જતા જ માલતીએ બંનેને બાહોમાં લઈ ખુબ જ લાડ કર્યા. પિન્ટુ બોલ્યો, \"મમ્મી તું કેમ દાદી જેવા લાડ કરે છે.\"\n\nમાલતી બોલી, \"પીન્ટુડા હું ભૂત દાદી છું.\"\n\nપિન્ટુ ચમક્યો. ગુરુજી બોલ્યાં, \"હે આત્મા તુમ ઉસ ઓરતકા શરીર છોડ દો. \"\n\n\"નહીં બદલો લીધા વગર નહીં છોડું \"બોલતા જ માલતીના વાળ વિખરાયા આંખો ચકળ વકળ થવા લાગી.\n\nપિન્ટુ બોલ્યો, \"અરે દાદી તમે તો મારી બધી વાત માનો છો ને.\"\n\nભૂત દાદી વ્હાલથી માથું ધુણાવ્યું એટલે પિન્ટુ બોલ્યો,\"જુવો દાદી હું ભૂલ કરું તો મારી મમ્મી મને વઢે છે કોકવાર મારે છે પણ મારી નાખવાનું કોઈ દિવસ બોલતી નથી. તમે તમારા દીકરાને મારવાનું એક મા તરીકે કેવી રીતે બોલી શકો છો.\"\n\nએટલામાં ભાનમાં આવેલો તેમનો પુત્ર બોલ્યો,\"મા મને માફ કરી દયો ભૂલ મારી મોટી છે પણ મા તમે તો કરુણાનો સાગર કહેવાય છો. મા પોતાનાં પુત્રની કાયમ રક્ષા કરે છે.\"\n\nભૂત દાદી ચીખ પાડીને બોલ્યાં, \"તું જતો હતો પરિવાર સાથે મારા પૌત્રને લઈ ત્યારે હું સીધી પરથી પડીને લોહીમાં તરફડતી હતી તોય તું પાછું જોયા વગર જતો રહ્યો. હું બે કલાક તરફડીને પુત્ર વિયોગે ઝૂરી ઝૂરીને પ્રાણ નીકળતા ભૂત બની છું આ બધું તારા કારણે જ બન્યું છે.\"\n\nપુત્ર મહેશભાઈ દોડીને આત્માના પગમાં પડતા બોલ્યો, \"મા મને ભૂલ સમજાઈ છે હવે તમે જે સજા આપો તેમણે મંજુર છે મારી નાખો મને મેં તમને દુઃખી કર્યા છે.\"\n\nભૂત દાદી ગુસ્સામાં મહેશનાં વાળ પકડીને ઉંચો કર્યો અને ભયન્કર ચીખ સાથે ઝાપટ મારવા જાય તે પહેલા પિન્ટુ બોલ્યો,\n\n\"દાદી આ વોલીબોલ નહીં તમારો પુત્ર છે. છોડી દયો.\" બાળકની મજાક સાંભળતાં દાદી ગુસ્સામાં પણ મલકી ગયા અને મહેશને છોડી દીધો.\"\n\n\"શાબાશ વ્હાલી દાદી. મા હોય તો આવી. હવે તમારા પુત્રને આશીર્વાદ આપો. ચાલો માણી જાવો.\" ભૂતદાદીનો ગુસ્સો ઉતરી રહ્યો હતો તેમણે પુત્રના માથે હાથ મૂકીને માફ કર્યો. મહેશની પત્નીએ પણ આવીને દાદીને કહ્યું, \"સાસુમા આ બધું મારા કારણે થયું છે સજા મને આપો. મેં જ જીદ કરી હતી શહેરમાં એકલા જઈને રહેવાની.\"\n\nદાદીએ પુત્રવધુના માથે હાથ મુક્યો અને પોતાનાં પુત્ર રાકેશ અને પિન્ટુને ગોદમાં લઈને બોલ્યાં, \"પિન્ટુ ભૂત દાદી હવે નારાજ નથી કોઈથી.\"\n\nપિન્ટુ બોલ્યો, \"ગુરુજી હવે પૂજા શરૂ કરો મારી દાદીને મુક્ત કરીને ભગવાન પાસે મોકલો એ ખુબ ખૂશ રહે એવું હું ઈચ્છું છું.\"\n\nભૂત દાદી ચમકીને બોલ્યાં, \"પિન્ટુ હું તારા વગર નહીં રહી શકું.\"\n\n\"અરે દાદી તમને સ્વર્ગમાં મોકલી રહ્યો છું મારાથી દૂર નહીં હું આકાશમાં ચમકતા તારામાં તમને જોઇશ અને તમે ત્યાંથી આંખ બન્ધ કરીને હદયમાં મને જોઈને વ્હાલ કરતા રહેજો.\"\n\nગુરુજી બોલ્યાં, \"હે પવિત્ર આત્મા ઇસ બચ્ચે કી બાત માન લો મેં તુજે મુક્તિ દીલાનેકી પૂજા શરૂ કરતા હું.\"\n\n\"એકવાર હું મારા પિન્ટુને મનભરીને નીરખી લઉં.\"કહીને દાદી પિન્ટુ સામું પ્રેમથી આંખો છલકાવી જોતાં જ રહ્યાં. પિન્ટુ દાદીને છાતીએ લગતા બોલ્યો, \"ભૂત દાદી આપ મહાન છો હું કદાપિ તમને ભૂલીશ નહીં. મારી મમ્મીને પાછી ઠીક કરી દેજો.\"\n\nગુરૃજીએ મંત્રોચ્ચાર શરૂ કર્યાને માલતી ચીખવા લાગી.ઊભી થઈને જોરથી દોડીને આગળ જઈને નીચે પડી. ભુતદાદી બહાર નીકળી દિવ્ય સ્વરૂપે ઉંચે આકાશમાં પિન્ટુને જ જોતી જઈ રહી હતી, પિન્ટુ બોલ્યો, \"આઈ લવ યુ ભૂત દાદી. ખૂશ રહો.\"\n\nગામલોકોએ દિવ્ય તેજ પ્રકાશ ઉપર આકાશે જતો જોયો. ગુરુજીએ ચારે તરફ જળ છાતી મકાન પવિત્ર કર્યું માલતીને હોંશ આવતાં જ દોડીને તે પિન્ટુને ભેટી પડી.\n\nગુરુજી બોલ્યાં, \"પવિત્ર આત્મા કી મુક્તિ હો ગઈ અબ મકાન પવિત્ર હો ગયા. અબ સબ ખૂશ રહો.\"\n\nનીરજભાઈ ગુરુજીને પગે પડયાં અને સરપંચ અને ગામલોકોનો ખુબ આભાર માન્યો. પિન્ટુ પિતાજીને વ્હાલથી ભેટી પડ્યો. ગામલોકો ખૂશ થઈ ગયા ભૂત દાદી હવે મુક્ત થઈ ગયા.",
      "duration": "16 mins",
      "category": "Horror"
    },
    {
      "title": "હાઈવે",
      "story_name": "\"આજા સનમ મધુર ચાંદનીમે હમ....તુમ મિલેતો વિરાને મેં ભી આ જાયેગી બહાર....\"\n\nમારી ગાડી નેવુંની ઝડપે રાતના ત્રણ વાગ્યાના સુમારે શિયાળાની ગાઢ રાત્રીમાં સન્ન કરીને જતી હતી. હાઈવે પર વાહનોની અવરજવર ખાસી ઓછી હતી તેમજ લાઈટનું પૂછવું નહીં ! મારી ગાડીની લાઈટના મારફતે હું મારા ઘર તરફ જઈ રહ્યો હતો. ગાડીમાં જુના ગીતો વાગતા હતા ને હું મારી ભાવિ પત્નીના વિચારોમાં ડૂબેલો હતો. બહાર શિયાળો તેની પૂર્ણ કળાએ ખીલ્યો હતો તેની ટાઢક વળગે એવી હતી. હાઈવે પર જાણે નજર લાગી હોય તેમ સુમસામ હતો.\n\nમારે પુરા ત્રણસો કિલોમીટર કાપવાના હતા.. એકબાજુ ઠંડી ને બીજી બાજુ ભૂખ લાગી હતી. ગાડીમાં હું એકલો હતો એટલે સાથીદાર તરીકે રેડિયો ચાલુ કર્યો હતો. હું હતો ત્રીસેક વર્ષનો પણ જુના ગીત મારા હૃદયને સીધા પહોંચી જતા. મારા ઘરેથી મારા મમ્મીનો કોલ આવી ગયો હતો. હું ગીતોમાં ડૂબેલો હતો ને તેવામાં.....\n\nમારી કાર સામે કોઈ પસાર થયું તેવું મને લાગ્યું. એકવાર હું નજર ચૂકી ગયો મને થયું સાલું કોઈ હતું એ નક્કી ! જોરથી બ્રેક મારી અને ગાડી ઊભી રાખી.\n\n\"ભીગીભીગી રાતમે દિલકા દામન થામ લે..ખોઈ ખોઈ જિંદગી\"\n\n મેં ગીતને વચમાં અટકાવી રેડિયો ઓફ કર્યો. ચારેકોર શાંતિ હતી. માત્ર મારા શ્વાસનો અવાજ અને મારી ઘડિયાળના કાંટાનો અવાજ. સમય રાતના સાડા ત્રણ...અંદર ખાને મને ડર લાગવા માંડ્યો. હું મૂંઝવણમાં મુકાઈ ગયો મારે આગળ શું કરવું અને ન કરવું એ ખબર નહી. હું એ સન્નાટો અનુભવી રહ્યો હતો ને ત્યાંજ......\n\n\"હર દમ તેરા નામ લે\"......મારુ અટકેલું ગીત ત્યાંથી સંભળાયું.\n\nએ ગીત સાંભળતા મારી કાર ચાલુ કરી. ભર ઠંડીમાં ગરમી લાગવા માંડી. શરીર ધ્રૂજવા લાગ્યું, હાથમાં રૂંવાટી ઉભી થઈ ગઈ, માથું ફરવા લાગ્યું ને કાર ચાલુ કરી. ત્રણ-ચાર વાર કારને ચાલુ કરી પણ કોઈ કારણોસર કાર ચાલુ ન થઈ. મારા શ્વાસ ચડવા લાગ્યા ને મને ગભરામણ થવા લાગી અને મને છાતીએ દર્દ થવા લાગ્યું. હાઈવે સુમસામ હતો, નીરવ શાંતિ હતી અને ચારેકોર માત્ર અંધકાર..\n\nમારી નજર સામે કોઈ ફરી ગયું તેવું લાગ્યું. હું ડઘાઈ ગયો, મને થયું મારુ આજે કામ તમામ ! એકાએક એક સ્ત્રી મારી સામે આવતી જણાઈ. મેં કાર ચાલુ કરી અને ભગવાનની મહેરબાની કાર ચાલુ થઈ અને......નેવુંની ઝડપે કાર દોડાઈ. એ સ્ત્રી મારી પાછળ આવતી જણાઈ. મેં કારની સ્પીડ વધારી. તેને જોવામાં અને ડરી જવાના કારણે મારી કાર કાબૂ બહાર ગઈ. ગીત તેની જાતે વાગવા લાગ્યું અને એ ડરના કારણે મારી કાર સો પાર કરી ગઈ. મારા હાથ ધ્રૂજવા લાગ્યા અને જોતજોતામાં મારી કાર નજીકના ડિવાઈડર પાસે અથડાઈ અને ધડામ કરતો અવાજ આવ્યો. હું જાણે બેભાન તેમ...\n\nજેમતેમ કરી બહાર આવ્યો ને જોયુતો મારી સામે મારી લાશ અને હું ત્યાં સામે ઊભો. એ સ્ત્રી મારી લાશ પાસે ઊભી રહી અને ગીત ગાવા લાગી.\n\n\"તુમ મિલેતો વિરાને મેં ભી આ જાયેગી બહાર\"\n\nઊઠ...તરંગ બેટા, જો તારી પત્નીનો ફોન આવ્યો છે એને લેવા જવાનું છે તારે ! તૈયાર થઈ જા ઝટ..બપોરનું જમીને ઊંઘ્યો તે સાંજના છ વાગ્યા ઊભો થા.. ને લેવા જવાનું છે તારે આજે..\n\n 'તરંગની મમ્મી તરંગને ઉઠાવે છે'\n\nતરંગ સપનામાં ઝબકી જાય છે. પછી દસ મિનિટે વિચાર આવે છે \" આ સપનું આજે જ કેમ આવ્યું ? મારે આજે જ હાઈવે થઈ તરલને લેવા જવાનું છે ! શું કોઈ પૂર્વાભાસ છે કે પછી સંયોગ ? \"\n\nતરંગ લેવા નીકળે છે ને ત્યારે હાઈવે પર પસાર થતા રેડિયો પર એજ ગીત વાગતું હોય છે.\n\n\"લગતા નહિ હે દિલ યહાં...આજા સનમ મધુર ચાંદની...\"\n\n",
      "duration": "3 mins",
      "category": "Horror"
    },
    {
      "title": "અગોચર વિશ્વ",
      "story_name": "“અરે ના યાર, અંતાક્ષરી નહીં હો પ્લીઝ. આ તમને ગર્લ્સને તો જ્યાં જુઓ ત્યાં અંતાક્ષરી જ યાદ આવે...”\n\n“પણ આપણે પેલી ટિપિકલ અંતાક્ષરી નહીં રમીએ... કંઈક ચેઇંજિસ-ટ્વિસ્ટ્સ...”\n\n“ના, ટિપિકલ કે ટ્વિસ્ટેડ, એકેય અંતાક્ષરી તો નહીં જ...”\n\n“સારું, તો ડ્રમ સેર્શ...”\n\n“એ ના મારી મા, કેમ આવા ગર્લિશ આઇડિયાઝ આપે છે? એ તમને છોકરીઓને સોંપ્યું બધું. તમે જાઓ, અને ટેન્ટમાં બેસીને રમો અંતાક્ષરી અને ડ્રમ સેર્શ…”\n\n“અને તમે લોકો?”\n\n“આ બંદા આજે શેરનો શિકાર કરવાના મૂડમાં છે.”\n\n“બેસ, બેસ હવે. જોયો મોટો શેરનો શિકાર કરવાવાળો... એક પોકેમોન તો તારાથી પકડાતો નથી...” (કોરસમાં હાસ્ય) “હા તે બહુ સારું હો... તું બહુ બહાદુર છે ને તે ખબર છે.”\n\n“અરે, અરે... ઝિંતલ-રિશાન, તમે બન્ને આમ જ ઝગડ્યા કરશો તો આપણી ટ્રેકિંગ ટ્રિપની આ છેલ્લી રાત પણ આમ જ ખતમ થઈ જશે ! કાલે તો આપણે બધાં ઘેર જતા રહેશું, અને ફરીથી પોત-પોતાની લાઇફમાં બીઝિ થઈ જઈશું. કંઇક એવું કરીએ, કે જેથી આ રાત આપણા બધાંને લાઇફ ટાઇમ યાદ રહે.”\n\n“એકદમ સાચું. પણ આપણે એવું કરીશું શું?”\n\n“મેં એવું સાંભળ્યું છે કે અહીં ના જંગલમાં એક એવો કૂવો છે કે એમાં ઊતરીને જો એનું પાણી પી આપણે કોઈ વિશ માંગીએ તો એ જરૂર પૂરી થાય જ છે.”\n\n“મનન, તું આવા બધાંમાં બિલીવ કરે છે?”\n\n“મને ખબર નથી કે હું બિલીવ કરું છું કે નહીં. પણ જો એવી કોઇ જગ્યા હોય તો હું ચોક્કસ ત્યાં જવા માંગું છું. વિશ માંગવા માટે નહીં કદાચ, પણ હા જો જઊં તો હું કંઈક માંગું તો ખરો જ.”\n\n“હા, જો એવું થતું હોય તો મારે પણ આવવું છે. હાઉ અનબિલીવેબલ ઇટ ઇઝ? ખાલી કૂવામાં ઉતરીને પાણી પીવાથી આપણી કોઈ પણ વિશ પૂરી થતી હોય તો હું તો એ કૂવાની પાસે જ ઘર બનાવી લઊં.”\n\n“એ મેડમ... એટલું ઇઝિ નથી એ. પહેલા આખી વાત તો સાંભળ. પછી હજુ તારે એ કૂવા પાસે ઘર લેવું હોય, તો એ ઘર બનાવાનો જે ખર્ચ થાય એ હું આપીશ.”\n\n“તું? તું દુનિયાનો મહાકંજૂસ માણસ, કોઈને એક ચોકલેટ પણ ના ખવડાવે એ મને ઘર બનાવી આપશે? તો તો કોઈપણ સંજોગોમાં મને મંજૂર છે.”\n\n“શિખા, એ કૂવો કોઈ સાધારણ કૂવો નથી, જે એ કૂવા પાસે ગયું છે એ જીવતું પાછું આવ્યું નથી.”\n\n“વ્હોટ?”\n\n“હા, અર્નવ સાચું કહે છે, એ કૂવાનું પાણી પીવા ગયેલો કોઈ પણ માણસ જીવતો રહ્યો નથી.”\n\n“યુ મીન એ કૂવાના પાણીમાં કંઈ...”\n\n“ના, એ બધાં માણસોનાં મરવા પાછળ કૂવાના પાણીમાં કંઈ હોય એવું કારણ જવાબદાર નથી. દરેક ડેડબોડિનાં મેડિકલ ચેક-અપ પરથી એ સાબિત થઈ ચૂક્યું છે, કે કૂવાનું પાણી પીવાથી મૃત્યુ થયું નથી. ઈનફેક્ટ અમુક કિસ્સાઓમાં તો મરનાર વ્યક્તિએ પાણી પીધું જ નહતું. એ પહેલાં જ એ મૃત્યુ પામી હતી!”\n\n“પણ... કેવી રીતે?”\n\n“એક ઇંટરેસ્ટિંગ વાત એ છે કે દરેકનું મૃત્યુ હાર્ટ એટેકથી થયું છે.”\n\n“હાહાહા... પાણી પીતાની સાથે જ એમની વિશ પૂરી થઈ ગઈ. અને ખુશીના માર્યા હાર્ટ એટેક આવી ગયો.”\n\n“એક સાથે આટલા લોકોનું મ્રુત્યુ? એક જ જગ્યાએ? એક જ કારણથી થાય? માનવામાં ના આવે એવી વાત છે.”\n\n“હા, એટલે જ હું કહું છું, કે જો કોઈ એવી જગ્યા હોય તો મારે ત્યાં જવું છે, વિશ માંગવા માટે નહીં. પણ હકીકત જાણવા માટે!”\n\n“પાગલ છે તું? તને લાગે છે લોકો એ હકીકત જાણવાનો પ્રયત્ન નહીં કર્યો હોય?”\n\n“કર્યો જ છે, પણ મારે જાતે એ પ્રયત્ન કરવો છે.”\n\n“રબિશ... એવું કંઈ નથી કરવું. આ બધું લોકવાયકા છે. ઉપજાવી કાઢેલી વાતો. જેથી લોકો અહીં આવતા થાય. પબ્લિસિટી માટેનાં કિસ્સા છે યાર. હું નથી માનતી આ બધું.”\n\n“નથી માનતી એમ નહીં, તું ડરે છે એમ કહે ને?”\n\n“હું કંઈ ડરતી નથી. પણ આવી અનરિઆલિસ્ટિલક વાતો પાછળ સમય વેડફવો મને પસંદ નથી. તમે વાતો કરો. હું સૂવા જઊં છું.”\n\n“અરે ના પ્રિયા, આપણે નક્કી કરેલુંને? આજે કોઈ એ સૂવાનું નથી.”\n\n“પણ તમે લોકો જુઓને. શું ફેંકમ ફેંક કરો છો.”\n\n“ઓ.કે. તને ફેંકમ ફેંક લાગતું હોય તો આપણે બંધ કરી દઈએ બસ?”\n\n“ઓ.કે.”\n\n“હેય ફ્રેંડ્સ. હું એક આઇડિયા આપું. તમે લોકોએ આ પહેલા ક્યારેય કોઈ આત્મા સાથે વાત કરી છે?”\n\n“વધુ એક ફેંક્યું? ચલો યાર, હું જઊં છું.”\n\n“પ્રિયા, આ ફેંકમ ફેંક નથી. આ પહેલા મેં જાતે આ અનુભવ ઘણીબધી વાર કરેલો છે. અમે હોસ્ટેલમાં હતાં ત્યારે, અલબત, ગમ્મત ખાતર જ, પણ અમે આત્માને બોલાવતા. એની સાથે વાતો કરતાં. એક થ્રિલિંગ એક્સપિરિયંસ છે યાર. દરેકે પોતાની લાઇફમાં એકવાર આ એક્સ્પિરિયંસ તો કરવો જ જોઈએ. આપણને ખબર પણ નથી હોતી એ રીતે એક અગોચર વિશ્વ આપણી આજુબાજુ રમતું રહેલું હોય છે. જ્યાં સુધી આપણે એને ખલેલ પહોંચાડતા નથી, ત્યાં સુધી એ પણ આપણને નૂકશાન કરતું નથી.”\n\n“ગ્રેટ ધેન, થઈ જાય આજે. પ્લીઝ હવે કોઈ ના ન પાડતા.”\n\n(કોરસમાં) “ઓ.કે.”\n\n“યેસ, તો આપણે એક પેપર, એક કેંડલ, કોઇન, જોઇશે. પેપર પર આલ્ફબેટ્સ અને નમ્બર્સ, યેસ, નો અને ગુડ બાય લખીશું.”\n\n“ઓ.કે. થઈ ગયું.”\n\n“હવે ઉલિઝા બોર્ડ તૈયાર છે. કેંડલ લાઇટ કરી હું પહેલા નેગેટિવ એનર્જીને દૂર કરીશ. આપણે અમુક વાતો યાદ રાખશું. કોઈ સેશન એન્ડ થયા પહેલા પોતાની જગ્યા છોડશે નહીં, આપણે એવા કોઈ પ્રશ્નો નહીં પૂછીએ જેનાથી આત્માને દુ:ખ કે તક્લીફ થાય, જેમ કે એનું મૃત્યુ કેવી રીતે થયું? અથવા તો એના પરિવાર વિશે કંઈ. બીજું આપણે ભગવાન કે મૃત્યુ પછીની દુનિયા વિશે નહીં પૂછીએ. આપણું મૃત્યુ ક્યારે થશે?કેવી રીતે થશે? અથવા કોઈપણ એવી વાત કે જે સંપૂર્ણ રીતે કુદરતના હાથમાં છે, એવા સવાલો નહીં પૂછીએ. અને છેલ્લું, જે સવાલ પૂછ્યા પછી આપણને એવું લાગે કે આત્મા એનો જવાબ આપવા માગતી નથી. આપણે એ સવાલ ફરી નહીં કરીએ. કોઈને બીજું કંઈ પૂછવાનું છે?”\n\n“(કોરસમાં) ના.”\n\n“ગુડ. તો આપણે શરુ કરીએ? બધાં એક સર્કલમાં બેસી જઈએ. દરેક પોતાની એક આંગળી કોઇન પર રાખીએ. પણ આપણે એને બહુ ટાઇટ પકડવાનો નથી. એની જાતે ફરી શકે એ રીતે..” બધાં એ પ્રમાણે કરે છે.\n\n“ઇફ ધેર ઇઝ એનિ સ્પિરિટ અરાઉંડ અસ. પ્લીઝ કમ ટુ અસ. વી વોન્ટ ટુ ટોક...” થોડી વાર સુધી આ રીપિટ કર્યા પછી એમને કોઇન હલતો હોય એવો અનુભવ થયો. દરેકે આંખો ખોલી. કોઇન એની જાતે ઉલિઝા બોર્ડ પર ફરી રહ્યો હતો. ના, ‘કોઈક’ એને ફેરવી રહ્યું હતું. પણ એ ‘કોઇક’ આ મિત્રોમાંથી કોઇ નહતું. શું કહી રહ્યું હતું એ ‘કોઇક’? દરેકનું ધ્યાન કોઇન પર ચોંટેલું હતું. કોઇન આલ્ફાબેટ્સ પર ફર્યો. હે-લ-લે-ઓ એક અર્નવ સિવાય દરેકનું હ્રદય ધબકારો ચૂકી ગયું. એમના માટે આ પહેલો અનુભવ હતો. જાણે ચમત્કાર હતો. ખુશી કે ડર? કે બન્નેનું મિશ્રણ? એક અજાણી લાગણીનું લખલખું શરીરમાંથી પસાર થઈ ગયું. કોઈને કંઈ સમજાયુ નહીં. અર્નવે પહેલો સવાલ કર્યો.\n\n“તમને અહીં સુધી આવવામાં કોઈ તકલીફ તો નથી પડીને?”\n\n\"નો\" હવે બધાંમાં થોડી હિમ્મત આવી. એક પછી એક પ્રશ્નો પૂછાતા ગયા. કોઇન ફરતો ગયો. જવાબો મળતા ગયા.\n\n“તમે અમારી સાથે થોડીવાર વાત કરશો?” \"યેસ\"\n\n“મારું ક્વૉલિફિકેશન શું છે?” \"ઍંમ્બીએ\"\n\n“મારા પોકેટમાં અત્યારે કેટલા રૂપિયા છે?” \"ઝીરો\"\n\n“મારો બેન્ક અકાઉન્ટ નંબર?” \"૩૨૧૦૧૪૭૪૫૦૩\"\n\nબધાંની આંખોમાં એક જ ભાવ હતો ‘અનબિલીવેબલ!’\n\n“આ જંગલમાં એક કૂવો છે, જેનું પાણી પીવાથી જે પણ વિશ માંગો એ પૂરી થઈ જાય છે. શું એ વાત સાચી છે?” મનનનાં આ પ્રશ્ને બધાંને લગભગ ડરાવી જ દીધાં. થોડી વાર કોઇન પર કોઈ જ જાતની હલચલ ના અનુભવાઇ. પહેલેથી નક્કી થયું હતું, એ રીતે જે સવાલનો જવાબ આત્મા આપવા ના માંગતી હોય એ સવાલ ફરી ના પૂછવો. એથી મનન ચૂપ થઈ ગયો. પણ એની સાથે સાથે આસપાસનું વાતાવરણ પણ શાંત થઈ ગયું. ઝાડનાં પાંડદાંઓ હલવાનો આવાજ, દૂર વહી રહેલાં કોઈ ખળખળ વહેતાં ઝરણાંનો અવાજ, જંગલમાં ક્યાંક કોઈ નિશાચર પક્ષીનો અવાજ, જે થોડી થોડી વારે સંભળાઇ આવતો હતો. એ બધું જ અચાનક બંધ થઈ ગયું. ભયંકર શાંતિ છવાઇ ગઈ. પોતાનો જ શ્વાસ અને ધબકારાંના અવાજ સાંભળીને ડરી જવાય, એવી ભયંકર શાંતિ. અર્નવને એવું લાગ્યું કે હવે સેશન એન્ડ કરી દેવો જોઈએ. એ થેન્ક યુ, અને ગુડ બાય તરફ કોઇન લેવા જાય, એ પહેલા કોઇન ફર્યો. \"યેસ\" આ મનનનાં સવાલનો જવાબ હતો. બધાંના ચહેરાં પર ના સમજી શકાય એવા ભાવો હતાં.\n\n“સાચે એ કૂવાનું પાણી પી ને જે વિશ માંગો એ પૂરી થાય છે?” \"યેસ\"\n\n“તમે કહી શકો એ કૂવો કઈ જગ્યાએ છે?” \"યેસ\"\n\n“પ્લીઝ કહોને, પ્લીઝ” જવાબમાં થોડી વાર કોઇનની ઉલિઝા બોર્ડ પર મુવમેન્ટ્સ અને એના બદલામાં એ કૂવા સુધી પહોંચવાનો મેપ તૈયાર થઈ ગયો. હવે એમના માટે એ કૂવો ખરેખર છે, અને એમને ખબર પણ છે એ ક્યાં છે, એ આત્મા સાથે વાત કરવા કરતાં પણ વધુ રોમાંચક વાત હતી. હવે દરેકના મનમાં એક જ વિચાર ચાલ્યો, ફટાફટ સેશન એન્ડ કરી, કૂવા સુધી પહોંચવું. અર્નવે જલ્દીથી કોઇન થેંક યુ પર લીધો, અને જ્યાં ગુડ બાય પર લેવા જાય છે ત્યાં... આ શું? કોઇન એની જાતે ઉલિઝા બોર્ડનાં કોર્નર તરફ ધકેલાય છે. અર્નવનાં ચહેરા પરનાં ભાવો ન સમજાય તેવી રીતે બદલાવા લાગ્યા. તેણે બધાને સમજાવ્યું કે કોઇન કોર્નર પર ફરે છે, એનો મતલબ છે કે આત્મા જવા માંગતી નથી, સેશન એન્ડ કરવા માંગતી નથી. “હેં??? પણ કેમ?” બની શકે કે એ પોતાનું અધુરું કામ પૂરું કરવાનું કહી શકે. બની શકે કે કોઇ ઈછ્છા પૂરી કરવાની કહે, કંઈ પણ કહી શકે. બધાંના હોંશ-કોંસ ઊડી ગયા. આવું તો વિચાર્યુ જ નહતું. બધી બાજી ઉલટી પડી ગઈ. હવે શું? હવે એ શું કહેવા માંગે છે, એ જાણવું રહ્યું. બીજો કોઈ રસ્તો નથી. “તો તમે શું ઈછ્છો છો?” થોડી વારની ભયાનક શાંતિ પછી કોઈન ફર્યો. બધાંની નજર ઉલિઝા બોર્ડ પર ચોંટી ગઈ. જેમ જેમ સમજાતું ગયું કે કોઇન શું કહી રહ્યો છે, તેમ તેમ દરેકની નસોમાં લોહી જામતું ગયું. કદાચ ડરની સર્વોચ્ચ સીમા આને જ કહેતાં હશે! આનાથી વધુ જો એક ક્ષણ પણ નીકળી તો હ્રદય બંધ પડી જશે. આજે સમજાય છે. ડરના માર્યા હાર્ટ એટેકથી મૃત્યુ કેવી રીતે થતું હશે! કોઇને કહ્યું હતું, ‘તમારે લોકોએ મારા માટે એ કૂવા પર જવાનું છે, ત્યાર પછી શું કરવાનું છે, એ હું ત્યાં જઈને સમજાવીશ.’ થોડી મિનિટો પછી કંઇક કળ વળી, હિમ્મત આવી. નક્કી કર્યુ કે, નથી જવું આપણે. શું કરી લેશે? ત્યાં તો બધાંના આશ્ચર્ય વચ્ચે, એમના ટેન્ટને આગે ઝપટમાં લીધું. ટેન્ટ બળીને રાખ થઈ ગયું. હવે એમને સમજાઈ ગયું કે તેઓ કેટલી મોટી મુસીબતમાં ફસાઈ ગયા છે. જેમાંથી બહાર નીકળવાનો કોઈ જ રસ્તો નથી. એક જ રસ્તો એમની સામે છે, એ છે આત્મા જેમ કહે છે તેમ કરતાં જવું. બધાંએ પોતાના ઈષ્ટદેવોને યાદ કર્યા. આપણે કોઈનું ખરાબ કર્યુ નથી, તો આપણી સાથે પણ ખરાબ નહીં જ થાય, એવી એક-બીજાને હૈયાધારણાં આપી. પણ નવ મિત્રોમાંથી એકપણને વિશ્વાસ નહતો કે તેઓ જીવતાં પાછા ફરશે.\n\nટ્રેકિંગ ટ્રિપની આ છેલ્લી રાત કદાચ એમની જિંદગીની પણ છેલ્લી રાત બની જવાની હતી. સાથે જીવવા-મરવાનાં કસમ ખાનાર મિત્રો સાથે જીવી તો નહોતા શક્યા, પણ આજે કદાચ સાથે મરી તો શક્શે જ! કંઇપણ બોલ્યા વિના બધા ચાલતા રહ્યાં. અને એમની સાથે પેલી અદ્રશ્ય શક્તિ પણ, ભલે દેખાતી ના હોય, પણ પોતાની હાજરી સતત મહેસૂસ કરાવતી રહી.\n\nકૂવો આવી ગયો. અત્યાર સુધી કોઇ પણ હોરર મુવી કે સીરિઅલમાં જોયેલા એકેય અવગતિયા કૂવાને સો ટકા સારો કહેવડાવે એવો આ કૂવો જોઈને જ કોઈ કહી શકે કે અહીં આવનાર માણસ જરૂર જ હાર્ટ એટેકથી મૃત્યુ પામતો હશે, એમાં કોઈ શંકાને સ્થાન નથી. વાતાવરણ જ એવું ભયજનક છે, ઊંચા પહાડ પર જંગલ, જંગલની વચ્ચે કૂવો. એ પણ દેખાવે જ આટલો ભયાનક. લોકો શીદને આવતા હશે અહીં મરવાને માટે? એકાદ વિશ પૂરી થયા વિના ચલાવી ના શકાય? પણ આ બધું તો રાંડ્યા પછીનું ડહાપણ છે. પોતે પણ બધાં વિશ પૂરી થવાની લાલચને ક્યાં રોકી શક્યા હતાં? પણ હવે તો બધાંની એક જ વિશ હતી, જેમ બને તેમ જલ્દી અહીંથી છૂટકારો થાય, જીવતા પાછા ફરી શકાય, અથવા તો રોજ સવારમાં પથારીમાંથી ઊઠીએ, એમ ખબર પડે કે આતો એક સપનું હતું. કાશ, આ એક સપનું હોત. પણ હકીકત હતી. સપનામાં પણ વિચારીને ડરી જવાય એવી બિહામણી હકીકત! હવે એમણે આત્માના આગળના આદેશની રાહ જોવાની હતી. પણ અહીં ક્યાં ઉલિઝા બોર્ડ છે? એક જોરદાર પવનનો સુસવાટો, એની સાથે એક અજાણ્યો અવાજ. ‘તમારે લોકોએ ડરવાની કોઈજ જરૂર નથી. હું તમને કોઈ નૂકશાન પહોંચાડવા માંગતો નથી.’ અવાજ જ ડરાવવા માટે પૂરતો હતો.\n\nઆટલું ઓછું હતું કે હવે આપણે આ વાતાવરણમાં આત્માનાં અવાજો પણ સાંભળવાના? શબ્દો ફક્ત કાન સાથે અથડાઇને જતા રહ્યા. શું બોલાયું છે એ કોઈને સમજાયું નહીં. પણ હવે જલ્દી આમાંથી છૂટવું છે, કાં તો આ પાર-કાં તો પેલે પાર.\n\n“અમારે શું કરવાનું છે?”\n\n“હું પણ તમારી ઉંમરનો જ હતો જ્યારે મારા લગ્ન થયા, હું અને મારી પત્ની અહીં ટ્રેકિંગ માટે આવેલા. અમે પણ આ કૂવાની વાત સાંભળી હતી, મારી પત્નીની જિદ હતી કે એ અહીં આવવા માંગે છે. અમે લોકો કૂવા સુધી પહોંચ્યા તો ખરાં, પણ પગથિયા ઉતરતી વખતે મારી પત્નીનો પગ લપસ્યો, અને એ કૂવામાં પડીને મૃત્યુ પામી. હું પાગલ થઈ ગયો. ડુબતો માણસ તણખલું પકડે, મેં કૂવાનું પાણી પી ને મારી પત્ની જીવતી થઈ જાય, એવી ઈચ્છા કરી, પણ કુદરતનાં હાથની વાત કોઈ બદલી શકતું નથી. મેં પણ મારી પત્નીની પાછળ કૂવામાં ઝંપલાવ્યું. પણ હું એને બચાવી ના શક્યો. હું પણ ડુબી ગયો. મારા ઘરે સમાચાર પહોંચતા મારી ફેમેલિ આવી, મારી ડેડબૉડિ લઈ ગઈ. પણ મારી પત્નીની બૉડિ ન મળી. એના અગ્નિસંસ્કાર નથી થયા. એટલે હું અહીં ભટકું છું. કે કદાચ મારી પત્નીની બૉડિ કોઇ કાઢી આપે. એના અગ્નિસંસ્કાર થઈ શકે. પણ કોઈએ મારી મદદ કરી નહીં બધાની વિશ પૂરી કરનાર આ કૂવાએ મારી તો દુનિયા લૂંટી લીધી. પણ હા, અહીં આવનાર કોઈને મારવાનો મારો હેતુ નહોતો. હું તો ફક્ત એમને મારી મદદ કરવા માટે કહેતો હતો, અને એ લોકો ડરના માર્યા મૃત્યુ પામતા હતા. હવે મારી છેલ્લી આશ તમે લોકો છો. જો તમે લોકો મારી પત્નીની બૉડિ બહાર કાઢી શકો. હું તમારો ઉપકાર ક્યારેય નહીં ભૂલું. અને આ સાંભળ્યા પછી તમારે જવું હોય તો જઈ શકો છો. હું વચન આપું છું કે તમારામાંથી કોઈને કંઈ નૂકશાન નહીં પહોંચાડું.” સાંભળનાર દરેકની આંખો ભીની હતી. કહેવાની જરૂર જ નહોતી.\n\nએમના ચહેરા પર સ્પષ્ટ વંચાતું હતું કે અમે તમારી મદદ કરીશ. આજે જ્યારે સાવ નજીવી બાબતો માટે લગ્નજીવન તૂટતું રહેલું છે, ત્યારે અહીં મૃત્યુ પછી પણ સાથ નિભાવવાની વાત દરેકને અંદર સુધી સ્પર્શી ગઈ. “અમે તમારી પત્નીની બૉડિ બહાર કાઢીશું, એટલું જ નહીં એને તમારા ઘર સુધી પણ પહોંચાડીશું. જેથી તેમની અંતિમ વિધિ થઈ શકે. અને તમને મોક્ષ મળી શકે. થોડીવારમાં તો એમણે સાથે મળીને બૉડિ બહાર પણ કાઢી લીધી. એમ્બુલંસથી એમના કહેલા સરનામે પહોંચાડવાની વ્યવસ્થા પણ થઈ ગઈ.\n\n“હું તમારો આ ઉપકાર ક્યારેય નહીં ભૂલું.”\n\n“આમાં ઉપકારની વાત જ નથી. આ માનવ સહજ કર્તવ્ય છે. અને ઉલટુ ઉપકાર તો તમારો અમારા પર છે, તમારે લીધે આજે અમે જિંદગીના એવા પાઠો શીખ્યા, જે કોઈ ઇન્ટરનેશનલ સ્કુલ કે એજ્યુકેશનલ યુનિવર્સિટી પણ ન શીખવાડી શકે.”\n\n“હવે તમે લોકો આ કૂવાનું પાણી પી ને વિશ માંગી શકો છો. હવેથી આ કૂવા પર આવનાર કોઈ મરશે નહીં.”\n\n“બધાનાં ચહેરા પર એક સ્મિત હતું, જે કહેતું હતું કે ‘અમને સમજાઇ ગયું છે કે, બધી ઈછ્છાઓ પૂરી થઈ જાય તો જીવવાની મજા નથી. અધૂરી ઇછ્છાઓ ક્યારેક ના ભૂલી શકાય એવા કિંમતી અનુભવો કમાઈ આપે છે.”",
      "duration": "11 mins",
      "category": "Horror"
    },
    {
      "title": "મેં કઈ નથી કર્યું !",
      "story_name": "“મેં કઈ નથી કર્યું!”. આ..આ... ઓહ...ઓહહ... ડરામણો ચહેરો, જોઈ ધ્રૂજતા અવાજે\" રીંકલ દર્દથી કાણસતી બોલી. તેની ચીખથી આસપાસનું વાતાવરણ બિહામણું થઈ ગયું. તેની પાસે ઉભેલો તેનો ભાવિ પતિ આકાશ પોતે કોઈ ઊંડા કૂવામાં હોય તેવું લાગતું હતું. અચાનક હોરર સ્ટોરીમાં આવતું જીવડું આકાશની પાસેથી ઘસાઈને ઉડીને ગયું. આકાશને તે હવામાં ઉડતા આગિયા જેવુ લાગ્યું, અને આઘાત નિંદ્રામાં સરી પડ્યો.\n\nરીંકલ અને આકાશની સગાઈ થઈ હતી, આજે તેઓ કાળા ડુંગરઉપર આવેલી ગુલમહોર હવેલીએ પિકનિક માટે આવ્યા હતા, બીજા બધા જમી પરવારીને પાછા વળી ગયા હતા, નવલૂ જોડું હવેલીમાં મુક્ત હતું. રીંકલ શહેરના રસીકલાલ જ્વેલરની દીકરી હતી, તો આકાશ સોહનલાલનો એક માત્ર વારસ હતો.\n\nસોહનલાલે રીંકલના મમ્મીને કહ્યું હતુકે કે તમે લગ્નમાં તમારા બજેટ પ્રમાણે જ કરજો અમને સારૂં લાગે એટલે આમ આવું કરવું જ પડે એવું નહીં. આપણે દુનિયાને નથી દેખાડવાનું. તમને તો ખબર જ છે ને આજકાલના લગ્નમાં દેખાડો કેટલો હોય છે. તારા પપ્પાની વાતથી મારી મમ્મી તો એટલા ટેન્શન ફ્રી થઈ ગઇ હતી અને ખુશ પણ એટલાં જ થયા કે આપણા વિચારો જેવા જ એમના વિચારો છે અને આજકાલના દંભ દેખાડાવાળી લાઈફ નથી ગમતી. આજે સોહનલાલે તેઓની કાળા ડુંગરઉપર આવેલી પુરાણી હવેલીએ એક પાર્ટી રાખેલી તેમાં તેઓના અંગત સર્કલના મિત્રો અને રીંકલના મમ્મી અને તેઓના કુટુંબના નજીકના સભ્યો પાર્ટીમાં આવ્યા હતા હતા.\n\nસોહનલાલના પત્નિ સજનબાની મરજી વિરુદ્ધ યોજાયેલ પાર્ટી પત્યા પછી, રાત્રિના બે વાગ્યા છતાં આકાશ પાછોના આવ્યો એટલે આકાશના મમ્મી હવે અકળાયા, તેઓને ચોવીસ વરસ પહેલાની તેઓના બાપદાદાના જમાનાના ડુંગર ઉપરના ઘરમાં ઘટેલી ઘટના યાદ આવતા ભયનું લખલખુ આવિ જતા. કપાળે પરસેવો નિતરી આવ્યો. ભૂતકાળની કોઈ બિહામણી યાદે તેમના પુરખોની આ “ગુલમહોર હવેલી” તેઓ માટે “ભૂતિયા મહેલ”થી વિશેષ નહતી, કારણ કે પરની અંહી આવ્યા ત્યારથી તેઓ આ ગુલમહોર હવેલી સાથે અગણિત સંકળાયેલી ડરામણી વાર્તાઑ સાંભળી ચૂક્યા હતા. તેઓના એકના એક પુત્રના વિવાહની પાર્ટી શાપિત ભૂતિયા ઘેર આયોજિત થઈ ત્યારે તેઓ આજે પણ તેઑ કોઈ અગમ્ય ડર મહેસુસ કર્તહોવાથી ભૂતિયા મહેલ જવાથી દૂર રહ્યા હતા. \n\nડરામણા વિચારોએ તેમના મગજનો કબ્જો લઈ લીધો હતો. સતત તેઓની સમક્ષ તેમની નણદ રૂપકુંવરબાનો હાથ ફેલાવી મદદ માંગતો ચહેરો આવતો હતો. સજનબાની ધીરજનો અંતઆવ્યો અને કોઈ અમંગળથી તેઓ ભયભીત થવાથી તેઓ તેમનં પતિ સોહનલાલ પાસે દોડી ગયા ત્યારે તેઓના પતિ દીવાન ખંડમાં સિગારેટના ધૂમાંડાંમાં ઘેરાયેલા હોઇ, સજનબા તેઓને દૂરથી ઓળખીના શકયા અને મોટી ચીસ પાડી દીવાન ખંડના દરવાજે ફસડાઈ પડ્યા.\n\nકાતિલ ઠંડીની તે પૂનમની રાત્રિએ, બા એ પાડેલી એકાએક ચીસના આવવાજથી સોહનલાલ ધ્રુજી ગયા. અવાજ તરફ નજર જતાં જોયું તો, તેમની આંખે દરવાજે લોહીથી ખરડાયેલા તેમની બહેન રૂપકુંવારબાનો ચોધાર આંસુએ રડતો ડરામણો ચહેરો જોયો, અને કાને કણસતા અવાજે બહેનનો સાદ પડતો હોય તેવો આભાસ થયો. ”સોનું... સોનું.. તું ક્યાં છે... મ્હારાથી તું આટલો દૂર કેમ રહે છે ? જલ્દી આવ, હું ક્યારની “રાખી” લઈને તારી રાહ જોવુછું, મ્હારા વીરા...સોહનલાલે તેઓના વારસો પહેલા ગુજારી ગયેલા બહેન અત્યારે હાથ ફેલાવી બોલાવી રહ્યા હોય તેવું લગતા ડરી, હાથમાં રહેલી સિગારેટને ઝડપથી ફૂંકવા માંડ્યા, જ્યારે તેમની આંગળીએ સળગતી સિગારેટના સળગતા ગલ થી ( છેડાં) દાઝ્યા ત્યારે તંદ્રા તૂટી અને જોયું તો દરવાજે તો તેઓના પત્ની સાજનબા ફસડાઈ પડેલા હતા. સોહનલાલે દાઝેલી આંગળીને તેઓના મોમાં મુક્તા દરવાજે દોડ્યા. અને રઘુ રસોયાને રાડ પાડી પાણી મંગાવ્યું અને તે છાંટી, સાજનબાને મૂર્છામાથી જાગૃત કર્યા.\n\nસાજનબાએ કળ વળતાં આકાશ હજુ પહોચ્યો નથી તેની ચિંતા વ્યક્ત કરી. સોહનલાલે બાને ગાલે ટપલી થપકારતા બોલ્યા..ઓહ..ઓહ.. તમે, ભારે અજંપા વારા છો હો. નાહકની ચિંતા ના કરો. આકાશ વયસ્ક છે યુવાન હૈયા છે થાય મોડુ. તેમાં આપણે ચિંતા નહી કરવાની, તેવું કહેતા બા ને ટેકો આપી દીવાન ખંડમાં લઈ આવી સોફા ઉપર બેસાડી રધુ ને રવના કર્યો, પણ રાયજી ( સાજનબા તેમમાં પતિને રાયજી કહેતા) અને  તરત આકાશને મોબાઇલ લગાવ્યો પણ મોબાઈલ “નો” રિપલાય આવતો હતો. મોબાઇલ ઉપર આકાશનો સંપર્ક ન થતાં સોહનલાલ પણ મુજયા, કઈ અજુગતું બન્યું હોય તેવી અશંકાએ હવે ડરી ગયા, પણ તેઓએ ડરને ચહેરા ઉપર દર્શાવ્યા વગર, સાજનબાને હયા ધારણ આપી, નાઇટસૂટ ઉપર ઓવરકોટ ચડાવ્યો અને તેમની મર્સિડિજ લઈ ફાર્મ હાઉસ પહોચ્યા, ગેટ ઉપર લખુ-દરવાન ઝોકે ચડેલો એટલે હોર્નના અવાજને પ્રતીભાવ ના આપ્યો છેવટે સોહનલાલે ગાડીમાંથી ઉતારીને ગેટ ખોલ્યો, અને તેટલામાં લખુ-દરવાનનું જોકું પત્યુ, જોયું તો મોટા શેઠ હતા, હાથ જોડતા બોલ્યો બોલો શેઠ આતો જરા ખાવાનું ભારે હોવાથી... કઈ વાંધો નહીં લખું, અરે તારા નાના શેઠ.. લખુએ વાતને કાપતા બોલ્યો તેઓ અને વહુબા હજુ ફાર્મમાં છે, ગાડી બહાર નથી નીકળી.\n\nસોહનલાલે મારકો-પોલોની સિગાર પેટાવી એક ઊંડો કસ લેતા એક નજર કાળા ડુંગરની તળેટીમાં નાખી, ત્યારે ચિત્તા, વરુ, શિયાળ, ઝરખ, હાથી,સાપ, કરચલા, જંગલી ઘુવડ, વીંછીઓથી ભરપૂર ડુંગરની તળેટીમાં... અર્ધ રાત્રિએ તેઓએ એક બિહામણા ઝરખને સાસલા પાછળ દોડતું જોયું, પણ પિસ્તોલ હાથવગી નહતી એટલે તેઓ સસલાને બચાવી ના શકયા. અને સસલાની તિણી ચીસ સમે, ત્યા તો હવેલીના ટાવર ઉપર લાગેલી ઘડિયાળે રાત્રિ અઢી વાગ્યાનો ડંકો વાગ્યો, ઝરખને સાસલા ની ઝ્દપના હોરર સીન જોયા પછી, પોતઆની પાસે અત્યારે પિસ્તોલ નથી, તે બદલ રંજ મહેસુસ કરતાં સોહનલાલના શ્વાસો શ્વાસ એકાએક વધી ગયા, તેઓ તરતજ ગાડીમાં બેઠા અને દરવાજો લોક કરી લીધો અને લખું પણ સાથે ગોઠવાયો. થોડો સમય વિતતા, કોટ ના ખિસ્સામથી ચાંદીની સુરાહી કાઢી અંગ્રેજી દારૂનો ઘૂંટ મારી મન શાંત થતાં... વિચારતા હતા કે પોતાના સમયમાં લગ્ન પછી પણ, પત્ની સાથે નિકટતા મેળવવી કેટલું મુશ્કેલ હતું ! અને આજે લગ્ન પહેલાની મોકળાશ કેટલી સહજ છે ! તેઓએ ગાડીના ડેશ બોર્ડ માથી મારકો-પોલોની સિગાર કાઢી પેટાવી, સિગારના દરેક કસથી ગાડીમા “કેપહચીનોની” મહેકથી (કડવી કોફીની સુગંધ) ગાડીના ઠંડા વાતાવરણને વધારે અલહાદક બનતું હતું, સોહનલાલની આ માનીતી બ્રાન્ડ હતી જ્યારે હળવા મૂડમા હોય ત્યારે સામાન્ય રીતે અડધી કલાક ચાલતી આ સિગારને તેઓ આંઠ થી દસ મિનિટમા ફૂંકી મારતા. લખું, તેના શેઠના આવા સ્વભાવથી વાકેફ હતો, શેઠ આવે સમયે તેને પણ બચેલા થોડા કસનો લાભ આપતા હતા. સિગારના ઠૂંઠાના કસની આશાએ ગાડી પાસે ઊભો રહ્યો. અને તેને આજે શેઠે અડઘી પતાવેલી સિગાર તેને હવાલે કરી તો, આજે લખૂના આનંદનો પાર ના હતો. લખું સિગાર બુઝાવા જતો હતો ત્યાં સોહનલાલ બોલ્યા, નહીં લખું ઉતાવળ નથી તું પણ આજની પાર્ટીને સિગારની લેહઝત લઈ યાદગાર બનાવ, તારી સિગાર પતે  પછી આપણે બંગલે જઇયે.\n\nપરદાદાના વખતની સોહનલાલની આ ગુલમહોર હવેલીને ભલે લોકો ભૂતિયા મહેલ કે શાપિત હવેલી કહેતા પરંતુ આ હવેલી ઘણી રીતે બીજા કરતાં અલગ હતી, પરદાદાના વખતની આ હવેલી લગભગ સાત એકરના વિશાળ ફલકમા પથરાયેલી હતી. તેમાં લગભગ બધાજ ટોપીકલ ફળોના ઝડવાઓ કાબેલ માળીની નજર હેઠળ જળવાયેલ હતા. લગભગ અડધો કિલોમીટરના એપ્રોચ રસ્તો વટાવી સોહાનલાલની મર્સિડિજ હાઉસ પાસે પહોચી અને, બરાબર તે વખતે કોઈ સ્ત્રીની ચિખનો અવાજ તેઓએ તથા લખુએ સાભળ્યો. સોહનલાલ, થડકારો ખાઈ ગયા, કઈ અજુગતું બન્યું હોય તેમ તેમને લાગતાં તેઓ એ લખુની સામે જોયું, લખું પણ ચિખના અવાજથી અવાચક હતો. ગાડીમાથી બંને બહાર નિકર્યા ત્યારે નભમાં ચંદ્ર જાણે કોઈ આવનારી આફતથી કંપતો હોય એમ નાની-નાની વાદળીઓ પાછળ લાંબો વખત સુધી ઘડીએ ઘડીએ છુપાઈને પોતાની શીતળ છાયા વારેવારે સમેટી લેતો હતો.\n\nમુશ્કેલીઓ અને દુઃખ વચ્ચે બહુ ફર્ક છે. ખરું દુઃખ કોને કહેવાય એ અત્યારે સોહનલાલને ખરેખર સહન કરવાનું આવ્યું ત્યારે જ સમજાયું તેમની પાસે કોઈને પણ,તેમનું જીવન જોઈને ઈર્ષ્યા થાય એવું સુખ હતું પણ અત્યારે તેઓ બેચેન હતા. લખું દરવાન સમજી ગયો કે એક શ્રીમંતની અતૂટ મમતા પાછળ એક સાધારણ પિતા પણ છે. શેઠ ચાલો તમારા ઉપર શ્રીજીના ચારેય હાથ હજુ છે, માટે ચિંતા ના કરો.\n\n‘સોહનલાલ અને લખુંએ જ્યારે હવેલીના દીવાનખાનામાં પગ મૂક્યો ત્યારે, ખંડમા ખટ...ખટ...કટ ખટ..\n\nખટ..કટ, નો અવિરત અવાજ આવતો હતો, અને તેમાં તેમના પરદાદાના જમાનાનું જર્મનીનુ ફ્લોર ક્લોકનો ટક-ટકારો ત્યાં પ્રસરેલી નીરવ શાંતિ ને ખંખોળતો ડરવણો લાગતો હતો. દીવાનખંડના દીવા હજુ બેલ્જિયમ ના ઝૂમમરમાં ઝગમગતા હતા, સોહનલાલની નજર આ જગ્યાથી ટેવાયેલી એક ક્ષણ મા તાગ મેળવી લીધો, તરતજ બાજુના રૂમમા દોડ્યા, અને ગ્રામોફોનની પતી ગયેલી રેકર્ડ ઉપરથી આર્મ ઉપાડી રેકર્ડ પ્લેયર બંધ કરી ખટ-કટના અવાજ બંધ કર્યો. અને જોયું તો ચોકની સામેના આવેલા એન્ટિકરૂમમા પણ લાઇટો ચાલુ હતી, તેઓ ત્યાં ગયા અને તેમની પાછળ લખું પણ દોરવાયો. અંહી તેઓને બાપદાદાએ તેઓના જીવનકાળ દરમ્યાન શિકાર કરેલા પશુઓને દવા ભરી સાચવેલા હતા.\n\nસોહનલાલે આ રૂમમા આવતાવેત જોયું તો આદમ કદનું સાબરનું બુત નીચી મૂડીએ રીંકલની છાતી ઉપર પડેલું અને સાબરના બે અઢીફૂટીયા શિંગડાથી રીંકલની છાતી ચિરાઈ ગયેલી હતી, તેમાથી લોહી વહી રૂમમાં પથરાએલ અફગાન ગાલીચાની લાલાશમાં વધારો કરી રહ્યું હતું. રહેલ હતું, અને દૂર ખૂણામા ઊંધામોઢે આકાશ બેહોશ- નિશ્ચેત હતો તેને પણ માથે વાગેલું હોઇ લોહી નીકળતું હતું. વાતાવરણમા કોઈ મીઠી માદક સુગંધ રેલાયેલી હતી. સમયને પારખીને, લખુંને બહાર જવા સંકેત કરી, સોહનલાલે તરતજ ૧૦૦ નંબર ડાયલ કરી પોલીસ ચોકીમા પ્રાથમિક જાણકારી આપી, અને તેઓના ફેમિલી ડોક્ટર નિરવને પણ ફાર્મ હાઉસ તેડાવ્યા અને હાઉસની બહાર તેઓની રાહ જોતા લખુની સાથે આવી બેઠા.\n\nઇન્સ્પેક્ટર શેખર અને તેની તપાસ પાર્ટી થોડાજ સમયમા ફાર્મ હાઉસના અંધારામાં હેડલાઇટના લીસોટા રેલાવતી જીપ સાથે આવી પહોચી.ઈન્સ્પેકટર શેખરે પ્રાથમિક પૂછતાત કરી, અને સ્થળ ઉપરના ફોટા લીધા અને એમ્બુલન્સ બોલાવી રીંકલની બોડીને પોસ્ટ મોર્ટમ માટે રવાના કરી. એટલામાં સોહનલાલના ફેમિલી ડોક્ટર નીરવ પણ આવી પહોચ્યા અને તેઓએ આકાશને તપાસ્યો, તેને પડવાથી ઉમ્મરાની ધાર માથે વગેલી હતી તેમાથી રક્ત વહી રહ્યું હતું અને અને તેનો પલ્સ રેટ ધીમો પડતો જતો હોઇ, સ્ટેરોઈડ આપી સત્વરે દવાખાને રવાના કરાવ્યો. ઇન્સ્પેક્ટર શેખરે તડબાતોબ ચોકીમાથી વધારાની કુમક માંગવી, ફાર્મ હાઉસને સીલ કરી, સાઇટ ફોરેન્સિક ડિપાર્ટમેંટને હવાલે કરી દીધી.\n\nસોહનલાલે તેમની ઘેર રહેલા પત્ની સાજનબાને આ બીનાની જાણ કરી અને, રીંકલની માતા- પિતાનેને લઈ ડોક્ટર નીરવને ત્યાં આવવા જાણવી, તેઓ વગર વિલંબે સીધા હોસ્પિટલ પહોચ્યા ત્યાં સુધીમાં આકાશ ભાનમાં આવી ગયો હતો અને પોલીસના માણસો તેની પૂછતાત કરતાં હતા, તેણે જણાવ્યુ કે પાર્ટી પત્યા પછી થોડો સમય તેઓ પાછળ બગીચામાં ફરતા હતા, અને પછી તે રીંકલને ગુલમોહર હવેલી બતાવવા હવેલીમાં લઈ ગયો, દીવાન-ખંડમાથી સ્ટડી રૂમમા આવ્યા અને મે એલ્વિસ પ્રિસલીના Can't Help Falling in Love ગીતની રેકર્ડ ગ્રામોફોનમા મૂકી ડાન્સ કરવા રીંકલને કહ્યું થોડા સ્ટેપ પતાવ્યા ત્યાં રીંકલે મને કહ્યું ચાલ આકાશ આપણે “સિંહ સાથે સેલફી” લઈએ, એટલે અમે એન્ટિક રૂમમા આવ્યા, મે લાઇટ ચાલુ કરી રીંકલ રૂમમાં ગઈ અને હું એર કંડિશનર ચાલુ કરવા ખૂણામા સ્વિચ પાડવા ગયો કારણકે પાપા કહેતા કે તેના વગર રૂમમા જવું નહીં. એર કંડિશનર ચાલુ કર્યા પછી તેની પેનલ સેટ કરવા, પેનલ પાસે નમ્યો અને મને લથડિયું આવ્યું અને નીચે પડ્યો, પછી શું થયું તે મને ખબર નથી ॰પણ હા, મને બરાબર યાદ આવે છે કે મે રીંકલનના અવાજમા એવું સાંભળ્યું હતું કે “મેં કઈ નથી કર્યું. આ..આ”... બસ પછી જ્યાર આંખ ઊઘડી ત્યારે માથે પાટો હતો અને અંહી ડોક્ટર કાકા પાસે હતો.\n\nફોરેન્સિક ટીમને આકાશના કપડાં અને પગરખાનો હાવલો લેવાનો હોઇ તેઓ બેઠા હતા અને આકાશના મમ્મી સાજનબા તેના બીજા કપડાં લઈને આવી પહોચતા, આકાશે પહેરેલા કપડાંનો હવાલો લઈ પોલીસ પાર્ટી નીકળી ગઈ.,અને રીંકલની માતા રમીલાબેન અને પિતા રસીકલાલ પણ આવેલા હતા. તેઓ રીંકલના આકસ્મિત મૃત્યુથી દુખી થતાં હતા. સોહનલાલે તેઓને સાંત્વના આપી હકીકતથી વાકેફ કર્યા. સોહનલાલ ઘેર પહોચ્યા ત્યારે સવારના સાત વાગી ગયા હતા.  \n\nસોહનલાલ નું મગજ ફાટ- ફાટ થતું હતું, તે વારે વારે આકાશ ને પૂછતાં હતા બેટા શું થઈ ગયું.. યાદ કરી કહે અને આકાશે એકજ વાત પકડી રાખેલી “પાર્ટી પત્યા પછી થોડો સમય તેઓ પાછળ બગીચામાં ફરતા હતા, અને પછી તે રીંકલને હવેલી બતાવવા હવેલીમાં લઈ ગયો, દીવાન ખંડ થી સ્ટડી રૂમમા આવ્યા અને તેણે એલ્વિસ પ્રિસલીના Can't Help Falling in Love ગીતની રેકર્ડ ગ્રામોફોનમા મૂકી ડાન્સ કરવા રીંકલને કહ્યું થોડા સ્ટેપ પતાવ્યા ત્યાં રીંકલે મને કહ્યું ચાલ આકાશ આપણે “સિંહ સાથે સેલફી” લઈએ છે એટલે અમે એન્ટિક રૂમમા આવ્યા, મે લાઇટ ચાલુ કરી રીંકલ રૂમમાં ગઈ અને હું તમારી હંમેશની સૂચના મુજબ હું એર કંડિશનર ચાલુ કરવા ખૂણામા સ્વિચ પાડવા ગયો અને. તે પછી તેની પેનલ સેટ કરવા, પેનલ પાસે નમ્યો અને મને લથડિયું આવ્યું અને નીચે પડ્યો, પછી શું થયું તે મને ખબર નથી ॰પણ હા, મે ચોક્કસ રીંકલનના અવાજમા એવું સાંભળ્યું હતું કે “મેં કઈ નથી કર્યું. આ..આ”... બસ પછી જ્યાર આંખ ઊઘડી ત્યારે માથે પાટો હતો અને અંહી ડોક્ટર કાકા પાસે હતો.\n\nસવારે નવ વાગતા સોહનલાલે તેમના પરમ મિત્ર અને લીગલ અડવાઈજર “દસ્તૂરજીને બોલાવ્યા અને હકીકતથી વાકેફ\n\nકર્યા. અનુભવી દસ્તૂરજી પણ આ અણધારી બનેલી હકીકતથી અચંબામા હતા. તેઓ ફાર્મ હાઉસની ભૂગોળથી (રજો-રજ) પરિચિત હતા અને રીંકલના મોતનું કારણ બનેલા સાબરના બુતથી પણ વાકેફ હતા, હાઉસના તે એન્ટિક રૂમમા સિંહ, વાઘ, દીપડો, હરણ, શિયાળ અને સાબર, આ બધા બુત સારી રીતે એરેંજ કરેલા હતા અને સાબરનું બુત સ્ટીલના હૂક અને તારથી એન્ટિક રૂમના મધ્ય ભાગમાં લટકાવેલું હતું, અંહી રૂમમા પૂર્વ દક્ષિણ બાજુમા કાચની બારી હોઈ, દિવસ દરમ્યાન આવતા નેચરલ ઉજાશ તે જીવંત લાગતું હતું અને એન્ટિક રૂમમા ભલે બીજા ખૂંખાર પ્રાણીઓના બુત હતા પણ આ અઢી ફૂટ શિંગડા ધરાવતું આદમ કદના સાબરના બુતની વાત અલગ હતી.\n\nદસ્તૂરજીએ સમય ગુમાવ્યા વગર આકાશ અને સોહનલાલથી વિગતો લેવા માડી, કારણકે ગુલમોહર હવેલીમા જવાય તેમ ન હતું. તેઓએ ઓફિસમા ફોન કરી અને આકાશના આગોતરા જામીનના પેપર તૈયાર કરવા તેમજ તે અંગે તજવીજ કરવા માણસોને પણ કામે લગાવી દીધા.\n\nસોહનલાલે દસ્તૂરજીને જણાવ્યુ કે રીંકલ અને લતા એ રસીકલાલ ઝવેરીનની બે દીકરીઓ, રીંકલ તેમની પહેલી પત્ની ગીતાબેન નું સંતાન હતી, રસિકભાઈ ના સસરા એકલા હતા તેમની દીકરી ગીતા સાથે રસિકભાઈ ના લગ્ન થયેલા, આ લગ્નજીવન ટૂંકું નિવડેલ હતું, અને ગીતાના અવસાન થવાથી રીંકલના યોગ્ય ઉછેર થાય તે હેતુથી રસીકલાલે ગીતાબેનના કાકાની દીકરી રમીલાબેન સાથે બીજા લગ્ન કરેલ અને રમીલાબેન સાથેની ગ્રહસ્થી દરમ્યાન લતા નો જ્ન્મ થયેલો. રસીકલાલ ઝવેરી ની શહેરમાં ઝ્વેલર શોપ હતી. અને તેઓનું વર્ષ પહેલા કેંસરની મદગીમાં અવસાન થયેલું હતું. અને હાલમાં તેઓ નો બીજનેસ રમીલાબેન ના પિતાજી સાંભળતા હતા. રીંકલ અને આકાશ કોલેજના સાથી હતા તેઓની મિત્રતાને સોહનલાલે લગ્નની સ્નેહ ગાંઠમાં બાંધવા નક્કી કરેલું હતું. તેના ભાગ રૂપે ગઈ રાત્રિએ પાર્ટી હતી.\n\nદસ્તૂરજીએ સોહનલાલ ને ધરપત આપી અને ચિંતા ન કરવા સમજાવ્યા, અને હવેલીમાં સર્ચ માટેની પરવાનગી માટે પોલીસને મળવા રવાના થયા,ત્યારે આજે હવેલીમાં બનેલી ઘટના ક્રમથી ભૂતકાળમાં અંહિજ રૂપકુંવરબાના આકસ્મિત ઘટેલ મૃત્યુનો કિસ્સો યાદ આવતા બેચેન હતા, અને આજ નૈ બીના માં હવે તેઓ કાવતરાની આશંકા કરતાં હતા. હજુ બે કલાક પહેલા તો હસતી-રમતી રીંકલનું મોહક સ્મિત કેમેય કરી ભૂલતું ના હતું. ભૂત પ્રેત, ડાકણ, પિશાચ અંગેની લોકવાયકા માં નહીં માનનાર અને પ્રેતને એક ભ્રમ તેમજ આવી વાતોને કાલ્પનિક માનતા દસ્તૂરજીને આજની બીનાએ હવેલી વિષે સાંભળેલું તાજું થઈ આવતા,... યાદ આવી ગઈ કે પુરાણી હવેલીને અડીને આવેલા જંગલના આંબલીના ઝાડમાં ઘણી ડાકણો વસે છે, અને પૂનમની દરેક રાત્રે વિચરતી હોય છે કોઈ અદમ્ય ડરે તેમના કાબેલ દિમાગમાં ભય પ્રવેશી ચૂક્યો હતો. તેઓ અવઢડમાં હતા આજના પ્રસંગે તેમનું મન હવે ખરેખરનું બેચેન બન્યું હતું. \n\nલાગભગ બપોરના બે વાગે, પોસ્ટ મોર્ટમ પતતા, બોડીનો હવાલો મળ્યો, અને રીંકાલની અંતિમ ક્રિયા પતાવી, સોહનલાલ મનમાં વિચારતા હતા કે સમયનું ચક્ર ગજબનું છે, હજુ ગઇકાલે કેવી ખુશી અને ઉમંગ હતો અને આજે કેવો માતમ છાયેલો છે. તેઓ દુખી થતાં હતા કે, હું રીંકલને સાચવીના શકયો. રમીલાબેન,સોહનલાલને ઉદેશીને બોલ્યા, વેવાઈ, તમે દુખી ના થાવ, તમારો કે આકાશ કુમારનો શું વાંક? સૌ ઉપરવારાની મરજી થી ચાલતું હોય છે. તમારા આંસુથી રીંકલના આત્મા ને દુ:ખ પહોચશે. \n\nહત્યાની ઘટનાની બીજી સવારે ઈજા પામનાર આકાશને હોસ્પિટલમાંથી રજા આપવામાં આવી હતી. ત્યાર બાદ પોલીસે તેની પૂછપરછ કરતા તેણે ભારપૂર્વક પોતે નિર્દોષ હોવાની રજૂઆત કરતા જણાવ્યું હતું કે મને લથડિયું આવ્યું અને નીચે પડ્યો, પછી શું થયું તે મને ખબર નથી બસ પછી જ્યાર આંખ ઊઘડી ત્યારે માથે પાટો હતો અને અંહી ડોક્ટર કાકા પાસે હતો. ક્રાઇમ બ્રાંચે રીંકાલની હત્યાનો ગુનો પુરવાર કરવા મેડિકલ વિષયના નિષ્ણાત સિવિલ હોસ્પિટલના ડો. યાકુબનો અભિપ્રાય એકત્રિત કર્યા બાદ તેમને ફરિયાદ પક્ષના મહત્ત્વના સાક્ષી તરીકે અદાલતમાં હાજર કર્યા હતા. કોર્ટમાં ડો. યાકુબે તેમની જુબાનીમાં ભારપૂર્વક જણાવ્યું હતું કે, આકાશના માથામાં તથા આંખના ભાગે થયેલી ઈજાઓ સામાન્ય પ્રકારની હતી. આવી ઈજાઓ ખુદ જાતે જ કરી હોય કે પછી કોઈએ મિત્રભાવે પણ કરી હોય.\n\nકોર્ટ સમક્ષ આ કેસની સુનાવણી દરમિયાન આકાશ તરફથી વરિષ્ઠ ધારાશાસ્ત્રી દસ્તૂરજી તથા તેમના સહાયક વકીલો લલીત દલવી તથા સ્મિતા શર્મા અને પી. એચ.પટેલ ઉપસ્થિત રહ્યાં હતાં. જ્યારે સરકાર તરફથી વરિષ્ઠ સરકારી વકીલ જતિન ધોળકિયા તથા સંજય સોલંકી હાજર રહ્યાં હતાં. સોહનલાલની ભાવિ પુત્ર વધુ રીંકલ ના આકસ્મિત મૃત્યુમા દેખીતી રીતે આકાશ સંપૂર્ણ નિર્દોષ હોવા છતાં માત્ર સાંયોગિક સંજોગોને આધારે તેને ગુનેગાર ઠરાવતો સરકારી મશીનરીના પ્રયાસને વખોડતા વરિષ્ઠ વકીલ દસ્તૂરજી અસરકારક રજૂઆતો કરી હતી.\n\nતેઓએ જણાવ્યુ કે રીંકલની હત્યા આકાશ શામાટે કરે ? હત્યા પાછળ તેનો મોટીફ ( ઇરાદો ) શું હતો? તેની કોઈ જ માહિતી પોલીસને પ્રાપ્ત થઈ શકી નથી કે તેઓ રજૂ કરી શક્યા નથી. મારા અસીલ આકાશના તેની ભાવિ પત્ની અને તેના કુટિંબીજનો સાથે સુમેળભર્યા સંબંધો હતા, તો પછી, આકાશ શા માટે તેની મંગેતર રીંકલની હત્યા કરે, તે પ્રશ્નનો કોઈ જવાબ સરકારી પક્ષ આપી શક્યો નથી.\n\nઆકાશને માથામાં, આંખના ભાગે થયેલી ઇજાઓ અંગે તેની સારવાર કરનાર ડો. નીરવની જુબાની વિશ્વસનીય હોવાનું દસ્તૂરજી ભાર પૂર્વક જણાવ્યુ, આકાશના માથામાં પથ્થરની ધાર અથડાવથી થયેલ ઘા એવો જોરદાર હતો કે તે ખોપરીના હાડકા સુધી પહોંચી ગયો હતો. જો તેના પાડવામાં થોડો વધારે ફોર્સ હોત તો આકાશની ખોપરીનું હાડકું પણ તૂટી શક્યું હોત, તેમ જ તેના માથાના અને આંખના ભાગ થયેલી ઇજાથી નીકળેલા લોહીના રેલા અંગે ન્યાયમૂર્તિઓએ જણાવ્યું હતું કે, માનવ શરીરનું અત્યંત નાજુક અંગ આંખ છે અને તેને આંખના રતન તરીકે ઓળખાય છે. કોઈ પણ વ્યક્તિ પોતાના હાથે જ આંખ પર આવો પ્રહાર કરી શકે નહિ. એટલું જ નહીં કોઈ મિત્રને પણ આવી જગ્યાએ ફટકો મારવા આમંત્રિત કરી શકે નહીં, આ ઉયપરાંત ત્રીજી – ત્રાહિત વ્યક્તિની ઘટના કાળે,હાજરી પુરવાર થતી નથી.\n\nવધુમાં દસ્તૂરજીએ નોધાવ્યું કે હતું કે, રીંકલની હત્યા આકાશે કરી હોય તેવી સરકારી પક્ષની દલીલને ટેકો આપે તેવા કોઈ પુરાવા રજૂ કર્યા નથી. માનનીય ડો.યાકુબે આકાશ કે રીંકલને થયેલી ઇજાઓ ક્યારેય જાતે નિહાળી ન હતી.તેઓનું તારણ- ર્પોર્ટ એ તેમની કેવળ માન્યતા છે …… કોર્ટ તરફથી પોલીસ તંત્રને પુરાવા રજૂ કરવા વધારાનો સમય ગ્રાન્ટ કરતાં, તાલુકા પોલીસે તપાસના ભાગ રૂપે, આકાશ, સોહનલાલ, ફાર્મ હાઉસના દરવાન લખુંની સંગીન પૂછતાત કરી હતી તેમજ મરનારના પોસ્ટ મોર્ટમ રિપોર્ટમાં પણ કોઈ નોધપાત્ર વધારે સગડ સાંપડતા નહતા \n\nશહેરના નામી વકીલ દસ્તૂરજીના ખુલાસા,તેમજ ફોરેન્સીક ઓફીસર તથા આ ખુન કેસની તપાસ કરનાર અધીકારી શેખરસાહેબને કોર્ટે ઝીણવતથી ફરીથી તપાસેલ. બચાવ પક્ષની ફરીથી ઊલટ તપસ મજૂર કરેલી હોય સરકારી વકીલે માથાફોડી કરેલ. અંતમાં દસ્તૂરજી દ્વારા દલીલ કરવામાં આવેલી કે આ બનાવને પુરવાથી સાંકળી શકાય તેવો કોઈ પણ પુરાવો મેળવવામાં કે રજુ કરવામાં સરકારીપક્ષ તદન નિષ્ફળ નીવડેલ છે. કોઈને પણ માત્ર શંકાના આધારે સજા આપી ના શકાય.માત્ર ધારણાઓ કદી પુરવાનું સ્થાન ન લઈ શકે. સરકારી પક્ષે શંકાની સાબિતીમાં પુરાવા આપી કેસ સાબીત કરવો જોઈએ, પણ તેમ કરવામાં તે તદન નિષ્ફળ નીવડેલ છે. રોજ બરોજની જૂની પીતી દલીલો થી નામદારશ્રી નો તેમજ કોર્ટનો અમુલ્ય સમય બરબાદ કરે છે, તે અનિચ્છનિય છે.\n\nમેટ્રોપોલીસ મેજિસ્ટ્રેટની કોર્ટે દસતુરજીની દલીલ ને માન્ય રાખી,નોધ્યું કે સરકારી પક્ષે માત્ર મેડિકલ જ્યુડિશ પ્રુડન્સ પુસ્તકનો આધાર લઈ તેમણે જુબાની તથા અભિપ્રાય આપ્યા હતા. આથી તેમનો અભિપ્રાય કે જુબાનીનો અસ્વીકાર કરવામાં અમને કોઈ ખચકાટ નથી. ન્યાયમૂર્તિઓએ આકાશની અપીલ માન્ય રાખીને તેને છોડી મૂકવાનો હુકમ કરતા ચુકાદામાં નોંધ્યું કે, આ એક સૌથી કમનસીબ વાત છે કે, પોલીસ ખાતાના બેજવાદાર કામકાજથી આકાશ દસ મહિના સુધી માનસિક આઘાત સહન કરતો હતો. વધુમાં તે ભાવિ પત્નીની હત્યા કર્યાના કલંકને પણ સહન કરતો રહી સમાજની નજરોથી હેરાન થતો રહ્યો. કોર્ટના તેને બાઇજ્જત છોડી મૂકવાના ચુકાદાથી આકાશના કપાળ પર લાગેલા આ કલંકનો ડાઘ દૂર થયો ત્યારે સોહનલાલના રીંકલને ગુમાવ્યાના ઘા ઉપર મલમ રૂપ હતો.\n\nકોઈ પણ કારણ હોય, પરંતુ પોતાના તારણ ઉપર કોર્ટની મહોર વાગ્યા પછી પણ દસ્તૂરજી હવે ઊંડે ઊંડે કોર્ટના ચુકાદા થી વિરરૂઢ તેઓ હવે દૃઢપણે માનતા હતા, એક હાથે તાલી ના પડે, અને કોઈ “ ધેર ઇસ નો પર્ફેક્ટ ક્રાઇમ” માટે રીંકલનું મૃત્યુ કુદરતી નહીં પણ પુરાણી હવેલીમાં વિચરતા ભૂત પ્રેત દ્વાર કરાયેલ અમાનવીય હત્યા છે, તે દિશામાં પણ ચકાસી જોઈએ.\n\nમુંજાયેલા દસ્તૂરજી પોતાની ઓફિસ માં આંટા ફેરા કરતાં હતા, અને મનોમન વિચારતા હતા..ભૌતિક જગતમાં હજુ સુધી ધ્યાન માં આવેલી વાતથી એવું તો પુરવાર નથી થતું કે રીંકલની હત્યા કોઈ પ્રેત કે ભૂતે કરી છે. હા, પણ વરસો પહેલા આવીજ રીતે રૂપકુંવરબાના કરૂણ મૃત્યુની બિના ને યાદ કરતાં એ દિશામાં તર્ક ચોક્કસ લગાવી શકાય...’ \n\nટાંકણી પડે તો પણ ઓફિસ માં દેકારો મચી જાય એટલી હદે દસતુરજીની ઉપલામાળે આવેલી વિશાળ ઓફિસમાં શાંતિ હતી. દસ્તૂરજીએ તેઓના પિતા કાવાસજીની છબી સામે જોયું. જ્યારે દસ્તૂરજી મુજતા ત્યારે આ છબી તેમનું માર્ગદર્શન કરી, સમસ્યા નો ઉકેલ માટે પ્રેરણા આપતી.\n\nતેઓને લાગ્યું કે તેઓના પિતાજી કઈ કહી રહ્યા હોય....\n\n‘...કેટલાક પ્રશ્નો એવા હોય છે કે જવાબ આપવાની ઇચ્છા થતી હોવા છતાં એ સવાલના જવાબ આપવા માટે મન તૈયાર થતું નથી. રીંકલ મર્ડરકેસ સાથે ફરી પાછા એ સવાલ આવ્યા છે. બૌદ્ધિકમાં ગણતરી કરાવતા હોય એ વ્યક્તિ કઈ રીતે કહી શકે કે આસૃષ્ટિપર જેમ ભગવાન છે એમ જ, બરાબર એમ જ, આ સૃષ્ટિ પર ભૂત પણ છે.વાત જ્યારે આ સ્વીકૃતિની આવે છે ત્યારે ઓલવાઈ ગયેલો આત્મા પણ સામે આવીને પોતાની સ્વીકૃતિ માટે બૂમો પડતો હોય છે. અલબત્ત, આ અવાજ સાંભળવા કોઈ રાજી નથી હોતું. આ જગતમાં ક્યારેય કોઈએ અણગમતી વાત સ્વીકારી નથી, સ્વીકારવાના નથી... ’\n\n…….ભૂત છે કે નહીં, આત્મા આવીને માનવસૃષ્ટિને રંજાડતા હોય છે કે નહીં એ મુદ્દો અત્યારે અસ્થાને છે, પણ હકીકત એ છે કે દીકરા, રીંકલના મોત માટે સીધી રીતે, ક્યાંય કોઈ જોડાયેલ હોય તેવા સગડ નથી. ઘટનાક્રમ ના બે કલાક પહેલા તો તું પણ ત્યાં હવેલીએ તેમના ત્યાં હતો.ભલે, કોર્ટે કેસ બંધ કર્યો પણ,આપણાં કારોબાર કામના ધર્મ પ્રમાણે તારે તો કેસ ચાલુ રાખવાનો છે... Absence of evidence is not the evidence absence … તું ફળની આશા અવગર તારું કર્મ કર...\n\nકેન્દ્રીય કાનૂન વિભાગના ચીફ ગુપ્તાજી એ દસ્તૂરજીને તેઓની ભૂતકાલીન સેવાઓ જોઈને તેમની કદર રૂપે સરકારને સ્પેશિયલ અપીલ કરી, દસ્તૂરજીને નિવૃત્તિ પછી ખાનગી કાનૂની સહાયક તરીકે કામ કરવાની ખાસ પરવાનગી આપવી હતી. દસ્તૂરજીના પિતાશ્રી તેઓના જમાનાના એક સારા ગુપ્તચર પણ હતા, અને ઘણીવાત તેઓ પિતાને કામ માં મદદ કરતાં હોઇ,જાસૂસી કામમાં પણ ફાવટ આવેલી હતી. આમ દસ્તૂરજી પાસે કાનૂની કુનેહ ઉપરાત એક સારા ગુપ્તચરની પણ કાબેલિયત હતી. આવા ખાતાકીય વિભાગનો તેઓના બહોળો આનુભવના લીધે અગણિત જટિલ કેસમાં કઈક રીઢા ગુનેગારોને કાયદાને હવાલે કરેલા હોઈ, અંધારી આલમના માંધાતાઓ તેમનાથી ડરતા અને “ બાવાજી ”ના નામથી તેઓ અંધારી આલમમાં પણ ડર બનવી રાખેલો. આમ સ્થાનિક પોલીસ વિભાગનું કામ પણ મહદ અંશે તેમના ખોફ ને લીધે ઓછું રહેતા તેમનો આખે મલકમાં બાવાજીનો દબદબો હતો. પરંતુ અંહી વાત અલગ હતી. ના એફ –આઈ- આર, ના ફરિયાદી, અંહી તો મન ના પોકારે ભૂતને પકડવા ભુવા બનવાનું હતું.\n\nપરમ મિત્ર સોહનલાલ પ્રત્યેની ભાવના અને અંતરના અવાજ ને અનુસરીને,દસ્તૂરજીએ સમય ગુમાવ્યા વગર હિમ્મત રાખી છૂપી તપસ આદરી અને પહેલા તે વિસ્તારની પોલીસ ચોકી તથા સ્થાનિક વડીલો સાથેની તપાસ દરમ્યાન જણાયું કે આ હવેલી બ્રિટીશ સરકર તરફથી સરપાવ રૂપે સોહનલાલના દાદાને તરફથી બક્ષિશ આપવામાં આવી હતી. એવું પણ જાણવામાં આવ્યું કે અંહી અંગ્રેજના સુબા સાથે અવાર નવાર મિજબાની અને ઐયાશીના દોર ચાલતા રહેતા અને એકવાર એક અંધારી રાત્રીએ કોઈએ આ હવેલીમાં મિજબાની દરમ્યાન નશાની હાલતમાં ચોકીદાર શંકરની જુવાન છોકરી શ્યામલીની ઇજ્જત લૂંટી હતી, અને તે છોકરીએ લોકલાજે હવેલીના કૂવામાં પડી જીવ ટૂંકાવ્યો હતો અને તેના આઘાતમાં તેના ચોકીદાર પિતાએ પણ પાછળ કૂવામાં પડી જીવ ગુમાયો હતો. અને કોઈ વાદી-પ્રતિવાદી કે અન્ય ફરિયાદી ના હોવાથી મામલો રફે દફે થઈ સરકરી ચોપડે કેસ દફતરે થઈ ગયો હતો. તે દિવસ પછી અંહી હવેલીના પ્રાંગણથી અવાર નવાર રોવા હસવાના વિચિત્ર આવાજો આવતા રહેતા.\n\nઆખરે લખું દરવાન દસ્તૂરજીની વહારે આવ્યો, તેને કહ્યું, સાહેબ જ્યારે આપની બુધ્ધિ ના ચાલે ત્યારે, બહુ માગલ ના ચલાવાય. ભૂતપ્રેત એવી બાબત છે જેના પર કેટલાંક લોકો વિશ્વાસ કરે છે તો કેટલાંક તેને અંધવિશ્વાસમાં ખપાવે છે, પરંતુ ખરી વાત તો એ છે કે જેના પર વીતે તે જ જાણે. સંસારમાં એવી કેટલીયે જગ્યાઓ છે જ્યાં સદીઓ પહેલાં ઘટેલી ઘટનાઓને કારણે કમોતે મરનારાઓના આત્મા ભટકે છે અને આજે પણ તે જગ્યાઓ પર જનારાઓને પોતાના હોવાનો અહેસાસ કરાવીને ડરાવે છે, અને આ આપની ગુલમહોર હવેલી તેમાથી બાકાત નથી.\n\nજુવાન છોકરી શ્યામલીની ઇજ્જત લૂંતવા ની ઘટનાને સડદી વીતી ગઈ,પણ તેના આત્માનો ખોફ હજુયે આખી ગુલમહોર હવેલીમાં બધાનાં બરકરાર છે. તે સમયથી લઈને અત્યાર સુધી હવેલીમાં મહેફિલ, ડાન્સ, મદિરા સેવન જેવી આનદ પ્રમોદની બાબતો ર્વિજત છે. નાદાન હસતી ખેલતી શ્યામલીની ઇજ્જત લૂંટવા પાછળ મૂળ કારણ પાર્ટીમાં થયેલું મદિરા પાન જવાબદાર હતું. તેથી જ, તે દિવસ પછી, અહી શ્યામલીની આણ વર્તે છે. અંહી મહેફિલ અને આનદ પ્રમોદ ર્વિજત છે. આ બાબતોને અવગણીને કોઈ ર્વિજત કાર્ય કરે તો તે શ્યામલીનો આત્મા આવીને તેનો બહુ ખરાબ અંજામ કરે છે. રૂપકુનવરબા ના મોત અને સજનબાની મરજી વિરુધ્ધ મોટા શેઠે અંહી પાર્ટી રાખી ત્યારેજ કઈ અઘટિત થવાનુજ હતું અને આખરે તે થઈને રહ્યું.\n\nસાહેબ તમે શ્યામલીએ ફરમાવેલી આણ માં ડખો કરવો છોડો, ચાલે તમે મારા ભુવા પાસે, વધારે તે તમને શ્યામલી વિષે સમજાવશે. \n\nલખું દરવાન સાથે આવતા દસ્તૂરજીને ભીમજી ભૂવાએ આવતા જોયા ત્યારે, દસ્તૂરજીની પાછળ ઊભા રહેલા શ્યામલી અને તેના બાપુ શંકરનો આત્મા તેની સામે ઘુરકિયાં કરતા હતા. અને બંને માથી કોણ પહેલું દસ્તૂરજીને હૉસ્ટેલ બનાવીને એમાં રહેવા જાય..અને કામ તમામ કરે પણ ના, એ હવે શક્ય નહોતું. ભીમજી ભુવા એ તેની ચોખટની ફરતે બનાવેલી રક્ષાકવચની ચોકી તેઓને નડી રહી હતી. શ્યામલીની આણ ની ડરામણી વાતું સાંભળ્યા પછી. અજીબ મંત્રો રટી ધૂણી-ધખાવી ઘૂણી રહી, અ-સામાન્ય પ્રવુતી આદરતા ભીમજી ભુવાના ધૂમાંડિયા ખંડમાં લખુ ભેળા આસન લીધું, તે વખતે  દસ્તૂરજીના મુખમાંથી આપોઆપ બોલાઈ ગયું હતું “મેં કઈ નથી કર્યું”\n\n",
      "duration": "17 mins",
      "category": "Horror"
    },
    {
      "title": "સન્નાટો",
      "story_name": "રાજકોટ જિલ્લાનું એક નાનકડું ગામ. જ્યાં ગોંડલના રાજા ભગતસિંહજીના સમયનું સુંદર બાંધકામ આજેય જોવા મળે છે. અને એ સમયમાં શાળામાં ન જનારને દંડ ભરવો પડતો. આથી તમામ લોકો ભણેલાં પણ ખરા.\n\n   આ ગામથી થોડે દૂર એક મહેલ જેવી સુંદર હવેલી પણ ખરી. કહેવાય છે આ હવેલીમાં એક રાજઘરાનાનું કુટુંબ રહેતું હતું. પણ પછી વીસ વર્ષથી આ હવેલી ખાલી પડી છે. તેમાં રહેતા કુટુંબની એક પછી એક કરીને તમામ વ્યક્તિઓ મૃત્યુ પામી હતી, ત્યાર પછી કોઈ આ હવેલી તરફ ફરકતું નથી. અને કોઈએ તેના હક માટે દાવો પણ કર્યો નથી. હવે તો એ સાવ ખંડેર બનીને રહી ગઈ છે. હવેલીની આજુબાજુ સન્નાટો છવાયેલો જોવા મળે છે. આજુબાજુ ઝાડી ઝાંખરા પથરાઈ ગયા છે. લોકો જાત-જાતની વાતો કરે છે. કોઈ કહે છે તેમાં ભૂતનો વાસ છે. તો કોઇ કહે છે તેમાં રહેતા રાજઘરાના પરિવારના લોકોનો આત્મા આજેય ભટકી રહ્યો છે. રાતના સમયે તેમાં આપોઆપ લાઈટો ચાલું થાય છે. તો ક્યારેક તેમાંથી ભયંકર અવાજો પણ આવે છે. અને આ હવેલી પર એક ઘુવડ પણ રોજ બેઠેલું હોય છે. આવી અનેક અફવાઓ વચ્ચે આ રાજમહેલ જેવી હવેલી સૂમસામ પડી છે.\n\n  વીસ વર્ષ ખાલી પડેલી આ હવેલીનો કબજો હવે સરકારે લીધો છે. અને તેની હરાજી કરવાનું નક્કી કર્યું છે. વીસ વર્ષ પછી આ ગામનો મોટા ભાગનો યુવાન વર્ગ તો શહેરમાં સ્થાઈ થઈને રહેવા લાગ્યો છે. ગણ્યાં-ગાંઠ્યા વૃધ્ધો આ હવેલીનો થોડો-ઘણો ઈતિહાસ જાણે છે. પણ હવે યુગ બદલાઈ ગયો છે. બે દસકામાં ઘણું પરિવર્તન આવી ગયું છે. આજની પેઢી આવી ભૂત-પ્રેત અને આત્માની વાતોમાં બિલકુલ માનતી નથી. આથી જૂની વાતો ભૂલાવા લાગી છે.\n\n   બે હજાર વીસના એપ્રિલ મહિનાની વીસ તારીખે આ હવેલીની હરાજી રાખવામાં આવી છે. પેપરમાં હવેલીના ફોટા સાથે હરાજીની જાહેરાત પણ આપવામાં આવી છે. આથી ઘણાં પૈસાદાર લોકો હવેલીના સુંદર નકશીકામ વાળા ફોટા જોઈને અને ગામડાની બહાર કુદરતી વાતાવરણમાં ફાર્મહાઉસ બનાવવા માટે આ હવેલી ખરીદવા માટે આવ્યા છે. આ ભવ્ય હવેલીની કિંમત બોલાવા લાગી. શરૂઆત વીસ લાખથી થઈ, પણ અહીં આવેલાં ધનિકોની સંખ્યાની માંગણી જોઈને કિંમત ઊંચી જવા લાગી, આખરે પાંચ કરોડની કિંમતે સંજયભાઇ નામના એક નામાંકિત રાજકારણીએ આ હવેલી ખરીદી લીધી. \n\n   સંજયભાઈ અઢળક સંપત્તિના માલિક છે, અમદાવાદના પોશ એરિયામાં તેનો વિશાળ ફ્લેટ છે. તેમાં તેઓ પરિવાર સાથે રહે છે. પરિવારમાં તેમની પત્ની સુલભા અને યુવાન પુત્ર યશ અને પુત્રી શ્વેતા પણ છે. જે કોલેજમાં અભ્યાસ કરે છે. યશ પોતાની ફેક્ટરી સંભાળે છે. સંજયભાઈએ હવેલી ખરીદી તે જાણીને આખો પરિવાર બહુ ખુશ છે. એક દિવસ એ લોકો હવેલી જોવા માટે આ ગામડે તેમની ઓડી કાર લઈને આવ્યા. હજુ અંદર તો જઈ શકાય તેવું ન હતું પણ બહારથી એની ભવ્યતા જોઈને બધાં ખુશ થઈ ગયા. અને ઝડપથી તેનું રીનોવેશન કરાવવાનું નક્કી કર્યું. યશને તો આ સ્થળ અને આવી ભવ્ય હવેલી જોઈને અનેક સ્વપ્ન આવવા લાગ્યાં. તેણે તેના પિતાને કહ્યું, \" ડેડ મને તો આ જગ્યા અને હવેલી બહુ પસંદ આવી છે. આપણે અહીં હવેલીની આગળ ભવ્ય બગીચો અને સુંદર ફુવારા પણ ગોઠવવા છે. અને અંદર પણ તમામ સુવિધા ગોઠવવી છે જેથી મહિનામાં એકાદ વીક અહીં ફ્રેશ થવા રોકાય શકીએ. સંજયભાઈએ કહ્યું, \"હા, બેટા એટલે તો આટલી ઊંચી કિંમત દઈને આ હવેલી ખરીદી છે. બસ તૈયાર થાય એટલી વાર છે. ખૂબ મજા આવશે.\"\n\n  શ્વેતા પણ મનમાં વિચારવા લાગી. વાહ મજા પડી જશે. હું પણ મારા ફ્રેન્ડસને લઈને અહીં આવીશ. સુલભાબેનને થયું ચાલો ક્યારેક શુધ્ધ હવામાં રહેવા મળશે. આ ભીડભાડવાળી જિંદગીથી તો કંટાળ્યા છીએ.\n\n   આ લોકો હવેલી જોઈને નીકળી ગયા. ગામ થોડું દૂર હતું આથી ત્યાં જવાની તસ્દી ન લીધી. વળી તેઓ શહેરમાં હાઈ સોસાયટીમાં રહેવા વાળા. આવા ગામડાનાંં લોકો સાથે વાત કરવામાં પણ નાનપ માને. આથી પણ અંદર ગામમાં જવાનું ટાળ્યું. ગામના લોકોને પણ જાણ થઈ ગઈ હતી. આ હવેલી અમદાવાદમાં રહેતાં કોઈ રાજકારણીએ ખરીદી છે. ઘણાં લોકોને થયું પણ ખરું આ હવેલી ખરીદનાર મૂરખનો સરદાર હશે, કરોડો રૂપિયા દઇને મોત ખરીદ્યું છે ! કોઈને પૂછ્યું પણ નહિ કે વર્ષોથી આ હવેલી કેમ ખાલી પડી હતી. પણ આપણે શું? હરામની આવક હોય એ આમ જ બરબાદ થાય.\n\n   સંજયભાઈનો પરિવાર હવેલી જોઈને અમદાવાદ આવ્યો, અને રીનોવેશન માટે શું શું કરવું તેનો પ્લાન તૈયાર કરવા લાગ્યાં. બધાનાં સજેશન પ્રમાણે શું શું ફેરફાર કરવા તે નક્કી થયું. અને જેમ બને તેમ ઝડપથી કામ શરૂ કરવાનું પણ નક્કી કર્યું. આ કામ પૂર્ણ કરવા માટે એક નામાંકિત બિલ્ડરને આ કામ સોંપ્યું, અને ઝડથપી કામ પૂર્ણ કરવાની સૂચના આપી, \n\n   આ બાજુ બિલ્ડર થોડાં માણસોને લઈને હવેલી જોઈ ગયો, અને મજૂરોની શોધ માટે ગામમાં પણ તપાસ કરી. ગામમાંથી તો કોઈ આવવા તેયાર ન હતું. પણ ખેતી કામ માટે બીજા રાજ્યમાંથી આવીને અહીં ગામનાં પાદરમાં રહેતાં થોડાં લોકો તૈયાર થયા. ધીમે ધીમે રીનોવેશનનું કામ શરૂ થયું. પહેલાંતો અંદર જતાં જ ચામાચિડિયાં અને મોટી-મોટી ગરોળીઓ જોવાં મળી. આખી હવેલીમાં ભયંકર નિ: સ્તબ્ધતા ફેલાયેલી હતી. અંદર પગ મૂકતાંજ આખાં શરીરમાં ભયની લહેરખી ફરી વળતી. મજૂરો પણ અંદર જતાં ડરતાં હતાં. ઓચિંતા માથા પર ગરોળી પડતી, તો વળી ઝારાં ઝાંખરાથી મોઢું ઢંકાય જતું. દૂર કરવા હાથ હલાવે તો જાણે હાથને કોઇએ મજબુત રીતે પકડ્યો હોય એવો ભાસ થતો. પણ બધાં મજૂર એક સાથે અંદર જઈને કામ કરવા લાગ્યા. અને બહુ પડતર છે એટલે આપણને ડર લાગતો હશે એવું વિચારીને સમુહમાં કામ કરવા લાગ્યાં. વચ્ચે-વચ્ચે પેલો બિલ્ડર પણ જોવા માટે આવતો. અને ઝડપથી કામ પૂરું કરવાની સૂચના આપી જતો.\n\n   થોડાં દિવસમાં કામ ધમધોકાર ચાલવા લાગ્યું. હવેલીની રોનક વધવા લાગી.. અંદરથી તો મોટા રાજ મહેલ જેવી આ હવેલીમાં સાત કમરા એક મોટો ડ્રોઈંગ રૂમ અને વિશાળ રસોઈ ઘર પણ છે. દરેક રૂમમાં ભવ્ય અલમારી અને ગેલેરી પણ છે. દરેક રૂમની દીવાલ પર વર્ષોથી ધૂળ ખાતાં પીળા પડી ગયેલાં પોસ્ટર અને આ હવેલીમાં રહેતાં રાજઘરાનાનાં સભ્યોનો એક સમુહ તસ્વીર પણ છે. અહીં કામ કરતાં કારીગરો અને મજૂરો પણ આવી ભવ્ય ઈમારત જોઈને અચંબિત છે. દિવસના તો આ લોકોના કામથી હવેલીમાં ચહલ-પહલ રહે છે. પણ રાત્રે ફરી સૂનકાર વ્યાપી જાય છે. હવેલીમાં કામ કરતાં દરેક માણસને વારંવાર વિચિત્ર અનુભવ થાય છે. ક્યારેક તેના ઓજારો ગુમ થઈ જાય છે. તો ક્યારેક કોઈ ધક્કો મારીને પછાડે છે. કોઇને ચાલવાના પગલાંનો અવાજ સંભળાય છે. બધાનાં મનમાં ડર પેસી ગયો છે. આથીજ કોઈ તાવીજ પહેરીને આવે છે. તો કોઇ ડોકમાં કંઠી પહેરીને જેથી આ બૂરી છાયાંથી બચી શકાય. આમ કરતાં બે-ત્રણ મહિનામાં કામ પૂર્ણ થાય છે. હવેલીની આસપાસની જગ્યા પણ સાફ થઈ ગઈ છે. આગળ વિશાળ ગાર્ડન પણ તેયાર કરી દીધો છે. હવેલીનો દેખાવ હવે આકર્ષક અને ભવ્ય લાગે છે. \n\n   સંજયભાઈનું ફેમિલી હવે હવેલીમાં ફંકશન ગોઠવવા માટે તલપાપડ થઈ રહ્યું છે. ભવ્ય પાટીંનું આયોજન ચાલી રહ્યું છે. સાથે વાસ્તુ અને ધાર્મિક વિધિ કરવાનું પણ નક્કી કરે છે. પંદર દિવસ પછીનું સારું મુર્હત નીકળે છે. એ દરમિયાન યશ અને તેના મિત્રો ત્યાં પાર્ટી ગોઠવવાનું નક્કી કરે છે. તેના મમ્મી- પપ્પા ના પાડે છે અને કહે છે \"બેટા, થોડાં દિવસ ખમી જા. હજુ ત્યાં વિધિ કરવાની પણ બાકી છે. અમારું મન માનતું નથી. ઘણાં વર્ષોથી આ હવેલી અવાવરું પડી હતી એટલે આપણે શાસ્ર્તોક્ત વિધિ કરાવી લઈએ પછી તમે પાર્ટી ગોઠવજો.\" પણ યશ આવી વાતોમાં બિલકુલ માનતો નથી. તેણે કહ્યું\" શું મોમ-ડેડ તમે પણ અઢારમી સદી જેવી વાતો કરો છો. આવું કંઈ જરૂરી નથી. તમારી ઇચ્છા હોય તો ભલે કરજો. પણ અમે તો કાલે જઈએ છીએ. મેં મારા મિત્રો સાથે નક્કી પણ કરી લીધું છે. અમે ત્યાં ચાર-પાંચ દિવસ રોકાવાના છીએ. અને મોજ-મસ્તી કરવાના છીએ,\" \n\n   આ બાજુ બીજા દિવસે યશ અને તેના બીજા સાત ફ્રેન્ડસ હવેલીમાં પોત-પોતાની ભવ્ચ ગાડીઓ લઈને આવી જાય છે. જેમાં ચાર ગર્લસ પણ છે, આ બધાં મોટા બિઝનેસ મેન અને રાજકારણીઓનાં નબીરાઓ છે, એના માટે મોજ-મસ્તી એટલે ડ્રીંક્સ લેવું અણે વાસના સંતોષવી ! હવેલીમાં પગ મૂકતાંજ બધાંના મોં માંથી વાઉ સો બ્યુટીફૂલના ઉદગાર નીકળી જાય છે. યશ પણ અંદરની ભવ્યતા જોઈને ગર્વ મહેસુસ કરે છે. ગાડીમાંથી સૌ પોત-પોતાનો સામાન લઈ આવે છે. સાથે રસોઇ કરવા માટે એક બુઝુર્ગ ચાચાને પણ લઈ આવ્યાં છે. અને રસોઇનો તમામ સામાન પણ. પહેલાં તો બધાં આ વિશાળ હવેલીના એક-એક રૂમને જોવા જાય છે. દરેક રૂમ મોડર્ન ફર્નિચરથી સજ્જ છે. વિશાળ બાથરૂમ અને અત્ય આધુનિક ફર્નિચર જોઈને બધાં અંજાઈ જાય છે. બપોરના બે વાગવા આવ્યાં છે. બધાંને કકડીને ભૂખ પણ લાગી છે. રામા ચાચુ વિશાળ ડાઈનિંગ ટેબલ પર જમવાનું ગોઠવે છે. બધાં જમવા બેસે છે. રસોઈના વખાણ કરતાં- કરતાં જમે છે. અને કહે છે, ખરી રોનક તો રાત્રે જામશે. અને એકબીજાની સામે આંખ મીંચકારી હસે છે, જમીને બધાં રૂમમાં આરામ કરે છે. પાંચ વાગે ફરી બધાં ડ્રોઈંગ રૂમમાં એકઠાં થાય છે. ચા- નાસ્તાને ન્યાય આપે છે અને કાર્ડથી રમે છે. સૌ પોત-પોતાની ગર્લ ફ્રેન્ડસની બગલમાં બેઠા છે. આમજ સાંજ પડી જાય છે. સાંજના દસ વાગ્યા એટલે જમીને રામુકાકાને તેના સર્વન્ટ રૂમમાં મોકલી દે છે.\n\n   હવેજ મોજ-મસ્તીનો સમય શરૂ થાય છે. સાથે લાવેલ ડ્રીંક્સના ગ્લાસ ભરાય છે. ચીયર્સ કરી પેગ પર પેગ પેટમાં ઠલવાય છે. ટી.વી.ની વિશાળ સ્ર્કીન પર વલ્ગર અને સેક્સી ફિલ્મ અને પછી એવીજ હરકતો ચાલુ થાય છે. દરેક પોત-પોતાની જોડીમાં રૂમમાં જાય છે. વાસના સંતોષી એકબીજાને લપેટીને સૂઈ જાય છે. રાતનો એક વાગવા આવ્યો છે. હવેલીની બધી લાઇટ બંધ હતી. અચાનક આખી હવેલીમાં લાઈટો ચાલું થાય છે. યશની ઊંઘ ઊડી જાય છે. અને બૂમ પાડે છે. \" અરે, અત્યારે કોણે આ લાઇટો ચાલુ કરી? એટલામાં લાઈટ આપોઆપ બંધ થઈ જાય છે. અને એક વિકૃત અને ભયંકર ચહેરાવાળો સફેદ કપડાં પહેરેલ એક પુરુષ અટહાસ્ય કરતો યશની બાજુમાં આવી જાય છે. યશના મોં માંથી ચીસ નીકળી જાય છે. પેલો પુરુષ તેનું ગળું દબાવે છે. એટલામાં બાજુના રૂમમાંથી યશનો મિત્ર આવે છે અને રૂમની લાઇટ ચાલું કરે છે. યશ થરથર કાંપી રહ્યો હોય છે. ગળામાંથી અવાજ પણ નીકળતો નથી. તેનો મિત્ર તેને ખભેથી હલબલાવે છે અને પૂછે છે,\" શું થયું તે કેમ ચીસ પાડી? યશ તેની સામે જોઇ રહે છે અને ભૂ..ત એટલું માંડ બોલી શકે છે. તેનો મિત્ર જોરથી હસવા માંડે છે. અને કહે છે. \"હજુ નશામાં છે કે શું? તેનો અવાજ સાંભળીને બધાં મિત્રો આવી જાય છે. બધાને જોઈને યશનો ડર ઓછો થાય છે. તે બાજુમાં પડેલી બોટલમાંથી પાણી પીએ છે. અને મિત્રોને કહે છે, ખરેખર અહીં ભૂત છે એ મને મારી નાખશે. બધાં જોરજોરથી હસે છે અને કહે છે, તે ખરાબ સ્વપ્ન જોયું હશે. ભૂતબૂત જેવું કંઈ ન હોય. યશ પણ વિચારે છે, કદાચ એવુંજ હશે. પણ.. ફરી બધાં પોતાના રૂમમાં જાય છે. યશની ગર્લ ફ્રેન્ડ નીલા કહે છે, શું તુંયે યાર સાવ ડરપોક છે. મને જગાડી હોત તો એ ભૂતનેય બરાબરનો પાઠ ભણાવી દેત. કહીને હસવા લાગી. યશ કંઈ ન બોલ્યો, બંને ફરીથી સૂઇ ગયા. યશને ઝોકું આવી ગયું નીલા પણ સૂઇ ગઈ. યશને ફરી કોઈ તેના હાથને જોરથી પકડ્યો હોય એવું લાગ્યું. એ જોરથી ચીસ પાડવા ગયો. ત્યાં તેણે તેના ફ્રેન્ડની ગર્લ ફ્રેન્ડ રૂપાને જોઇ. એણે નાક પર આંગળી રાખી યશને ચૂપ રહેવાનું કહ્યું અને યશનો હાથ પકડી ડ્રોઈંગ રૂમમાં લઈ ગઈ. અને યશના ગળામાં હાથ વીંટાળીને કહેવા લાગી આઈ લવ યુ યશ. યશ તેને દૂર કરવાનો પ્રયત્ન કરવા લાગ્યો. પણ રૂપા માની નહિ તે યશના ગાલ પર ચુંબન કરવા લાગી. અને પછી યશના હોઠ પર તેના હોઠ મૂકી દીધા. યશને જાણે તેના શરીરમાંથી કોઈ લોહી ચૂસી રહ્યું હોય એવું લાગ્યું. ધીમે ધીમે તે હોંશ ગુમાવવા લાગ્યો. \n\n   સવાર થતાંજ બધાં ઊઠી ગયા. યશ હજુ ઘેનમાં હતો, નીલાએ તેને જગાડ્યો. અને બોલી, ઊઠ, ઊંઘણશી અજવાળું થઈ ગયું બધાં આપણી રાહ જોઈ રહ્યાં છે. યશ આંખો ચોળતો ઊભો થયો. તેના શરીરમાં જાણે શક્તિ જ ન હતી. એવું લાગ્યું. એ ઊભો થઈને બ્રશ કરવા ગયો. નળ ખોલતાંજ તેમાંથી પાણીને બદલે લોહી ટપકતું જોયું એણે ચીસ પાડી. તેના બધા મિત્રો દોડીને આવ્યાં અને પૂછવા લાગ્યા શું થયું? ખૂન..ખૂન બોલી એણે નળ તરફ આંગળી કરી અને બોલ્યો, \"જુઓ નળમાંથી ખૂન ટપકે છે.\" બધાં હસવા લાગ્યાં અને બોલ્યા, યાર શું તું પણ. નળમાંથી પાણી પડે છે, યશ નળ તરફ જોવા લાગ્યો. હવે તેણે પાણી ટપકતું જોયું. \"આ શું થઈ રહ્યું છે મને? \" મનમાં બોલવા લાગ્યો. બધા ટેબલ પર નાસ્તા માટે ગોઠવાયા. યશની નજર રૂપા પર પડી. તેને રાતની ઘટના યાદ આવી. તે વિચારવા લાગ્યો રૂપાએ આવું કેમ કર્યું? મારે તેની સાથે વાત કરવી પડશે. મોકો મળતાં તેણે રૂપાને પૂછ્યું, \"રાત્રે મારી સાથે તે શું કર્યું? વિચારતાં પણ મને કંપારી છૂટે છે. તું મારા મિત્ર સાથે દગો કરે છે. અને અમારી વચ્ચે દુશ્મની ઊભી કરવા માંગે છે? રૂપા તો અવાચક બની યશ સામે જોઈ રહી અને બોલી, \"આ શું અગડમ બગડમ વાત કરે છે! હું રાત્રે તારી પાસે આવી હતી? મજાકની પણ હદ હોય. હું તો રૂમની બહાર જ નથી નીકળી.\" યશ તો રાત્રે મારી સાથે કોણ હતું? યશનું મગજ ચકરાવા લાગ્યું. તેની સાથે શું થઈ રહ્યું છે એ સમજાતું જ નથી. તેને તેના મમ્મી-પપ્પાના શબ્દો યાદ આવ્યા, \"બેટા, એ જગ્યા અવાવરું છે. આપણે શાસ્ર્તોક્ત વિધિ કરાવી લઇએ પછી જજે. હવે તેને આ વાત સાચી લાગવા માંડી. તેણે તેના મિત્રોને કહ્યું, ચાલો અત્યારેજ આપણે ઘરે જવા માટે નીકળી જઇએ. મને અહીં બરાબર લાગતું નથી. તેના મિત્રો બોલ્યા, યાર તું યે શું મજા બગાડે છે. પણ ચાલ તું કહે છે તો નીકળી જઈએ, પણ કાલે સવારે નીકળશું. આજની એક રાત રોકાઈ જઇએ. યશની ઈચ્છા ન હોવા છતાં મિત્રોની વાતને ટાળી શક્યો નહિ.\n\n   સવારનો નાસ્તો પૂર્ણ કરી બધાં ગાર્ડનમાં લટાર મારવા નીકળ્યા. એટલામાં બધાની નજર હવેલી પર બેઠેલાં ઘુવડ પર પડી. યશની નજર પણ તેના પર પડી. તે ચોંકી ગયો. ઘુવડની લાલઘૂમ આંખ જાણે એનેજ તાકી રહી હોય એવું લાગ્યું. તે ડરી ગયો. એટલામાં રામુચાચાએ એને ઈશારો કરી બોલાવ્યો. યશ તેની પાસે ગયો. તેના મિત્રો વાતો કરતાં આગળ ગયા. રામુચાચાએ યશની સાવ નજીક જઈને કહ્યું, \"બેટા! મને આ બંગલામાં કંઈ ઠીક નથી લાગતું. મેં કાલે રાત્રે સફેદ કપડાં વાળો ખવીસ જોયો હતો, જે મારી નજીક આવતો હતો પણ હું મોટેથી હનુમાન ચાલીસા બોલવા લાગ્યો એટલે એ ભાગી ગયો.\" યશ બોલ્યો, \"હા, ચાચા મને પણ એવું લાગે છે. આપણે કાલે સવારે જ અહીંથી નીકળી જઈશું.\" અને તે આગળ ચાલવા લાગ્યો. રામુચાચા મનમાં બોલ્યા, \"પણ આજની રાત..હે ઈશ્વર તું બધાની રક્ષા કરજે.\"\n\n   બધા મિત્રો ફરીને પાછાં હવેલીમાં આવ્યા. વાતોના ગપ્પાં માર્યા. અને મોબાઈલમાં ગેઇમ રમવા લાગ્યા. પણ યશનું મન વિચલિત હતું. આમ કરતાં સાંજ પડી ગઈ. ફરી બધાં ગાર્ડનમાં ગોઠવાયા. વ્હિસકી બીયરની પાર્ટી જામી હતી. અને જોક્સ કરીને હસતાં હતાં. મોડેથી બધાં અંદર આવ્યાં. અને ફ્રેશ થઈને ફરી વાતોએ વળગ્યાં. સાંજના અગિયાર વાગે લંચ લઇને કાર્ડ રમવા બેઠા.જેમ રાત પડતી હતી એમ યશના મનમાં ભય વધતો જતો હતો. રાત્રિનો એક થવા આવ્યો બધાં પોતપોતાના રૂમમાં સૂવા માટે ગયા. યશને ઊંઘ આવતી ન હતી. અને સૂતા ડર પણ લાગતો હતો. આથી જાગવાનું નક્કી કર્યું તેની પાર્ટનર નીલા સાથે વાતો કરવા લાગ્યો. બે વાગતાં નીલા કંટાળીને સૂઈ ગઈ. હવે યશની આંખો પણ ઘેરાવા લાગી. અચાનક તેણે સફેદ કપડાં વાળા પુરુષને તેની બાજુમાં ઊભેલો જોયો, તે ચીસ પાડવા ગયો, પણ અવાજ ન નીકળ્યો. પેલો પૂરુષ અટહાસ્ય કરવા લાગ્યો અને બોલ્યો ! તું કાલે અહીંથી જતો રહેવાનો છે એમને, પણ હું તારી સાથે આવીશ. તારું આ શરીર મને બહુ ગમી ગયું છે. અને એક આકૃતિ તેના શરીરમાં દાખલ થઈ ગઈ, યશ નીલાને બાથ ભરીને સૂઈ ગયો. નીલા એની ભીંસથી જાગી ગઈ. અને છૂટવા તરફડીયાં મારવા લાગી. યશ જોરથી હસવા લાગ્યો અને નીલાના હોઠ પર હોઠ મૂકી તેને ચૂસવા લાગ્યો. નીલા છટપટાવા લાગી. પણ તેનાથી છૂટી શકી નહિ. \n\n   સવાર થતાંજ બધા ઊઠી ગયાં. નીલા પણ જાગી. તેણે બાજુમાં યશને સૂતેલો જોયો, તે એકદમ ગભરાઈને ભાગી અને ચીસો પાડવા લાગી મને બચાવો ! આ યશ મને મારી નાખશે. બધાં એકબીજાની સામે જોવા લાગ્યાં. નીલાનું શરીર સાવ ફિક્કું લાગતું હતું. અને ભયથી ઘ્રુજી રહી હતી. બધાએ યશને જગાડ્યો અને પૂછ્યું, આ શું છે બધુ? યશ કહે શું થયું? શું છે? અને નીલા તું કેમ આટલી ગભરાયેલી છે? નીલા કહે તું હેવાન છે. મારાથી દૂર રહેજે. યશને કંઈ સમજ ન પડી. બધાં મિત્રો પણ મુંઝાઈ ગયા. હવે બધાં ઘરે જવા માટે ઉતાવળા થવાં લાગ્યા, થોડીવારમાં ફ્રેશ થઈ બધાં પોતપોતાની ગાડી લઈ નીકળી ગયાં.\n\n   આ બાજુ યશ પણ ઘરે આવી ગયો, તેના મમ્મી-પપ્પાને પણ રાહત થઈ, સારું ચાલો તમે આવી ગયા. કેવી રહી તમારી પાર્ટી ? યશ બોલ્યો બહુ સારી રહી. સાંજે બધાં સાથે જમ્યાં અને પોતપોતાના રૂમમાં સૂઈ ગયા. સુલભાબેન અને સંજયભાઈ પણ એમના રૂમમાં સૂતા હતાં. રાત્રે અચાનક તેમના રૂમનો દરવાજો ખૂલ્યો. સુલભાબેનની ઊંઘ ઊડી ગઈ. તેણે જોયું તો સામે યશ ઊભો હતો. એના ચહેરાં પર વિચિત્ર હાસ્ય હતું. સુલભાબેન બોલ્યા, યશ તું આટલી રાત્રે ? શું કામ છે તારે ? યશ તેની બાજુમાં આવી ગયો અને વિચિત્ર અવાજે બોલ્યો, \"મરવાના છો, બધાં મરવાના છો. કોઇને જીવતાં નહિ છોડું મારી હવેલી પર કબ્જો કરીને બેઠા છો ? એ મારી હવેલી છે, મારા આખા પરિવારને એકએક કરીને મૃત્યુને ઘાટ ઊતાર્યો છે, મારા નાલાયક અને હરામખોર ભત્રીજાએ. મારી મિલકત પડાવવા માટે હવેલીમાં રહીને મારા પરિવારને ખોરાકમાં ધીમું ઝેર આપીને બધાંને ખતમ કરી દીધા. પણ એ પણ નથી બચી શક્યો મેં એનો બદલો લઈ લીધો છે. હવે તમારો વારો છે. જે મારી હવેલી પર કબજો કરશે એને હું મારી નાખીશ હા..હા..હા.. સુલભાબેન કાંપવા લાગ્યા, યશ ત્યાંથી નીકળી ગયો. સુલભાબહેને તેના પતિને ઊઠાડ્યાં અને બધી વાત કરી. તેઓ યશના રૂમમાં ગયા તો એ ઊંઘતો હતો. બંને ફરી પોતાના રૂમમાં આવ્યાં. તેને પણ યશના વર્તનમાં અને તેના શરીરમાં કંઈક ફેરફાર દેખાતાં હતાં. બંને સવાર સુધી જાગ્યાં, અને પછી સવારે તેના મિત્રોને અને રામુચાચાને મળી બધી વાત જાણી. પછી તેઓ એક તાંત્રિક પાસે ગયાં અને બધી વાત કરી. તાંત્રિકે એક તાવીજ આપ્યું જે યશના ગળામાં પહેરાવવાનું કહ્યું. અને હવેલીમાં જઈને એ ભટકતી આત્માને મોક્ષ આપવાની વિધિ કરવાનું પણ કહ્યું, સંજયભાઈ અને તેમના પત્ની ઘરે આવ્યાં અને યશના ગળામાં તાવીજ પહેરાવ્યું. પહેલાં તો એ ગુસ્સે થઈ ગયો. પણ તાવીજનો સ્પર્શ થતાં શાંત થઈ ગયો.\n\n   બીજા દિવસે પેલા તાંત્રિકને લઇને બધાં હવેલી પર ગયાં. અને પેલો તાંત્રિક વિધિ કરવાં લાગ્યો. અચાનક હવેલીમાં લાઈટો થવાં લાગી અને એક પછી એક આકૃતિઓ દેખાવા લાગી. પેલો સફેદ કપડાંવાળો પુરુષ ચીસો પાડવા લાગ્યો, અને બોલ્યો, \"આ હવેલીની આગળ અમારા બધાની લાશ દાટેલી છે અમને મુક્તિ આપો\".. પેલાં તાંત્રિકે ત્યાં ખોદીને જોયું તો અલગ-અલગ જગ્યાએથી હાડપીંજર નીકળ્યાં તેણે તેને કાઢીને મંત્રોચ્ચાર કરીને બાળી નાખ્યાં. એક પછી એક છાંયા હવામાં વિલિન થવાં લાગી. યશ મૂર્છિત થઈ ગયો. તેના શરીરમાંથી પણ એક છાયાં બહાર આવી અને હવામાં વિલિન થઈ ગઈ. પેલું ઘુવડ પણ પાંખ ફફડાવી હવામાં અદ્નશ્ય થઈ ગયું. પેલા તાંત્રિકે મંતરેલું પાણી આખી હવેલીમાં છાંટી દીધું અને બોલ્યો ! એ બધાં આત્માને મુક્તિ મળી ગઈ છે. હવે આ હવેલીની જગ્યા પવિત્ર થઈ ગઈ છે.\n\n   થોડીવારમાં યશ પણ ભાનમાં આવી ગયો અને બોલ્યો ! ડેડ આપણે અહીં ક્યારે આવ્યાં ? સુલભાબહેન અને સંજયભાઈની આંખમાં હર્ષનાં આંસુ આવી ગયાં. સંજયભાઈ બોલ્યા બેટા ! કાલ રાતનાં આવ્યાં હતાં. હવે બધું બરાબર થઈ ગયું છે. અને એણે બધાને કહ્યું, \"આજથી હું કદી લાંચ લઈશ નહિ અને ખોટા કાર્ય કરીશ નહિ. મારા પરિવારને ઈશ્વરે નવું જીવન આપ્યું છે તેને સર્ત્કોમોથી દિપાવીશ. પેલો તાંત્રિક પણ બોલ્યો, \"હા, હું પણ મારી વિદ્યાનો ઉપયોગ સારા કર્મ માટે જ કરું છું. એટલે જ એ ટકી રહી છે. એક પણ પૈસો લીધાં વગર હું આ કાર્ય કરું છું. અને વિધિ માટે કદી નિર્દોષ જીવોની બલી પણ ચડાવતો નથી.\n\n   બીજા દિવસે સંજયભાઈએ આખા ગામને અને તેના મિત્રોને હવેલીમાં જમવાનું આમંત્રણ આપ્યું, અને બધાને પ્રેમથી જમાડ્યાં તેમજ આ હવેલી હવે હું આ ગામને સારા કાર્ય માટે આપું છું એવી જાહેરાત પણ કરી.\n\n   આ હવેલીમાં ગામના લોકોએ શાળા બનાવવાનું નક્કી કર્યું. થોડો ફેરફાર કરી સુંદર મજાની શાળા બનાવી દીધી. હવે જ્યાં વર્ષોથી સન્નાટો ફેલાયેલો રહેતો હતો એ હવેલી બાળકોના મીઠાં કલરવથી ગુંજવા લાગી.\n\n",
      "duration": "14 mins",
      "category": "Horror"
    },
    {
      "title": "સંતાકૂકડી",
      "story_name": "\"સ્ટેલા, હું બોલવું નહીં ત્યાં સુધી અહીં બેકયાર્ડમાં જ છુપાઈને બેસજે. સમજાયું ને તને બેના !\"\n\n\"હાં, પણ, જૉન, આપણે હાઈડ એન્ડ સીક રમી રહ્યાં છે કે ! દાવ કોના પર છે અને તું ક્યાં છૂપાઈશ?\"\n\n\"માઈન્ડ વેલ સ્ટેલા ! મારો અવાજ ન સાંભળે ત્યાં સુધી તું બહાર નહીં આવું, રાઈટ માઈ ડિયર સિસ્ટર !\"\n\n\"ઓકે જૉન ! હું તારાં બોલાવ્યાં પછી જ અહીંથી બહાર નિકળીશ. પણ, તું જલ્દી આવજે, મને અહીંયા બહુ ડર લાગે છે. ઓકે. !\"\n\n\"યસ માઇ ડિયર. હું જલ્દીથી જલ્દી તને બોલાવી લઈશ.\"\n\n\"પ્રોમિસ !\"\n\n\"યસ, ફેર પ્રોમિસ !\" સ્ટેલાનાં હાથમાં પ્રોમિસ આપવા માટે મૂકેલો પોતાનો હાથ હળવેકથી સરકાવતાં સ્ટેલાનાં હાથનો એ કોમળ સ્પર્શ જૉનને સાવચેતીપૂર્વક નેક્સ્ટ સ્ટેપસ લેવા માટે ધીરજ રાખવાનું શીખવે છે.\n\nઅને, એણે બેકયાર્ડમાંથી બહાર નીકળવા માટેનો ગુપ્ત રસ્તો અપનાવ્યો, અને એ સ્લાઈડની વિપરીત દિશામાં ક્રોલ કરતો ઉપર તરફ ગયો. એક પછી એક એમ ત્રણ માળ ક્રોલ કરવાથી જૉનને એનાં છોલાયેલાં ઘૂંટણ તકલીફ આપી રહ્યાં હતાં.\n\nપણ, પોતાની પરવાહ કર્યા વગર જૉન ત્રીજા માળાની મેડીએ ચઢ્યો અને સ્ટેલાની ડોલ્સ ભેગી કરવા લાગ્યો.\n\nત્યાં એણે ઉપર તરફ કોઈનાં ભારી પગલાંનો અવાજ સાંભળ્યો.\n\nઅને, એણે ઉતાવળ કરવી પડી. સ્ટેલાની ડોલ્સ લીધાં બાદ એણે એનાં ગરમ કપડાં અને સ્ટોરી બુક્સ પણ એક બેગમાં ભરી અને એ બધું લઈને જૉન મેડી પરથી નીચે હારનેસની મદદથી ઉતર્યો.\n\nએકદમ નીચે ગ્રાઉન્ડ ફ્લોર પર આવ્યા બાદ એણે એક નજર ઉપર તરફ નાંખી ત્યારે એણે જે કાંઈ પણ જોયું એના પર એનો બિલકુલ પણ વિશ્વાસ નહોતો બેસી રહ્યો.\n\n4 વર્ષની સ્ટેલા અને 8 વર્ષનાં જોન સાથે હાઈડ એન્ડ સિક રમનાર કોઈ અંકલ હતાં. કે જેણે સ્પાઈડરમેનનું માસ્ક પહેર્યું હતું. અને એનાં રિચર્ડ અંકલનાં અવાજમાં ખેલ ખેલી રહ્યા હતાં.\n\nયકાયક કોઈનો ફોન આવ્યો. અને, એ સ્પાઈડરમેનનો માસ્કધારી એ માણસ બંનેને પતાવી દેવાની વાત પર અટ્ટહાસ્ય કરતો સાંભળી જોન સમજી ગયો કે તેઓ પોતાનાં જ ઘરમાં ટ્રેપ થઈ ગયાં હતાં.\n\nઅને, હવે ભાગવા માટે કે પોલીસના આવવાની રાહ જોવા માટે ખાસ સમય નથી વધ્યો.\n\nસ્ટેલાને બેકયાર્ડમાં હાઈડ થવાની વ્યવસ્થા કરી, મોટાભાઈ તરીકે જૉને સ્ટેલાનો સામાન બેગમાં ભર્યો. અને, કિચનમાં જઈ થોડાં ફ્રૂટ્સ અને નાસ્તો પણ.\n\nત્યાં ફરી એણે ફર્સ્ટ ફ્લોર પર ભારી ભરખમ બૂટનો ટપ ટપ અવાજ સાંભળ્યો જે એની તરફ જ આગળ વધી રહ્યાં હતાં.\n\nબ્લેક પેપરનો પાવડર અને રેડ ચીલી સ્પ્રે હાથવગો રાખી જૉન કિડનેપર્સ સાથે હાઈડ એન્ડ સિક રમતો સ્ટેલા સુધી પહોંચવા માટે શૂઝ કાઢી દોડવા લાગ્યો.\n\nઅને, એનાં પગમાં કાંટા, કાંચનાં ટુકડા, કંકડ ને પથ્થર પણ ચૂભી રહ્યાં હતાં... એનો કોઈ વિચાર તથા દરકાર કર્યા વગર જ બસ મગજમાં એક ધૂન સવાર રાખી સ્ટેલાની સેફટી માટેની તજવીજ કરવા લાગ્યો.\n\nઉપરથી નીચે, ફરી નીચેથી ઉપર એમ ત્રણથી ચાર વાર ચક્કર થયા હશે કે જેથી તેઓ સ્ટેલા સુધી ન પહોંચે અને સ્ટેલા સેફ રહે.\n\nબેકયાર્ડમાંથી બહાર નીકળવા જે સ્પાઈરલ ક્રોલિંગ સ્લાઈડનો યુઝ કર્યો હતો એ પાછા વળતી વખતે ન કરી શક્યો એનો એને ભારોભાર અફસોસ હતો.\n\nબેકયાર્ડમાં જૉન પહોંચે એ પહેલાં કોઈ જાયન્ટ માણસનાં પંજામાં કેદ સ્ટેલા રડવા ચાહી રહી હતી. હાથ જોડી સૉરી કહેવા જઈ રહી હતી પણ પેલા કદાવર માણસે એનાં મ્હોં પર પોતાનાં હાથની પકડ એ હદે મજબૂત કરી કે સ્ટેલાની આંખો ચકરાવા લાગી.\n\nહોંઠ કાળા પડવા લાગ્યાં. શ્વાસ રૂંધાવા લાગ્યો. હાથ પગ ઢીલા પડી ગયાં. માથું એક તરફ ઢળી પડ્યું. અને, સ્ટેલા નિસ્તેજ, નિષ્પ્રાણ બની ગઈ.\n\nસ્ટેલા તરફની હલચલ ધીમે ધીમે ધીમી પડતાં કિડનેપર્સએ સ્ટેલાને ઝાકળભીના મેદાન પર આમજ સરકાવી દીધી.\n\nઅને ત્યાંથી ભાગવાની કોશિશ કરવા લાગ્યાં.\n\nત્રીજે માળની મેડીએ ડોલ્સ લેતા પહેલા જ જૉને 100 ડાયલ કરી પોલીસને જાણ કરી દીધી હતી.\n\nપોલીસનાં આવવા પહેલા જ સ્ટેલાની જગ્યા છતી થઈ ગઈ અને એ ગેમમાં હારી ગઈ.\n\nજૉન, એનો મોટો ભાઈ, એની સુરક્ષા અંગે સંપૂર્ણપણે શ્યોર હતો કે એ પોતાની બહેનને ગમે તે રીતે બચાવી લેશે. જે મહાપ્રયત્ન બાદ પણ શક્ય ન બન્યું.\n\nપોલીસ આવી પહોંચી અને એ કિડનેપર્સ પકડાઈ પણ ગયાં.\n\nસ્ટેલાને હોસ્પિટલમાં એડમિટ પણ કરી દીધી.\n\n48 કલાકની પ્રેયર્સ બાદ સ્ટેલા જાગી ખરી પણ, જૉન પોકારી ન શકી !\n\nસ્ટેલાનો અવાજ કાયમ માટે હાઈડ થઈ ગયો એનાં થ્રોટમાં.\n\nએક નવો ઝટકો કદાચ ભવિષ્યમાં સ્ટેલાને ફરી બોલતી કરી શકે.\n\nલેટ્સ હૉપ ફોર ધ બેસ્ટ !\n\n",
      "duration": "3 mins",
      "category": "Horror"
    },
    {
      "title": "એમ.ઈ.- 462",
      "story_name": "સ્થળ : પ્રિન્સિપાલ ઓફિસ ડેલ્ટા મેકેનિકલ\n\n એન્જિનિયરીંગ કોલેજ\n\nસમય : સવારનાં 11 કલાક.\n\nડેલ્ટા મેકેનિકલ એન્જિનિયરીંગ કોલેજ એટલે એવી ઈન્સ્ટિટયૂટ કે જે ઈન્સ્ટિટ્યૂટમાં એડમીશન લઈને દરેક વિદ્યાર્થીઓ પોતાનું મેકેનિકલ એન્જિનિયર બનવાનું સપનું પુરૂ કરે છે, દર વર્ષે મોટી સંખ્યામાં રાજ્યનાં અલગ અલગ વિસ્તારમાંથી વિદ્યાર્થીઓ મેકેનિકલ એન્જિનિયર બનાવનું સપનું લઈને આ કોલેજમાં એડમીશન લઈને આવે છે, આ કોલેજમાં એડમીશન મળવું એ પણ મોટું સદભાગ્ય ગણવામાં આવે છે.\n\nએવી જ રીતે આ કોલેજમાં આજથી બે વર્ષ પહેલાં રાહુલ, આસ્તિક, અપૂર્વા અને રોશની મેકેનિકલ એન્જિનિયર બનવાનું સપનું લઈને આવેલ હતાં, તેનું આ ગ્રુપ આખી કોલેજમાં એટલું બધું નામચીન હતું કે તેઓ સારી અને ખરાબ બનેવ બાબતોમાં આગળ પડતું હોય જ તે. કોલેજમાં ફાઈનલ એક્ઝામનું પરિણામ આવે તો પણ આ બધાં જ મિત્રો રિઝલ્ટમાં ચોક્કસ મેદાન મારી જતાં હતાં, તે બધાં જ મિત્રો 11 A કલાસમાં ભણી રહ્યાં હતાં.\n\nકોલેજનાં ત્રીજા વર્ષમાં આખા ગ્રુપ વચ્ચે એક પ્રોજેકટ આપવામાં આવેલ હતો..અને તેમનાં ગ્રુપનું નામ હતું \"એમ.ઈ.462\" (મેકેનિકલ એન્જિનિયરીંગ - 462), કલાસમાં પ્રોફેસર મૌલિક લેક્ચર લઈ રહ્યાં હતાં..એવામાં પ્યુન 11 A કલાસનો દરવાજો ખટકાવીને રૂમમાં પ્રવેશે છે.\n\n\"સર. \"એમ.ઈ.462\" ગ્રુપને પ્રિન્સીપાલ સાહેબ પોતાની ઓફિસમાં બોલાવે છે..!\" - મૌલિક સરની સામે જોઈને પ્યુન બોલ્યો.\n\nત્યારબાદ એમ.ઈ.462 પ્રિન્સીપાલની ઓફિસ તરફ જાય છે, તે લોકોનાં મનમાં એક પ્રશ્ન વાંરવાર આવી રહ્યો હતો..કે પ્રિન્સીપાલ સાહેબ..આવી રીતે અચાનક પોતાની ઓફિસમાં આપણાં ગ્રુપને શાં માટે બોલાવેલ હશે. ?\" પરંતુ હાલ તે લોકો પાસે આ પ્રશ્નનો કોઈ જ જવાબ હતો નહીં. આ પ્રશ્નનો જવાબ પ્રિન્સીપાલની ઓફિસમાં પ્રવેશ્યાં બાદ જ ખબર પડે તેવું હતું…\n\n\"વી આર કમ ઈન સર. !\" - બધાં મિત્રો પ્રિન્સીપાલની પરમિશન મેળવવા માટે પૂછે છે.\n\n\"યસ ! કમ ઈન ઓલ…!\" - પ્રિન્સીપાલ થોડાક ભારે અવાજે પહોંચે છે.\n\n\"તમારા ગ્રુપનો પ્રોજેકટ કેટલે પહોંચ્યો…?\" - બધાંની સામે જોતાં પ્રિન્સીપાલ પૂછે છે.\n\n\"બસ ! સર ! અમારો પ્રોજેકટ ઓલમોસ્ટ કમ્પલીટ છે. !\" - રાહુલ પ્રિન્સીપાલનાં પ્રશ્નનો ઉત્તર આપતાં બોલે છે.\n\n\"તો ! તમે તમારો પ્રોજેકટ હજુસુધી શાં માટે પ્રેઝન્ટ નથી કર્યો ?\" - પ્રિન્સીપાલ સાહેબ ટેબલ પર હાથ પછાડતાં - પછાડતાં બોલે છે.\n\n\"સર..અમારો પ્રોજેકટ \"એકવા ફ્યુલ એન્જીન\" પર આધારિત છે..જેમાં અમે એન્જીન બનાવવાંમાં સફળ રહ્યાં છીએ…!\" - અપૂર્વા વધુ વિગતો જણાવતાં બોલે છે.\n\n\"તો પછી તમારે. તમારો પ્રોજેકટ સબમિટ કરી દેવો જોઈએ..તો જ હું એ પ્રોજેકટને વેલીડ ગણીશ…!\" - પ્રિન્સીપાલ થોડુંક વિચારીને બોલે છે.\n\n\"પણ..સર..એ પ્રોજેકટમાં થોડોક ઈસ્યુ છે. ?\" - આસ્તિક થોડાક મૂંઝાયેલાં અવાજે બોલે છે.\n\n\"તો..તમે મને અત્યારે છેક જણાવી રહ્યાં છો..બાય ધ વે..તમારા પ્રોજેકટમાં શું ઈસ્યુ છે…?\" - પ્રિન્સીપાલ નવાઈ સાથે પૂછે છે.\n\n\"સર ! અમારા ગ્રુપને ઈકવા ફ્યુલ એન્જીન બનાવવામાં તો સફળતા મળી ગઈ. પરંતુ તે પ્રોજેકટ એક્ચ્યુલ મોટા વાહનમાં ચાલશે કે નહીં તે ખાતરી કરવાની અને ટેસ્ટિંગ કરવાનું અમારે હજુ બાકી છે. !\" - રોશની પ્રિન્સીપાલને પોતાનો ઈસ્યુ જણાવતાં બોલી.\n\n\"આઈ ! ડોન્ટ કેર. ! તમારે જો આ વર્ષમાં પ્રેક્ટીકલ પરીક્ષામાં પાસ થવું હોય તો મને આ પ્રોજેકટ એક અઠવાડિયામાં જ સબમિટ કરો. નહીં તો પછી આવતાં વર્ષે ટી.વાઈ.એમ.ઈ માં જ રહેવાની નોબત આવશે…!\" - પ્રિન્સીપાલ થોડાક ગુસ્સા સાથે બોલે છે.\n\n\"સર…! અમારી તમને એક નમ્ર વિનંતી છે કે એટલીસ્ટ અમને આ પ્રોજેકટ સબમિટ કરવાં માટે બે અઠવાડિયા જેટલો સમય આપો…!\" - રાહુલ પ્રિન્સીપાલને આજીજી કરતાં બોલે છે.\n\n\"ધેન ! ઓકે..બે અઠવાડિયામાં મારે તમારો પ્રોજેકટ તૈયાર જોઈએ..નહીંતર.. તમને…!\" - પ્રિન્સીપાલ તે લોકોની વાત સાથે સહમત થોડું બોલીને અટકે છે.\n\n\"જી..સર..અમે આવતાં બે અઠવાડિયામાં અમારો આ પ્રોજેકટ સબમિટ કરી જ દેશું. થેન્ક યુ વેરી મચ સર…!\" - આટલું બોલીને બધાં જ મિત્રો પ્રિન્સીપાલ ઓફિસની બહાર નીકળે છે.\n\nએક અઠવાડિયા બાદ..\n\n બધાં મિત્રો કોલેજની મેકેનિકલ લેબમાં પોતાનાં પ્રોજેકટ પર કામ કરી રહ્યાં હતાં, અને અંદરોઅંદર વાતચીત કરી રહ્યાં હતાં..\n\n\"યાર ! રાહુલ ! આપણે બધાંએ પ્રિન્સીપાલની ઓફિસમાં મોટે ઉપાડે કહી તો દીધું કે આવતાં બે અઠવાડિયામાં અમે અમારો પ્રોજેકટ સબમિટ કરી દઈશું. હાલ એક અઠવાડીયું પણ વીતી ગયું. સમય પોતાની રીતે પસાર થઈ રહ્યો છે પરંતુ આપણો પ્રોજેકટ હાલ આગળ વધવાનું નામ જ નથી લઈ રહ્યો. એક અઠવાડિયુ વીતવા છતાંપણ આપણો પ્રોજેકટ હતો ત્યાં જ છે. એમાં કોઈ જ એડવાન્સમેન્ટ આપણને જોવાં નથી મળ્યું. !\" - અપૂર્વા ચિંતિત અવાજે બોલે છે.\n\n\"હા ! યાર મને પણ અંદરથી એ જ પ્રશ્ન સતાવી રહ્યો છે…!\" - આસ્તિક અપૂર્વાની વાત સાથે સહમતી દર્શવાતા બોલે છે.\n\n\"ગાયઝ ! આપણે આ અઠવાડિયામાં કોઈપણ સંજોગોમાં પ્રોજેકટ પૂરો કરવો જ પડશે. !\" - રોશની મક્કમતાથી બોલે છે.\n\n\"ગાયઝ ! હું કંઈ બોલતો નથી એનો અર્થ એ નહીં કે મને આ પ્રોજેટને લઈને કંઈ જ ચિંતા નહીં હોય..ધીરજ રાખો બધું વેલ સેટ થઈ જશે. !\" - રાહુલ બધાં મિત્રોને સાંત્વના આપતાં બોલે છે.\n\nબરાબર એ જ સમયે રાહુલનો મોબાઈલ ફોન રણકી ઉઠે છે. વાસ્તવમાં તે કોલ નહીં પરંતુ એમ.ઈ.462 ગ્રુપ માટે લાઈફ લાઈન હતી..મોબાઈલ ફોનની ડિસ્પ્લે પર નામ જોઈને રાહુલની આંખોમાં એક તેજ આવી ગયું, ચહેરા પર આનંદ અને ખુશીઓની લકીરો છવાઈ ગઈ…આથી રાહુલ ખુશ થતાં થતાં કોલ રિસીવ કરે છે. અને ફોન પર થોડીવાર વાતો કરે છે…અને છેલ્લે…\"થેન્ક યુ સો મચ અંકલ ફોર યોર કાઈન્ડ સપોર્ટ ટૂ અસ…!\" - એવું બોલીને કોલ ડિસ્કનેક્ટ કરે છે…\n\n\"શું..થયું..રાહુલ…?\" - બધાં જ મિત્રો એકસાથે જ રાહુલને આતુરતાપૂર્વક પૂછે છે.\n\n\"જી ! મેં તમને બધાંને કહ્યું હતું ને કે ધીરજ રાખો બધું વેલ સેટ થઈ જશે..હાલ મારા મોબાઈલમાં જે કોલ આવ્યો તે મિ. ચિરાગ શાહનો કોલ હતો...કે જે આપણાં શહેરનાં સેન્ટ્રલ બસ સ્ટેશનમાં ડેપો મેનેજર છે..અને મારા એક મિત્રનાં પિતા છે. એમને મેં આપણાં પ્રોજેકટ વિશે વાત કરી હતી..તો તેમણે મને \"કંઈ કામ હોય તે કહેજે બેટા…!\" - એવું કહ્યું હતું. તો મેં તમને વિનંતી કરતાં કહ્યું કે,\"અંકલ ! હાલ અમારો પ્રોજેકટ 60 % પૂરો થઈ ગયેલ છે..જો તમે અમારા માટે કોઈ જૂની બસની વ્યવસ્થા કરાવીને આપો તો અમારા કોલેજ પ્રોજેકટમાં અમને 100 % ટકા ફાયદો થશે..અને અલ્ટીમેટલી આપણાં દેશને પણ ફાયદો થશે. આપણાં દેશને એકવા ફ્યુલ ઓપરેટિંગ એન્જીન બસ મળશે. !\" - રાહુલ વધુ વિગતો જણાવતાં બોલે છે.\n\n\"પછી શું થયું. ?\" - અપૂર્વા ખુશ થતાં - થતાં પૂછે છે.\n\n\"પછી મને ચિરાગ અંકલે કહ્યું કે,\"બેટા ! તમારો ઈરાદો નેક છે..અને તે આપણાં દેશ કે શહેર માટે ગર્વની બાબત છે..આ માટે હું આવતીકાલે અમારી હેડ ઓફિસમાં વાત કરીને પછી તને જણાવીશ. !\" - રાહુલ બધાં મિત્રોની સામે જોઈને બોલ્યો.\n\n\"પછી. પરમિશન મળી…!\" - આસ્તિક રાહુલની સામે જોઈને પૂછે છે.\n\n\"જી ! હાલ મારી વાત એમની સાથે થઈ તેઓએ કહ્યું કે \"મને હેડ ઓફિસમાંથી જણાવેલ છે કે તમે એ વિદ્યાર્થીઓને તમારા ડેપો પર રહેલ જે બસ કન્ડમ કરવાની છે તે આપી શકો છો…! ફાઈનલી વી આર સકસેસ. !\" - રાહુલ થમ્સ અપ કરતાં કરતાં બોલે છે.\n\nરાહુલની આ વાત સાંભળીને બધાં જ મિત્રોમાં એક અલગ પ્રકારનો આનંદ, ખુશીઓ અને ઉત્સાહ છવાઈ ગયો..અને રાહુલ બધાને જણાવાયું કે આવતીકાલે સવારે 10 વાગ્યે તે બસ આપણા વર્કશોપ એટલે કે મેકેનિકલ લેબમાં આવી પહોંચ છે. અને આપણે સખત મહેનત કરવાની છે..અને તેમાં આપણે દિવસ કે રાત જોવાનાં નથી. કાલે તમે બધાં પોત પોતાના ઘરેથી જ ટિફિન લઈને આવજો. તો જ આપણે આ પ્રોજેકટ એક અઠવાડિયામાં પૂરો કરી શકીશું.\n\nત્યારબાદ તે બધાં જ મિત્રો દિવસ અને રાત જોયા વગર, ભૂખ, તરસ, ઊંઘ વગેરે ભૂલીને પોતાનો ગ્રુપ પ્રોજેકટ પૂરો કરવામાં ઓતપ્રોત થઈ જાય છે, અંતે તે બધાં જ મિત્રોની મહેનત રંગ લાવી અને પ્રોજેકટ સબમિટ કરવાનાં આગળનાં દિવસનાં અંત સુધીમાં તો તે લોકો એ ખખડધજ બસને નવો અવતાર આપવામાં સફળ રહ્યાં હોય તેમ તે બસને એકદમ આલીશાન, ચમકદાર, અને આકર્ષક બનાવી દીધી..આ કદાચ દુનિયાની પહેલી એવી બસ હશે કે જે ફ્યુલમાં પેટ્રોલ કે ડીઝલ નહીં પરંતુ \"એકવા (પાણી)\" નો ઉપયોગ કરતી હશે.. ત્યારબાદ તે લોકોએ બસ ચાલુ કરીને ખાતરી પણ કરી લીધી. બસ હવે તેઓ આવતીકાલનો સૂરજ ઉગવાની રાહ જોઈ રહ્યાં હતાં, ક્યારે સવાર પડે…અને પ્રિન્સીપાલ પાસે જઈને પોતાનો પ્રોજેકટ સબમિટ કરાવે. પરંતુ તે લોકોને એ બાબતનો જરાપણ ખ્યાલ નહોતો..કે આ પ્રોજેકટ તેઓની લાઈફમાં કેટલી મોટી આફત કે મુસીબત સમાન સાબિત થનાર હશે.\n\nપ્રોજેકટ સબમીટ કરાવવાનાં એક દિવસ અગાઉ.\n\n\n\nસ્થળ : મેકનીકલ વર્ક શોપ…(લેબ)\n\nસમય : સાંજના 5 કલાક.\n\n\"સો..ગાયઝ ! ફાઈનલી. વી આર સક્સેસ્ફુલી કમ્પ્લીટેડ અવર પ્રોજેકટ વિધીન ગીવન ટાઈમ પિરિયડ…!\" - રાહુલ અને તેનાં મિત્રો ખુશ થતાં થતાં બોલે છે.\n\n\"યાર ! ગાયઝ ! મને ખબર નહીં..પણ..કેમ મારો જીવ કોઈ દેખીતા કારણ વગર જ મૂંઝાઈ રહ્યો છે…!\" - અપૂર્વા પોતાનાં ગળા પર હાથ ફેરવતાં - ફેરવતાં બોલે છે.\n\n\"ડોન્ટ વરી ! અપૂર્વા. એતો આપણે આ પ્રોજેકટ પૂરો કરવાં માટે કરેલ દોડાદોડી…રાત ઉજાગર...થાક..અપૂરતી ઊંઘ વગેરેને લીધે તારો જીવ મૂંઝાય રહ્યો હશે. !\" - રોશની અપૂર્વાને હિંમત આપતાં બોલે છે.\n\n\"યસ ! ગાયઝ..રોશનીની વાત સો ટકા સાચી છે.\" - આસ્તિક બોલે છે.\n\n\"હા ! ગાયઝ ! બસ હવે જલ્દી આવતીકાલનો સૂરજ ઉગે અને આપણો પ્રોજેકટ પ્રિન્સિપાલ સર પાસે સબમિટ કરાવી દઈએ એટલે આપણે છુટ્ટા. !\" - રાહુલ પોતાનાં કપાળ પર હાથ ફેરવતાં - ફેરવતાં બોલે છે.\n\nત્યારબાદ બધાં જ મિત્રો એકબીજાને \"બેસ્ટ ઓફ લક\" વિશ કરીને પોત - પોતાનાં ઘરે જવાં માટે નીકળે છે, અને થોડીજ વારમાં તે બધાં મિત્રો પોત - પોતાનાં ઘરે રાજી થતાં - થતાં પહોંચી જાય છે.\n\nએ જ દિવસે રાત્રે\n\nશિયાળાનો સમય હોવાથી વાતાવરણમાં ખૂબ જ ઠંડી ફેલાયેલી હતી, જેને લીધે જાણે શહેરમાં કર્ફ્યુ ફેલાયેલો હોય તેવું માલુમ પડી રહ્યું હતું, શહેરનાં મોટાભાગના-રસ્તાઓ સુમસામ અને વેરાન ભાસી રહ્યા હતા, જ્યારે આ બાજુ રાહુલ જમી કારવીને ઊંઘવા માટે પોતાના રૂમમાં પ્રવેશ્યો, બેડમાં સુતાં-સુતાં તેનાં મનમાં એક વિચાર આવ્યો કે પોતે તેમના મિત્રો સાથે મળીને હાલ એક્વા ફ્યુઅલ આધારિત જે પ્રોજેક્ટ બનાવ્યો છે તે પ્રોજેક્ટ માં ફ્યુઅલ તરીકે તેઓએ એક્વા એટલે કે પાણીનો ઉપયોગ કરેલ છે,પરંતુ હાલમાં પડી રહેલી તીવ્ર ઠંડીને લીધે આવતીકાલે કદાચ તેઓનું એન્જિન કામ ન પણ કરે એવું પણ બની શકે.\" - આ વિચાર આવતાની સાથે જ રાહુલે પોતાનો મોબાઈલ ફોન ઉઠાવ્યો અને અપૂર્વાને કોલ કરીને આ બાબત વિશે જણાવ્યું અને સાથોસાથ જણાવ્યું કે, \"હાલ પોતે વર્કશોપ પર જઈને આ બાબતની એક વખત ખાતરી કરી લે અને જો અપૂર્વા ઈચ્છા ધરાવતી હોય તો તેની સાથે વર્કશોપ પર આવી શકે છે..અને..અપૂર્વા એ પણ રાહુલ સાથે વર્કશોપ પર આવવાની તૈયારી બતાવી ત્યારબાદ રાહુલ અને અપૂર્વા થોડી જ વારમાં કોલેજની મેકેનિકલ લેબ એટલે કે વર્કશોપ પર પહોંચી જાય છે.\n\nવર્કશોપ પર પહોંચ્યા બાદ રાહુલ તેઓએ બનાવેલ બસનું એક્વા ફ્યુઅલ એન્જીન કે જે બસમાં ઈન્સ્ટોલ કરેલ હતું..તે સ્ટાર્ટ થાય છે કે નહીં તેની ખાતરી કરવા માટે બસમાં સેલ્ફ લગાવે છે અને જોતજોતામાં બસ એક જ સેલ્ફ માં શરૂ થઈ જાય છે, આ જોઈ રાહુલ અને અપૂર્વા બંનેના જીવનમાં જીવ આવ્યો અને તે બન્નેવે રાહતનો એક ઊંડો શ્વાસ લીધો ત્યારબાદ રાહુલ અને અપૂર્વા નિશ્ચિત અને બેફિકર થઈને પોતાના ઘરે જવા માટે રવાના થયાં.\n\n લેબમાં થી નીકળ્યાંની 20 કે 25 મિનિટ બાદ તેઓ જ્યારે રોડ પરથી પસાર થઈ રહ્યા હતા, ત્યારે રાહુલની આંખો સામેના વાહનમાંથી આવતા તીવ્ર પ્રકાશ ને કારણે અંજાઈ ગઈ. જેને લીધે રાહુલે ક્ષણિક પૂરતો બાઈક પરથી કંટ્રોલ ગુમાવી દીધો અને માંડ માંડ કરીને બાઈકને કંટ્રોલ કરી. બરાબર આ જ સમયે અપૂર્વાએ ડર સાથે જોરથી એક ચીસ પાડી !\n\n\"રાહુલ ! આ તો આપણે બનાવી એ જ બસ છે. હજુ થોડાસમય પહેલાં તો આપણે આ બસમાં સેલ્ફ મારીને આવ્યાં, તો આ બસ અહીં કેવી રીતે પહોંચી…? આ બસ કોણ ચલવાતું હશે…? આ બસ તો આપણે લેબમાં લોક કરીને રાખેલ હતી તો પછી તેની બીજી ચાવી કોની પાસે હશે. ?\" - અપૂર્વાએ એક જ શ્વાસમાં ઘણાબધાં પ્રશ્નો રાહુલને પૂછયાં.\n\n\"અપૂર્વા ! હાલ આ બધાં જ પ્રશ્નોનો જવાબ પેલી બસને ફોલો કરવાથી જ મળે એમ છે. માટે તું જલ્દી બાઈકમાં બેસી જા..આપણે એ બસને ફોલો કરવાની છે. !\" - રાહુલ અપૂર્વાને પોતાની બાઈક પર બેસવાનો ઈશારો કરતાં બોલ્યો.\n\nત્યારબાદ તે બંનેવ પેલી બસની પાછળ પોતાની બાઈક ભગાવીને પીછો કરે છે, થોડીવારમાં રાહુલ તે બસને ઓવરટેક કરીને તે બસ ઉભી રાખવાં માટેનો ઈશારો કરે છે, આથી તે બસ રોડની વચ્ચોવચ ઉભી રહી જાય છે, ત્યારબાદ રાહુલ અને અપૂર્વા તે બસમાં પ્રવેશે છે, બસમાં પ્રવેશતાની સાથે જ તે બનેવની આંખો આશ્ચર્ય, ડર અને નવાઈને લીધે પહોળી થઈ ગઈ..કારણ કે બસમાં કોઈ ડ્રાઈવર હતું જ નહીં. તે બસ એની જાતે જ ચાલી રહી હતી. આ જોઈ રાહુલ અને અપૂર્વાનાં શરીરમાં ડરને લીધે ધ્રુજારી ઉપડી ગઈ, ડરને લીધે તેઓનો પરસેવો છૂટી ગયો, આંખો પહોળી થઈ ગઈ..અને હૃદય કબૂતરની માફક ફફડવા લાગ્યું. આ જોઈ રાહુલ પરિસ્થિતિ તાગ મેળવતા બોલ્યો…\n\n\"અપૂર્વા ! આપણું આ બસમાં આવી રીતે રોકાવું ખુબ જ જોખમ ભરેલ છે..માટે આપણે સૌ પ્રથમ બસમાંથી બહાર નીકળવું પડશે. \" - રાહુલ અપૂર્વા સામે જોઈને બોલ્યો.\n\nત્યારબાદ રાહુલ અને અપૂર્વા બસમાંથી ઉતારવા માટે ઝડપથી ચાલવાં માંડે છે, હાલમાં તે બંનેવ ખુબ જ ગભરાયેલાં હતાં, બરાબર આ જ સમયે તે લોકોનાં કાને એક અવાજ અથડાય છે.\n\n\"તમે ! એકલા..એકલા. જ..જશો. અમને પણ લઈ જાવ તમારી સાથે. !\" \n\nઆ અવાજ સાંભળતાની સાથે જ તે બનેવનાં પગ એકાએક થંભી ગયાં, કારણ કે આ અવાજ બીજા કોઈનો નહીં પરંતુ આસ્તિક અને રોશનીનો હતો. આથી રાહુલ અને અપૂર્વા અવાજની દિશા તરફ પોતાનું માથું ફેરવે છે. ત્યાં તેઓની નજર સામે આસ્તિક અને રોશની બસની છેલ્લી સીટ પર બેસેલાં હતાં, જે બનેવનાં માથામાંથી લોહીની ધાર વહી રહી હતી..જે ધાર માથા પરથી તેઓનાં ચહેરા પર આવી રહી હતી. તેઓનો ચહેરો ખૂબ જ ખરાબ રીતે ઈજા પામેલ હોય તેવો લાગી રહ્યો હતો. અને જોત - જોતામાં આસ્તિક અને રોશની અપૂર્વાને મારવા માટે તેઓની નજીક આવી રહ્યાં હતાં, આથી રાહુલ અપૂર્વાનો હાથ પકડીને ઝડપથી બસમાંથી ઉતરી ગયો. અને બસનો દરવાજો બહારથી બંધ કરીને ઝડપથી પોતાની બાઈકમાં સેલ્ફ મારીને બાઈક કોલેજની મેકેનીકલ લેબનાં વર્કશોપ તરફ ભગાવે છે. આ દરમ્યાન પેલી બસ પણ એકાએક અદ્રશ્ય થઈ જાય છે.\n\n આ બાજુ રાહુલ ખુબ જ ઝડપથી પોતાનું બાઈક ભગાવીને મેકેનીકલ લેબનાં વર્કશોપ પર પહોંચે છે, ત્યાં પહોંચીને જોવે છે તો તેઓનાં આશ્ચર્યનો કોઈ જ પાર નથી રહેતો. કારણ કે તે લેબમાં તેઓએ જે બસ બનાવી તે બસ તો હતી. પરંતુ તે બસ એકદમ બિસ્માર હાલતમાં હતી, એ બસ જોતાં એવું લાગી રહ્યું હતું..કે જાણે તે બસ વર્ષોથી આ લેબમાં પડેલ હોય. તેવામાં એકાએક અપૂર્વા ડર ભરેલ એક ચીસ પાડે છે..આથી રાહુલ અપૂર્વા પાસે દોડી જાય છે…\n\n\"શું ! થયું અપૂર્વા…? તે શાં માટે આવી રીતે મોટેથી ચીસ પાડી. ?\" - રાહુલ અપૂર્વાને પૂછે છે.\n\n\"ત્યાં. પે..લી. બ..સ..માં. !\" - અપૂર્વા ખચકાતા - ખચકાતા પેલી બસ તરફ ઈશારો કરતાં બોલે છે.\n\nરાહુલ બસ તરફ નજર કરી તો બસ મુસાફરોથી છલોછલ ભરાયેલ હતી, જેમાં ડ્રાઈવર અને કંડકટર બનેવ પણ હતો. પરંતુ તે બધાં જ મૃત્યુ પામેલ હતાં…હાલ આ બસની હાલત જોતાં એવું લાગી રહ્યું હતું કે, \"માનો કે થોડીક જ મિનિટો પહેલાં આ બસનો ગમખ્વાર અકસ્માત થયેલ હોય, જેને લીધે બસની અંદર બેસેલાં તમામ મુસાફરો ઊપરાંત ડ્રાઈવર અને કંડકટર મોતને ભેટયા હોય.\n\n જોત - જોતામાં તે બધાં જ ડેડબોડી બસમાંથી નીચે ઉતર્યા અને સાથોસાથ બસનો ડ્રાઈવર અને કંડકટર પણ નીચે ઊતર્યા. આ જોઈ રાહુલ અને અપૂર્વાનાં મનમાં ડર તેની ચરમસીમાએ પહોંચેલ હતો..ત્યારબાદ તે બધાં રાહુલ અને અપૂર્વા સામે હાથ જોડીને બોલ્યાં.\n\n\"અમારી ! આ બસને નવું જીવનદાન..કે ફરી સજીવન કરવાં બદલ અમે તમારા ખુબ ખુબ આભારી છીએ…!\" - બસમાં બેસેલ એક મુસાફર બોલ્યો.\n\n\"તમે ! બધાં કોણ છો…!\" - રાહુલ હિંમત કરીને બોલ્યો.\n\n\"જી ! અમે પણ તમારી જેમ જ ક્યારેક મનુષ્ય હતાં, પરંતુ અમે જે બસમાં બેસેલ હતાં, તે બસનો આજથી એક વર્ષ પહેલાં એક ગમખ્વાર અકસ્માત થયેલો હતો, જેમાં બસમાં બેસેલાં બધાં જ મુસાફરો ઉપરાંત ડ્રાઈવર અને કંડકટર પણ મોતને ભેટી પડ્યાં હતાં. આમ અમારા બધાંની કમોત થવાને લીધે અમારો આત્મા ભટકી રહ્યો હતો. અને તમારા ગ્રુપે આ બસ બનાવીને અમારા પર મોટો ઉપકાર કરેલ છે. હવે અમે અમારી જે ઈચ્છાઓ અધૂરી રહી ગયેલ છે તે બધી ઈચ્છાઓ તમારા દ્વારા પુરી કરીશું. !\" - બધાં જ પેસેન્જરો એકસાથે બોલ્યાં.\n\n\"પણ ! એમાં અમારો શું ફાયદો. ?\" - અપૂર્વા હિંમત કરીને બોલી.\n\n\"જી ! મેડમ ! તમારો ફાયદો એ કે તમે તમારો પ્રોજેકટ સબમિટ કરવામાં સફળ રહેશો… અને જો તમે લોકોએ અમારી મદદ નથી કરી..તો પછી તમારા બધાંની શું હાલત થશે..એ તમે થોડીવાર પહેલાં જ્યારે બસ રસ્તામાં રોકી હતી..ત્યારે આસ્તિક અને રોશનીનાં સ્વરૂપમાં જોઈ લીધેલ છે. જો તમે અમારી મદદ નહીં કરશો..તો તમારા બધાં જ મિત્રોની એવી હાલત થશે…!\" - એક પેસેન્જર અપૂર્વા સામે જોઈને બોલે છે.\n\n\"ઓકે…! અમે તૈયાર છીએ..તમારી વાત સાથે સહમત થવાં..બસ મને, અપૂર્વા, આસ્તિક કે રોશનીને કંઈક થવું જોઈએ નહીં..એ શરતે. !\" - રાહુલ સહમતી દર્શવાતા બોલે છે.\n\n\"રાહુલ. પ..ણ…!\" - અપૂર્વા રાહુલને રોકતાં બોલે છે.\n\n\"નહીં. .અપૂર્વા જો આપણે આપણાં બધાનો જીવ બચાવવા માંગતા હોઈએ તો તે માટે આપણી પાસે આ લોકોની વાત સાથે સહમત થવાં સિવાય કોઈ જ વિકલ્પ નથી. !\" - રાહુલ અપૂર્વાની સામે જોઈને બોલે છે.\n\n\"ધેન..ઓકે…!\" - અપૂર્વા ઊંડો નિસાસો નાખતાં બોલે છે.\n\n\"બટ… અપૂર્વા..આ સિક્રેટ તારે હંમેશા માટે સિક્રેટ જ રાખવાનું છે, આ બાબત વિશે તું..કોઈને પણ..કંઈ જ નહીં જણાવે..ઈવન આસ્તિક અને રોશનીને પણ નહીં. તું મને આ બાબતનું પ્રોમિસ આપ. !\" - રાહુલ અપૂર્વા પાસેથી પ્રોમિસ લેતાં - લેતાં બોલે છે.\n\n\"ઓકે..સ્યોર. પ્રોમિસ…!\" - અપૂર્વા રાહુલને પ્રોમિસ આપતાં બોલે છે.\n\nત્યારબાદ રાહુલ એક પછી એક એમ બધાં જ પેસેન્જરોની અંતિમ ઈચ્છા વિશે પૂછે છે. અને અપૂર્વા તે લોકોની ઈચ્છા એક કાગળ પર ટપકાવતી જાય છે, ત્યારબાદ તે બધાં જ પોત - પોતાની અધૂરી અંતિમ ઈચ્છાઓ જણાવીને એકાએક અદ્રશ્ય થઈ જાય છે, અને જોત - જોતામાં બસ પહેલાની માફક જ આલીશાન અને ચકચકિત બની જાય છે.\n\n પછી રાહુલ અપૂર્વાને ઘરે ડ્રોપ કરીને પોતાનાં ઘરે પરત ફરે છે, અને વિચારતા - વિચરતાં પોતાનાં બેડ પર સુઈ જાય છે.\n\n\n\nપ્રોજેકટ સબમિટ કરવાનાં છેલ્લા દિવસે (બીજે દિવસે)\n\nબીજે દિવસે રાહુલ અને તેનાં બધાં જ મિત્રો એટલે કે અપૂર્વા, આસ્તિક અને રોશની કોલેજનાં પ્રિન્સિપાલ સર અને હેડ ઓફ ડિપાર્ટમેન્ટ સામે પોતાનાં ગ્રુપ \"ME 462\"નાં પ્રોજેકટનું સફળતાપૂર્વક પ્રેઝન્ટેશન આપે છે, અને સાથોસાથ તેઓ તેમનાં પ્રોજેકટ \"એકવા ફ્યુલ એન્જીન\" કે જે પેલી બસમાં ઈન્સ્ટોલ કરેલ હતું. તેનો સફળતાપૂર્વક લાઈવ ડેમો પણ આપે છે.\n\nME 462 ગ્રુપનું આ પ્રેઝન્ટેશન અને લાઈવ ડેમો જોઈને હેડ ઓફ ડિપાર્ટમેન્ટ અને પ્રિન્સિપાલ ખુદ પણ પોતાનાં મોં માં આંગળા નાખી ગયાં, ત્યારબાદ આખી કોલેજમાં ME 462 ગ્રુપનાં પ્રોજેકટની વાહ વાહ થવાં લાગી. અને થોડા જ સમયમાં તે લોકોની ફાઈનલ એક્ઝામ પણ આવી ગઈ..અને ફરી પાછા આ બધાં જ મિત્રોએ એક્ઝામ ટોપરમાં બાજી મારી લીધી…\n\n ત્યારબાદ રાહુલ અને અપૂર્વા..પ્રોજેકટ સબમિટ કરવાની આગળની રાતે જે કાંઈ ઘટનાં પોતાની સાથે ઘટેલ હતી..તે સમગ્ર ઘટનાં વિસ્તારપૂર્વક જણાવે છે, અને અપૂર્વા બધાં પેસેન્જરો, ડ્રાઈવર અને કંડકટરની જે અંતિમ ઈચ્છાઓ હતી તેનું લિસ્ટ પણ આસ્તિક અને રોશનીને બતાવે છે. .ત્યારબાદ બધાં જ મિત્રો કોલેજમાં વેકેશન હોવાથી એકપછી એક એમ બધાં જ પસેન્જરોની અધૂરી અને અંતિમ ઈચ્છાઓ પુરી કરવાનાં નેક કામમાં લાગી જાય છે, અને જોત - જોતામાં એક જ મહિનામાં બધાં જ મિત્રો તમામ પેસેન્જરો, કંડકટર અને ડ્રાઈવરની અધૂરી અને અંતિમ ઈચ્છાઓ સફળતાપૂર્વક પુરી કરે છે.\n\n ત્યારથી માંડીને આજસુધી તે બધામાંથી કોઈને પણ પેલી બસમાં બેસેલાં મુસાફરો કે ડ્રાઈવર કે કંડકટર ફરી દેખાય નહીં. અને ME 462 ગ્રુપના પ્રોજેકટને ગવર્મેન્ટ ઓફ ઈન્ડિયા તરફથી \"એવોર્ડ ઓફ ઍક્સેલનસી\" આપવામાં આવ્યો. અને બધાં જ મિત્રો પેલી બસ,તેના ડ્રાઈવર, કંડકટર અને તમામ મુસાફરોનો મનોમન ખુબજ આભાર માને છે.\n\n મિત્રો, આપણે પણ આપણાં જીવનમાં કોઈપણ નવી કે જૂની વસ્તુઓ આપણાં ઘરમાં વસાવતા પહેલાં આગળ કે પાછળનો વિચાર કરતાં નથી હોતા..પરંતુ એમાંથી અમુક વસ્તુઓ આપણાં ઘરમાં આવે તો છે પરંતુ પોતાની સાથે એક ડાર્ક ભૂતકાળ પણ લઈને આવતી હોય છે. જે ક્યારેક આપણી જિંદગીને નર્કથી પણ બદતર બનાવી નાંખવા માટે કાફી હોય છે. અને એ વસ્તુઓ સાથે જોડાયેલ રૂહ કે આત્માનો ઈરાદો નેક પણ હોઈ શકે છે..અને ખરાબ પણ હોઈ શકે છે. એ તો જે લોકોને તેમનો સામનો કરવાની નોબત આવતી હોય માત્ર તે જ લોકો આ બાબત સમજી અને જાણી શકતાં હોય છે.",
      "duration": "14 mins",
      "category": "Horror"
    },
    {
      "title": "પરગ્રહવાસી",
      "story_name": "‘વાહ કેવી સુંદર સવાર છે !' કેતકી બારીમાંથી ઘરનાં પાછળના ભાગમાં આવેલા બગીચાને જોઈ રહી હતી.\n\nમોટોભાઈ યશ પણ બારી પાસે આવ્યો અને કેતકી સામે જોઈને કહે ‘ગુડ મોર્નિંગ કેતુ’. \n\nકેતકીએ પણ અભિવાદન કર્યું.\n\nઅચાનક યશની નજર સફરજનનાં ઝાડ પર પડી ને કંઈક અચંબામાં પડી કેતકીને ઈશારાથી બતાવ્યું.\n\nતરત જ કેતકીએ તે તરફ જોયું ને તેની તો આંખો જ પહોળી થઈ ગઈ !\n\nતે તરત જ બોલી ઊઠી ‘ભાઈ આ તો એલિયન જેવું લાગે છે, હવે એનું શું કરીશું ને તે તો સાવ જ નાનું બચ્ચું હોય તેમ લાગે છે ‘.\n\nબંને વિચારમાં પડી ગયાં. મમ્મી પપ્પાને વાત કરીએ એમ નક્કી કરીને તેઓ હોલ તરફ ચાલવા લાગ્યાં. હજી હોલમાં પહોંચે તે પહેલાં જ એલિયન ઘરમાં ઘૂસી આવ્યું અને ટેબલ પર જઈને બેઠું.\n\nમમ્મી ત્યારે જ ચા નાસ્તાની ટ્રે લઈને આવતી હતી ને મમ્મી તો ગભરાય જ ગઈ અને બોલી ઊઠી કે ‘જુઓ તો ઘરમાં ઘુવડ ઘૂસી આવ્યું છે ને એ પણ ધોળે દિવસે !’\n\nયશને તો ખાત્રી જ થઈ ગઈ કે આ એલિયન જ છે. તેનું શરીર સાવ નાનું ને દેખાવ ઘુવડ જેવો હતો. બધાં વિચારમાં જ હતાં ત્યાં તો તે બોલવા લાગ્યું, \"અરે તમે કોઈ ડરો નહીં, હું અહીં પૃથ્વી પર એક સંદેશો દેવા આવ્યો છું.\" અને એ સંદેશો આ પ્રમાણે હતો.\n\n‘પૃથ્વી પર હજી કોરોના સાવ ગયો નથી. નાના મોટા સ્વરૂપે તે હજુ જુદાજુદા નામે જેમ કે આલ્ફા, લેમડા વગેરે. તો તમારે હજુ ધ્યાન આપવાનું છે સાથે સાથે યોગ, કસરત, મેડીટેશન ખાસ કરવાનું છે.\n\nઆને લીધે તમે બીજી બધી બીમારીથી બચી શકશો.’ આટલું કહી પાંખો ફફડાવી ઊડી ગયું.\n\nસૌએ નાસ્તો કરતા કરતા નક્કી કર્યું કે આજથી જ કસરત અને યોગા શરૂ કરી દેવા.",
      "duration": "2 mins",
      "category": "Horror"
    },
    {
      "title": "નકાબ.",
      "story_name": "જેમાં સોહનલાલની ભાવિ પુત્રવધૂ પોતાનો જાન ગુમાવે છે \n\n\"આ..આ... ઓહ...ઓહહ... નકાબવાળા બહેન મે તમારું શું બગડયું છે ધ્રૂજતા અવાજે\" સાક્ષી દર્દથી કાણસતી બોલી. તેની ચીખથી આસપાસનું વાતાવરણ ભારે થઈ ગયું. તેની પાસે ઉભેલો તેનો ભાવિ પતિ સર્વેશ પોતે કોઈ ઊંડા કૂવામાં હોય તેવું લાગતું હતું. અચાનક હવામાં ઉડતા આગિયા જેવુ લાગ્યું. અને આઘાત નીન્દ્રામાં સરી પડ્યો.\n\nસાક્ષી અને સર્વેશની સગાઈ થઈ હતી. આજે તેઓ ડુંગરપૂર સ્ટેટની ગુલમહોર હવેલીએ પિકનિક માટે આવ્યા હતા. બીજા બધા જમી પરવારી ને પાછા વળી ગયા હતા. નવલૂ જોડું હવેલીમાં મુક્ત હતું. સાક્ષી શહેરના સુમનલાલ હલવાઇની દીકરી હતી. તો સર્વેશ સોહનલાલનો એક માત્ર વારસ હતો..\n\nસોહનલાલે સાક્ષીના મમ્મીને કહ્યું હતુકે કે તમે લગ્નમાં તમારા બજેટ પ્રમાણે જ કરજો અમને સારૂં લાગે એટલે આમ આવું કરવું જ પડે એવું નહીં. આપણે દુનિયાને નથી દેખાડવાનું. તમને તો ખબર જ છે ને આજકાલના લગ્નમાં દેખાડો કેટલો હોય છે. તારા પપ્પાની વાતથી મારી મમ્મી તો એટલા ટેન્શન ફ્રી થઈ ગઇ હતી અને. અને ખુશ પણ એટલાં જ થયા કે આપણા વિચારો જેવા જ એમના વિચારો છે અને આજકાલના દંભ દેખાડા વાળી લાઈફ નથી ગમતી. આજે સોહનલાલે તેઓની ડુંગરસ્ટેટની પુરાણી હવેલીએ એક પાર્ટી રાખેલી તેમાં તેઓના અંગત સર્કલના મિત્રો અને સાક્ષીના મમ્મી અને તેઓના કુટુંબના નજીકના સભ્યો પાર્ટીમાં આવ્યા હતા હતા.\n\nસોહનલાલના પત્નિ સજનબાની મરજી વિરુદ્ધ યોજાયેલ પાર્ટી પત્યા પછી. રાત્રિના બે વાગ્યા છતાં સર્વેશ પાછોના આવ્યો એટલે સર્વેશના મમ્મી હવે અકળાયા. તેઓને ચોવીસ વરસ પહેલાની તેઓના બાપદાદાના જમાનાના ડુંગર ઉપરના ઘરમાં ઘટેલી ઘટના યાદ આવતા ભયનું લખલખુ આવિ જતા. કપાળે પરસેવો નિતરી આવ્યો. ભૂતકાળની કોઈ બિહામણી યાદે તેમના પુરખોની આ \"ગુલમહોર હવેલી\" તેઓ માટે \"વડીલોની ધરોહર\"થી વિશેષ નહતી. કારણ કે પરની અંહી આવ્યા ત્યારથી તેઓ આ ગુલમહોર હવેલી સાથે અગણિત સંકળાયેલી રોચક વાર્તાઑ સાંભળી ચૂક્યા હતા. તેઓના એકના એક પુત્રના વિવાહની પાર્ટી અહી આયોજિત થઈ ત્યારે તેઓ આજે પણ તેઑ કોઈ અગમ્ય ડર મહેસુસ કરી રહ્યા હોવાથી હવેલીએ જવાથી દૂર રહ્યા હતા.\n\nજેમાં સોહનલાલના પુરખોની હવેલીનો અતીતનો ઓછાયો કેડો મૂકતો નથી. \n\nવિચારોએ તેમના મગજનો કબ્જો લઈ લીધો હતો. સતત તેઓની સમક્ષ તેમની નણદ રૂપકુંવરબાનો હાથ ફેલાવી મદદ માંગતો ચહેરો આવતો હતો. સજનબાની ધીરજનો અંત આવ્યો અને કોઈ અમંગળથી તેઓ ભયભીત થવાથી તેઓ તેમનં પતિ સોહનલાલ પાસે દોડી ગયા. ત્યારે તેઓના પતિ દીવાન ખંડમાં સિગારેટના ધૂમાંડાંમાં ઘેરાયેલા હોઇ. સજનબા તેઓને દૂરથી ઓળખીના શકયા અને મોટી ચીસ પાડી દીવાન ખંડના દરવાજે ફસડાઈ પડ્યા.\n\nકાતિલ ઠંડીની તે પૂનમની રાત્રિએ. બાએ પાડેલી એકાએક ચીસના આવવાજથી સોહનલાલ ધ્રુજી ગયા. અવાજ તરફ નજર જતાં જોયું તો. તેમની આંખે દરવાજે લોહીથી ખરડાયેલા તેમની બહેન રૂપકુંવારબાની ચોધાર આંસુએ રડતી કપાયેલી ડોકી હવામાં તરતી જોઈ. તેમાથી લોહીની ધારો વાછૂટતી હતી. અને કાને કણસતા અવાજે બહેનનો સાદ પડતો હોય તેવો આભાસ થયો...\"સોનું... સોનું.. તું ક્યાં છે... મ્હારાથી તું આટલો દૂર કેમ રહે છે ? જલ્દી આવ. હું ક્યારની \"રાખી\" લઈને તારી રાહ જોવુછું. મ્હારા વીરા..\"\n\nસોહનલાલે તેઓના વારસો પહેલા ગુજારી ગયેલા બહેન અત્યારે હાથ ફેલાવી બોલાવી રહ્યા હોય તેવું લગતા ડરી. હાથમાં રહેલી સિગારેટને ઝડપથી ફૂંકવા માંડ્યા. જ્યારે તેમની આંગળીએ સળગતી સિગારેટના સળગતા ગલથી ટેરવાં દાઝ્યા ત્યારે તંદ્રા તૂટી અને જોયું તો દરવાજે તો તેઓના પત્ની સાજનબા ફસડાઈ પડેલા હતા. સોહનલાલે દાઝેલી આંગળીને તેઓના મોમાં મુક્તા દરવાજે દોડ્યા. અને રઘુ રસોયાને રાડ પાડી પાણી મંગાવ્યું અને તે છાંટી. સાજનબાને મૂર્છામાથી જાગૃત કર્યા.\n\nસાજનબાએ કળ વળતાં આકાશ હજુ પહોચ્યો નથી તેની ચિંતા વ્યક્ત કરી. સોહનલાલે બાને ગાલે ટપલી થપકારતા બોલ્યા. 'ઓહ..ઓહ.. તમે. ભારે અજંપા વારા છો હો... નાહકની ચિંતા ના કરો... આપણો દીકરો વયસ્ક છે.. યુવાન હૈયા છે... થાય મોડુ.. તેમાં આપણે ચિંતા નહી કરવાની.' તેવું કહેતા બાને ટેકો આપી દીવાન ખંડમાં લઈ આવી સોફા ઉપર બેસાડી રધુને રવાના કર્યો. પણ રાયજી ( સાજનબા તેમમાં પતિને રાયજી કહેતા) અને તરત સર્વેશને મોબાઇલ લગાવ્યો પણ મોબાઈલ \"નો\" રિપલાય આવતો હતો. મોબાઇલ ઉપર સંપર્ક ન થતાં સોહનલાલ પણ મુજયા. કઈ અજુગતું બન્યું હોય તેવી અશંકાએ હવે ડરી ગયા. પણ તેઓએ ડરને ચહેરા ઉપર દર્શાવ્યા વગર. સાજનબાને હૈયા ધારણ આપી. નાઇટસૂટ ઉપર ઓવરકોટ ચડાવ્યો અને તેમની બ્લેક મર્સિડિજ લઈ ફાર્મ હાઉસ પહોચ્યા. ગેટ ઉપર ભીખું -દરવાન ઝોકે ચડેલો એટલે હોર્નના અવાજને પ્રતીભાવ ના આપ્યો છેવટે સોહનલાલે ગાડીમાંથી ઉતારીને ગેટ ખોલ્યો અને તેટલામાં ભીખું-દરવાનનું જોકું પત્યુ. જોયું તો મોટા શેઠ હતા. હાથ જોડતા બોલ્યો બોલો શેઠ આતો જરા ખાવાનું ભારે હોવાથી.. કઈ વાંધો નહીં લખું. અરે તારા નાના શેઠ. ભીખું વાતને કાપતા બોલ્યો તેઓ અને વહુબા હજુ ફાર્મમાં છે. ગાડી બહાર નથી નીકળી.\n\nસોહનલાલ પોતાની પાસે અત્યારે પિસ્તોલ નથી. તે બદલ રંજ મહેસુસ છે.\n\nસોહનલાલે મારકો-પોલોની સિગાર પેટાવી એક ઊંડો કસ લેતા એક નજર કાળા ડુંગરની તળેટીમાં નાખી. ત્યારે ચિત્તા. વરુ. શિયાળ. ઝરખ. હાથી. સાપ. કરચલા. જંગલી ઘુવડ. વીંછીઓથી ભરપૂર ડુંગરની તળેટીમાં અર્ધ રાત્રિએ તેઓએ એક ઝરખને સાસલા પાછળ દોડતું જોયું. પણ પિસ્તોલ હાથવગી નહતી એટલે તેઓ સસલાને બચાવી ન શકયા. અને સસલાની તિણી ચીસ સમે. ત્યા તો હવેલીના ટાવર ઉપર લાગેલી ઘડિયાળે રાત્રિ અઢી વાગ્યાનો ડંકો વાગ્યો. સાસલાનો ભોગ લેતા ઝરખને જોયાપછી. પોતાની પાસે અત્યારે પિસ્તોલ નથી. તે બદલ રંજ મહેસુસ કરતાં\n\nસોહનલાલના શ્વાસો શ્વાસ એકાએક વધી ગયા. તેઓ તરતજ ગાડીમાં બેઠા અને દરવાજો લોક કરી લીધો અને ભીખું પણ સાથે ગોઠવાયો. થોડો સમય વિતતા. કોટના ખિસ્સામથી ચાંદીની સુરાહી કાઢી અંગ્રેજી દારૂનો ઘૂંટ મારી મન શાંત થતાં વિચારતા હતા કે પોતાના સમયમાં લગ્ન પછી પણ. પત્ની સાથે નિકટતા મેળવવી કેટલું મુશ્કેલ હતું ! અને આજે લગ્ન પહેલાની મોકળાશ કેટલી સહજ છે ! તેઓએ ગાડીના ડેશ બોર્ડમાથી મારકો-પોલોની સિગાર કાઢી પેટાવી. સિગારના દરેક કસથી ગાડીમા \"કેપહચીનોની\" મહેકથી (કડવી કોફીની સુગંધ) ગાડીના ઠંડા વાતાવરણને વધારે અલહાદક બનતું હતું. સોહનલાલની આ માનીતી બ્રાન્ડ હતી જ્યારે હળવા મૂડમા હોય ત્યારે સામાન્ય રીતે અડધી કલાક ચાલતી આ સિગારને તેઓ આંઠથી દસ મિનિટમા ફૂંકી મારતા. લખું. તેના શેઠના આવા સ્વભાવથી વાકેફ હતો. શેઠ આવે સમયે તેને પણ બચેલા થોડા કસનો લાભ આપતા હતા. સિગારના ઠૂંઠાના કસની આશાએ ગાડી પાસે ઊભો રહ્યો. અને તેને આજે શેઠે અડઘી પતાવેલી સિગાર તેને હવાલે કરી તો. આજે લખૂના આનંદનો પાર ના હતો. લખું સિગાર બુઝાવા જતો હતો ત્યાં સોહનલાલ બોલ્યા. નહીં ભીખું ઉતાવળ નથી તું પણ આજની પાર્ટીને સિગારની લેહઝત લઈ યાદગાર બનાવ. તારી સિગાર પતે પછી આપણે બંગલે જઇયે.\n\nપરદાદાના વખતની સોહનલાલની આ ગુલમહોર હવેલીને ભલે લોકો શાપિત હવેલી કહેતા પરંતુ આ હવેલી ઘણી રીતે બીજા કરતાં અલગ હતી. પરદાદાના વખતની આ હવેલી લગભગ સત્તર એકરના વિશાળ ફલકમા પથરાયેલી હતી. તેમાં લગભગ બધાજ ટોપીકલ ફળોના ઝડવાઓ કાબેલ માળીની નજર હેઠળ જળવાયેલ હતા. લગભગ કિલોમીટરના એપ્રોચ રસ્તો વટાવી સોહાનલાલની મર્સિડિજ હાઉસ પાસે પહોચી અને. બરાબર તે વખતે કોઈ સ્ત્રીની ચિખનો અવાજ તેઓએ તથા લખુએ સાભળ્યો. સોહનલાલ. થડકારો ખાઈ ગયા. કઈ અજુગતું બન્યું હોય તેમ તેમને લાગતાં તેઓ એ ભીખુંની સામે જોયું. તે પણ ચિખના અવાજથી અવાચક હતો. ગાડીમાથી બંને બહાર નિકર્યા ત્યારે નભમાં ચંદ્ર જાણે કોઈ આવનારી આફતથી કંપતો હોય એમ નાની-નાની વાદળીઓ પાછળ લાંબો વખત સુધી ઘડીએ ઘડીએ છુપાઈને પોતાની શીતળ છાયા વારેવારે સમેટી લેતો હતો.\n\nમુશ્કેલીઓ અને દુઃખ વચ્ચે બહુ ફર્ક છે. ખરું દુઃખ કોને કહેવાય એ અત્યારે સોહનલાલને ખરેખર સહન કરવાનું આવ્યું ત્યારે જ સમજાયું તેમની પાસે કોઈને પણ. તેમનું જીવન જોઈને ઈર્ષ્યા થાય એવું સુખ હતું પણ અત્યારે તેઓ બેચેન હતા. ભીખું દરવાન સમજી ગયો કે એક શ્રીમંતની અતૂટ મમતા પાછળ એક સાધારણ પિતા પણ છે. શેઠ ચાલો તમારા ઉપર શ્રીજીના ચારેય હાથ હજુ છે. માટે ચિંતા ન કરો.\n\nસોહનલાલને તેઓની પુત્રવધૂના મોતનું  કારણ જાણવા મળેછે. \n\n'સોહનલાલ અને ભીખુંએ જ્યારે હવેલીના દીવાનખાનામાં પગ મૂક્યો ત્યારે. ખંડમા ખટ...ખટ...કટ ખટ.. ખટ..કટનો અવિરત અવાજ આવતો હતો. અને તેમાં તેમના પરદાદાના જમાનાનું જર્મનીનુ ફ્લોર ક્લોકનો ટક-ટકારો ત્યાં પ્રસરેલી નીરવ શાંતિને ખંખોળતો ડરવણો લાગતો હતો. દીવાનખંડના દીવા હજુ બેલ્જિયમના ઝૂમમરમાં ઝગમગતા હતા. સોહનલાલની નજર આ જગ્યાથી ટેવાયેલી એક ક્ષણમા તાગ મેળવી લીધો. તરતજ બાજુના રૂમમા દોડ્યા. અને ગ્રામોફોનની પતી ગયેલી રેકર્ડ ઉપરથી આર્મ ઉપાડી રેકર્ડ પ્લેયર બંધ કરી ખટ-કટના અવાજ બંધ કર્યો. અને જોયું તો ચોકની સામેના આવેલા એન્ટિકરૂમમા પણ લાઇટો ચાલુ હતી. તેઓ ત્યાં ગયા અને તેમની પાછળ લખું પણ દોરવાયો. અંહી તેઓને બાપદાદાએ તેઓના જીવનકાળ દરમ્યાન શિકાર કરેલા પશુઓને દવા ભરી સાચવેલા હતા.\n\nસોહનલાલે આ રૂમમા આવતાવેત જોયું તો આદમ કદનું સાબરનું બુત નીચી મૂડીએ સાક્ષીની છાતી ઉપર પડેલું અને સાબરના બે અઢીફૂટીયા શિંગડાથી રીંકલની છાતી ચિરાઈ ગયેલી હતી. તેમાથી લોહી વહી રૂમમાં પથરાએલ અફગાન ગાલીચાની લાલાશમાં વધારો કરી રહ્યું હતું. રહેલ હતું. અને દૂર ખૂણામા ઊંધામોઢે સર્વેશ બેહોશ- નિશ્ચેત હતો તેને પણ માથે વાગેલું હોઇ લોહી નીકળતું હતું. વાતાવરણમા કોઈ મીઠી માદક સુગંધ રેલાયેલી હતી. સમયને પારખીને. લખુંને બહાર જવા સંકેત કરી. સોહનલાલે તરતજ ૧૦૦ નંબર ડાયલ કરી પોલીસ ચોકીમા પ્રાથમિક જાણકારી આપી. અને તેઓના ફેમિલી ડોક્ટર નિરવને પણ ફાર્મ હાઉસ તેડાવ્યા અને હાઉસની બહાર તેઓની રાહ જોતા ભીખુંની સાથે આવી બેઠા.\n\nઇન્સ્પેક્ટર શેખર અને તેની તપાસ પાર્ટી થોડાજ સમયમા ફાર્મ હાઉસના અંધારામાં હેડલાઇટના લીસોટા રેલાવતી જીપ સાથે આવી પહોચી. ઈન્સ્પેકટર શેખરે પ્રાથમિક પૂછતાત કરી. અને સ્થળ ઉપરના ફોટા લીધા અને એમ્બુલન્સ બોલાવી સાક્ષીની બોડીને પોસ્ટમોર્ટમ માટે રવાના કરી. એટલામાં સોહનલાલના ફેમિલી ડોક્ટર નીરવ પણ આવી પહોચ્યા અને તેઓએ સર્વેશને તપાસ્યો. તેને પડવાથી ઉમ્મરાની ધાર માથે વગેલી હતી તેમાથી રક્ત વહી રહ્યું હતું અને અને તેનો પલ્સ રેટ ધીમો પડતો જતો હોઇ. સ્ટેરોઈડ આપી સત્વરે દવાખાને રવાના કરાવ્યો. ઇન્સ્પેક્ટર શેખરે તડબાતોબ ચોકીમાથી વધારાની કુમક માંગવી. ફાર્મ હાઉસને સીલ કરી. સાઇટ ફોરેન્સિક ડિપાર્ટમેંટને હવાલે કરી દીધી.\n\nસોહનલાલે તેમની ઘેર રહેલા પત્ની સાજનબાને આ બીનાની જાણ કરી અને. સાક્ષીની માતા- પિતાને લઈ ડોક્ટર નીરવને ત્યાં આવવા જાણવી. તેઓ વગર વિલંબે સીધા હોસ્પિટલ પહોચ્યા ત્યાં સુધીમાં સર્વેશ ભાનમાં આવી ગયો હતો અને પોલીસના માણસો તેની પૂછતાત કરતાં હતા. તેણે જણાવ્યુ કે પાર્ટી પત્યા પછી થોડો સમય તેઓ પાછળ બગીચામાં ફરતા હતા. અને પછી શક્ષિએ થોડો ફેની પીધો. પછી તે તેને ગુલમોહર હવેલી બતાવવા હવેલીમાં લઈ ગયો. દીવાન-ખંડમાથી સ્ટડી રૂમમા આવ્યા અને મે એલ્વિસ પ્રિસલીના Can't Help Falling in Love ગીતની રેકર્ડ ગ્રામોફોનમા મૂકી ડાન્સ કરવા સાક્ષી ને કહ્યું થોડા સ્ટેપ પતાવ્યા ત્યાં એણે મને ફેનીના નશામાં કહ્યું ચાલ આપણે \"સિંહ સાથે સેલફી\" લઈએ. એટલે અમે એન્ટિક રૂમમા આવ્યા. મે લાઇટ ચાલુ કરી અને તે રૂમમાં ગઈ અને હું એર કંડિશનર ચાલુ કરવા ખૂણામા સ્વિચ પાડવા ગયો કારણકે પાપા કહેતા કે. આ બંધિયાર રૂમમાં આ પ્રાણીઓના બુત માં ફાઉલ એર નીકળતી હોય છે માટે ફ્રેશ એર સરકુલેશન વગર રૂમમા જવું નહીં. એર કંડિશનર ચાલુ કર્યા પછી તેની પેનલ સેટ કરવા. પેનલ પાસે નમ્યો અને મને લથડિયું આવ્યું અને નીચે પડ્યો. પછી શું થયું તે મને ખબર નથી ॰પણ હા. મને બરાબર યાદ આવે છે કે મે સાક્ષીના અવાજમા એવું સાંભળ્યું હતું કે \" ઑ નકાબ વાળાબેન મે તમારું શું બગડયું છે...?. આ..આ\"... બસ પછી જ્યાર આંખ ઊઘડી ત્યારે માથે પાટો હતો અને અંહી ડોક્ટર કાકા પાસે હતો.\n\nફોરેન્સિક ટીમને સર્વેશના કપડાં અને પગરખાનો હાવલો લેવાનો હોઇ તેઓ બેઠા હતા અને તેના મમ્મી સાજનબા તેના બીજા કપડાં લઈને આવી પહોચતા. સર્વેશે પહેરેલા કપડાંનો હવાલો લઈ પોલીસ પાર્ટી નીકળી ગઈ..અને સાક્ષીની માતા રમીલાબેન અને પિતા સુમનલાલ પણ આવેલા હતા. તેઓ સાક્ષીના આકસ્મિત મૃત્યુથી દુખી થતાં હતા. સોહનલાલે તેઓને સાંત્વના આપી હકીકતથી વાકેફ કર્યા. સોહનલાલ ઘેર પહોચ્યા ત્યારે સવારના સાત વાગી ગયા હતા.\n\nસોહનલાલ નું મગજ ફાટ- ફાટ થતું હતું. તે વારે વારે સર્વેશને પૂછતાં હતા બેટા શું થઈ ગયું.. યાદ કરી કહે અને પણ તેમના દીકરાએ એકજ વાત પકડી રાખેલી \"પાર્ટી પત્યા પછી થોડો સમય તેઓ પાછળ બગીચામાં ફરતા હતા. અને પછી સાક્ષીએ થોડો ફેની પીધો અને હવેલીમાં ફેરવવા લઈ ગયો. દીવાનખંડથી સ્ટડી રૂમમા આવ્યા અને તેણે એલ્વિસ પ્રિસલીના Can't Help Falling in Love ગીતની રેકર્ડ ગ્રામોફોનમા મૂકી ડાન્સ કરવા સાક્ષીને કહ્યું થોડા સ્ટેપ પતાવ્યા ત્યાં એણે મને કહ્યું ચાલ આપણે \"સિંહ સાથે સેલફી\" લઈએ છે એટલે અમે એન્ટિક રૂમમા આવ્યા. મે લાઇટ ચાલુ કરી રીંકલ રૂમમાં ગઈ અને હું તમારી હંમેશની સૂચના મુજબ હું એર કંડિશનર ચાલુ કરવા ખૂણામા સ્વિચ પાડવા ગયો અને. તે પછી તેની પેનલ સેટ કરવા. પેનલ પાસે નમ્યો અને મને લથડિયું આવ્યું અને નીચે પડ્યો. પછી શું થયું તે મને ખબર નથી ॰પણ હા. મે ચોક્કસ સાક્ષીના અવાજમા એવું સાંભળ્યું હતું કે \"ઑ નકાબ વાળા બહેન મે તમારું શું બગડયું..છે ?. આ..આ\"... બસ પછી જ્યાર આંખ ઊઘડી ત્યારે માથે પાટો હતો અને અંહી ડોક્ટર કાકા પાસે હતો.\n\nસોહનલાલે પોતાના સોલિસિટર દસ્તૂરજીને બીનાની તપાસ માટે બોલાવ્યા. \n\nસવારે નવ વાગતા સોહનલાલે તેમના પરમ મિત્ર અને લીગલ અડવાઈજર \"દસ્તૂરજીને બોલાવ્યા અને હકીકતથી વાકેફ કર્યા. અનુભવી દસ્તૂરજી પણ આ અણધારી બનેલી હકીકતથી અચંબામા હતા. તેઓ ફાર્મ હાઉસની ભૂગોળથી (રજો-રજ) પરિચિત હતા અને સાક્ષીના મોતનું કારણ બનેલા સાબરના બુતથી પણ વાકેફ હતા. હાઉસના તે એન્ટિક રૂમમા સિંહ વાઘ દીપડો હરણ શિયાળ અને સાબર. આ બધા બુત સારી રીતે એરેંજ કરેલા હતા અને સાબરનું બુત સ્ટીલના હૂક અને એસ એસના મજબૂત તારથી એન્ટિક રૂમના મધ્ય ભાગમાં લટકાવેલું હતું. અંહી રૂમમા પૂર્વ દક્ષિણ બાજુમા કાચની બારી હોઈ. દિવસ દરમ્યાન આવતા નેચરલ ઉજાશ તે જીવંત લાગતું હતું અને એન્ટિક રૂમમા ભલે બીજા ખૂંખાર પ્રાણીઓના બુત હતા પણ આ અઢી ફૂટ શિંગડા ધરાવતું આદમ કદના સાબરના બુતની વાત અલગ હતી.\n\nદસ્તૂરજીએ સમય ગુમાવ્યા વગર સર્વેશ અને સોહનલાલથી વિગતો લેવા માડી. કારણકે ગુલમોહર હવેલીમા જવાય તેમ ન હતું. તેઓએ ઓફિસમા ફોન કરી અને સર્વેશના આગોતરા જામીનના પેપર તૈયાર કરવા તેમજ તે અંગે તજવીજ કરવા માણસોને પણ કામે લગાવી દીધા.\n\nસોહનલાલે દસ્તૂરજીને જણાવ્યુ કે સાક્ષી અને લતા એ સુમનલાલ હલવાઇની બે દીકરીઓ. સાક્ષી તેમની પહેલી પત્ની ગીતાબેન નું સંતાન હતી. અને તેની સાથે સુમનલાલના લગ્ન થયેલા. આ લગ્નજીવન ટૂંકું નિવડેલ હતું. અને ગીતાના અવસાન થવાથી રીંકલના યોગ્ય ઉછેર થાય તે હેતુથી સુમનલાલે ગીતાબેનના કાકાની દીકરી રમીલાબેન સાથે બીજા લગ્ન કરેલ અને રમીલાબેન સાથેની ગ્રહસ્થી દરમ્યાન લતાનો જ્ન્મ થયેલો. સુમનલાલ હલવાઇની શહેરમાં શોપ હતી. સાક્ષી અને સર્વેશ કોલેજના સાથી હતા તેઓની મિત્રતાને સોહનલાલે લગ્નની સ્નેહ ગાંઠમાં બાંધવા નક્કી કરેલું હતું. તેના ભાગ રૂપે ગઈ રાત્રિએ પાર્ટી હતી.\n\nદસ્તૂરજીએ સોહનલાલ ને ધરપત આપી અને ચિંતા ન કરવા સમજાવ્યા. અને હવેલીમાં સર્ચ માટેની પરવાનગી માટે પોલીસને મળવા રવાના થયા.ત્યારે આજે હવેલીમાં બનેલી ઘટના ક્રમથી ભૂતકાળમાં અંહિજ રૂપકુંવરબાના આકસ્મિત ઘટેલ મૃત્યુનો કિસ્સો યાદ આવતા બેચેન હતા. અને આજની બીનામાં હવે તેઓ કાવતરાની આશંકા કરતાં હતા. હજુ બે કલાક પહેલા તો હસતી-રમતી સાક્ષીનું મોહક સ્મિત કેમેય કરી ભૂલાતું નહતું. ભૂત પ્રેત. ડાકણ. પિશાચ અંગેની લોકવાયકામાં નહીં માનનાર અને પ્રેતને એક ભ્રમ તેમજ આવી વાતોને કાલ્પનિક માનતા દસ્તૂરજીને આજની બીનાએ હવેલી વિષે સાંભળેલું તાજું થઈ આવતા.... યાદ આવી ગઈ કે પુરાણી હવેલીને અડીને આવેલા જંગલના આંબલીના ઝાડમાં ઘણી ડાકણો વસે છે. અને પૂનમની દરેક રાત્રે વિચરતી હોય છે કોઈ અદમ્ય ડરે તેમના કાબેલ દિમાગમાં ભય પ્રવેશી ચૂક્યો હતો. તેઓ અવઢડમાં હતા આજના પ્રસંગે તેમનું મન હવે ખરેખરનું બેચેન બન્યું હતું.\n\nલાગભગ બપોરના બે વાગે. પોસ્ટ મોર્ટમ પતતા. બોડીનો હવાલો મળ્યો. અને સાક્ષીની અંતિમ ક્રિયા પતાવી. સોહનલાલ મનમાં વિચારતા હતા કે સમયનું ચક્ર ગજબનું છે. હજુ ગઇકાલે કેવી ખુશી અને ઉમંગ હતો અને આજે કેવો માતમ છાયેલો છે. તેઓ દુખી થતાં હતા કે. હું મારી હોનહાર ભાવિ પુત્રવધુ સાક્ષીને સાચવીના શકયો. રમીલાબેન.સોહનલાલને ઉદેશીને બોલ્યા. વેવાઈ. તમે દુખી ના થાવ. તમારો કે સર્વેશ કુમારનો શું વાંક? સૌ ઉપરવારાની મરજી થી ચાલતું હોય છે. અને મારી દીકરી લતા પણ કાબિલ છે. તેનું સગપણ સર્વેશ સાથે ગોઠવાયતો સાક્ષીના આત્માને શાંતિ પહોચશે એવું મારૂ માનવું છે. તમે રડીને દુખી ના થાવ તમારા આંસુથી સાક્ષીના આત્માને દુ:ખ પહોચશે. દસ્તૂરજીએ આ સાંભળ્યું. થોડી નવાઈ લાગી પણ ચૂપ રહ્યા.\n\nદસ્તૂરજીની જોરદાર રજૂઆતને કારણે સરકારી વકીલની મેલી મુરાદ બર ના આવી.\n\n હત્યાની ઘટનાની બીજી સવારે ઈજા પામનાર સર્વેશને હોસ્પિટલમાંથી રજા આપવામાં આવી હતી. ત્યાર બાદ પોલીસે તેની પૂછપરછ કરતા તેણે ભારપૂર્વક પોતે નિર્દોષ હોવાની રજૂઆત કરતા જણાવ્યું હતું કે મને લથડિયું આવ્યું અને નીચે પડ્યો. પછી શું થયું તે મને ખબર નથી બસ પછી જ્યાર આંખ ઊઘડી ત્યારે માથે પાટો હતો અને અંહી ડોક્ટર કાકા પાસે હતો.\n\nક્રાઇમ બ્રાંચે સાક્ષીની હત્યાનો ગુનો પુરવાર કરવા મેડિકલ વિષયના નિષ્ણાત સિવિલ હોસ્પિટલના ડો. યાકુબનો અભિપ્રાય એકત્રિત કર્યા બાદ તેમને ફરિયાદ પક્ષના મહત્ત્વના સાક્ષી તરીકે અદાલતમાં હાજર કર્યા હતા. કોર્ટમાં ડો. યાકુબે તેમની જુબાનીમાં ભારપૂર્વક જણાવ્યું હતું કે. સર્વેશના માથામાં તથા આંખના ભાગે થયેલી ઈજાઓ સામાન્ય પ્રકારની હતી. આવી ઈજાઓ ખુદ જાતે જ કરી હોય કે પછી કોઈએ મિત્રભાવે પણ કરી હોય.\n\nકોર્ટ સમક્ષ આ કેસની સુનાવણી દરમિયાન સર્વેશ તરફથી વરિષ્ઠ ધારાશાસ્ત્રી દસ્તૂરજી તથા તેમના સહાયક વકીલો લલીત દલવી તથા સ્મિતા શર્મા અને પી. એચ.પટેલ ઉપસ્થિત રહ્યાં હતાં. જ્યારે સરકાર તરફથી વરિષ્ઠ સરકારી વકીલ જતિન ધોળકિયા તથા સંજય સોલંકી હાજર રહ્યાં હતાં. સોહનલાલની ભાવિ પુત્ર વધુ સાક્ષીના આકસ્મિત મૃત્યુમા દેખીતી રીતે સર્વેશ સંપૂર્ણ નિર્દોષ હોવા છતાં માત્ર સાંયોગિક સંજોગોને આધારે તેને ગુનેગાર ઠરાવતો સરકારી મશીનરીના પ્રયાસને વખોડતા વરિષ્ઠ વકીલ દસ્તૂરજી અસરકારક રજૂઆતો કરી હતી.\n\nતેઓએ જણાવ્યુ કે સાક્ષીની હત્યા આકાશ શામાટે કરે ? હત્યા પાછળ તેનો મોટીફ ( ઇરાદો ) શું હતો ? તેની કોઈ જ માહિતી પોલીસને પ્રાપ્ત થઈ શકી નથી કે તેઓ રજૂ કરી શક્યા નથી. મારા અસીલના તેની ભાવિ પત્ની અને તેના કુટિંબીજનો સાથે સુમેળભર્યા સંબંધો હતા. તો પછી. તેમનો અસીલ શા માટે તેની મંગેતરની હત્યા કરે. તે પ્રશ્નનો કોઈ જવાબ સરકારી પક્ષ આપી શક્યો નથી.\n\nસર્વેશને માથામાં આંખના ભાગે થયેલી ઇજાઓ અંગે તેની સારવાર કરનાર ડો. નીરવની જુબાની વિશ્વસનીય હોવાનું દસ્તૂરજી ભાર પૂર્વક જણાવ્યુ. આકાશના માથામાં પથ્થરની ધાર અથડાવથી થયેલ ઘા એવો જોરદાર હતો કે તે ખોપરીના હાડકા સુધી પહોંચી ગયો હતો. જો તેના પાડવામાં થોડો વધારે ફોર્સ હોત તો આકાશની ખોપરીનું હાડકું પણ તૂટી શક્યું હોત. તેમ જ તેના માથાના અને આંખના ભાગ થયેલી ઇજાથી નીકળેલા લોહીના રેલા અંગે ન્યાયમૂર્તિઓએ જણાવ્યું હતું કે. માનવ શરીરનું અત્યંત નાજુક અંગ આંખ છે અને તેને આંખના રતન તરીકે ઓળખાય છે. કોઈ પણ વ્યક્તિ પોતાના હાથે જ આંખ પર આવો પ્રહાર કરી શકે નહિ. એટલું જ નહીં કોઈ મિત્રને પણ આવી જગ્યાએ ફટકો મારવા આમંત્રિત કરી શકે નહીં. આ ઉયપરાંત ત્રીજી – ત્રાહિત વ્યક્તિની ઘટના કાળે.હાજરી પુરવાર થતી નથી.\n\nવધુમાં દસ્તૂરજીએનોધાવ્યું કે હતું કે. સાક્ષીની હત્યા સર્વેશે કરી હોય તેવી સરકારી પક્ષની દલીલને ટેકો આપે તેવા કોઈ પુરાવા રજૂ કર્યા નથી. માનનીય ડો.યાકુબે આકાશ કે રીંકલને થયેલી ઇજાઓ ક્યારેય જાતે નિહાળી ન હતી.તેઓનું તારણ- ર્પોર્ટ એ તેમની કેવળ માન્યતા છે. કોર્ટ તરફથી પોલીસ તંત્રને પુરાવા રજૂ કરવા વધારાનો સમય ગ્રાન્ટ કરતાં. તાલુકા પોલીસે તપાસના ભાગ રૂપે. આકાશ. સોહનલાલ. ફાર્મ હાઉસના દરવાન ભીખુંની સંગીન પૂછતાત કરી હતી તેમજ મરનારના પોસ્ટ મોર્ટમ રિપોર્ટમાં પણ કોઈનોધપાત્ર વધારે સગડ સાંપડતા નહતા\n\nશહેરના નામી વકીલ દસ્તૂરજીના ખુલાસા.તેમજ ફોરેન્સીક ઓફીસર તથા આ ખુન કેસની તપાસ કરનાર અધીકારી શેખરસાહેબને કોર્ટે ઝીણવતથી ફરીથી તપાસેલ. બચાવ પક્ષની ફરીથી ઊલટ તપસ મજૂર કરેલી હોય સરકારી વકીલે માથાફોડી કરેલ. અંતમાં દસ્તૂરજી દ્વારા દલીલ કરવામાં આવેલી કે આ બનાવને પુરવાથી સાંકળી શકાય તેવો કોઈ પણ પુરાવો મેળવવામાં કે રજુ કરવામાં સરકારીપક્ષ તદન નિષ્ફળ નીવડેલ છે. કોઈને પણ માત્ર શંકાના આધારે સજા આપી ના શકાય.માત્ર ધારણાઓ કદી પુરવાનું સ્થાન ન લઈ શકે. સરકારી પક્ષે શંકાની સાબિતીમાં પુરાવા આપી કેસ સાબીત કરવો જોઈએ. પણ તેમ કરવામાં તે તદન નિષ્ફળ નીવડેલ છે. રોજ બરોજની જૂની પીતી દલીલોથી નામદારશ્રીનો તેમજ કોર્ટનો અમુલ્ય સમય બરબાદ કરે છે. તે અનિચ્છનિય છે.\n\nમેટ્રોપોલીસ મેજિસ્ટ્રેટની કોર્ટે દસતુરજીની દલીલ ને માન્ય રાખી.નોધ્યું કે સરકારી પક્ષે માત્ર મેડિકલ જ્યુડિશ પ્રુડન્સ પુસ્તકનો આધાર લઈ તેમણે જુબાની તથા અભિપ્રાય આપ્યા હતા. આથી તેમનો અભિપ્રાય કે જુબાનીનો અસ્વીકાર કરવામાં અમને કોઈ ખચકાટ નથી. ન્યાયમૂર્તિઓએ સર્વેશની અપીલ માન્ય રાખીને તેને છોડી મૂકવાનો હુકમ કરતા ચુકાદામાંનોંધ્યું કે. આ એક સૌથી કમનસીબ વાત છે કે. પોલીસ ખાતાના બેજવાદાર કામકાજથી સર્વેશ દસ મહિના સુધી માનસિક આઘાત સહન કરતો હતો. વધુમાં તે ભાવિ પત્નીની હત્યા કર્યાના કલંકને પણ સહન કરતો રહી સમાજની નજરોથી હેરાન થતો રહ્યો. કોર્ટના તેને બાઇજ્જત છોડી મૂકવાના ચુકાદાથી સર્વેશના કપાળ પર લાગેલા આ કલંકનો ડાઘ દૂર થયો ત્યારે સોહનલાલના ભાવિ પુત્રવધૂને ગુમાવ્યાના ઘા ઉપર મલમ રૂપ હતો.\n\n\n\nદતુરજીની મુઝવણ કોઈ પણ કારણ હોય. પરંતુ પોતાના તારણ ઉપર કોર્ટની મહોર વાગ્યા પછી પણ દસ્તૂરજી હવે ઊંડે ઊંડે કોર્ટના ચુકાદાથી વિરૂધ્ધ તેઓ દૃઢપણે માનતા હતા. એક હાથે તાલી ના પડે. અને \" ધેર ઇસનો પર્ફેક્ટ ક્રાઇમ\" માટે સાક્ષીનું મૃત્યુ કુદરતી નહીં પણ કોઈ અંગત વેરઝેરને કારણે હોય શકે. તેમની શેતાની ખોપરીમાં વારે વારે સુમનલાલની બીજી પત્નિ રામિલાબેન આવી જતાં હતા. અંહી મોતીફ હતો. સાક્ષી તેની ઓરમાન છોકરી હતી અને આવું મોટું ડુંગરપુર સ્ટેટના ખાનદાનમાં સાક્ષીનું ગોઠવાયું તે તેમણે ક્યાથી ગોઠે. તેઓ તો લતાનો હાથ સર્વેશ સાથે પીળા કરવા માંગતા હતા. આ અંગેના અણસારો પણ દસ્તૂરજી પહેલા મેળવી ચૂકેલા હતા. આમ સાક્ષીનું મોત અક્સ્ત્મિત નથી અને તે હત્યા છે. તે દિશામાં પણ આખી બીના ચકાસી જવી જોઈએ.\n\nમુંજાયેલા દસ્તૂરજી પોતાની ઓફિસ માં આંટા ફેરા કરતાં હતા. તેઓના મગજ માં બે વિચારો છતાં હતા. તેઓ મનોમન વિચારતા હતા..ભૌતિક જગતમાં હજુ સુધી ધ્યાન માં આવેલી વાતથી એવું તો પુરવાર નથી થતું કે કોઈ પ્રેત કે ભૂત પણ હત્યા કરી શકે છે. હા. પણ વરસો પહેલા આવીજ રીતે રૂપકુંવરબાના કરૂણ મૃત્યુની બીના ને યાદ કરતાં એ દિશામાં તર્ક ચોક્કસ લગાવી શકાય...'\n\nટાંકણી પડે તો પણ ઓફિસમાં દેકારો મચી જાય એટલી હદે દસતુરજીની ઉપલામાળે આવેલી વિશાળ ઓફિસમાં શાંતિ હતી. દસ્તૂરજીએ તેઓના પિતા કાવાસજીની છબી સામે જોયું. જ્યારે દસ્તૂરજી મુજતા ત્યારે આ છબી તેમનું માર્ગદર્શન કરી. સમસ્યાનો ઉકેલ માટે પ્રેરણા આપતી.\n\nતેઓને લાગ્યું કે તેઓના પિતાજી કઈ કહી રહ્યા હોય....\n\n'...કેટલાક પ્રશ્નો એવા હોય છે કે જવાબ આપવાની ઇચ્છા થતી હોવા છતાં એ સવાલના જવાબ આપવા માટે મન તૈયાર થતું નથી. સાક્ષી મર્ડરકેસ સાથે ફરી પાછા એ સવાલ આવ્યા છે. બૌદ્ધિકમાં ગણતરી કરાવતા હોય એ વ્યક્તિ કઈ રીતે કહી શકે કે આસૃષ્ટિપર જેમ ભગવાન છે એમ જ. બરાબર એમ જ. આ સૃષ્ટિ પર ભૂત પણ છે.વાત જ્યારે આ સ્વીકૃતિની આવે છે ત્યારે ઓલવાઈ ગયેલો આત્મા પણ સામે આવીને પોતાની સ્વીકૃતિ માટે બૂમો પડતો હોય છે. અલબત્ત. આ અવાજ સાંભળવા કોઈ રાજી નથી હોતું. આ જગતમાં ક્યારેય કોઈએ અણગમતી વાત સ્વીકારી નથી. સ્વીકારવાના નથી... '\n\n…….ભૂત છે કે નહીં. આત્મા આવીને માનવસૃષ્ટિને રંજાડતા હોય છે કે નહીં એ મુદ્દો અત્યારે અસ્થાને છે. પણ હકીકત તારી સામે રમીલાબેનનો ભાગ શું હોય શકે તે જોવાનું બાકી છે દીકરા. સાક્ષીના મોત માટે સીધી રીતે. ક્યાંય કોઈ જોડાયેલ હોય તેવા સગડ નથી. ઘટનાક્રમના બે કલાક પહેલા તો તું પણ ત્યાં હવેલીએ તેમના ત્યાં હતો.ભલે. કોર્ટે કેસ બંધ કર્યો પણ.આપણાં કારોબાર કામના ધર્મ પ્રમાણે તારે તો કેસ ચાલુ રાખવાનો છે... Absence of evidence is not the evidence absence … તું ફળની આશા અવગર તારું કર્મ કર...\n\nકેન્દ્રીય કાનૂન વિભાગના ચીફ ગુપ્તાજી એ દસ્તૂરજીને તેઓની ભૂતકાલીન સેવાઓ જોઈને તેમની કદર રૂપે સરકારને સ્પેશિયલ અપીલ કરી. દસ્તૂરજીને નિવૃત્તિ પછી ખાનગી કાનૂની સહાયક તરીકે કામ કરવાની ખાસ પરવાનગી આપવી હતી. દસ્તૂરજીના પિતાશ્રી તેઓના જમાનાના એક સારા ગુપ્તચર પણ હતા. અને ઘણીવાત તેઓ પિતાને કામ માં મદદ કરતાં હોઇ.જાસૂસી કામમાં પણ ફાવટ આવેલી હતી. આમ દસ્તૂરજી પાસે કાનૂની કુનેહ ઉપરાત એક સારા ગુપ્તચરની પણ કાબેલિયત હતી. આવા ખાતાકીય વિભાગનો તેઓના બહોળો આનુભવના લીધે અગણિત જટિલ કેસમાં કઈક રીઢા ગુનેગારોને કાયદાને હવાલે કરેલા હોઈ. અંધારી આલમના માંધાતાઓ તેમનાથી ડરતા અને \" બાવાજી \"ના નામથી તેઓ અંધારી આલમમાં પણ ડર બનવી રાખેલો. આમ સ્થાનિક પોલીસ વિભાગનું કામ પણ મહદ અંશે તેમના ખોફ ને લીધે ઓછું રહેતા તેમનો આખે મલકમાં બાવાજીનો દબદબો હતો. પરંતુ અંહી વાત અલગ હતી. ના એફ –આઈ- આર. ના ફરિયાદી. અંહી તો મન ના પોકારે દિવસે ખૂનીને શોધવા ડિટેક્ટિવ તો રાત્રે હવેલીના કહેવાતા ભૂતને પકડવા ભુવા બનવાનું હતું.\n\nદસતુરજીની છૂપી તપાસપરમ મિત્ર સોહનલાલ પ્રત્યેની ભાવના અને અંતરના અવાજ ને અનુસરીને. દસ્તૂરજીએ સમય ગુમાવ્યા વગર હિમ્મત રાખી છૂપી તપસ આદરી અને પહેલા તે વિસ્તારની પોલીસ ચોકી તથા સ્થાનિક વડીલો સાથેની તપાસ દરમ્યાન જણાયું કે આ હવેલી બ્રિટીશ સરકર તરફથી સરપાવ રૂપે સોહનલાલના દાદાને તરફથી બક્ષિશ આપવામાં આવી હતી. એવું પણ જાણવામાં આવ્યું કે અંહી અંગ્રેજના સુબા સાથે અવાર નવાર મિજબાની અને ઐયાશીના દોર ચાલતા રહેતા અને એકવાર એક અંધારી રાત્રીએ કોઈએ આ હવેલીમાં મિજબાની દરમ્યાન નશાની હાલતમાં હમેશા બુરખામાં રહેતી ચોકીદાર શંકરની જુવાન છોકરી શ્યામલીની ઇજ્જત લૂંટી હતી. અને તે છોકરીએ લોકલાજે હવેલીના કૂવામાં પડી જીવ ટૂંકાવ્યો હતો અને તેના આઘાતમાં તેના ચોકીદાર પિતાએ પણ પાછળ કૂવામાં પડી જીવ ગુમાયો હતો. અને કોઈ વાદી-પ્રતિવાદી કે અન્ય ફરિયાદીના હોવાથી મામલો રફે દફે થઈ સરકરી ચોપડે કેસ દફતરે થઈ ગયો હતો. તે દિવસ પછી અંહી હવેલીના પ્રાંગણથી અવાર નવાર રોવા હસવાના વિચિત્ર આવાજો આવતા રહેતા.\n\nઆખરે લખું દરવાન દસ્તૂરજીની વહારે આવ્યો. તેને કહ્યું. સાહેબ જ્યારે આપની બુધ્ધિ ના ચાલે ત્યારે. બહુ મગજ ન ચલાવાય. ભૂતપ્રેત એવી બાબત છે જેના પર કેટલાંક લોકો વિશ્વાસ કરે છે તો કેટલાંક તેને અંધવિશ્વાસમાં ખપાવે છે. પરંતુ ખરી વાત તો એ છે કે જેના પર વીતે તે જ જાણે. સંસારમાં એવી કેટલીયે જગ્યાઓ છે જ્યાં સદીઓ પહેલાં ઘટેલી ઘટનાઓને કારણે કમોતે મરનારાઓના આત્મા ભટકે છે અને આજે પણ તે જગ્યાઓ પર જનારાઓને પોતાના હોવાનો અહેસાસ કરાવીને ડરાવે છે. અને આ આપની ગુલમહોર હવેલી તેમાથી બાકાત નથી.\n\nજુવાન છોકરી શ્યામલીની ઇજ્જત લૂંટવાની ઘટનાને સદી વીતી ગઈ.પણ તેના આત્માનો ખોફ હજુયે આખી ગુલમહોર હવેલીમાં બધાનાં બરકરાર છે. તે સમયથી લઈને અત્યાર સુધી હવેલીમાં મહેફિલ. ડાન્સ. મદિરા સેવન જેવી આનદ પ્રમોદની બાબતો ર્વિજત છે. નાદાન હસતી ખેલતી શ્યામલીની ઇજ્જત લૂંટવા પાછળ મૂળ કારણ પાર્ટીમાં થયેલું મદિરા પાન જવાબદાર હતું. તેથી જ. તે દિવસ પછી. અહી શ્યામલીની આણ વર્તે છે. અંહી મહેફિલ અને આનદ પ્રમોદ ર્વિજત છે. આ બાબતોને અવગણીને કોઈ ર્વિજત કાર્ય કરે તો તે શ્યામલીનો આત્મા આવીને તેનો બહુ ખરાબ અંજામ કરે છે. રૂપકુનવરબા ના મોત અને સજનબાની મરજી વિરુધ્ધ મોટા શેઠે અંહી પાર્ટી રાખી ત્યારેજ કઈ અઘટિત થવાનુજ હતું અને આખરે તે થઈને રહ્યું.\n\nસાહેબ તમે શ્યામલીએ ફરમાવેલી આણમાં ડખો કરવો છોડો. ચાલે તમે મારા ભુવા પાસે. તે તમને શ્યામલી સાથે ભેટો કરાવી વધુ આ બાબતમાં સમજાવશે.\n\nભીખું દરવાન સાથે આવતા દસ્તૂરજીને ભીમજી ભૂવાએ આવતા જોયા ત્યારે. દસ્તૂરજીની પાછળ ઊભા રહેલા શ્યામલી અને તેના બાપુ શંકરનો આત્મા તેની સામે ઘુરકિયાં કરતા હતા. અને બંને માથી કોણ પહેલું દસ્તૂરજીને હૉસ્ટેલ બનાવીને એમાં રહેવા જાય..અને કામ તમામ કરે પણ ના. એ હવે શક્ય નહોતું. ભીમજી ભુવા એ તેની ચોખટની ફરતે બનાવેલી રક્ષાકવચની ચોકી તેઓને નડી રહી હતી. શ્યામલીની આણની ડરામણી વાતું સાંભળ્યા પછી. અજીબ મંત્રો રટી ધૂણી-ધખાવી ઘૂણી રહી. અ-સામાન્ય પ્રવુતી આદરતા ભીમજી ભુવાના ધૂમાંડિયા ખંડમાં ભીખું ભેળા આસન લીધું. તે વખતે દસ્તૂરજીના મુખમાંથી આપોઆપ બોલાઈ ગયું હતું \"ભાઈ તમે કહો તે સાચું મને બધુ સમજાય \"\n\nદસ્તૂરજી અત્યારે દલીલ અને તર્કના હથિયાર હેઠા મૂકી શરણાગત સ્વીકારી. ભીમજી ભુવાના અડ્ડે કોઈ અગમ્ય ગૂઢ ના સમજાય તેવું વાતાવરણ હતું. પણ તે દસ્તૂરજીને સમજવું કે છોડવું તે બંનેમાં કોઈ ગુમાવવાનું નહતું. આમ ભીમજી ભૂવો કહે તે સત્ય કહી ત્યાંથી નીકળ્યા \n\nદસ્તૂરજીનો આખરી દાવ.\n\nદસ્તૂરજીએ તરત જ ઓ એસ ડી શેખરને ફોન લગાવ્યો અને પોતે આ કેસ પોતાનીરીતે હજુ જુવે છે તેમ જણાવ્યું. શેખર ખુશ હતો કે ચાલો. તેની તાપસની યાત્રામાં દસ્તૂરજીનો સબળ સાથ મળશે. દસ્તૂરજીએ તેમના એજન્ટ મહેશ મહેતા અને નરેશ મહેતાને બોલાવી ને સૂચના આપી કામે લગાડ્યા. મહેશ અને નરેશ બને જોડિયા ભાઈ હતા અને બંને ગુજરાત ફ્લોરેન્સિક શાખામાં ભણેલા કાબેલ ડીટેકટિવ હતા.તેઓએ પોલીસ સ્ટેશનમાં જઈને પંચનામાની નકલ માંગી તપાસ આદરી. અને ટપદ દરમ્યાનના સી સી ટી વી ના ફૂટેજ જોઈને બનાવેલીનોંધ મોતીલાલજીને સોંપી.અરે બંધુ ગણ.આમ કોપી બુક રિપોર્ટને મારે શું કરવાનું જરાક જમવામાં બદામ ખાવાનું વધરી નાખો અને કામે લાગો અને સત્વરે રિપોર્ટ આપો. કામને સમયે દસ્તૂરજી તેજાબથી પણ જલદ રહેતા..મોન્ટીના આવા સ્વભાવથી મહેતા સન્સ વાકેફ હતા. એટલે દલીલ કર્યા વગર કામે વળગી ગયા અને બીજી બન્ને ઘટનાઓની તપાસ આદરી વિગત તારવતાજ દસ્તૂરસરની સફળતા નું કારણ જણાયું કે. મોન્ટી સર તપાસના દાયરામાં આવતા કોઈ પણ ખૂણા ખુલ્લો છોડતા નથી.\n\nતેઓએ આદરેલી તપાસ માં એવું ટર્ન નિકળ્યું કે લતાને સર્વેશ સાથે સગાઈમાં કોઈ ઇન્ટરેસ્ટ નહતો.તે પહેલેથીજ સહેરના મેયરના દીકરા સાથે પ્રેમ માં હતી. અને રામિલા બેન પણ ઇસ્ક મિજાજની બાઈ હતી તેને માત્ર અમે માત્ર સુમનલાલ પોતાની જરુરીયાત પૂરી પડે તેમાં રસ હતો. આમ ફરી ફરીને વાત હવેલી ના અતીત તરફ આવતી હતી. મહેતા સન્સ ના તારણ બાદ દાતુરજીએ તેમના મિત્ર સોહનરાયને ફોન લગાવ્યો અને આવતી પૂનમે હવેલી માં પોતે એક રાત રહેવા માગે છે. એમ કહી અનુમતિ માગી.\n\nઆખરે બરાબર એક વરસે પછી દસ્તૂરજી. મહેતા સન્સ અને ભીમજી ભુવાનો કાફલો વહેલી સાંજે ત્યાં પહોચી ગયો. અખાય કાફ્લામાં ભીમજી ભુવાને છોડીને બધા શરાબ – દારૂની લતથી દૂર હતા. ભીમજી ભુવો પોતે જીવાત ભૂત થી કમ નહતો. તેને મન તો હવેલીના આજની મુલાકાત એક પ્રવાસ સમ હતી. એટ્લે આવતા વેત તેને તો દારૂ પાણીની માકક પીવા માંડ્યો.દસ્તૂરજી અને તેમની ટીમ સાથે કેમેરા ગોઠવવાના કામ માં વ્યસ્ત હતા. અને રાત્રિના દસ ક્યરે વાગ્યા તેની કોઈ ખબર ના રહી. બધાએ ભીખું દરવાને રાંધેલું જમ્યા અને અલગ અલગ જગ્યાએ લંબાવ્યું.\n\nદિવસ અખાની રઝળપાટ ગણો કે હવેલીનું નશીલું વાતાવરણ. બધા જોકે ચડ્યા હતા. એક માત્ર દસ્તૂરજી સંપૂર્ણ જાગૃત અવસ્થામાં હતા.એવામાં ટાવરની ઘડિયાળે રાત્રિના બાર ના ટકોરા પાડયા ત્યારે અચાનક અજીબ હલચલ ઉમટી. ડ્રોઇંગ રૂમનો પિયાનો આપોઆપ વાગવા માંડ્યો અને દસ્તૂરજી કઈ વિચારે તે પહેલા હવેલીની લાઇટો ગુલ થઈ ગઈ. દસ્તૂરજીએ તરત ટોર્ચ કાઢી પણ ટોર્ચ ચાલુ નાથઈ. બહુના રૂમમાં ભીમજી ભૂવો ધૂણી ધખાવી દારૂ ના નશામાં હતો ત્યાં કોઈ સ્ત્રીની ચીસ સાંભળી. દસ્તૂરજી ત્યાં દોડી ગયા. માત્ર થોડી ક્ષણોના ચાલી રહેલા ખેલ માં એક એક ક્ષણ એક એક કલાક જેવી લાગતી હતી.દસ્તૂરજી જ્યારે ભીમજી ભુવા પાસે પહોચ્યા ત્યારે ધખી રહેલી ધૂણીના ઉજાસ માં જોયું તો. ભીમજી ભુવાની હાલત કફોડી હતી. તેની આંખો લીંબુના ફાડ જેવી પહોળી થઈ ગઈ હતી. અને મોઢેથી ફીણ નીકળી રહ્યા હતા.\n\nદસ્તૂરજીએ સમય પરખતા ભુવાના હાથ રહેલી દારૂની બાટલી મે ધૂણીમાં રેઢી મૂકી અને બાટલીનો દારૂ ધૂણી માં પડતાં આખાય રૂમમાં ઉજાસ ઉયંતી આવ્યો.ત્યારે તેમની નજરે જોયું તો એક વિશાળ કાય મોઢે નકાબ પહેરેલી યુવતી તગતગતિ આંખે હાથ ફેલાવી આવી રહી હતી પરંતુ ભીમજી ભૂવાએ બાંધેલી આણ તેને તેમ કરતાં રોકતી હતી. અને તે યુવતી ચિચિયારી પડી હવેલીનું વાતવરણ ડહોળી રહી હતી. આ ભાંજગડમાં ભીમજીને કળ વળી. અને તે કઈ અગડમ- બગડમ અફાટ જીવે એકી શ્વાશે મંત્ર બોલવા લાગ્યો અને તેમ જેમ સમય વીતતો ગયો તેમ તેમ તે યુવતી તડપતી તડપતી નાની બની રહી હતી આખરે તેનું કદ એક વેંત જેટલું થયું કે તરતજ ભીમજી ભૂવાએ તેને ઝપટથી ઝડપી તેની સાથે લાવેલા ઘડામાં ધરબી ઉપર ચપણિયું મૂકી કાળા કપડે બાંધી લીધી. ત્યારે એકાએક હવેલીની બધી લાઇટો ચાલુ થઈ.\n\nઅગમ – નિગમની વાતોમાં નહીં માનવાવાળા દસ્તૂરજી માટે કૌતુક અને કાન પકડવા સમ બીના હતી.. હા હવેલીનો ડહોળાયેલો ઇતિહાસ હવે શ્વાસ ખાતો હતો. અને ગુલમહોર હવેલીએ થયેલું સાક્ષીનું મૃત્યુ કાયદાની ચોપડીઓ માં એક અકસ્માત હતો. તો લોકોનો મનમાં એક વેરની વસૂલાત હતી જ્યારે દસ્તૂરજીના મનમાં શાંતિની લાગણી હતી. પોતે ગુના – મોતીફના ચક્કરમાં હારી ગયા હોવા છતાય ગુલમહોર હવેલી હવે હંમેશ માટે ભય મુક્ત હતી એ એક મોટી વાત હતી. ગુલમહોર હવેલી ઉપરથી ભયનો નકાબ ઉતરી ચૂક્યો હતો.",
      "duration": "22 mins",
      "category": "Horror"
    },
    {
      "title": "હેટ સ્ટોરી",
      "story_name": "એ રાતે અનિલના દરવાજે ટકોરા પડ્યા..તેને લાગ્યું કે જાણે તેના માથે હથોડા પડ્યા.!\n\nતેણે મહામુશ્કેલીએ આંખો ખોલી...\n\nપછી જે થયું તે અવર્ણનીય હતું..! \n\nચાલો છતાં પણ વર્ણન કરવાની કોશિશ તો કરું..!\n\nવર્ષો પહેલાંની એ એક રાતની વાત છે..!\n\nશ્રાવણ મહિનાના એ દિવસોમાં ધોધમાર વરસાદે આખાં શહેરનું જનજીવન ઠપ્પ કરી નાખેલું લોકોનું બહાર નીકળવું મુશ્કેલ બની ગયેલું અને વીજળીના પણ ધાંધિયા હતા.\n\nહા! અને આજે પણ વીજળી ન હતી તો કેરોસીનના દીવા વડે જ ઘરનાં કામકાજ પતાવી અનિલ સુવા ગયો, કેરોસીન બચાવવા દીવો પણ ઓલવી નાખેલો, વીજળી ના ચમકારાને કારણે ઘરની બારીના કાચ વારેવારે ચમકી રહ્યા હતા, ગરમીને કારણે ઊંઘ આવવી આમ તો લગભગ અશક્ય જ હતી પણ જેમતેમ પડખાં ફેરવી ઊંઘવા મથી રહ્યો હતો, ઊંઘ આવવાની તૈયારી જ હતી અને લગભગ અડધી રાતનો સમય હશે, \n\nઅને એ પ્રકાશને કારણે આખા ઘરમાં અજવાસ થઈ જતો. અનિલ ભરઊંઘમાં હતો જ્યારે \"ખટ ખટ\" કરતો દરવાજો ખટખટાવવાનો એ અવાજ આવ્યો.\n\n\"આવી અડધી રાતે એ પણ ધોધમાર વરસાદમાં કોણ આવ્યું હશે\" એમ વિચારતાં અનિલે મહામુશ્કેલીએ આંખો ખોલવા પ્રયત્ન કર્યો પણ તેને લાગ્યું કે આંખો ના પોપચાં પર બે મણનું વજન હોય!! જેમતેમ તે ઊભો થયો અને દરવાજે ગયો, હજુ દરવાજા પાસે પહોંચ્યો ત્યાં તો ફરી દરવાજો ખખડવાનો જોરદાર અવાજ આવ્યો, \"અરે! અત્યારે કોણ હશે? અડધી રાતે! એ પણ મારા ઘેર! જે હોય તે અતિથિદેવો ભવ: ના સિદ્ધાંત પ્રમાણે દરવાજો ખોલવો જ પડે\" એમ વિચારી અનિલે દરવાજા ના હોલમાંથી બહાર જોવા પ્રયત્ન કર્યો પણ ત્યાં કોઈ ન હતું તો પણ દરવાજો ખોલ્યો.\n\nદરવાજો ખોલતાં જ તેના ધબકારા વધી ગયા..! કારણ કે ત્યાં કોઈ જ ન હતું. તેને આશ્ચર્ય થયું કે તો હોલમાંથી જોયું એ કોણ હતી..! અને ક્યાં ગઈ હશે..!\n\nઅનિલે બહાર નીકળી આજુ બાજુ તેને શોધવા પ્રયત્ન કર્યો પણ વરસાદ માં પલળી જવા સિવાય મને કશું ન મળ્યું. તેનાં બધાં કપડાં વરસાદના પાણીથી તરબતર થઈ ગયાં અને તે ઝડપથી ઘરમાં પાછો આવી ગયો. મનમાં એ જ વિચારો ભમતા રહ્યા કે એ કોણ હશે અને અચાનક ક્યાં જતું રહ્યું હશે! અનિલે કપડાં બદલાવી ફરી સુઈ જાવા નો નિર્ણય કર્યો અને શેલ્ફમાંથી બીજાં કપડાં લઈ બાથરૂમમાં ગયો અને કપડાં બદલવા લાગ્યો, તેને અચાનક જ બાથરૂમના મિરરમાં ઝાંખી આકૃતિ દેખાઈ, અનિલે ફરી જોવાનો પ્રયત્ન કર્યો પણ એ ગાયબ થઈ ગઈ, તેનો વ્હેમ હશે એમ વિચારી કપડાં બદલી તે પાણી પીવા માટે કિચન તરફ વળ્યો.\n\nપણ મનમાં વિચારો ફરી રહ્યા હતા.!\n\nફ્રીજ ખોલ્યું તો ફ્રીજની લાઈટ ઝડપથી ચાલુ બંધ થઈ રહી હતી, તેણે ડર ના માર્યા દરવાજો 'ફટાક' કરતો બંધ કરી દીધો, ફરી વિચાર આવ્યો કે વીજળી તો છે જ નહીં તો લાઈટ કેવી રીતે ચાલુ થાય..! ફરી દરવાજો ખોલી ચેક કર્યું, આ વખતે તો બધું બરાબર જ હતું.\n\nઅનિલે માની લીધું કે આ જે કંઈ બની રહ્યું છે એ કાચી ઊંઘના કારણે તેનો વ્હેમ જ છે.\n\nપથારીમાં જઈ ફરી ઊંઘવા પ્રયાસ કર્યો, પણ મગજ વિચારોના વમળમાં અટવાયું હોય એવું લાગ્યું..!\n\nસતત એ જ વિચારો આવ્યે કરતા કે કોણ હશે જે દરવાજો ખખડાવી જતું રહ્યું! બાથરૂમમાં કોણ હતું, ફ્રીજની લાઈટ કેમ ચાલુ બંધ થઈ રહી હતી.?! આવા વિચારો વચ્ચે તે ઊંઘવાની કોશિશ કરતો રહ્યો.\n\nબસ, ઝોકું આવવાની તૈયારી જ હતી ત્યાં ફરી દરવાજો ખખડવાનો અવાજ આવ્યો. \"અરે યાર કોણ છે?!\" બોલતાં બોલતાં તે ફરી ઊભો થયો દરવાજો ખોલી જોયું તો આ વખતે ત્યાં એક યુવતી ઉભી હતી અને મનમોહક હાસ્ય તેના મોં પર રમી રહ્યું હતું..! તો તેના હાથમાં એક મોટું બેગ હતું, કશું બોલ્યા વગર જ તે ઘરમાં પ્રવેશી ગઈ, અને સોફા પર જઈને બેસી ગઈ.\n\n\"એક ગ્લાસ પાણી આપશો પ્લીઝ.!\" તે જેટલી રૂપાળી હતી એટલો જ તેનો અવાજ પણ સુંદર હતો.\n\nતેના મનમાં ઘણા પ્રશ્નો હતા પણ એ બધા ભૂલી તે કિચનમાં દોડ્યો અને પાણીના ગ્લાસ સાથે તેની સામે હાજર થયો.\n\nઅનિલના હાથમાંથી ગ્લાસ લઈ તે ગટગટ કરતી આખો ગટગટાવી ગઈ, એ તેની સામે જોતો જ રહી ગયો, તેના ગળેથી જ્યારે પાણી ઉતરતું ત્યારે તેની ગરદન \n\nપર આવતો ઉઠાવ એકદમ મદહોશ કરી દે એવો હતો.\n\nઅનિલને એકીટશે તેની સામે જોતાં પકડી પાડ્યો, \"શું જુવે છે, છોકરી નથી જોઈ ક્યારેય?!\"\n\n\"ના ના કશું નહીં.\" કહી અનિલે નજર ફેરવી અને કહેવા લાગ્યો, \"તમે અત્યારે અહીં?એકલાં?! એ પણ આટલા બધા સામાન સાથે?\"\n\n\"કેમ? એકલું ન નીકળી શકાય!\" એ હસતી હસતી બોલી, \"હું એકલી નથી, એકે હજાર છું.\" કહી તે ખડખડાટ હસવા લાગી. અનિલ પણ તેની વાત ને મજાક સમજી હસવા લાગ્યો.\n\n\"મારું નામ મિતાલી છે અને હું આઈ ટી ની સ્ટુડન્ટ છું.\" તે દયા ભરી નજરે અનિલ સામે જોતાં બોલી, \"બાઈ ધ વે! મારે આજે રાત્રે અહીં જ રોકાણ કરવું પડશે કેમકે મારી કાર અહીંથી થોડે દૂર ખરાબ થયેલી પડી છે, અને આટલા વરસાદમાં મને નથી લાગતું કે હું બીજે ક્યાંય જઈ શકું!\"\n\nતેની વાત સાંભળી અનિલ થોડો ગભરાઈ ગયો અને બોલ્યો, \"અરે પણ આમ અજાણ્યા અને એકલા પુરુષ સાથે એક જ મકાનમાં?\" મિતાલીએ પોતાના હાથ જોડ્યા અને અનિલને કહેવા લાગી, \"જુઓ મને કોઈ પ્રોબ્લેમ નથી અને હું તમને પણ કોઈ પ્રોબ્લેમ નહીં આવવા દઉં.\" \n\n\"ઓકે ઓકે! ઠીક છે, પણ હું એક સીધોસાદો માણસ છું તો મને થોડો ડર લાગે છે.\" અનિલે તેની સામે સોફા પર બેસતાં કહ્યું.\n\nમિતાલી કોણ હતી, ક્યાંથી આવી હતી, તેનો ઈરાદો શું હશે..! એ તો ભગવાન જ જાણે..!\n\n\"તમે નિષ્ફિકર રહો, અત્યારે ડરવાની કોઈ જરૂર નથી!\" કહી એ ફરી ખડખડાટ હસી પડી.\n\n\"અત્યારે! મતલબ..!\" \n\nઅનિલ એનો કહેવાનો મતલબ સમજી ન શક્યો, \"અત્યારે મતલબ!? પછી ડરવું પડશે એમ?\" અનિલે ડરતાં ડરતાં પૂછ્યું.\n\n\"અરે ના ના, હું તો મજાક કરું છું, અત્યારે કે પછી તમારે ડરવાની જરૂર જ નથી, એ કામ તો મારું છે, હું જ થોડી ડરપોક છું.\" મિતાલીએ પોતાની વાત ને વાળતાં કહ્યું.\n\nઅનિલને તેની વાતો પરથી શંકા પડી, તેની સાથે રહેલી બેગ તરફ જોયું તો તેની બેગ પર લોહી જેવા લાલ ડાઘ લાગેલા હતા.\n\n\"અરે ટેન્શન ન લો, એ ટોમેટો કેચપ ના ડાઘ છે, મને બહુ ભાવે એટલે હું ગમે ત્યાં ખાવા લાગું અને હું છું પણ થોડી બેદરકાર, અંદર જ કોઈ પેકેટ ફાટી ગયું હશે એટલે ડાઘ પડી ગયા કદાચ.\" અનિલને તેનું વર્તન એવું લાગ્યું કે તે કોઈ ચોરી કરતાં પકડાઈ ગઈ હોય અને પોતાનો બચાવ કરતી હોય, પણ અનિલ વધુ વિચાર્યા વગર જ જતું કરી મિતાલીને કહેવા લાગ્યો, \"સામે બાથરૂમ છે તેમાં તમે ફ્રેશ થઈ શકો અને મારો નાઈટ સૂટ પહેરી શકો છો, એક મિનિટ આપું.\" કહી તે પોતાના બેડરૂમ તરફ ચાલતો થયો.\n\nથોડી વારમાં તે કપડાં સાથે પાછો ફર્યો ત્યારે મિતાલી ત્યાં ન હતી અને બાથરૂમમાંથી પાણી નો અવાજ આવી રહ્યો હતો.\n\nતે ત્યાં જ સોફા પર બેસી તેની રાહ જોવા લાગ્યો, પણ તેની નજર બેગ પરથી હટતી જ નહોતી એ ડાઘ શાના હશે એ જ વિચારી રહ્યો હતો ત્યાં જ, થોડી જ વારમાં \"ટોવેલ પ્લીઝ!\" એવો બાથરૂમ માંથી મિતાલી નો મધુર અવાજ સંભળાયો.\n\nતે એક હાથમાં ટુવાલ લઈ બાથરૂમ પાસે ગયો અને દરવાજા પર નોક કર્યું, મિતાલીએ તેનો એક હાથ બહાર કાઢ્યો અને હવામાં આમતેમ ફેરવવા લાગી, તેનો ભીનો અને ઉઘાડો હાથ જોઈ અનિલના તો ધબકારા અટકી ગયા! એકદમ માખણ જેવો સુંવાળો અને ગોરો હાથ હતો તેનો, અનિલે તેને ટુવાલ અને કપડાં આપ્યાં ફરી સોફા પર બેસી ગયો અને પોતાના વધી ગયેલા ધબકારા પર કાબૂ મેળવવાની કોશિશ કરતો રહ્યો.\n\nપાંચેક મિનિટમાં તે બહાર આવી, નાઈટ સૂટમાં તે એકદમ આકર્ષક લાગી રહી હતી, તેના માથા પરથી પાણી ની બુંદો તેના નાક પર થઈને તેની છાતી પર ટપકી રહી હતી.\n\nઅનિલની નજર તેની સામે જ ચીપકી રહી, મિતાલીએ પોતાના વાળ ઝાટક્યા અને તેમાંથી ઉડેલ ઠંડા પાણીના છાંટા અનિલને હોશમાં લાવવા પૂરતા હતા, અનિલ ઝબકી ગયો અને પોતાની નજર ફેરવી લીઘી.\n\nમિતાલીની ભીની ઝુલ્ફો માંથી ઉડેલ પાણીના છાંટા ને કારણે અનિલે તેના પરથી પોતાની નજર ફેરવી લીઘી, અનિલનું આ વર્તન મિતાલીની નજરોથી અછાનું ન રહ્યું.\n\nઅનિલને વધુ મદહોશ બનાવવા મિતાલીએ બંને હાથનાં આંગળીઓ એકબીજામાં પરોવીને હાથ ઊંચો કરી અલગ જ અંદાજમાં મદહોશિભરી અંગડાઈ એક અંગડાઈ લીધી એ જોઈ અનિલ તો પાગલ જ થઈ ગયો.\n\nમિતાલી તેની પાસે જઈ સોફા પર બેસી ગઈ, \"કેવાં લાગે છે તમારાં જ કપડાં મારા પર?!\" આંખ મિચકારી તે હસવા લાગી, \"તમે ઘેર આવેલ મહેમાનને ભૂખ્યાં સુવડાવો છો કે?\"\n\n\"ના ના, એવું બિલકુલ નથી, બોલો શું ખાશો, સેન્ડવિચ ચાલશે કે બટાકા પૌંવા? હમણાં જ બનાવી આપું, જે તમે કહો તે!\" કહેતાં અનિલ રસોડાં તરફ ચાલતો થયો.\n\nપોતાના એક હાથે મનાઈનો ઈશારો કરી એ કહેવા લાગી, \"ના, એ બધું મને ન ફાવે હું તો ત્રણે ટાઈમ નોનવેજ જ ખાઉં છું, ચિકન, મીટ કે એવું કશું હોય તો ચાલે.\" તેની વાત સાંભળી અનિલે તેની સામે જોયું તો તે જ્યારે બોલી રહી હતી ત્યારે તેના ચહેરા પર એક અજબ હાસ્ય રમી રહ્યું હતું.\n\nઅનિલને એની વાતો થોડી અજીબ લાગી રહી હતી પણ એ વધુ વિચાર્યા વગર જ કહેવા લાગ્યો, \"મારી પાસે એવું બધું તો નથી પણ ઈંડાં છે, જો એ ચાલે તો.\"\n\nઈંડાં નું નામ સાંભળી તે એકદમ જ ઉભી થઇ ગઇ, \"ક્યાં છે! જલ્દી બોલો, એ તો મને બહુ ભાવે કહે એ દોડી ફ્રીજ તરફ અને ફ્રીજ ખોલી ઈંડાં ની ટ્રે માંથી એક પછી એક ઈંડું લઈ કાચેકાચું જ ખાવા લાગી.\n\nતેને કાચાં ઈંડાં ખાતી જોઈ અનિલને ચિતરી ચઢી ગઈ, એ વિચારવા લાગ્યો કે 'કોઈ આવી રીતે કાચું ઈંડું કઈ રીતે ખાઈ શકે..!'\n\nએને ક્યાં ખબર હતી કે આ કાચું ઈંડું ખાનારી કઈ બલા છે, અને એ રાતે તેની સાથે શું શું વિતાવાનું હતું..!!\n\nએકપછી એક ઈંડું કાચેકાચું જ મોંમાં પધરાવતી જતી અને કચડ-કચડ અવાજ સાથે કકડાવી રહી હતી, તેના મોંમાંથી ઈંડાં નો રસ નીકળી તેની હડપચી પરથી વહી તેની ધાર બુંદો બની નીચે તેના પગ પર ટપકી રહી હતી, મિતાલી તેને પોતાના હાથ વડે લૂછીને આંગળા ચાટી રહી છે.\n\nતેને આ રીતે કાચાં ઈંડાં ખાતાં જોઈ અનિલને ચિતરી ચઢી ગઈ, એ વિચારવા લાગ્યો કે 'કોઈ આવી રીતે કાચું ઈંડું કઈ રીતે ખાઈ શકે..!' તેને સૂગ ચઢી રહી હતી, પણ મિતાલીને તો જાણે કે મજા આવી રહી હોય એમ બધાં ઈંડાં ખતમ થયા પછી જ એક મોટા ઓડકાર સાથે નાસ્તાના પ્રોગ્રામની પૂર્ણાહુતિ કરી અને અનિલ પાસે આવી બેસી ગઈ.\n\n\"મને નથી લાગતું કે તમારે હવે વધુ નાસ્તાની કોઈ જરૂર પડે.\" અનિલ ઊભો થયો અને \"ગૂડ નાઈટ\" કહી તે પોતાના બેડરૂમ તરફ ચાલતો થયો.\n\n\"ગૂડ નાઈટ એન્ડ સ્વીટ ડ્રિમ્સ..! ટેક કેર..!\" મિતાલી એકદમ ખંધુ હસતાં બોલી.\n\nઅનિલ પાછો ફરી કહેવા લાગ્યો, \"આપ ચાહો તો બેડ પર સૂઈ શકો છો, હું અહી સોફા પર એડજસ્ટ કરી લઈશ, તમે મહેમાન કહેવાઓ.\" બોલતાં અનિલ થોડો હસ્યો તો સામે મિતાલી પણ હસી.\n\n\"ઓકે\" કહી કોઈ પણ ફોર્માલિટી વગર તે બેડરૂમમાં જતી રહી અને માથાં સુધીની ચાદર તાણી સુઈ ગઈ.\n\nઅનિલે સોફા પર લંબાવ્યું અને ફરી ઊંઘવા પ્રયત્ન કરવા લાગ્યો.\n\nથોડી વાર પછી તેને લાગ્યું કે જાણે કોઈ દુઃખથી કણસી રહ્યું હોય એવો અવાજ આવી રહ્યો હતો, પણ એ મિતાલીનો અવાજ બિલકુલ નહોતો, એ કોઈ પુરુષના અવાજ જેવો લાગ્યો, અનિલે રજાઈ ઉંચી કરી બહાર જોયું તો મિતાલી તો બેડ પર આરામથી સૂતી જ હતી.\n\nઅનિલને ડર તો લાગ્યો પણ તેને એ જાણવાની ઈચ્છા થઈ કે આ હાસ્ય કોનું છે, તે હળવેકથી ઉઠ્યો અને આજુબાજુ જોવા લાગ્યો કે આ અવાજ કોનો છે, થોડી વાર આમતેમ જોયા બાદ એ અવાજ મિતાલી સાથે લાવેલ બેગ માંથી આવી રહ્યો હોય એવું લાગ્યું.\n\nતે બેગ પાસે ગયો તો બેગ હલવા લાગી..!\n\nઅનિલના દિલમાં તો ફાળ પડી ગઈ, તેને પોતાની આંખો પર વિશ્વાસ નહોતો બેસતો કે આ તે શું જોઈ રહ્યો છે.!\n\nએ કશું કરે કે વિચારે એ પહેલાં જ તેને મિતાલીનો અવાજ સંભળાયો, \"હેલો, મિસ્ટર! બહુ ગરમી થાય છે, એ.સી. ચાલુ કરો ને.\"\n\nઅનિલ બેગ પાસેથી ખસી ગયો, મિતાલી ના બેડ પાસે ગયો અને કહેવા લાગ્યો કે \"મેડમ મારી પાસે એ.સી. નથી બસ આ એક જ પંખો જ છે અને એ પણ વીજળી ન હોવાથી બંધ છે, સોરી હવે આનાથી વધુ સહાયતા નહીં કરી શકું હું આપની.\" પોતાના હાથ હવામાં ઉલાળતાં અનિલે કહ્યું.\n\n\"ઇટ્સ ઓકે.!\" કહી મિતાલી પડખું ફરી સુઈ ગઈ.\n\nઅનિલે સુવા માટે ઘણી કોશિશો કરી પરંતુ તેની તો ઊંઘ જ ઊડી ગયેલી, તેની નજર વારેવારે પેલી બેગ પર જતી રહેતી, શું હશે એ બેગમાં!! શાના ડાઘ હશે તેના પર..! કદાચ લોહી ના..! એ વિચારી તેની ઊંઘ હરામ થઈ ગઈ.\n\nથોડા સમય બાદ તેને લાગ્યું કે મિતાલી ઘસઘસાટ સુઈ ગઈ છે ત્યારે તે હળવેકથી ઊભો થઇ બેડરૂમનો દરવાજો બહારથી બંધ કરી નાંખ્યો અને બેગ પાસે આવી શું કરવું એ વિચારવા લાગ્યો, પહેલાં તો એને એમ થયું કે કોઈનું પર્સનલ બેગ ખોલવું એ સારી અદાત ન કહેવાય પણ પછી પોતાની શંકા ના સમાધાન માટે તે સિવાય કોઈ રસ્તો જ નથી એમ વિચારી એ બેગને ખોલવા લાગ્યો, બેગ ખુલી અને તેની અંદરનું દ્રશ્ય જોયું તો જાણે કે તેના ધબકારા જ અટકી ગયા, બેગમાં ટૂંટિયું વાળીને નિર્વસ્ત્ર હાલતમાં એક યુવાન પૂરાયેલ હતો, તેના મોં પર કસકસાવી ને પટ્ટી બાંધેલ હતી, જેના આખા શરીર પર ચાકુ અને બીજા હથિયારો ના નિશાન હતાં, અનિલે ચેક કર્યું તો તેના શ્વાસોશ્વાસ ચાલી રહ્યા હતા પણ એ બેભાન હોય એવું લાગ્યું. \n\nઅનિલના આખાં શરીરમાં કંપારી છૂટી ગઈ, કોણ હશે આ યુવાન..! મિતાલીની બેગમાં કેવી રીતે આવ્યો હશે..! મિતાલી કોણ છે..! કોઈ ખૂની..! કોઈ સાઇકો..! આવા ઘણા પ્રશ્નો તેના મગજમાં ભમવા લાગ્યા.\n\nકોણ હશે આ માણસ? મિતાલીની બેગમાં કેવી રીતે આવ્યો હશે એ વિચારી અનિલ એકદમ પરેશાન થઈ ગયો,\n\nરસોડામાંથી પાણી લાવી પેલા માણસ પર પાણી છાંટ્યું અને તેને ભાનમાં લાવવાની કોશિશ કરવા લાગ્યો, પણ કોઈ ફાયદો ન થયો, એવામાં અચાનક બેડરૂમનો દરવાજો ખખડવાનો અવાજ આવ્યો.\n\nઅનિલ ચોંકી ગયો અને જલ્દી જલ્દી બેગને જેમ હતી એમ કરીને દરવાજા તરફ દોડ્યો, દરવાજો ખોલ્યો તો મિતાલી આંખો ચોળતી સામે જ ઉભી હતી, \"એક તો આટલી ગરમી થાય છે ને ઉપરથી તમે દરવાજો લોક કરી નાખ્યો, કેમ સૂવું મારે..!\" કાચી ઊંઘમાં ઉઠેલ બાળક જેવા એકદમ નિર્દોષ ચહેરા સાથે એ બોલી.\n\nમિતાલીની વાત સાંભળી અનિલ વિચારમાં પડ્યો, \"આટલી સીધીસાદી દેખાતી આ છોકરીનું રહસ્ય શું હશે.! કોઈ ખરાબ ઈરાદા સાથે આવી હોય તો અત્યાર સુધીમાં મારી સાથે કશું કેમ ન કર્યું?\" અનિલની તો જાણે વિચાર શક્તિ જ અટકી ગઈ.!!\n\nબેડરૂમનો દરવાજો ખુલો રાખી તે સોફા પર સુઈ ગયો પણ તેની ઊંઘ ઊડી ગયેલ હતી, વિચારોનું એક તોફાન તેના મસ્તિષ્કમાં ચાલી રહ્યું છે, તેની નજર ક્યારેકમાં બેગ તરફ તો ક્યારેક મિતાલી તરફ ફરતી રહી, આજની રાત તેને બહુ લાંબી લાગી રહી હતી.\n\nએ ઉઠ્યો અને મિતાલીની બેડ પાસે ગયો, વીજળી ના પ્રકાશમાં બારીએથી આવતો પ્રકાશ મિતાલી ના ચહેરાને ચમકાવી રહ્યો હતો, તે એકદમ નિર્દોષ બાળક જેવી લાગી રહી હતી, તેની સુંદરતા ભલભલાને મોહિત કરીદે એવી હતી, અનિલ પણ તેની તરફ આકર્ષાઈ રહ્યો હતો.\n\nતે થોડી વાર ત્યાં જ ઊભો રહ્યો અને મિતાલી ને જોતો રહ્યો,\n\nઅચાનક મિતાલીની આંખો ખુલી, અનિલને પોતાની સામે જોઈ એ અવાક્ થઈ ગઈ અનિલ પણ થોડો ખચકાયો, \"અરે! મિસ્ટર શું જુઓ છો? ઈરાદા તો સારા જ છે ને આપના?\" મિતાલીએ એકદમ માદક અવાજમાં કહ્યું. અનિલ થોડો ઝંખવાયો, \"ના ના, એવું કશું નથી હું તો એ જોવા આવેલો કે તમને ગરમી થાય છે કે નહીં.!\" અનિલે પોતાના બચાવમાં કહ્યું, અનિલ એ નહોતો સમજી શકતો કે પોતે શું કરવું! મિતાલીથી ડરવું કે તેને સામેથી જ પૂછી હકીકત જાણવી!\n\n\"મિતાલી એક વાત પૂછું?\" અનિલે હિંમત એકઠી કરી પૂછી જ નાખ્યું, \"આ તમારી સાથે જે બેગ છે એમાં શું છે?\"\n\nમિતાલી ઝબકીને બેઠી થઈ ગઈ, \"અરે! કંઈ નથી એમાં, મારાં કપડાં અને ખાવાનું છે.\"\n\nઅનિલે તેની વાત કાપતાં કહ્યું, \"કેમ જૂઠું બોલે છે? મેં જોયું એમાં એક માણસ છે! એ પણ બેભાન હાલતમાં!! સાચેસાચું કહી દો તમે કોણ છો અને તમારો ઈરાદો શું છે?\"\n\nપોતે પકડાઈ ગઈ હોય એવું લાગવાથી મિતાલી થોડીવાર મૂંઝવણમાં પડી ગઈ અને પછી રડવા લાગી, \"તે મારો બોયફ્રેન્ડ છે, રાહુલ, એ મને બહુ પરેશાન કરતો, મારા અંગત વીડિયો અને ફોટો બતાવી મને બ્લેક-મેઈલ કરતો, ઘણા સમયથી એ મારા ઘર અને સમાજમાં મને બદનામ કરવાની ધમકીઓ આપતો, હું તેનાથી કંટાળી ગયેલી તો આજે મને ખૂબ ગુસ્સો આવતાં આવેશમાં આવી મેં તેને ઊંઘમાં જ સજા આપી દીધી, પણ મેં તેને માર્યો નહીં અને મને લાગ્યું કે મેં બહુ મોટી ભૂલ કરી નાખી, હવે પોલીસ અને કોર્ટ ના ચક્કર થઈ જશે તો!! મારી ખૂબ બદનામી થશે સાથે સાથે મારા પરિવારની પણ એટલે તેને લઈ અમારાં ફાર્મ હાઉસ જતી રહેવાનો નિર્ણય કર્યો, ત્યાં તેના માટે ડોક્ટર બોલાવી તેને ઠીક કરી છોડી મુકીશ એવું વિચાર્યું અને ચાલી નીકળી પણ મારી ગાડી ખરાબ થઈ જવાથી મારે અહીં રોકાવું પડ્યું અને તમને મારા કારણે પરેશાની થઈ, એ માટે હું દિલગીર છું, આઈ એમ સોરી!!\"\n\nપોતાના બચવમાં એનું લાબુંલચક ભાષણ સાંભળી અનિલ વિચારમાં પડ્યો તેને હજુ શંકા હતી તેના પર, પરંતુ તેને રડતી જોઈ તે પીઘળી ગયો અને રસોડામાંથી પાણીનો ગ્લાસ લાવી તેની સામે ધરતાં બોલ્યો, \"ઈટ્સ ઓકે! બધું સારું થઈ જશે, તમે આરામથી સુઈ જાવ, સવારે હું તમને મદદ કરીશ તમારી મંજિલ પહોંચવામાં.\"\n\nઅનિલની વાત સાંભળી મિતાલીને થોડી રાહત મળી, પાણી પીધું અને રડતાં રડતાં અચાનક જ તે અનિલને વળગી પડી.\n\nઅનિલ તેને શાંત પાડતો તેના માથાં અને વાંસા પર હાથ ફેરવતો રહ્યો, મિતાલીના શરીરમાંથી આવતી પરસેવા મિશ્રિત એક અનોખી માદક ખૂશ્બુ તેને મદહોશ કરી રહી હતી, જેના કારણે અનિલને તે પોતાના પરનો સંયમ ગુમાવી રહ્યો હોય એવું લાગતું હતું.\n\nચોમાસાની મેઘલી રાતનો એકાંતમય અંધકાર અને એકમેકને ભેટેલાં બે યુવાન હૈયાં ઉપરથી મિતાલીના શરીરમાંથી આવતી એક આકર્ષક અને માદક ખુશ્બુ ને કારણે અનિલે પોતાનો સંયમ ગુમાવ્યો અને મિતાલી ને શાંત કરતાં કરતાં પોતે ક્યારે અશાંત થઈ ગયો એ અનિલને પોતાને પણ ન સમજાયું.\n\nઅંતે એ જ થયું જે એક યુવાન અને એક ખૂબસુરત યુવતી વચ્ચે થવું સામાન્ય હતું, થોડી વાર પહેલાં જ મળેલાં બંન્ને એ રીતે પ્રેમરાગમાં ડૂબી ગયાં કે જાણે ભવોભવની ઓળખાણ હોય..! અને તેઓનાં બે શરીર એક થઈ ગયાં.\n\nથોડી વાર બાદ બંન્ને પરસેવામાં નાહી રહ્યાં અને પોતાના વધી ગયેલા ધબકારા અને શ્વાસોચ્છવાસ પર કાબૂ મેળવવાનો પ્રયત્ન કરતાં એમ જ બેડ પર પડી રહ્યાં,\n\nતૃપ્ત થઈ ગયેલા અનિલને ક્યારે ઊંઘ આવી ગઈ ખબર જ ન પડી અને તે ઘસઘસાટ ઊંઘી ગયો.\n\nસારી વાર પછી જ્યારે તેની ઊંઘ ઊડી ત્યારે બંધ આંખે જ તેનો હાથ બેડ પર મિતાલી ને શોધવા માટે આમતેમ ફરતો રહ્યો પણ મિતાલી ત્યાં ન હતી, અનિલે આંખો ખોલી જોયું તો વીજળી પણ આવી ગઈ હતી, બેડરૂમમાં ચારે બાજુ તેની નજર ફરી વળી પણ મિતાલી બેડરૂમમાં ન હતી, તે આંખો ચોળતો ઊભો થયો અને બહાર આવ્યો તો દીવાનખંડમાં મિતાલીની બેગ જ્યાં હતી ત્યાં જ ખુલ્લી પડી હતી પણ તેમાં પેલો યુવાન કે જેને મિતાલી પોતાનો બોયફ્રેન્ડ રાહુલ કહે છે એ ન હતો..!\n\nઅનિલના ધબકારા વધી ગયા મિતાલી પણ ગાયબ અને પેલો યુવાન પણ..!! બંન્ને ક્યાં ગયાં હશે.?! ચોરી. !! કદાચ બીજો કોઈ ઈરાદો..! વગેરે.\n\nહજુ તો અનિલ વિચારતો જ હતો ત્યાં રસોડાંમાંથી કશું કપાતું હોય એવો અવાજ આવ્યો, તે ફટાફટ એ તરફ દોડ્યો અને ત્યાનું દ્રશ્ય જોઈ તેના હોંશ ઉડી ગયા, એ મિતાલીની પીઠ જ જોઈ શકતો હતો, તેના હાથમાં લોહીથી ખદબદતું ચાકું હતું, અને તેના હાથ પણ લોહી વડે ખરડાયેલા હતા, લોહી તેના હાથ પરથી વહી કોણીએથી ટપકતું હતું અને નીચે પેલા યુવાન ની બંધાયેલી હાલતમાં પડેલી લાશ હતી, જેમાંથી આંતરડાં પણ બહાર આવી ગયેલાં હતાં અને આજુબાજુમાં લોહીનું મોટું ખાબોચિયું ભરાઈ ગયેલું હતું, મિતાલી તેના શરીર માંથી માંસના લોચા કાઢી કાઢી ખાવા લાગી..!! અચાનક જ પાછળ ડોકું ફેરવી અનિલ સામે નજર કરી એ જોરજોરથી હસવા લાગી, તેના મોંમાંથી પણ લોહીની ધાર તેના નિર્વસ્ત્ર શરીર પર પડી રહી હતી અને મિતાલી જીભ બહાર કાઢી તેને ચાટી રહી હતી, એ દ્રશ્ય અત્યંત ભયાનક અને દર્દનાક હતું!! \n\n\"શું કરવું?! સોરી!! પણ મને બહુ ભૂખ લાગી હતી.!\" બોલતાં બોલતાં મિતાલી એટલું તો જોરથી હસી કે તેનું અટ્ટહાસ્ય આખાં ઘરમાં પડઘાઈ રહ્યું.\n\nઅનિલની હાલત તો કાપો તો લોહી જ ન નીકળે એવી થઈ ગયેલી, તે કશું બોલવા ગયો પણ તેનો અવાજ તેનાં ગળાંમાં જ અટકી ગયો, થોડીવાર પહેલાં જ જેની સાથે પ્રેમ સુખ માણ્યું એ સુંદર યુવતી આટલી ખતરનાક અને નિર્દય હશે એ તો તેની કલ્પનામાં પણ નહોતું આવતું !\n\nસામે જોયેલું એ દ્રશ્ય અનિલ માટે અકલ્પનિય અને અસહ્ય હતું, અનિલ એ સહન ન કરી શક્યો અને ત્યાં જ બેભાન થઈ ઢળી પડ્યો.\n\nજ્યારે હોશમાં આવ્યો ત્યારે તે એકદમ અકળામણ અનુભવતો હતો, માથું ફાટી જાય એવી દુર્ગંધ અકળામણમાં વધારો કરી રહી હતી, તે ટૂંટિયું વળેલી હાલતમાં દોરી વડે બંધાયેલો હોય એવું લાગ્યું અને ખુલ્લી આંખે પણ તેને કશું દેખાતું ન હતું, ચારેકોર અંધારું જ અંધારું હતું.\n\nતેને સમજતાં વાર ન લાગી કે એ મિતાલીની બેગમાં જ હશે..!!\n\nબીજા દિવસનાં છાપાંમાં સમાચાર હતા, \"શહેરની બહાર અંતરિયાળ મકાનમાં રહેતો અનિલ નામનો યુવાન અચાનક લાપતા અને તેના મકાનમાંથી મળી આવી કટકે કટકા કરાયેલ લાશ જે કોની છે એ પતો લગાવવા પોલીસના ચાલી રહેલા પ્રયાસો.\"",
      "duration": "14 mins",
      "category": "Horror"
    },
    {
      "title": "સાથી",
      "story_name": " {પ્રસ્તાવના : સાથ, અત્યારે કોઈપણ સંજોગ હોય કોઈનો સાથ હોવો જરૂરી છે. સાથી વગર તો સાથ પણ નકામો. જોવા જઈયે તો અનાથાશ્રમમાં રહેતા, એ અનાથ બાળકોને આ સાથની સાચી વ્યાખ્યા ખબર હોય. તો બીજી બાજુ વૃદ્ધાશ્રમમાં સાથ આપ્યો એમના શંતાનોને તો તે સાથ વ્યર્થ ગયો તેમ માનતા હોય છે. બંને પક્ષ પોતાની જગ્યાએ સાચા છે.\n\n              અત્યારે થઈ રહેલ વાત છે કે 'સાથ' જોડે તો છે ઘરનો, છતાં પણ કોઈનો સાથ બચાવા માટે મળવો અગરો થઈ રહ્યો હતો. એવાજ એક સાથ અને સાથીદારનું વર્ણન.\n\n               (આખી કહાંની સુરતની બતાવેલ છે. જે એકદમ કાલ્પનિક રીતે ઘડાયેલ છે.): હેમીલકુમાર પી પટેલ.}\n\n(વર્તમાન ૨૫ ઓગસ્ટ ૨૦૧૯) મુન્શાઈન હોટેલ, કલગામ, નારગોલ.\n\n                  અંધારી રાત, સુમસાન રસ્તા, હળવો પવન અને ત્યાં ખંડેર એવી હોસ્ટેલ મુન્શાઈન. આ હોટેલ દમણથી નારગોલ તાલુકાની વચ્ચે આવેલ કલગામમાં છે, ત્યાં આ ખંડેર હોટેલ હતી. કોઈ તે હોટેલમાં આવવા ઈચ્છતું નહોતું, કેમ કે બધાનું માનવું એવુ હતું કે અંદર કોઈ આત્મા રહતી હશે. આ વાત કેટલી સાચી હશે, તે પણ કોઈ જાણવા ઈચ્છતું નહોતું.\n\n              એવાજ સમયની વાત હશે. એક ગાડી એ હોટેલની બહાર અકસ્માત થયો હોય તેવીરીતે પડી હતી. અંધારી રાત વીજળીના ચમકારામાં ગાડીની નીચે ઉતરી કોઈ, એ હોટેલમાં ગયું છે એવા નિશાન દેખાય અને તે નિશાન પરથી લાગતું કે કોઈ ઘાયલ માણસ અંદર ગયો હશે કેમ કે લોહીના નિશાન જોડે હતા. દરવાજો હોટેલનો ધ્રૂજતો હતો અને ખખડતો હતો. અંદર એક છોકરો અધમૂઈ હાલતમાં ઊંધો પડ્યો હતો, વાગ્યું બહુજ હતું, માથેથી લોહી નીકળતું હતું, પગે કાચ ઘૂસી ગયો હતો. અચાનક વીજળીનો જોરથી ચમકારા સાથે અવાજ આવ્યો તો તે જાગી ગયો, પછી તે ઉભા થવાની કોશિશ કરતો હતો ત્યારે તેના પગમાં વાગેલ કાચ દુખાવો આપતો હતો.\n\n(ભૂતકાળ, અઠવાડિયા પહેલા ૧૮ ઓગસ્ટ ૨૦૧૯, સમય સવારે દસ વાગે.) સુરતની બી.એસ.એસ. કોલેજ.\n\n            કોલેજના મેદાનમાં ઘણાય લોકો બેઠા હતા, ત્યાં એક બાંકડે એક છોકરો, જે ભવિષ્યમાં અધમૂઈ હાલતમાં દેખાયો તે એક છોકરી જોડે બેઠો હતો. એ છોકરો જીગ્નેશ પટેલ છોકરી મનીષા જોડે બેઠો હતો. બંને એકબીજાને પ્રેમ કરતા હતા. હવે પ્રેમ કરતા હોય તો જોડે બેસવાનું વારેગડીયે બન્યા જ જાય. બાંકડે ટેકો દઈ, હાથમાં કોલેજ બેગ રાખી, વાતાવરણની મઝા લેતા હોય તેમ બેઠા હતા.\n\n“હવે આપણે ઘણો સમય થઈ ગયો જોડે રહ્યા તેનો !” મનીષાએ મોંઢા પર સ્મિત સાથે જણાવ્યું.\n\n“હા, બસ ત્રણ મહિના.” જીગ્નેશે કહ્યું.\n\n“હા તો, બંને જણા પાક્કા હોઈએ પોતાની વાતથી તો આપણે ઘરે કહી દેવું જોઈએ, નથી લાગતું તને આવું !” મનીષાએ જીગ્નેશ સામું જોઈને કહ્યું.\n\n“હા, વાત સાચી. તને આવું અચાનક મગજમાં કેમ આવ્યું?” જીગ્નેશે મનીષાની સામું જોઈને આશ્ચર્ય થઈ પૂછ્યું.\n\n“કંઈ નહીઁ, વાત એવી હતી કે હું તારા જીવનમાં બીજી છું તો ડર લાગતો હતો બસ. બીજું કંઈ મગજમાં નહોતું.” મનીષાએ જવાબ આપતાં કહ્યું.\n\n“તો વાંધો નહીઁ, હું આજે સાંજે તારા ઘરે આવીને તારી હાથ માંગીશ. તું પહેલા કહી દેજે બધી વાત ઘરે, હું આવીશ ત્યારે એમ ના થાય કે કહ્યું નહીઁ તે ઘરે.” જીગ્નેશે કહ્યું.\n\n“વાત મે પહેલાજ કરી દીધી ઘરે. બસ તારે આવવાનું બાકી રહ્યું.” મનીષાએ ઘરની વાત જણાવતા કહ્યું.\n\n“તો કંઈ વાંધો નહીઁ, હું સાંજે આવું છું તારા ઘરે.” જીગ્નેશે કહ્યું.\n\n(સુરત)\n\n          સાંજે કંઈક પાંચ વાગ્યાંનો સમય થયો હશે. તે જીગ્નેશ પોતાની ગાડી લઈ મનીષાના ઘરે પહોંચ્યો. જીગ્નેશ માથું સરખુ ઓળી, શર્ટ-પેન્ટ પહેરી, બુટ પહેરીને આવ્યો હતો. એકદમ સિમ્પલ દેખાતો હતો. ઘરે પહોંચી દરવાજા જોડે જઈને ઘરની ઘંટડી વગાડી. ત્યારે ઘરની નોકરાણીએ દરવાજો ખોલ્યો.\n\n“તમે કોણ?” નોકરાણીએ પૂછ્યું.\n\n“હું જીગ્નેશ પટેલ, મનીષા માટે !” ધીરે રહીને જીગ્નેશે કહ્યું.\n\n“હા હા, આવી જાઓ અંદર. બેસો ત્યાં સોફા પર.” નોકરાણીએ કહ્યું. જીગ્નેશ આજુબાજુ બધું જોઈને સોફા પર બેઠો.\n\n           મનીષાની મમ્મી ભગવાનમાં બહુજ માનતી હતી, તે વધારે અને વધારે સમય ભગવાનમાં આપતી. તેના કપાળ પર હંમેશા માતાજીનો ચાંદલો રાખતી, ભગવાનની ભગત હતી તેની મમ્મી. તેના પપ્પા ધંધાદારી હતા એટલે કામ વહેલા પતાવી આવી ગયા ઘરે.\n\n“ઓહહ, આવો બેસો. હું થોડો તૈયાર થઈને આવું.” મનીષાના પપ્પા ધીરજભાઈએ ઘરમાં આવતાની સાથે કહ્યું.\n\n“હા હા, વાંધો નહીઁ.” જીગ્નેશ પહેલા તો ઉભો થઈ ગયો અને પછી કહ્યું.\n\n               ત્યાં મનીષાની મમ્મી સ્વાતિ, જીગ્નેશ જયા બેઠો હતો ત્યાં આવી. સ્વાતિ જયારે તેની જોડે આવી ત્યારે તેને કંઈક બીજાનો સાથ હોવાનો એહસાસ થયો અને અંદરથી હાંશકારો નીકળ્યો, જીગ્નેશ આશ્ચર્યમાં આવી ગયો.\n\n“શું થયું આપને, ઠીક તો છો?” જીગ્નેશે આશ્ચર્યમાં આવી પૂછ્યું.\n\n“કશુંજ નહીઁ. તમે બેસો હું ચા-નાસ્તાની વ્યવસ્થા કરું.” સ્વાતિએ વાત બદલતા કહ્યું.\n\n“અરે એવુ કશુંજ કરવાની જરૂર નથી. તમે બેસો, પછી મનીષાના પપ્પા આવે એટલે વાત કરવી છે.” જીગ્નેશે કહ્યું. પણ જીગ્નેશ આવું થવાંથી વિચારમાં પડી ગયો હતો, 'કે અચાનક આવું કેમ થયું?' એટલીવારમાં ધીરજભાઈ આવી ગયા.\n\n“કેમ છો, આપ?” ધીરજભાઈએ આવતાની સાથે પૂછ્યું.\n\n“બસ મજા.” જીગ્નેશે કહ્યું.\n\n“મનીષાએ તમારા વિશે વાત કરી હતી અમને. અમે એ જોવા ઈચ્છતા હતા કે તમે આવી શકશો કે નહીઁ. ડરી ગયા હોત કે પછી ના પાડી હોત મનીષાએ આવવાનું કહ્યું ત્યારે, તો પછી તમારા બંને વચ્ચેનો પ્રેમ ના કહેવાય. આવ્યા તમે સારું કર્યું, અમારી તો પહેલેથી જ હા હતી.” ધીરજભાઈએ કહ્યું.\n\n“હા, એટલેજ હું આવી ગયો. છુપાવીને જોડે રહેવાની મજા ના આવે.” જીગ્નેશે કહ્યું.\n\n“અમે અમારી દીકરીની વાતમાં માન રાખીએ છીએ, કદાચ સાચો ફેંસલો હોય ! એટલે અમે પહેલા પારખીયે પછી જ શું કરવાનું તે કહીયે. હું તરત મારી દીકરીની વાતને ના નથી કહેતો. હવે તમે ખુશીથી જોડે રહી શકશો.” મોંઢા પર સ્મિત સાથે ધીરજભાઈએ કહ્યું.\n\n              આ રીતે તો વાત ચાલ્યાજ ગઈ. જીગ્નેશને મનમાં પ્રશ્ન હતો કે તેની મમ્મીને આવું કેમ થયું? તે પ્રશ્ન વધારે પડતો અગરો થતો હતો કેમ કે તેની મમ્મીએ તેની સાથે વાત પણ ના કરી અને જીગ્નેશની સામું ગુસ્સાની નજરે જોતી હતી. બધી વાત પતાવી જીગ્નેશ નમસ્કાર કરી ત્યાંથી નીકળ્યો પણ વિચારતો હોય તેમ નીકળ્યો હતો. તે ગાડીમાં બેસીને ઘરે ગયો.\n\n               તેના ઘરે તેના મમ્મી-પપ્પા બંને વાત કરી ત્યારે તે ખુશ થઈ ગયા અને રાત્રે જમીને તે તેના રૂમમાં બેડ પર આડો પડ્યો. ત્યારે તે વિચારતો હતો 'તે ઘરે શું થયું એ', પછી એમનેમ મોઢું હલાવી સુઈ ગયો તે. બીજા દિવસ સવારે તે ઉઠ્યો અને બાથરૂમમાં ઊંઘમાં ગયો. તેને બાથરૂમના કાચમાંથી પોતાને જોતો હતો તો ગળા પર ડાબી બાજુ ચાર આંગળીના નિશાન અને થોડુંક લોહી દેખાયું. જીગ્નેશ આશ્ચર્યમાં આવી ગયો, તેને તે બધું સાફ કર્યું ફટાફટ. થોડીવારમાં તૈયાર થઈ સફેદ શર્ટ અને કાળુ પેન્ટ પહેરીને તે રસોડામાં તેની મમ્મી શીલાની જોડે ગયો.\n\n\"શું બનાવ્યું નાસ્તામાં, ડાર્લિંગ?\" જીગ્નેશે પૂછ્યું.\n\n\"તારા પપ્પા સાંભળી લેશે આવું બોલે છે તું, ત્યારે તને ખબર પડશે.\" શીલાએ કહ્યું નાસ્તો બનાવતા-બનાવતા.\n\n\"બે લારીવાળા વાત કરતા હોય ત્યારે, કંપનીના માલિકને યાદ કરવાની ક્યાં જરૂર પડી?\" જીગ્નેશે કહ્યું.\n\n\"હા ચાલ, વાંધો નહીઁ. તું ટેબલ પર બેસ, હું નાસ્તો લાવી.\" શીલાએ કહ્યું. ત્યારબાદ જીગ્નેશ નીકળતો હતો રસોડામાંથી ત્યારે શીલાએ જીગ્નેશની પીઠ પાછળ જોઈ હળવી ચીસ પાડી.\n\n\"શું થયું મમ્મી?\" જીગ્નેશે આશ્ચર્યમાં આવી પૂછ્યું.\n\n\"તારી પીઠ, તારી પીઠ પાછળ.\" ડરેલા અવાજે શીલાએ કહ્યું.\n\n\"શું છે, મારી પીઠ પાછળ. તું આટલી ડરેલી !\" આશ્ચર્યમાં આવી જીગ્નેશે આટલુ કહ્યા પછી રસોડામાં રાખેલ કાચ આગળ પીઠ પર શું થયું તે જોવા ગયો. તો જોયું ત્યારે જીગ્નેશ પોતે આશ્ચર્યમાં આવ્યો. થયું હતું એવુ કંઈક કે પીઠ જોઈ જીગ્નેશે ત્યારે, તેને આડો કાપો શર્ટ પર દેખાયો, જાણેકે કોઈએ ચપ્પાથી વાર કર્યો હોય અને લોહી નીકળતું હતું તે દેખાયું, પણ જરાય જીગ્નેશને દુખતું નહોતું.\n\n\"આ છે શું, તારી પીઠ પર?\" જીગ્નેશના પપ્પા કીર્તનભાઈએ રસોડામાં શીલાનો અવાજ સાંભળી, જીગ્નેશ જોડે આવી પીઠ પર જોતાંની સાથે કહ્યું.  \n\n\"આતો મને પણ નથી ખબર.\" જીગ્નેશે કહ્યું.\n\n\"ચપ્પાથી માર્યું હતું કોઈએ, તેવું દેખાય છે?\" આશ્ચર્યમાં જ હતા કીર્તનભાઈ અને તેમણે આવું પૂછ્યું.\n\n\"ના માર્યું કોઈએ નથી, દુખતું પણ નથી. આનો જવાબ ક્યાં હશે ! કદાચ થોડું જાણી રહ્યો છું હું.\" જીગ્નેશે વિચારતા-વિચારતા કહ્યું.\n\n\"ક્યાં?\" કીર્તનભાઈએ પૂછ્યું.\n\n\"મનીષાની મમ્મી પાસે.\" કીર્તનભાઈની સામું જોતા જીગ્નેશે કહ્યું.\n\n              પછી તેને પીઠનો અને પોતાના ગળા પર રહેલા નિશાનનો ફોટો પાડ્યો અને આખુ પરિવાર મનીષાના ઘરે ગયું, બંને પરિવાર ઘરના હોલમાં બેઠા હતા. જીગ્નેશે ફોટામાં પીઠ પર વાગેલું અને ગળા પરના નિશાન બતાવ્યા.\n\n\"જે શંકા હતી તે જ થઈ રહી છે.\" વિચારતા-વિચારતા સ્વાતિએ કહ્યું.\n\n\"કંઈ શંકા?\" જીગ્નેશે પૂછ્યું.\n\n\"કાલે તું આવ્યો હતો ત્યારે મેં તારી બાજુમાં કોઈનો પડછાયો જોયો હતો.\" સ્વાતિએ કહ્યું.\n\n\"તમે ડરાવશો નહીઁ, આવું બોલ્યા તમે તો હું પોતે ડરનો માર્યો ધ્રુજી રહ્યો છું.\" ડરેલા અવાજે કહ્યું જીગ્નેશે.\n\n\"આ હકીકત છે. કાલે મેં તારી બાજુમાં પડછાયો કોઈનો જોયો હતો. તું જયારે મનીષાના પપ્પા જોડે વાત કરતો હતો ત્યારે મને કોઈ બીજો અવાજ સંભળાતો હતો. કોઈ છે જે તારી જોડે રહેવા માંગે છે, કાંતો પછી તારા પાસે કંઈક મેળવવા માંગે છે.\" સ્વાતિએ બધી વાત જણાવી.\n\n\"શું મેળવવા માંગે છે તે?\" જીગ્નેશે પૂછ્યું.\n\n\"એ કોઈ હેવાન છે. જેટલું હું જોઈ શકી, તે કહું તને. પડછાયા જોડે મેં વાત કરી હતી થોડી ભગવાનના સહારે. તારું શરીર વાપરી તે કોઈ બદલો લેવા ઈચ્છે છે, બદલો બહુજ ભયંકર લાગતો હતો કેમ કે તેને તને પૂરો પોતાના વશમાં કર્યો છે. તને તે ધીરે ધીરે તકલીફ આપે છે અને જયારે બદલો પૂરો થશે ત્યારે તારો જીવ પણ જોડે લઈને જશે. આ કોઈ પ્રેત આત્માનું કામ નથી કેમ કે ભગવાન તો આ ઘરમાં વસે છે, આત્મા આવીજ ના શકે અહીં. આ કોઈ વાતથી તારી જોડે રહે છે. મને એટલી વાત બોલ કે જે હેવાન ભગવાનથી પણ ના ડરે કે ભાગે નહીઁ, તો તે કેટલો ભયંકર હોવો જોઈએ?\" સ્વાતિએ આવું જીગ્નેશને પૂછ્યું.\n\n\"વાત તો સાચી, હવે આમાંથી નીકળવાનો ઉપાય?\" જીગ્નેશે ડરેલ અવાજે પૂછ્યું.\n\n\"એક રસ્તો છે.\" સ્વાતિએ વિચારતાં કહ્યું.\n\n\"કયો રસ્તો? આમતેમ ફેરવીને ના બોલો સીધું કહી દો !\" ડરેલા અને થોડા ગુસ્સામાં જીગ્નેશે કહ્યું.\n\n\"હેવાન કોઈ વાતનો બદલો લેવા ઈચ્છે છે તારી પાસે. બીજા કોઈને કંઈ તકલીફ નથી પડતી, ખાલી તને તકલીફ આપે છે. જવાબ તારા પાસે છે જે તારે શોધવો પડશે. આનાથી બીજો કોઈ ઉપાય નથી.\" સ્વાતિએ તેની વાત જણાવી.\n\n                   પછી બીજા દિવસે જીગ્નેશ ગયો કોલેજ, ત્યાં તેની ગર્લફ્રેન્ડ મનીષા મેદાનમાં રાહ જોતી હતી. જીગ્નેશ તો પોતાના વિચારમાં ખોવાયેલ હતો તેને કંઈ ખબર નહોતી પડતી કે તેની જોડે શું થઈ રહ્યું છે ! મનીષાને જરાય જીગ્નેશ ભાવ આપતો નહોતો, તો મનીષાને તકલીફ થતી હતી. મનીષા અને જીગ્નેશ બંને જયારે એકલામાં ગયા હોય તો રોઈ જતા, તેમણે ખબરજ નહોતી પડતી કે હવે શું કરવું ! જીગ્નેશને એમ લાગતું હતું કે, 'કોઈ મને તકલીફ આપી રહ્યું છે જેનો પડછાયો પણ મનીષા પણ નહીઁ પડવા દઉં.' આ વાતથી જ એ અલગ રહેતો હતો.\n\n                     ચાર દિવાસમાં તો જીગ્નેશના શરીર પર ઘાવ વધતા ગયા, તે તેના ઘરે બાથરૂમમાં પોતાના શરીર પરના ઘાવ જોતો હતો ત્યારે તેને અચાનક એક વિચાર આવ્યો, \"કોઈ હેવાન છે જે તકલીફ આપે છે. મારી પહેલી ગર્લફ્રેન્ડ આવી જ કંઈક મેલી વિદ્યા કરતી હતી, કદાચ એજ આવું નથી કરતીને ! બની શકે.\" બહાર આવી જીગ્નેશે આ વાત તેના મમ્મી-પપ્પાને જણાવી.\n\n\"તો તારું કહેવું એમ છે કે તારી પહેલી ગર્લફ્રેન્ડ કિરણ, જે આવું કરે કદાચ !\" કીર્તનભાઈએ કહ્યું.\n\n\"હા, હું તમને સરનામું આપું છું. સુરતમાં જ છે તે, તમે જતા આવો.\" જીગ્નેશે સરનામું લખતા-લખતા કહ્યું.\n\n(૨૪ ઓગસ્ટ ૨૦૧૯, રાતનો સમય)\n\n                સરનામાં પ્રમાણે કીર્તનભાઈ અને શીલા આ બંને જણા પહોંચ્યા ત્યાં અને દરવાજા જોડે જઈને દરવાજો ખખડાવ્યો. ત્યારે અચાનક જ લાઈટ બધી ઘરની જતી રહી, કાપ પડ્યો વીજળીનો. ત્યારે બીજી વખતે દરવાજો ખખડાવા ગયો કીર્તનભાઈ, તો અચાનક દરવાજો એમજ ખુલી ગયો. તો આ બંને જણા વિચારમાં પડી ગયા. જો કે હિંમત રાખી તે અંદર તો ગયા. અંદર ગયા પછી એક ડોશી ખુરશીમાં બેઠા હતા, દીવો આગળ ટેબલ પર સળગતો હતો અને ચહેરા પર દીવાનો પ્રકાશ પડતો હતો.\n\n\"સાસુમાં તમે?\" કીર્તનભાઈએ આશ્ચર્યથી પૂછ્યું.\n\n\"હા, બેટા. મને જાણવા મળ્યું કે તને કોઈ તકલીફ થઈ છે?\" સાસુમાંએ પૂછ્યું.\n\n\"હા, મમ્મી.\" કીર્તનભાઈએ કહ્યું.\n\n\"આ કહાની બહુજ જૂની છે બેટા. સાંભળ મારી આખી વાત. તારા લગ્ન પછી તું મારી દીકરીને ફરવા લઈ ગયો હતો ત્યારની વાત છે.\n\n(ભૂતકાળ જણાવતાં.)\n\n               ત્યારે બેટા થયું હતું એવુ કે દમણથી ઘરે પાછા આવવાની જગ્યાએ તમે મુન્શાઈન હોટેકમાં રોકાયા હતા. એ દિવસે મારી દીકરીનો જન્મદિવસ હોવાથી તું કેક લેવા ગયો હતો, તારીખ પચીસ ઓગસ્ટ. એ સમયની વાત છે, મારી દીકરી ત્યાંથી બહાર નીકળી હતી થોડી હવા ખાવા. તો કોઈ માણસ તેને ખરાબ નજરે જોતો હતો, જબરદસ્ત દારૂ પીધું હતું. જયારે મારી દીકરી પોતાના રૂમમાં જવા ગઈ ત્યારે આ હેવાન તે રૂમમાં આવી ગયો પછી ખરાબ વર્તન અને આપણે ધાર્યું ના હોય તેવું, હેવાનિયતની બધી હદ પાર,,,,,,,, આવું થયું હતું.\n\n                  ત્યારબાદ બેટા તું આવ્યો. તને તે વાતની તકલીફ ના થાય એના માટે તને કશું કહ્યું જ નહીઁ મારી દીકરીએ. તમે બંને જણાએ જન્મદિવસની મજા કરી અને સુહાગરાત પુરી કરી. નવ મહિના પછી દીકરી અને દીકરાએ જન્મ લીધો. તેનું એક વર્ષ ભરણ-પોષણ કરી મારી દીકરીએ આત્મહત્યા કરી.\n\n(વર્તમાન.)\n\nમારી દીકરી ડરતી હતી કે તને ખોઈ ના દે એટલે તને કશું કહ્યું નહીઁ.\" સાસુમાંએ બધી વાત કહી.\n\n\"તો દીકરી તમે લઈ લીધી, તમારી જોડે કોઈ નહોતું એટલે તમે મારી પાસે દીકરી માંગી અને મેં આપી તમને. પણ એ મારા દીકરાને કેમ હેરાન કરે છે?\" કીર્તનભાઈએ પોતાની વાત ઉદાસી સાથે જણાવી.\n\n\"કારણ કે તારી દીકરીને એવુ લાગે છે કે તારા દીકરામાં એ હેવાનનું લોહી દોડી રહ્યું છે.\" સાસુમાંએ કહ્યું.\n\n\"તો પછી તેને બચવાનો કોઈ ઉપાય હશે?\" કીર્તનભાઈએ પૂછ્યું.\n\n\"હા ઉપાય છે. આત્મહત્યા કર્યા પછી મારી દીકરીની રુહ તે હોટેલમાં છે. તું ત્યાં એ હેવાનને પહોંચાડી દે. તો તારી દીકરી બચાવીલે તારા દીકરાને !\" સાસુમાંએ કહ્યું.\n\n\"આજે બહેન-ભાઈ બંને વિરુદ્ધ થઈ ગયા. મળ્યા બંને તો પણ ગર્લફ્રેન્ડ-બોયફ્રેન્ડ મુજબ. ખરેખર ત્યારે તમારી દીકરીએ મને કહી દીધું હોત તો આજે આ દિવસ ના જોવો પડેત. પણ તે હતો કોણ?\" કીર્તનભાઈએ પૂછ્યું.\n\n\"મારી દીકરીએ મને તે માણસને સુરતમાં બતાવ્યા પછી, મને કંઈ કહ્યા વગર આત્મહત્યા કરી. તો મેં કિરણને માંગી હતી તારી પાસે. ત્યારબાદ કિરણ જયારે સમજણી થઈ, ત્યારે તે ચહેરો બતાવ્યા પછી આખી વાત મેં કિરણને જણાવી. તો તેને બદલો લેવાની ઈચ્છા થઈ ગઈ. તેને પોતાના મગજમાં વિચારી લીધું કે તે માણસને એ જ હોટેલમાં મારવામાં આવશે. ત્યારબાદ તે તારા દીકરાને બોયફ્રેન્ડ બનાવીને મળી. પછી તે મેલી વિદ્યા કરે છે તેવું તારા દીકરાને કહી દીધું, તો તેને પછી કિરણને છોડી દીધી. આગળ તેના મગજમાં શું દોડતું હતું તે મને નથી કહ્યું.\" આખી વાત જણાવતા સાસુમાંએ કહ્યું.\n\n                 ત્યારેજ અચાનક વધારે પવન આવતા દીવો ઓલવાઈ ગયો. શીલાએ તેને પ્રગટાવ્યો પાછો. તો સાસુમાં તેને દેખાયા નહીઁ. ત્યારબાદ મોબાઈલની લાઈટ શરુ કરી આજુબાજુ જોવા લાગ્યો કીર્તનભાઈ. બુમ પણ પાડતો હતો મમ્મી-મમ્મી કહીને. અચાનક તેના મોબાઈલની લાઈટ દીવાલ પર પડી, તો તેને દીવાલ પર એક ફોટો ટીંગાતો દેખાયો તે સાસુમાંનો હતો અને તે ફોટા પર હાર ચઢાવેલો હતો. કીર્તનભાઈ અને શીલાબહેન બને સુન્ન મારી ગયા. મતલબ અત્યાર સુધી સાસુમાંની આત્મા જોડે વાત થતી હતી.\n\n\"શીલા, આ તો મોટા ડખા છે. કિરણ અહીં દેખાતી નથી અને સાસુમાં મરી ગયા ક્યારનાંય અને મને કાનોકાન ખબર નથી !\" કીર્તનભાઈએ ડરેલા અવાજે કહ્યું.\n\n              પછી આમતેમ બધુંજ જોયુ. કિરણ મળી નહીઁ તો તે બંને જણા ઘરે આવ્યા અને જીગ્નેશને બધી વાત જણાવી.\n\n\"શું પત્તર ફાડો છો પપ્પા ! આ મારી મમ્મી નથી અને જે હતી તે પહેલા જ મરી ગઈ, તો કહ્યું કેમ નહીઁ મને પહેલા?\" રોતા અવાજે જીગ્નેશે પૂછ્યું.\n\n\"કારણ એટલું હતું બેટા, કે મારા શરીરની અમુક ખામીના લીધે મમ્મી નહોતી બની સકતી હું. તારા પપ્પાએ મને અપનાવી. મેં જ ના પાડી હતી બધી વાત કહેવાની તને, કેમ કે મને ડર હતો કે હું તને ખોઈ દઈશ.\" ધીરે રહીને રોતા અવાજે કહ્યું શીલાએ.\n\n\"હું જ્યારથી સમજણો થયો ત્યારથી મમ્મી, તમને જ મેં જોયા છે. તમેજ મારા મમ્મી છો. મારી ડાર્લિંગ.\" રોતાની સાથે હસતા કહ્યું જીગ્નેશે.\n\n              શીલા અને જીગ્નેશ બંને જણા ભેટી પડ્યા. શીલાની આંખમાંથી આંસુ રોકવા અગરા પડતા હતા. કીર્તનભાઈ પણ થોડો ઉદાસ થઈ ગયો. થોડીવાર રહી જીગ્નેશ અને શીલા બંને પોતાની જગ્યા લઈને બેસી ગયા.\n\n\"હવે મોટી રમત હું પણ રમીશ. કાલે પચીસ ઓગસ્ટ છે, મમ્મીનો જન્મદિવસ. ત્યારેજ પપ્પા તમે એ હેવાનને લઈને મુન્શાઈન પહોંચજો. કેમ કે મારી મમ્મીની આત્મા ત્યાં હશે તો કિરણ જે મેલી વિદ્યા મારા પર કરી રહી છે તે નહીઁ કરી શકે, મને બચાવશે મમ્મી.\" જીગ્નેશે તેના મનની વાત જણાવતા કહ્યું.\n\n                   બીજા દિવસે સાંજે વરસાદ ચાલુ થઈ ગયો. જીગ્નેશ ઘરે તેના મમ્મી-પપ્પાને ગળે મળીને નીકળી ગયો. કીર્તનભાઈ અને શીલાબહેન મનીષાના ઘરે પહોંચ્યા. તેમણે ઘરે આવકાર આપી બેસાડ્યા.\n\n\"આજે અચાનક કેમ આવવાનું થયું, બધું ઠીક તો છે ને?\" આશ્ચર્ય સાથે ધીરજભાઈએ પૂછ્યું.\n\n\"હા બધુંજ ઠીક છે.\" કીર્તનભાઈએ મોંઢા પર સ્મિત સાથે જણાવ્યું.\n\n\"જીગ્નેશની તબિયત કેવી છે, હમણાં?\" સ્વાતિએ પૂછ્યું.\n\n\"છે તકલીફમાં, પણ તેનો જવાબ મળી ગયો.\" કીર્તનભાઈએ કહ્યું.\n\n\"લો, બીજું શું જોઈએ. શું એટલે મળ્યું શું?\" ધીરજભાઈએ પૂછ્યું.\n\n\"વેવાણ તમને મુન્શાઈન હોટેલ યાદ છે?\" કીર્તનભાઈએ આવું સ્વાતિને પૂછ્યું, તો ધીરજ આશ્ચર્યમાં આવી ગયો.\n\n\"હા યાદ છે ને, અમે બંને લગ્ન કર્યા પછી ફરવા ગયા હતા ત્યારે એક રાત ત્યાં રોકાયા હતા.\" સ્વાતિએ વાત જણાવી.\n\n\"તો એ રાત્રે ધીરજભાઈએ બે સ્ત્રી જોડે રાત કાઢી. એક એમની પત્ની એટલેકે તમે અને એક મારી પત્ની.\" ગુસ્સામાં કીર્તનભાઈએ કહ્યું.\n\n                 તો ત્યાં બીજી બાજુ જીગ્નેશ ગાડી લઈને નીકળ્યો હતો મુન્શાઈન હોટેલ જવા ત્યારે તેના ગાલ પર કોઈ મારતું હતું, તેના પગ પકડી કોઈ બ્રેક મારવા દેતું નહોતું. જેમતેમ કરીને તે હોટેલ પહોંચવા ગયો તો બ્રેક પર પગ ના લાગવાથી હોટેલની દીવાલે ઠોકાઈ ગાડી અને પાછી પડી ગાડી. તો આ બાજુ ધીરજ પોતાના ખિસ્સામાંથી ચપ્પુ કાઢી તરત જ કીર્તનને મારવાની કોશિશ કરવા ગયો અને તરત કીર્તનભાઈએ હાથ પકડી લીધો.\n\n\"આ વખતે તું નહીઁ બચે.\" આટલુ કહી કીર્તનભાઈ ધીરજને મારવા માંડ્યો. બંને જણા એકબીજાને મારવા માંડ્યા. કીર્તનભાઈએ તો ધીરજને ટેબલ પર પછાડી ટેબલ તોડી દીધું. અને મારતા મારતા કીર્તનભાઈએ કહ્યું, \"મારી પત્ની બે વર્ષ સુધી તકલીફમાં રહી. દીકરા-દીકરીને જન્મ આપ્યા પછી સ્તનપાનના દિવસો પુરા થયાં ત્યાં સુધી જીવી. હદ બહાર તકલીફ થઈ ત્યારે તેને પોતાનું જીવન ટૂંકાવી દીધું. પછી મારી સાસુના ઘરે ગયો તો ત્યાં તારા ફોટા જોયા અને તે ફોટા પર ચોકડીનું નિશાન કર્યું હતું. થોડીક મુન્શાઈન હોટેલની વાત છંછેડતાં જ તારું મોઢું ચોત્રીસ આકારનું થયું, એટલે સોં ટકા તેજ મારી પત્નીની સાથે ખરાબ વર્તન કર્યું હશે. બીજું કોણ હેવાન આ બધી વાતની વચ્ચે છે? તે તું જાણવા લાયક છે જ નથી.\" ઘાયલ થઈ ગયો ધીરજ, ઉભો નહોતો થઈ શકતો ત્યારે તેને ગાડીમાં બેસાડી સુરતથી હોટેલ જવા નીકળ્યો. પાછળ બીજી ગાડીમાં શીલા, મનીષા અને સ્વાતિને લઈને નીકળી.\n\n              હોટેલમાં અધમૂઈ હાલતમાં જીગ્નેશ અંદર દરવાજો ખોલીને ગયો. ગાડીથી દરવાજા સુધી પગના નિશાન સાથે લોહી પણ દેખાતું હતું તે જીગ્નેશનું હતું. જીગ્નેશ અંદર ગયો ત્યારે તરત દરવાજો બંદ થઈ ગયો. જીગ્નેશના શરીર પર ઘાવ પડતા હતા તે ઓછા થવા માંડ્યા, કેમ કે કોઈ હેવાન તેના શરીરે વીંટળાયેલ હતું તે જે જીગ્નેશને મારવા જતું હતું તે કોઈ રોકતું હતું. જીગ્નેશને લાગ્યુ તે તેની મમ્મી છે અને તેને કહ્યું, \"મમ્મી હું તારો જીગ્નેશ મોટો થઈ ગયો. બસ કોઈ વાતથી કિરણ મને મારવા જઈ રહી છે. કદાચ તેને એવુ લાગે છે કે મારા અંદર ધીરજનું લોહી દોડે છે, એટલે મને મારી નાખવા માંગે છે. બસ તું એને રોકી લે મમ્મી.\"\n\n                છતાં પણ તેની મમ્મી કિરણને નહોતી રોકી શકી. કેમ કે આટલી વાત સાંભળતા જીગ્નેશની મમ્મીનું ધ્યાન તેની વાતમાં ગયું ત્યારે જ કિરણની મેલી વિદ્યાના હેવાને કાચથી હુમલો કર્યો. તેથી તેની મમ્મી બચાવી ના શકી, તો પુરીરીતે ઘાયલ થયેલો જીગ્નેશ બેભાન થઈ ઢળી પડ્યો.\n\n                  દોઢ-બે કલાક પછી હોશ આવ્યો ત્યારે ઉભો થયો તો તેના પગમાં કાચ પેસ્યો હતો તે દુઃખ પહોંચાડતો હતો. તેને કાચ નીકાળ્યો અને તેટલામાં તેના પપ્પા ધીરજને લઈને આવ્યા. જેવો દરવાજો ખોલીને અંદર આવ્યા તો તેની મમ્મીએ હોટેલના હોલમાં દોરડાથી ધીરજને ફાંસી લગાવી દીધી. આટલુ જોઈ જીગ્નેશ ઉભો ના થઈ શક્યો. તો કીર્તનભાઈને લાગ્યુ કે જે રૂમમાં અમે રહ્યા હતા, એ રૂમના કિરણ હોવી જોઈએ. કીર્તનભાઈ તે રૂમમાં ગયા અને કિરણ બેઠી હતી. ત્યાં તેનો દેખાવ ખુબ ડરાવનો હતો, કેમ કે એક ખોપરી પડી હતી આગળ, કાળા કપડાં અને મોઢું આખુ લાલ હતું.\n\n\"બેટા, આ બધું બંદ કરીલે. તારી મમ્મીના ગુનેગારને સજા મળી ગઈ છે.\" કીર્તનભાઈએ ઢીલા અવાજે કહ્યું.\n\n\"એના લોહીને નહીઁ ! મરવું તો પડશે જીગ્નેશને.\" કિરણે પહોળી આંખો કરી કીર્તનભાઈને કહ્યું.\n\n\"તું લોહીની વાત કરે, તો તારી અંદર પણ તેનું લોહી ના હોઈ શકે? અરે, તારા વિચારો અને જીગ્નેશના વિચારોમાં કેટલો ફરક પડે છે તે વિચાર્યું ક્યારેય? જીગ્નેશ જીવદયા રાખતો અને તું એને મારવા જઈ રહી છે. તારી બાએ તારા મનમાં નફરત પેદા કરી છે એટલે તું તારા સગા ભાઈનું નથી વિચારી સકતી બેટા, થોડુંક મન શાંત રાખી વિચાર. કાંતો પાછું માની લઉં હું કે કિરણ તારામાં ધીરજનું લોહી હશે, જીગ્નેશનામાં નહીઁ ! હેવાનની દીકરી હેવાન બની. જો તારામાં જરાં પણ તારી મમ્મીના લક્ષણ હોય તો સાબિત કર, જીગ્નેશને બક્ષી દે. હાથ જોડું તારી આગળ, ભીખ માંગુ છું.\" કીર્તનભાઈએ કિરણ પાસે આવું કહી જીગ્નેશનું જીવનદાન માંગ્યું.\n\n\"તો પછી શું, જીગ્નેશની હાલ અત્યારે મમ્મી છે તે મને પોતાની દીકરી માનસે !\" મોંઢા પર સ્મિત રાખી, સામે બધું પડયું હતું તે નષ્ટ કરી કીર્તનભાઈ એટલે કે તેના પપ્પાને કિરણે કહ્યું. પછી તે તેના પપ્પા જોડે આવી ગળે મળી, ત્યાં શીલા પણ આવી ગઈ. શીલા જોડે ગઈ કિરણ.\n\n\"માફ કરશો આપ મને, મેં જીગ્નેશને નહીઁ હકીકતમાં તમને તકલીફ આપી છે મેં. જીગ્નેશ જોડેથી તમારી વાત સાંભળતી હતી હું. તમે દયાવાન છો, શું મને માફ કરી પોતાની દીકરી માનશો?\" કિરણે હાથ જોડી શીલા પાસે માંગ્યું.\n\n\"માંગવામાં એવુ હોય કે જે પોતાનું ના હોય તે મંગાય. તું તો મારીજ છો આવીરીતે મમ્મી પાસે મંગાય નહીઁ. સીધેસીધું કહીને લઈ લેવાય, કે મમ્મી તું મને જોઈએ છે. મારે જીવવું છે તમારી સાથે એમ.\" હસતા મોંઢે શીલાએ કહ્યું.\n\n               તો નીચે હોલમાં જીગ્નેશ ઢળી પડ્યો હતો તે પાછો સાજો થઈ ગયો. કિરણને ઘરે લાવવામાં આવી હતી. કિરણ હેવાન પણ એક ગેરસમજના લીધે જીગ્નેશને મારવા જતી હતી. જે ગેરસમજ દૂર થઈ તો આ ભાઈ-બહેન અને તેના મમ્મી-પપ્પા એક પરિવાર બની સાથે રહેવા લાગ્યા. જે ત્રણ સાથીદાર હતા તે આજે ચાર 'સાથી' થઈ ગયા.",
      "duration": "15 mins",
      "category": "Horror"
    },
    {
      "title": "પુનર્જન્મ",
      "story_name": "રાહુલના શરીરમાંથી ઠંડીનું એક લખલખું પસાર થઇ ગયું અને પોતાને એકદમ હળવો મહેસુસ કરવા લાગ્યો. શહેરની વચ્ચે પસાર થતી નદી ઉપર બનેલા બ્રીજની સાઈડમાં આવેલી ફૂટપાથ પર ઉભો હતો. એકદમ થયેલા શરીરમાં પરિવર્તનથી રાહુલને પણ નવાઈ લાગી. તેની નજર નીચે નદી ના પટમાં ભેગી થયેલી ભીડ પર પડી. લગભગ પચાસેક લોકો ભેગા થયેલા હતા. રાહુલને પણ “શું થયું?” જાણવાની ઉત્સુકતા થઇ. તે પણ રીતસર ભાગતો નીચે પહોચ્યો. ભીડમાંથી રસ્તો કરીને નજીક પહોચ્યો. ત્યાંનું દ્રશ્ય જોઈને ફરીથી શરીરમાંથી ઠંડીનું લખલખું પસાર થઇ ગયું. કોઈ તેની ઉમરના જ યુવાનને પાણીમાંથી ખેંચીને બહાર લાવ્યા હતા અને તેની છાતીના ભાગે જોરથી દબાવી ને પાણી કાઢવાનો પ્રયત્ન કેટલાક ફાયર વિભાગના કર્મચારીઓ કરી રહ્યા હતા. પણ ભીડના કારણે રાહુલ તે યુવાનનો ચહેરો સ્પષ્ટ પણે જોઈ શકતો નહોતો. ત્યાં તેને બચાવવાનો પ્રયત્ન કરી રહેલા કર્મચારીઓના ચહેરા પર કોઈ આશાવાદ દેખાઈ નહોતો રહ્યો. થોડા પ્રયાત્નોપરાંત તે લોકો તેને સ્ટ્રેચરમાં સુવડાવીને એમ્બ્યુલન્સ તરફ જવા લાગ્યા.\n\n\n\nરાહુલની પાસેથી જયારે તેઓ પસાર થયા રાહુલે તેનો ચહેરો જોયો તો રાહુલના પગ નીચેથી જમીન સરકી ગયી. એ ચહેરો રાહુલનો જ હતો. રાહુલને આંખ આગળ અંધારા આવવા લાગ્યા તેની સમજમાં કઈ નહોતું આવતું “શું થયું ?” તેના મગજમાં બધો ઘટનાક્રમ રીવર્સમાં ચાલવા લાગ્યો. તેને બધું ધીરેધીરે યાદ આવવા લાગ્યું. લગભગ અડધો કલાક પહેલા તેને આ બ્રીજ પરથી છલાંગ લગાવી હતી “આત્મહત્યા”ના ઉદ્દેશ્યથી. તેના મગજમાં એક સાથે હજારો પ્રશ્નોનો મારો તીરની જેમ થવા લાગ્યો. જેમકે “જો મેં છલાંગ લગાવી તો હું હજુ જીવિત કેમ ? જો હું બચી ગયો તો પેલા લોકો કોની લાશ લઇ ગયા ? જો હું જીવિત છું તો તો પેલા મૃતકનો ચહેરો કેમ મારા જેવો જ હતો ?”રાહુલ એકદમ બેબાકળો બની ગયો અને નદીની રેતમાં ઘૂંટણભેર માથું પકડીને ફસકી પડ્યો. થોડી વાર પછી થોડો સ્વસ્થ થઇને ઉભો થયો અને વિચાર્યું કે જલ્દીથી મગજમાં ઉભરાઈ રહેલા પ્રશ્નોનો જવાબ શોધવો પડશે નહીતર મગજ ફાટી જશે. ભીડ થોડી ઓછી થઇ હતી પરંતુ કેટલાક લોકો એકબીજા સાથે વાતચીત કરીને પોતાની ઉત્સુકતાની શમાવી રહ્યા હતા. રાહુલે પણ એવુજ કૈક વિચાર્યું કે કોઈને જઈને પૂછું. તે પણ ભીડ તરફ આગળ વધ્યો અને એક શિક્ષિત જેવા લાગતા આધેડ વયના એક વ્યક્તિને ખભા પર હાથ મૂકી ને પૂછ્યું, ”અંકલ શું થયું આ ભાઈને, બચી ગયો કે પછી ? પણ પેલા ભાઈ તો જાણે બીજા સાથે વાત કરવામાં એટલા મશગુલ હતા કે રાહુલની વાતની તેમના પર કોઈ અસર ના થઇ. રાહુલે ફરી થોડા ઊંચા અવાજે કહ્યું, ”અંકલ શું થયું આ ભાઈ ને ?”\n\n\n\nપણ પેલા ભાઈએ પહેલાની જેમ કોઈ પ્રતિભાવ ના આપ્યો કે ના પાછળ ફરીને રાહુલ સામે જોયું. રાહુલને નવાઈ લાગી તેને વિચાર્યું કે બીજા કોઈને પૂછું. થોડું આગળ વધીને તેને એક યુવાનને પૂછ્યું, ”ભાઈ શું થયું હતું આ યુવાન ને ?” પણ જાણે તેનું કોઈ અસ્તિત્વ જ ના હોય તે રીતે પેલા યુવાન તરફથી પણ કોઈ પ્રતિભાવ ના મળ્યો. હવે રાહુલને પણ પોતાના અસ્તિત્વ પર શક થવા લાગ્યો. તેને ફરીથી એક વાર પોતાનું અસ્તિત્વ પુરવાર કરવા માટેનો પ્રયત્ન કરવાનું નક્કી કર્યું અને એકદમ જોરથી ચીસ પાડી ને કહ્યું, ”કોઈ મને સાંભળે છે કે નહિ ?” પણ પરિણામ શૂન્ય જ આવ્યું. ત્યાં હાજર રહેલા લોકોમાંથી નાતો કોઈએ તેની સામે જોયું કે ના કોઈ પ્રત્યુતર મળ્યો. હવે રાહુલને થોડું થોડું સમજાવા લાગ્યું. અને તે સમજી ગયો કે તેનું શરીર પેલી એમ્બ્યુલન્સમાં ચાલી ગયું અને અત્યારે તેની હયાતી માત્ર એક સુક્ષ્મ આત્મારૂપે છે.\n\n\n\nતેને વિચાર આવવા લાગ્યો કે, ”શું મૃત્યુ પછી દરેક માણસની સાથે આવુજ બનતું હશે જેવું મારી સાથે થયું ?”\n\nહવે તેના મગજમાં તેનો ભૂતકાળ સિનેમા ની જેમ ચાલવા લાગ્યો.\n\n\n\nત્રણ વર્ષ પહેલા રાહુલ શહેરની એક સરકારી કોલેજમાંથી કોમર્સમાં ફર્સ્ટ ક્લાસ સાથે ગ્રેજ્યુએટ થઇને બહાર આવ્યો હતો. પરિવારમાં ચાર લોકો હતા. તેઓ શહેરની વચ્ચે આવેલી એક ઝુંપડપટ્ટીમાં એક ખોલીમાં મહીને ૧૫૦૦ના ભાડેથી રહેતા હતા. પરિવારમાં એક મોટી બહેન અને એક વચેટ બહેન અને સૌથી નાનો રાહુલ. જેમાંથી મોટી બહેન સીતાને એક વર્ષ પહેલા પરણાવી દીધી હતી. નાની બહેન રાધા ૧૦ ધોરણ ભણીને માના કામમાં મદદ કરવા માટે ભણવાનું છોડી દીધું હતું તે પણ અત્યારે લગભગ ૨૨ વર્ષની હતી. મા સવારે અને સાંજે શહેરના એક મિડલક્લાસ વિસ્તારમાં શાકમાર્કેટમાં શાકભાજીની લારી ચલાવતી હતી અને બપોરે અને રાત્રે કેટલાક ઘરના ઘરકામ કરતી હતી. છેલ્લા કેટલાક વર્ષથી રાધા બાને કામમાં મદદ કરતી હતી. શાકભાજીની લારી પર અને ઘરકામમાં પણ. મોટી બહેન સીતાને શહેરના બીજા વિસ્તારમાં આવેલી એક ઝુંપડપટ્ટીમાં રહેતા લાભુ સાથે પરણાવી હતી. લાભુ કોઈ ફેક્ટરીમાં મજુર તરીકે કામ કરતો હતો. લાભુ પણ બે જણનું ભરણપોષણ કરી શકે તેટલું કમાઈ લેતો હતો.\n\n\n\nરાહુલને ભણાવવા માટે તેની મા શારદાબેને તેની જ ચાલીમાં રહેતા કેટલાક માથાભારે તત્વો પાસેથી ખુબ ઊંચા વ્યાજે રૂપિયા લીધા હતા જેનું વ્યાજ અત્યારે વધીને તેની મૂળ કિંમત કરતા લગભગ ત્રણ ગણું થઇ ગયું છે. તેની અત્યારે તે લોકો પઠાણી ઉઘરાણી કરી રહ્યા હતા. રોજ તે લોકો ઘેર આવતા અને ખુબ ઉદ્દંડ રીતે ઉઘરાણી કરતા. રોજ શાકભાજીની લારી પર જઈ ને અપશબ્દો બોલતા. હમણાંથી તો તેમની ખરાબ નજર રાધા પર પણ હતી. તેઓ રાધાને કોઈ પણ રીતે સ્પર્શ કરવાનો પ્રયત્ન પણ કરતા. અને લગભગ રોજ શાકભાજી ફોકટમાં લઇ જતા. એક બે વાર તો તેમને રાહુલની સામે રાધાની છેડતી કરવાનો પ્રયત્ન કર્યો, પણ રાહુલની પાસે ગુસ્સામાં મુઠ્ઠીઓ વાળવા સિવાય બીજો કોઈ રસ્તો નહોતો. કારણકે તેની માએ કહેલું હતું કે આ લોકો ગમે તેવું વર્તન કરે આપણાથી તેમનો સામનો નહિ થાય બેટા. માટે જ્યાં સુધી આપણે તેમનું દેવું ના ચૂકતે ના કરીએ ત્યાં સુધી આપણે તેમના બોઝ તળે છીએ.\n\n\n\nરાહુલની રગોમાં ગરમ લોહી ઘણી વખત ઉકળી જતું. પણ પરિવારના કારણે તે મજબુર હતો. તેને આગળ ભણવાની ખુબજ ઈચ્છા હતી. પરંતુ ઘરની પરિસ્થિતિને જોતા તે આગળ ભણી શકે તેમાં નહોતો. જેથી કરીને તેને ઘરમાં મદદરૂપ થવા માટે નોકરી શોધવાનું શરુ કરી દીધું હતું. પણ ઘણી બધી જગ્યાએ ઇન્ટરવ્યુ આપ્યા પછી પણ તેને કોઈ જગ્યા એ તેને લાયક નોકરી નહોતી મળી રહી. લગભગ અભ્યાસ પૂરો થયાને એક વર્ષ વીતી ગયું પણ રાહુલને હજુ નોકરીનો કોઈ મેળ નહોતો પડી રહ્યો. રાહુલ આખો દિવસ ઘરે બેસી રહેતો જેથી મા ઘણી વાર ગુસ્સે થઇ જતી. અને કહેતી,”ક્યાં સુધી આમ ફોકટના રોટલા તોડતો રહીશ જેવી મળે તેવી નોકરી કરી લે. ક્યાં સુધી આમ પરિવાર પર બોઝ બની ને રહીશ !” માનો ગુસ્સો ક્ષણિક જ રહેતો પછી પાછી ઠંડી થઇને એનાજ હાથે રાહુલને ખવડાવતી. માને ઘર ચલાવવાની ચિંતા ખાઈ રહી હતી. તેથી તે વારંવાર ગુસ્સે થઇ જતી. ઘણી વાર રાધાનો પણ ઉધડો લઇ લેતી.\n\n\n\nરાહુલ તેના ભણતર પ્રમાણેની નોકરી નહિ મળવાથી દિવસે દિવસે ડિપ્રેસડીપ્રેશનમાં જવા લાગ્યો હતો. આખો દિવસ ગુમસુમ બેસી રહેતો. તેના વર્તનમાં પણ ખુબજ ફેરફાર થવા લાગ્યો હતો. એક સમયે ખુબજ સાલસ અને સરળ સ્વભાવનો માલિક આજે નઠોર અને બરડ સ્વભાવનો થઇ ગયો હતો. માં સાથે શાકભાજીની લારી પર જાય તો પણ ત્યાં શાક લેવા આવતા ગ્રાહકો સાથે નાહકનો ઝગડો કરી પડતો. હવે તો તેને નોકરી માટે પ્રયત્ન કરવાનું પણ છોડી દીધું હતું. ગમે ત્યારે ઘેરથી નીકળી પડતો પોતાની ધૂનમાં ક્યાં પહોચી જતો તેને પણ ખબર નહિ રહેતી છેક સાંજ પડ્યે ઘેર આવતો. માને પણ તેની ખુબજ ચિંતા થવા લાગી હતી. માએ એક દિવસ જમાઈ લાભુને બોલાવ્યો અને રાહુલ વિષે ચર્ચા કરી અને જમાઈનો અભિપ્રાય માંગ્યો. જમાઈએ તેની બુદ્ધિક્ષમતા પ્રમાણેનો રસ્તો બતાવ્યો, ”બા એક કામ કરો ઓરડીમાં પૂરી ને ધોકો લઇને મારો અને બે દિવસ ખાવા પીવાનું ના આપો એટલે લાટ સાહેબ ઠેકાણે આવી જશે, આ બધું તમારા લાડનું જ પરિણામ છે.”\n\n\n\nરાહુલ હજુ ઘરના દરવાજે જ પહોચ્યો હતો અને તેને બા અને બનેવી વચ્ચેનો આ વાર્તાલાપ સાંભળ્યો અને તેની આંખમાંથી ગંગા જમના વહેવા લાગી અને ડૂસકું ગળામાં જ ભરાઈ રહ્યું. તેને થયું મારી મા આ શું કરી રહી છે. અને તે આગળ નો વાર્તાલાપ સાંભળ્યા વગર ભાગતો દરવાજાની બહાર નીકળી ગયો.\n\n\n\nમાએ લાભુ ને કહ્યું,”ખબરદાર લાભુડા જો હવે એક શબ્દ પણ મોઢા માંથી કાઢ્યો છે. મને તો એમ કે તું હુશિયાર છે અને તું મને કઈક સારો રસ્તો બતાવીશ પણ તારા મગજમાં ભૂસું ભર્યું છે. તું શું મને રસ્તો દેખાડવા નો, ચલ તું નીકળ તારો રસ્તો પકડ, મારા દીકરા નું હું જોઈ લઈશ.” \n\n\n\nસાસુ નું આવું રૌદ્ર રૂપ જોઈ ને લાભુ પણ ઉભી પુન્છ્ડીયે ભાગ્યો.\n\nઆ બાજુ રાહુલને પણ ખુબજ લાગી આવ્યું અને તેને આ દુનિયા છોડી દેવાનો ત્વરિત નિર્ણય લીધો. અને શહેરની વચ્ચે વહેતી નદી પરના બ્રીજ પર પહોચી ગયો. બપોરનો લગભગ બે વાગ્યાનો સમય હતો. ટ્રાફિક થોડો ઓછો હતો. કાઈ પણ વિચાર્યા વગર બ્રીજની સાઈડમાં કરેલી જાળી પર ચડી ગયો અને એકદમ જ છલાંગ લગાવી દીધી...\n\n***\n\nહવે રાહુલને બધું સમજાઈ ગયું હતું. તે સમજી ગયો હતો કે તે હવે ફક્ત સુક્ષ્મ રૂપે જ અસ્તિત્વ ધરાવે છે. તેનું શરીર હવે નિષ્પ્રાણ બની ગયું છે. રાહુલ હવે નદીની રેતમાં ઘૂંટણભેર બેઠો હતો. તેને વિચાર આવ્યો. “મા અને બહેન શું કરતા હશે ?”.એટલું વિચારતા જ તેને આંખ ખોલી તો તે પોતાના ઘરમાં હતો. મા ઘરમાં જ હતી અને શાકભાજીની લારી લઇને જવાની તૈયારી જ કરી રહી હતી. અને તેને ઘરની બહાર જતા રાધા ને કહ્યું, ”રાધા રાહુલ દેખાતો નથી બપોરનો, તને કઈ કહીને ગયો છે ?,ક્યાં ગયો હશે ?”\n\n\n\nરાધા બોલી, ”મા મને કઈ વાત કરી નથી ભટકતો હશે ક્યાંક આવી જશે તું ચિંતા ના કર.”\n\nમાએ કહ્યું, ”સારું બેટા આજે એના માટે ખીચડી અને શાક બનાવી દેજે તેને રીંગણનું શાક બહુ ભાવે છે ને”\n\nરાધા મોં ચડાવીને બોલી, ”હા તને તો દીકરો જ વહાલો છે ને અમે તો જાણે કઈ નહિ.”\n\nમા હસીને બોલી, ”ના બેટા મારા મનમા એવું કાંઈ નથી, મા માટે બધા સંતાન એક સમાન જ હોય.”\n\nએમ કહીને મા ઘરની બાહર નીકળી.\n\n\n\nરાહુલ ઘર ના દરવાજામાં ઉભો ઉભો આ સંવાદ સાંભળી રહ્યો હતો.અને મા અને દીકરી વચ્ચેનો આ સંવાદ સાંભળી તેને એકદમથી રડવું આવી ગયું. પણ આ શું તેને લાગ્યું કે ખુબજ રડી રહ્યો છે પણ આંખમાંથી એક પણ આંસુ નીકળતું નથી. જાણે તેના મૃત્યુની સાથે આંસુઓ પણ સુકાઈ ગયા. તેને મન થયું કે માંને બથ ભરી લઉં, પણ તે હવે એ પણ જાણતો હતો કે આ શક્ય નથી. તે વિચારી રહ્યો હતો કે માને મારા મોતના સમાચાર ક્યારે મળશે, અને જયારે મળશે ત્યારે તેની ઉપર શું વીતશે ! હજુ તે આવું વિચારી જ રહ્યો હતો ત્યાં જ એક કોન્સ્ટેબલ ઘરમાં દાખલ થયો.અને રાધા ને કહ્યું, ”ક્યાં છે તારી મા ?”\n\nરાધાને ધ્રાસકો પડ્યો, ”કેમ શું થયું સાહેબ ?”\n\nકોન્સ્ટેબલ બોલ્યા, ”તારી માને બોલાવ.”\n\nરાધા બોલી \"બે મિનીટ બેસો સાહેબ હું બોલાવી લાવું.\"\n\n\n\nરાધાએ શાક માર્કેટ તરફ દોટ મૂકી. ત્યાં પહોચતા સુધીમાં તેના મગજમાં કેટલાય વિચારો તાંડવ કરવા લાગ્યા,જેમકે “શું રાહુલે કઈ ખોટું કામ કર્યું હશે ?”,”કોઈ ચોરી કરી હશે ?”.\n\nરાધા માંને લઇને ઘેર આવી. કોન્સ્ટેબલે માને કહ્યું,”ચાલો મારી સાથે ગાડીમાં બેસો”\n\nમાએ કહ્યું, ”હું આવું છું પણ મને કહો તો ખરા શું થયું સાહેબ ?”\n\nકોન્સ્ટેબલે કહ્યું \"તમે ગાડી માં બેસો હું સમજાવું છું.\n\nમાએ રાધાને કહ્યું, ”તું ઘેર જ રહેજે બેટા હું આવું છું.”\n\nમા પોલીસની ગાડીમાં બેઠી, અને બેસતા જ ફરી પૂછવા લાગી, ”હવે કહો સાહેબ શું થયું ?”\n\nકોન્સ્ટેબલે કહ્યું, ”માડી હિંમત રાખજે ભગવાનને જે ગમ્યું તે ખરું.”\n\nમાને ફાળ પડી અને ગુસ્સે થઇને કહ્યું, ”હવે ફાટ ને શું થયું ?”\n\nકોન્સ્ટેબલે કહ્યું, ”તમારા દીકરા રાહુલે આત્મહત્યા કરી લીધી છે.”\n\n\n\nમાની આંખમાં અંધારા આવી ગયા અને ગાડીની સીટમાં જ ફસકી પડી. કોન્સ્ટેબલે તેના ચહેરા પર બોટલ માંથી પાણી લઇને છંટકાવ કર્યો અને પાણી પીવડાવ્યું. થોડા હોશમાં આવતાજ માએ ફરી સવાલોની ઝડી વરસાવવાનું શરુ કર્યું, ”તમે સાચું કહો, મારો દીકરો આવું કરે જ નહિ.” વગેરે વગેરે.\n\nકોન્સ્ટેબલે કહ્યું માજી તમે શાંતિ રાખો અને ચાલો હોસ્પિટલ પર અને આગળની વિધિ કરો.\n\n\n\nરાહુલ પણ સુક્ષ્મ સ્વરૂપે માની બાજુમાં હતો. તે પણ અવાચક બની ગયો હતો. હવે તેને પણ મેહસૂસ થવા લાગ્યું હતું કે તેને કેવડું મોટું પગલું ભરી લીધું છે. તેના મૃત્યુની સાથે કેટલા લોકોની જીંદગી પણ ખરાબ થઇ છે. એની સાથે તે એ પણ જાણતો હતો કે હવે તે કઈ કરી શકે તેમ પણ નથી.\n\nકોન્સ્ટેબલ માંને લઇને હોસ્પિટલ પહોચ્યા. હોસ્પિટલના હેડ ડોક્ટર માને શબગૃહમાં લઈ ગયા. અને રાહુલની લાશની ઓળખ કરાવી. રાહુલ ને જોઈને મા ફરીથી બેહોશ થઇ ગઈ. ડોકટરે હોસ્પિટલના સ્ટાફને બોલાવી સ્ટ્રેચર પર સુવડાવી તેમને આઈ.સી.યુ.માં લઈ ગયા.\n\n\n\nઆજે રાહુલના મૃત્યુનો બારમો દિવસ છે. માએ તેના આત્માની શાંતિ માટે બધી વિધિ કરવામાં કોઈ કસર રાખી નહોતી. આજે બારમાંનો જમણવાર પણ રાખ્યો હતો લગભગ ૭૦૦ લોકોનું રસોડું હતું. અને આ ખર્ચ માટે પણ તેણે પેલા માથાભારે લોકો પાસેથી વ્યાજે રૂપિયા લેવા પડ્યા. રાહુલ માની આ દશા જોઈ નહોતો શકતો. ૧૨ દિવસ પછી પણ બંને બહેનોની આંખોમાંથી અવિરત વહેતા આંસુઓને નહોતો જોઈ શકતો, પણ એ કઈ કરવા સક્ષમ નહોતો.\n\n\n\nરાહુલને વિચાર આવતો હતો કે મૃત્યુ પહેલા પણ એ “અક્ષમ” જ હતો એવું કઈ કરવા માટે જેથી પરિવારને મદદરૂપ થઇ શકે, પણ જીવતા રહીને તેની પાસે કોઈને કોઈ વિકલ્પ મળી રહેવાનો ચાન્સ તો હતો જ. રાહુલને હવે પારાવાર પસ્તાવો થઇ રહ્યો હતો. કાશ ભગવાન મને ફરી એક મોકો આપે. પણ જિંદગી ફક્ત એકજ મોકો આપે છે. તેનાથી મા અને બહેનોની આ હાલાત જોવાતી નહોતી. પણ જાણે ભગવાને નક્કી કર્યું હોય તેમ તે મા અને બહેનોના દરેક દુખનો સાક્ષી બની રહ્યો હતો. તેના ના ઇચ્છવા છતાં પણ તેના ગયા પછી પરિવારપર વરસી રહેલા અપાર દુ;ખ હવે તેને જોવા પડી રહ્યા હતા.\n\n\n\nરાહુલના મૃત્યુ ને આજે બે મહિના થઇ ગયા હતા. પણ મા અને બહેનો પર દુ:ખનો ઓછાયો હજુ ઓછો નહોતો થયો. અને રાહુલ પણ હવે એવું ઈચ્છી રહ્યો હતો કે ભગવાન કાંતો પરિવારનું દુખ ઓછું કરે કાંતો પોતાને મોક્ષ આપી દે જેથી તે પરિવારના આ દુ:ખને ના જોઈ શકે. તને ખબર હતી કે બીજા વિકલ્પમાં તેનો સ્વાર્થ છુપાયેલો છે, પરંતુ તે અંદરથી ખુબજ તડપી રહ્યો હતો. અને સૌથી વધુ તકલીફ આપતી વાત એ હતી કે “તે પોતાનું દુખ કોઈને કહી શકતો નહોતો.” જયારે તમે કોઈને પોતાનું દુ:ખ કોઈને કહો ત્યારે તમારું દુ:ખ ઘણું ઓછું થઇ જાય છે પણ, આ વિકલ્પ રાહુલ પાસે ઉપલબ્ધ નહોતો.\n\n\n\nહવે ફરી પાછા ઉઘરાણીવાળા માથાભારે તત્વો ઘેર આવવાના શરુ થઇ ગયા હતા. ઘેર આવીને ગમે તેમ અભદ્ર ભાષાનો ઉપયોગ કરતા હતા, ક્યારેક રાધા ઘેર એકલી હોય તો તેનો હાથ પકડી અશ્લીલ હરકતો કરતા. પણ રાધા વાઘણની જેમ ગર્જના કરતી તો ઉભી પુન્છડીએ ભાગતા. રાહુલ આ બધું જોઈને ખુબજ ગુસ્સે થઇ જતો તેને ઘણીવાર એમ થઇ જતું કે આ બધાનું ખૂન કરી નાખું. પણ તે કઈ પણ કરવા અસમર્થ હતો.\n\n\n\nહવે રાહુલ ભગવાન પાસે મોક્ષની માંગણી કરવા લાગ્યો. તે આ મૃત્યુ પછીની જીંદગીથી હેરાન પરેશાન થઇ ગયો હતો. આજે તેમના વિસ્તારમાં આવેલા શિવમંદિર પર શિવકથાનો પ્રારંભ થયો હતો. ખુબજ પ્રકાંડ પંડિત સ્વામી સત્યાનંદ શિવકથા કરવાના હતા. મા પહેલા દિવસથી જ શિવકથામાં જતી હતી. આજે બીજો દિવસ હતો આજે રાહુલ પણ ત્યાં હાજર હતો. શિવકથા સાંભળીને તે પોતાને થોડો શાંત મહેસૂસ કરવા લાગ્યો. તે આગળ સ્ટેજની બાજુમાંજ બેસીને કથા સંભાળવા લાગ્યો. સળંગ ૩ દિવસ જવાથી રાહુલને ખુબજ સારું લાગવા લાગ્યું. અને તેની પાછળનું બીજું કારણ એ પણ હતું કે કથા સંભાળતી વખતે માના ચહેરા પર દેખાતી અપાર શાંતિ.\n\n\n\nઆજે રાહુલ એકદમ મગ્ન થઇને આંખો બંધ કરીને કથા સાંભળી રહ્યો હતો, અચાનક તેને આંખો ખોલીને સ્ટેજ તરફ જોયું તો તેને એવો ભ્રમ થયો કે સ્વામીજી કથા વાંચતા વાંચતા વારે વારે તેની સામે જોઈ રહ્યા છે. અને મંદમંદ હસી રહ્યા છે. તેના મગજમાં વિચારોનું ઘોડાપુર ફરી ચાલવા લાગ્યું. તને જોઈ શકે છે. તેને થયું કે સ્વામીજી તેને જોઈ શકે છે. પરંતુ બીજી ઘડીએ વિચાર્યું કે ના આ તેનો ભ્રમ પણ હોઈ શકે. આજના દિવસની કથા પુરી થઇ ગઈ. મા ઘર તરફ ચાલવા લાગી. રાહુલ ને થયું કે કાશ મા મને એક વાર સાંભળી શકે, પણ તે તેની અસમર્થતા પર લાચાર અનુભવવા લાગ્યો. અને મા સાથે વાત કરવા ના વિચારને ઉગતો જ ડામી દીધો.\n\n\n\nઆજે કથાનો છેલો દિવસ હતો. આજે રાહુલ વિચારી રહ્યો હતો કે મનના ક્યાંક ખૂણે સળવળી રહેલા તેના શંકાના કીડાનો આજે ઈલાજ કરીનેજ જંપીશ. આજે હું સ્વામી સત્યાનંદની સામે જ બેસીશ અને હકીકત શું છે તે જાણી ને જ રહીશ. જો સ્વામીજી તેને જોઈ શકતા હોય તો કદાચ વાત પણ કરે. કથા શરુ થઇ મા મહિલાઓની હરોળમાં આગળ જ બેસીને કથા સાંભળી રહી હતી. અને રાહુલ પણ અદ્રશ્ય રીતે પુરુષોની હરોળમાં સૌથી આગળ બેઠો હતો. તેની નજર સ્વામીજી પર જ ટકેલી હતી. તે વાત જોઈ રહ્યો હતો કે સ્વામીજી તેની સામે નજર કરે છે કે નહિ ?\n\n\n\nકથા શરુ થયાના લગભગ એક કલાક સુધી સ્વામીજી એ તેની તરફ નજર સુદ્ધા ના કરી, પરંતુ કેટલાક સમય પછી રાહુલને એવું લાગ્યું કે સ્વામીજી તેની સામે જોઈને જ કથા બોલી રહ્યા છે. અને જાણે ફક્ત એને જ સંભળાવી રહ્યા છે. વારંવાર તેની સામે જોઈને તેમના તેજસ્વી મુખારવિંદ પર નિર્દોષ સ્મિતની એક લહેર વહી રહી હોય તેવું લાગતું હતું. હવે રાહુલને ખાતરી થઇ ચુકી હતી કે સ્વામીજીને તેના અસ્તિત્વનો એહસાસ છે.\n\n\n\nરાહુલે અચાનક ઉત્સાહમાં આવી ને બુમ પાડી, ”હે સ્વામીજી મને મોક્ષ અપાવો.”\n\nસ્વામીજી પણ તેને સાંભળી રહ્યા હોય તેમ કથા બોલતા બોલતા રાહુલ તરફ હાથ ઉંચો કરીને સાંકેતિક ભાષા માં જાણે કહ્યું કે,”બેટા શાંતિ રાખ.”\n\n\n\nકથાનું આજે સમાપન હતું. જેવી કથા પુરી થઇ સ્વામીજી વ્યાસપીઠ પર જ બેસી રહ્યા. લોકો ઉભા થઇને ચાલવા લાગ્યા. રાહુલ સ્વામીજીની સામે એકીટશે જોઈ રહ્યો હતો અને સ્વામીજી પણ તેની સામે જોઈ રહ્યા હતા. તેમણે રાહુલને ઈશારો કર્યો કે, ”મારી સાથે આવ.”\n\n\n\nસ્વામીજી મંદિરની પાછળના ભાગમાં આવેલી ઓરડી તરફ ચાલવા લાગ્યા. રાહુલ પણ તેમની પાછળ ચાલવા લાગ્યો. ઓરડીમાં પહોચતા સ્વામીજીએ ઓરડીના દરવાજા બંધ કરી દીધા. અને ખૂણામાં પડેલી ખુરશી પર બેસી ગયા. ટીપોય પર પડેલા પાણીના જગમાંથી ગ્લાસ ભરીને પાણી પીધું. અને રાહુલની સામે જોઈને હસીને બોલ્યા, ”બોલ બેટા તારે મોક્ષ કેમ જોઈએ છે ?”\n\n\n\nરાહુલ અવાચક બની ગયો એને સ્વામીજીને સામે સવાલ પૂછ્યો, ”સ્વામીજી તમે મને કઈ રીતે જોઈ શકો છો ?”\n\nસ્વામીજી બોલ્યા, ”બેટા મેં ઘણા વર્ષો સુધી હિમાલયમાં તપસ્યા કરીને એવી સિદ્ધિ પ્રાપ્ત કરી છે કે જેનાથી હું દિવ્ય આત્માઓને જોઈ પણ શકું છું અને વાત પણ કરી શકું છું.\n\n“મને તારા વિષે ખબર છે તે કેવા સંજોગોમાં આ પગલું ભર્યું, શા કારણથી આ પગલું ભર્યું, મને એપણ ખબર છે તારી મા પણ કથા સંભાળવા આવે છે.”\n\n\n\n“હવે તું સાંભળ,આત્મહત્યા કરવી તે કાયર માણસનું કામ છે. જે વ્યક્તિની ઈશ્વરમાં આસ્થા હોય તે ક્યારે પણ આ પગલું ના ભરે. આ દુનિયામાં દરેક વ્યક્તિનું જીવન નાના મોટા સંઘર્ષથી ભરેલું હોય છે. અને જેની જીંદગીમાં બિલકુલ સંઘર્ષના હોયને તેની જીંદગી ધૂળ બરાબર હોય છે. સંઘર્ષમય જીવનજ વ્યક્તિને સફળ બનાવી શકે છે. અને સંઘર્ષનો સામનો ના કરી શકે તે માણસ નમાલો હોય છે. અને તેં પણ તારી જિંદગીને આવી રીતે વેડફી નાખી છે. તે જો આ પગલું ભરતા પહેલા તારા પરિવાર વિષે થોડું પણ વિચાર્યું હોતને તો આજે તું આજે આ રીતે આત્મા સ્વરૂપે નહિ પણ મનુષ્ય દેહ સાથે તારી માની સાથે કથા સાંભળવા આવ્યો હોત. દીકરા તું અત્યારે પણ તારી માના ચહેરાને જોઈ શકે છે. તને હવે પસ્તાવો થઇ રહ્યો છે. જો તેં આ પગલું ભરતા પહેલા એકવાર પણ મગજ શાંત રાખીને વિચાર કર્યો હોત તો આટલા લોકોની જીંદગી આમ ના વેડફાત. તું શું માને છે તારા જતા રહેવાથી તારા પરિવારની સમસ્યાઓ ઓછી થઇ જશે ? વિધિ એ જે તારા પરિવારના નસીબ માં જે લખ્યું છે તે જ થશે. તારી જીંદગીની આહુતિ આપી દેવાથી કોઈની પણ સમસ્યા દૂર થવાની નથી. જીવતો હતો તેના કરતા તું મૃત્યુ પછી તારા પરિવાર પર બોઝ બની ગયો છું.”\n\n\n\nઆ બધું સાંભળી ને રાહુલ ધ્રુસકે ધ્રુસકે રડવા લાગ્યો. તેને એવું લાગ્યું કે મૃત્યુ પછી તે પ્રથમ વાર રડી રહ્યો છે. સ્વામીજીએ તેને રડવા દીધો. થોડી વાર પછી સ્વામીજી ઉભા થયા અને તેની પાસે આવ્યા. રાહુલના માથા પર હાથ પસવાર્યો. રાહુલને પણ તેમના સ્પર્શનો એહસાસ થયો. મૃત્યુ પછી પહેલી વાર તેને સ્પર્શ અનુભવ્યો. તેને એકદમ અપાર શાંતિનો અનુભવ થવા લાગ્યો.\n\nસ્વામીજી બોલ્યા,”બેટા હવે તું મને કહે કે તું શું સમજ્યો ?.”\n\n\n\nરાહુલ બોલ્યો, ”સ્વામીજી, હું હવે બધું જ સમજી ગયો છું આત્મહત્યા ક્યારે પણ કોઈ પણ સમસ્યાનો ઉકેલ ના હોય.”\n\nસ્વામીજી એ હસી ને કહ્યું, ”બેટા હવે હું તને આ દુનિયામાંથી મુક્ત કરાવું છું.”\n\n\n\nએમ કહી ને સ્વામીજી એ કમંડળમાંથી ગંગાજળ હાથમાં લીધું અને અંખ બંધ કરીને કોઈ મંત્ર બોલ્યા. અને પાણીનો છંટકાવ રાહુલ તરફ કર્યો. શરીર પર ગંગાજળનો છંટકાવ થતા જ તેને એક અદ્ભુત અનુભૂતિ થવા લાગી. તેને લાગ્યું કે એ બરફની જેમ ધીરેધીરે પીઘળી રહ્યો છે અને વાયુ સ્વરૂપે ઉડી રહ્યો છે. અને અનંત તરફ આગળ વધી રહ્યો છે. ધીરે ધીરે જાણે તેના અસ્તિત્વનું અનંત મિલન થઇ રહ્યું છે. ધીરેધીરે રાહુલનું અસ્તિત્વ શિવમાં ભળી ગયું. સ્વામીજી હસતા હસતા એક સંતોષની લાગણી સાથે “શિવ શિવ” કરતા ઓરડીની બહાર નીકળી ગયા.\n\n\n\nઆ બાજુ મા હજુ ઘેર જ પહોચી છે. પાણીયારા પર લોટો ભરીને પાણી પી રહી છે ત્યાં રાધા દોડતા આવી અને માને પાછળ થી વળગી પડી અને બોલી, ”સીતા ને ભાણિયો જન્મ્યો થયો છે.”\n\nમાના ચહેરા પર ઘણા સમય પછી એક ખુશીની ઝલક દેખાઈ...",
      "duration": "15 mins",
      "category": "Horror"
    },
    {
      "title": "ભ્રમ",
      "story_name": "આખો રુમ એ છોકરાના લોહીથી ખરડાયેલો હતો. રુમમાં રહેલ કબાટ સાથે અથડાવાથી છોકરાના માથામાંથી ખુબ લોહી વહી ગયું હતું અને તે મૃત્યુ પામ્યો હતો.\n\n\"બોલો, શું થયું હતું?\"ઇન્સ્પેક્ટર પાટીલ તેમની લાક્ષણિક અદામાં છોકરાના ઘરવાળાઓને પૂછી રહ્યા હતા.\n\n\"સર,ખબર નહિ એના રુમમાંથી ભૂત..ભૂત નો અવાજ આવી રહ્યો હતો. રુમ અંદરથી બંધ હતો એ ખોલતા વાર લાગી, અંદર આવ્યા ત્યાં સુધીમાં તો એક મોટો અવાજ આવ્યો કોઈ ચીજ સાથે કઈ અથડાવાનો અને અંદર જયારે અમે પ્રવેશ્યા તો રોહન કઈ બોલતો ન હતો.\"\n\n\"તો તમને લાગે છે કે અહીં ભૂત હતું? ભૂત જેવું કઈ નથી હોતું.\"\n\n\n\n\"ખબર નહિ સર,શું થયું પણ અમારો રોહન.\"કહેતા કહેતા જ રોહનના પપ્પા ધ્રુસકે ધ્રુસકે રડવા લાગ્યા.\n\n   ઈંસ્પેક્ટર પાટીલ ઝીણી નજર કરી દરેક વસ્તુ તપાસવા લાગ્યા. તેમને જોયું તો રોહનનું લેપટોપ એક ખૂણામાં ઊંધું પડયું હતું. \n\n\"અમે આ લેપટોપ તપાસ માટે લઇ જઈએ છે. કાલે રોહને શું કર્યું હતું આખો દિવસ અમને માંડીને વાત કહો.\"\n\n\"સર, કાલે તો એ વહેલો આવી ગયો હતો અને હા કાલે સાંજે તો એને ખાધું પણ ના હતું તે બપોરના ત્રણ વાગ્યાથી રુમમાં જતો રહ્યો હતો કહેતો હતો કે આજે મારે મિત્ર સાથે શરત લાગી છે મારે 7 કલાક ભણવાનું છે, તેથી મેં પણ એને બહુ ડિસ્ટ્રબ ના કર્યો. મારો રોહન...\" રોહનના મમ્મીને ડૂમો ભરાઈ ગયો.\n\n  ઇન્સ્પેક્ટર પાટીલે આખા રૂમમાં તાપસ કરી માત્ર બારી પાસે તેમને એક ચીજ, જેના પર ઘસરકા પડી ગયા હતા અને ધૂળવાળી થઇ ગઈ હતી તે મળી, તે અને લેપટોપ લઇ તેઓ જેલ પહોંચ્યા.\n\n *****\n\nથોડી વારે રોહનના મમ્મી પપ્પાને પોલીસ સ્ટેશન બોલાવાયા.\n\n\"આ રહ્યો તમારો ભૂત.\" રોહનના ક્લાસમેટ મયંક તરફ ઈંસ્પેક્ટર આંગળી ચીંધતા બોલ્યા.\n\n\"સર,કઈ સમાજ ના પડી.\"\n\n\"મયંકે સાથે એક શરત લગાડી હતી કે તેને 7 કલાક હોરર મુવી જોવાની, રોહને જોઈ પણ,લગભગ સતત એ હોરર મુવી જોવાને કારણે તેના મગજ પર ડર હાવી થઇ ગયો હતો. મયંક અહીં તમારા ફ્લેટની બારી પાર ટિંગાઈને બિહામણાં અવાજ કરવા લાગ્યો. તેથી રોહન વધુ ડર્યો, સાથે જ મયંકના મિત્ર સામેની ટેરેસ પરથી રોહનના રુમમાં ભૂતનું પ્રોજેક્શન કરવા લાગ્યા, તેથી રોહન રુમમાં ભૂત..., ભૂત કરી ભાગવા લાગ્યો. રોહન ડરી ગયો હતો તેથી મયંક એને હારેલો ઘોષિત કરવા રુમમાં આવવા જ જતો હતો પણ લાઈટ ગઈ જેથી પાસે આવતા મયંકને રોહને ભૂત પાસે આવે છે એમ માની લીધું અને આમ તેમ ભાગવા જતા તેનું માથું કબાટ સાથે અથડાયુ. મયંક રુમમાંથી ઉતાવળે ભાગી ગયો પણ તેનું લાઇસન્સ કાર્ડ તમારી બારી પાસે ભેરવાયું અને તે પકડાઈ ગયો.\" ઇન્સ્પેક્ટર પાટીલ હજી તો વાત કરતા જ હતા ત્યાં જ મયંકના પપ્પાએ આવીને એક લાફો તેને માર્યો.\n\n\"નાલાયક તને મેં આ શીખવ્યું હતું.\"\n\n\"પણ પપ્પા એ તો અમારી શરત.....\" કોન્સ્ટેબલ વાઘમારે ત્યાં સુધીમાં તો તેને જેલની ઓરડીમાં ખેંચીને લઇ ગયા.\n\n\n\n\"ખબર નહિ આજકાલ છોકરાઓ એક શરત માટે શું કરે છે. મયંકનો ઈરાદો રોહનને મારવાનો ના હતો પણ રોહને જે મુવીઝ જોઈ તેમાં ટ્રાન્સ મ્યુઝિક હતું એવું મ્યુઝિક જે તમારા મગજમાં ઊંડે સુધી અસર કરે જેને લીધે તે એ મુવીઝમાં બતાવેલી ઘટનાઓને ધીરે ધીરે સાચી માનવા લાગ્યો જેથી મયંક એની પાસે જઈ રોહન.. રોહન.. બોલ્યો પણ ડરને કારણે તેનું મગજ સુન મારી ગયું હતું અને ભાગાભાગમાં તે કબાટ સાથે અથડાયો. મયંકનો વાંક છે કે તેને આવી શરત રોહનને ના અપાવી જોઈતી હતી, આપણે જે વસ્તુ સતત જોઈએ છે તેની આપણા મગજ પર ઊંડી અસર થાય છે અને એ ભ્રમને આપણે સાચો માની લઈએ છે. મને સાચે આ ઘટનાનું ઘણું દુઃખ છે.\" ઈંસ્પેક્ટર પાટીલે પોતાના કુનેહથી એ ભ્રમ પરથી પડદો ઉઠાવ્યો. ",
      "duration": "3 mins",
      "category": "Horror"
    },
    {
      "title": "ધ લાસ્ટ ટ્રેન",
      "story_name": "“હેલો ! મમ્મી ! વિહાર બોલું છું.”\n\n“હા ! બોલ મારા દીકરા,”\n\n“જય શ્રી ક્રિષ્ના”\n\n“જય શ્રી ક્રિષ્ના, બેટા.”\n\n“શું ! થયું બેટા ? કેવું રહ્યું તારું ઇન્ટરવ્યુ ?” - મમ્મીએ આતુરતા સાથે વિહારને પૂછ્યું.\n\n“સરસ ! રહ્યું ઇન્ટરવ્યુ અને હું સિલેક્ટ પણ થઈ ગયો, જે જોબ માટે મેં ઇન્ટરવ્યુ આપ્યું હતું તે માટે..!” - આત્મવિશ્વાસ સાથે વિહારે જણાવ્યું.\n\n“ખુબજ સરસ બેટા ! આજે મારી છાતી ગદ-ગદ કરતી ફૂલી રહી છે.” - ભાવવિભોર થતા અવાજમાં મમ્મીએ વિહારને જણાવ્યું.\n\n“હા ! મમ્મી ! જયાં સુધી મારી સાથે તમારા અને પપ્પાના આશીર્વાદ છે, ત્યાં-સુધી હું ક્યારેય પણ કોઈ કામમાં નિષ્ફળ નહિ થઈશ.”\n\n“બેટા ! માતા-પિતાનાં આશીર્વાદ તો હંમેશા તેના સંતાન સાથે હોય જ છે, પછી ભલે તેનું સંતાન તેની સાથે રહેતું હોય કે પછી દૂર રહેતું હોય, બસ સંતાનો જ તેના માતા-પિતાના પ્રેમને સમજવામાં નિષ્ફળ જતાં હોય છે.”\n\n“સાચી વાત છે ! મમ્મી તમારી.” - વિહારે મમ્મીની વાતોમાં સુર પુરાવતા કહ્યું.\n\n“એ બધું તો ઠીક છે, બેટા ! તું અત્યારે ક્યાં છો?” \n\n“મમ્મી ! હું ઓફિસમાંથી જેવો બહાર આવ્યો, એ સાથે જ આ ખુશખબર આપવા માટે મેં તમને જ પહેલો ફોન કર્યો, જે માટે તમે ખરેખર હકદાર પણ છો.”\n\n“સારૂ ! બેટા ! ટ્રેન તો મળી જાશે ને ઘરે આવવા માટે ?” - થોડાક ચિંતાવાળા સ્વરમાં મમ્મીએ પૂછ્યું.\n\n“હા ! મમ્મી ! તમે ચિંતા ના કરો, મેં ટ્રેન વિશે હું અહી આવ્યો ત્યારે જ રેલવેસ્ટેશને પૂછપરછ કરી લીધી હતી.” \n\n“કેટલા વાગ્યાની ટ્રેન છે, બેટા ?”\n\n“રાત્રીના 12 : 30 કલાકે ! ભાવનગર આવવાની લાસ્ટ ટ્રેન છે.” \n\n“સારૂ ! બેટા ધ્યાન રાખીને આવજે.”\n\n“હા ! મમ્મી.”\n\n“જયશ્રી ક્રિષ્ના ! બેટા.”\n\n“જયશ્રી ક્રિષ્ના મમ્મી.”\n\n\n\nઆટલુ બોલીને વિહારનાં મમ્મીએ કોલ ડિસ્કનેક કર્યો, પરંતુ તેના હદયનાં કોઈ એક ખૂણામાં એક પ્રકારનો ડર લાગી રહ્યું હતો,  શાં માટે એવું લાગી રહ્યું હતું તે સમજાતું ના હતુ, પછી પોતાના મનને માનવતા કહ્યું કે કદાચ વિહાર કોલેજ પૂરી કર્યા બાદ, પહેલીવાર એકલો બહારગામ ગયો છે, માટે પોતાને આવો ડર લાગી રહ્યો હશે !\n\n\n\nપરંતુ મિત્રો કહેવાય છે કે એક માને જ્યારે પોતાના જીવ સમાન સંતાનો પર કોઈ આફત કે મુશ્કેલી આવવાની હોય તેનો અગાવથી આગોતરો ઈશારો કુદરત આપતું જ હોય છે, જે વિહારના મમ્મી સાથે પણ આવું જ બન્યું હતું. વિહાર પોતે પણ પોતાની સાથે શું થવાનું છે એ બાબતથી સાવ એકદમ અજાણજ હતો, તેણે વિચારર્યુ પણ નહિ હશે કે પોતાની સાથે એવું કંઈ બનશે કે જેના પર લોકો તો ઠીક પરંતુ ખુદ પોતે પણ વિશ્વાસ નહિ કરી શકે.\n\n***\n\nવિહાર એક સામાન્ય કુટુંબમાંથી આવતો હતો, તેના પિતા ભાવનગરમાં એક નાની એવી દરજી કામની દુકાન ચલાવતા હતાં, એટલી બધી ખાસ તો કોઈ કમાણી થતી ન હતી, પરંતુ પોતાના કુટુંબનું ગુજરાન ચલાવી શકે એટલું તો કમાઈ લેતાં હતાં. વિહાર નાનપણથી જ ભણવામાં હોંશિયાર હતો, પ્રાથમિક અને માધ્યમિક અને ઉચ્ચ માધ્યમિક શિક્ષણ તેણે સરકારી શાળામાંથી મેળવેલ હતું અને પહેલા ધોરણથી માંડીને બારમાં ધોરણ સુધી તેને દરેક પરીક્ષા પ્રથમ કલાસ સાથે પાસ કરેલ હતી.\n\n\n\nવિહારની ઈચ્છા તો મેડિકલ કે ઇનજીનયરિંગની કોલેજમાં એડમિશન લેવાની હતી, પરંતુ પોતાના પરિવારની આર્થિક પરિસ્થિતિને ધ્યાને લઇ અને પોતાના પિતા પર વધારે આર્થિક બોજો ન આવે તે વિચારથી જ વિહારે ભાવનગરમાં આવેલ સર.પી.પી.ઇન્સ્ટિટ્યૂટ ઓફ સાયન્સમાં બી.એસ.સી ( કેમેસ્ટ્રી)માં એડમિશન લીધું. કોલેજમાં પણ વિહાર અત્યાર સુધી જેવી રીતે સારા માર્ક્સ સાથે પાસ થતો હતો, તે સિલસિલો ચાલુજ રાખ્યો, વિહાર ખુબજ આતુરતા અને જિજ્ઞાસા સાથે, અભ્યાસમાં પોતાનું મન પોરવી લીધું હતું. જોત- જોતામાં વિહાર બધા જ શિક્ષકોનો માનીતો વિદ્યાર્થી બની ગયો.\n\n\n\nવિહારે પોતાની કોલેજમાં એકમાત્ર એવો વિદ્યાર્થી હતો કે જે સળંગે સળંગ ચાર વર્ષ સુધી દર વર્ષે કોલેજમાં ફર્સ્ટ આવ્યો. આથી વિહારને ફેરવેલ વખતે “બેસ્ટ સ્ટુડન્ટ ઓફ કોલેજ”નો અવોર્ડ પણ આપવામાં આવેલ હતો. જ્યારે બધાં વિદ્યાર્થીઓએ વિહારને પોતાની સફળતાનું રહસ્ય પૂછ્યું તો તેણે બધા વિદ્યાર્થીઓને જણાવ્યું કે , જ્યારથી હું સમજણો થયો ત્યારથી મને ખબર છે કે મારા ઘરની આર્થિક પરિસ્થિતિ નબળી છે તેમ-છતાં પણ ક્યારેય મારા પપ્પાએ મને રૂપિયા માગ્યા હોય અને ના આપે એવું બન્યું જ નથી, વધારે આઘાત તો મને ત્યારે લાગ્યો કે જ્યારે મને ખબર પડી કે મારા પપ્પાનાં બનેવ પગમાં વેરિકોઝ વેઇન (જેમાં રક્તવાહિનીઓ અબનોર્મલી પહોળી થઇ જાય) તેમ છતાં પણ મારા પપ્પા મને ભણાવવા માટે વધારે કામ કરતા હતાં, બસ ત્યારથી મેં મનમાં નક્કી કરી લીધું હતું કે હું વહેલી તકે મારા પપ્પાને તેના કામમાંથી નિવૃત કરીને આરામ કરાવડાવું અને વેરિકોઝ વેઇન માટે યોગ્ય સારવાર કરાવડાવું. કોઈને પોતાની લાઈફમાં સફળ થવા માટે આનાથી વિશેષ શું મોટિવેશનની જરૂર હોય ! આટલું બોલતાજ આખેઆખો ઓડિટોરિયમ હોલ તાળીઓના ગળગળાટથી ગુંજી ઉઠ્યો.\n\n\n\nએવામાં એક રિક્ષાવાળાએ વિહારની નજીક આવીને રિક્ષાનું હોર્ન વગાડ્યું આથી વિહાર પોતાની ભૂતકાળની યાદોમાંથી એક ઝબકારા સાથે બહાર આવી ગયો, અને તે રેલ્વેસ્ટેશન જવા માટે રિક્ષામાં બેસી ગયો.\n\n***\n\nસ્થળ - રેલવે સ્ટેશન (વાપી)ની બહાર આવેલ રીક્ષા સ્ટેશન.\n\nસમય : રાત્રીનાં 9 કલાક\n\nરિક્ષામાંથી ઉતરતાની સાથે જ વિહારે પેલા રીક્ષાવાળને પૂછ્યું.\n\n“કાકા ! આટલામાં ક્યાંય જમવા માટે સારી હોટલ ખરી ?”\n\n“હા ! સાહેબ, અહીંથી પાંચ કે સાત મિનિટના અંતરે જ એક સારી હોટલ છે, ત્યાં તમને સારૂ એવું પંજાબી જમવાનું મળી રહેશે.”\n\n“પણ ! કાકા અમે ગુજરાતી લોકો છીએ, જ્યા સુધી અમને સાંજે કાઠિયાવાડી જમવાનું , ખીચડી અને છાસ મળે નહી ત્યાં સુધી અમને મજા ન આવે.”\n\n“સમજાય ગયું સાહેબ ! તમારે કાઠિયાવાડી જમવું છે એમ ને?\n\n“હા ! એકદમ.” - હળવા સ્મિત સાથે વિહારે રિક્ષાવાળા કાકાને કહ્યું.\n\n“સાહેબ ! અહીંથી પંદર કે વીસ મિનિટના અંતરે જ એક બીજી હોટલ છે, જ્યાં તમને સારૂ એવું કાઠિયાવાડી જમવાનું મળી રહેશે.”\n\n\n\nવિહાર પેલા રિક્ષાવાળા કાકાનો આભાર માની પેલી હોટલ તરફ જવાના રસ્તા તરફ ડગલાં ભરવા માંડ્યો. ત્યારબાદ વિહારે પેટ ભરીને કાઠિયાવાડી ભોજન જમ્યુ, અને એમાં કઈ ખોટું પણ ન હતું કારણ કે આજે વિહારે પોતાને જેવી જોબ જોઈતી હતી તેવી જોબ મળી ગઈ હતી, આથી તે ખૂબ જ ખુશ હતો, પરંતુ વિહારની આ ખુશીઓ ક્ષણિક જ હતી, જેનાથી પોતે એકદમ અજાણ જ હતો.\n\nત્યારબાદ વિહાર જમીને ફરી પાછો રેલ્વેસ્ટેશન તરફ જવાના રસ્તે ચાલવા લાગ્યો.\n\n***\n\n\n\nસ્થળ : રેલ્વેસ્ટેશન (વાપી)\n\nસમય : રાત્રીના 10: 45 કલાક\n\nવિહારે ટિકિટ બારી પર જઈને ભાવનગર જવા માટેની એક ટિકિટ લીધી. ટિકિટ લઈને પોતે ટ્રેન, સીટ નંબર,ડબ્બો અને પ્લેટફોર્મ નંબર વગેરે જેવી બાબતો કનફર્મ કરીને ટિકિટ પોતાના પર્સમાં સાચવીને મૂકી દીધી, ત્યારબાદ વિહાર પોતાની ટ્રેન જે પ્લેટફોર્મ પર આવવાની હતી તે પ્લેટફોર્મનંબર ૪ તરફ ચાલવા લાગ્યો.\n\n    \n\nવિહાર જેવો પ્લેટફોર્મ 4 પર પહોંચ્યો તો તને ત્યાં થોડુંક અજુગતું લાગ્યું, કારણ કે ત્યાં કોઈ માણસ કે મુસાફર દેખાય રહ્યુ ન હતું, પરંતુ હજુ ટ્રેન આવવાની ઘણી વાર હશે આથી કોઈ દેખાતું નહીં હોય, જેવો ટ્રેનનો સમય થશે એમ બધા આવવા લાગશે, એવું વિચારી વિહાર પ્લેટફોર્મ પર રાખેલ બાંકડા પર બેસ્યો. ત્યારબાદ વિહાર ટ્રેન માટે રાહ જોવા લાગ્યો, વિહારે આજુબાજુમાં નજર કરી તો કોઈ માણસ નજરે નહોતું પડતું, પ્લેટફોર્મ પર માત્ર ચાર - પાંચ કુતરાઓ આમ-તેમ આંટા મારી રહ્યા હતાં.\n\n    \n\nજેવા રાત્રિના 12 વાગ્યા એવામાં અચાનક પ્લેટફોર્મમાં રહેલ લાઈટો લબક - ઝબક થવા લાગી, પેલા આંટા મારી રહેલા કુતરાઓ એકાએક જોર - જોરથી રડવા લાગ્યા, આપણે ત્યાં એવું માનવામાં આવે છે કે કુતરાઓનું રડવું એ અપશુકનિયાળ છે, એમાં પણ જ્યારે એક સાથે ચાર- પાંચ કુતરાઓ એકસાથે રડે તે તો ખૂબ જ અપશુકનિયાળ ગણવામાં આવે છે, ટ્રેનની વિગતો દર્શાવતી સ્ક્રીન એકાએક ચાલુ બંધ થવા લાગી. પવન સુસવાટા મારતો મારતો ફૂંકાવા લાગ્યો.\n\n\n\nવિહાર આ બધી બાબતોમાં માનતો હતો નહી, પરંતુ અત્યારે પોતાની સાથે જે કંઈ બની રહ્યું હતું તે જોઈને વિહારના મનમાં થોડોક ડર પોતાનું ઘર કરી રહ્યો હતો, અને વિહાર પાસે આ બાબત પર વિશ્વાસ કરવા સિવાય બીજો કોઈ રસ્તો પણ ન હતો. આમ છતાં-પણ વિહાર હિંમત કરીને પ્લેટફોર્મ પરજ ઉભો રહ્યો, એવામાં એકાએક આ બધું શાંત પડી ગયું, પેલા કુતરાઓ પણ હવે રડતાં બંધ થઈ ગયાં, એવામાં વિહારને પ્લેટફોર્મ - 4 પર થોડેક દૂરથી ધુમાડો દેખાયો, અને આ ધુમાડામાંથી લોબાનની સુગંધ પણ આવી રહી હતી, ધીમે - ધીમે વિહારને સામેથી આવતા વ્યક્તિનો ચહેરો સ્પષ્ટ દેખાયો, તે બીજું કોઈ નહીં પણ એક ફકીરબાબા હતાં, જેના ચહેરા પર એક અલગ પ્રકારનું તેજ હતું.\n\nફકીરબાબાએ વિહારની નજીક આવીને પૂછ્યું.\n\n\n\n“કહા જાના હે બચ્ચે તુઝે ?”\n\n“ જી ! બાબા મુઝે ભાવનગર જાના હે, ઓર મેં ઉસી ટ્રેન કા ઇંતજાર કર રહા હું.”\n\n“બચ્ચે ! સંભાલ કર જાના.” - ફકીરબાબા ચેતવણી આપતા હોય તેવા ભારે અવાજમાં બોલ્યા.\n\n“જી ! બાબા.”\n\n“બચ્ચા ! તું અભી બહોત હી નાદાન હે, તું કુદરત કા ખેલ નહીં જાનતા હે.”\n\n“મતલબ ! બાબા આપ કહેના ક્યાં ચાહતે હો.” - વિહારે વિસ્મયતાથી પેલા બાબાને પુછયું.\n\n“કુછ નહીં ! બચ્ચે ! તું બસ સંભાલ કર જાનાં, ઓર યે તાવીઝ અપને પાસ રખો, યે તાવીઝ તુમ્હારી રક્ષા કરેંગા.” - વિહારને તાવીઝ આપતા પેલા ફકીરબાબએ કહ્યું.\n\n\n\nવિહારે પોતાની બને આંખો બંધ કરીને, અને હાથ જોડીને પેલા ફકીરબાબનો આભાર માનવા પોતાનું માથું ઝુકાવ્યું, વિહારે જેવું નમન કરીને પોતાનું માથું નમાવેલ માથું ઉંચકીને, બને આંખો ખોલી તો તેના આશ્ચર્યનો કોઇ પર ના રહ્યો, કારક કે પેલા ફકીરબાબ પોતાની નજર સામે હતાં નહી. હવે મુસાફરો પણ ધીમે - ધીમે પ્લેટફોર્મ - 4 પર આવવા લાગ્યા હતાં.\n\n\n\nવિહાર પોતાની સાથે શું બની રહ્યું છે, એના વિશે વિચારે કે સમજે એ પેલા જ તેના કાને દૂરથી આવતી વિસલનો અવાજ સંભળાયો, થોડીવારમાં ટ્રેન આવીને, પ્લેટફોર્મ - 4 પર ઉભી રહી. બધા મુસાફરો પોત પોતાની સીટ મેળવવા માટે ટ્રેનમાં ચડવા લાગ્યો. વિહાર પણ પોતાની બેગ લઈને પોતાની સીટ ટ્રેનના જે ડબ્બામાં આવેલ હતી, એ ડબ્બામાં ચડ્યો અને પોતાની સીટ પર બેસી ગયો. ધીમે - ધીમે ટ્રેનનો આખો ડબ્બો મુસાફરોથી ભરાય ગયો, અને ટ્રેન એક વિસલ વગાડી, ધીમે- ધીમે પોતાના નિયત ટ્રેક પર ચાલવા લાગી, જેવી ટ્રેન ઉપડી તરતજ વિહારના જીવમાં જીવ આવ્યો, અને પોતાની સાથે જે થયું એ થોડુંક અજુકતું તો હતું જ અને સાથે- સાથે ડરામણું પણ હતું.\n\n\n\nએક બાજુ ટ્રેન પાટા પર દોડી રહી હતી, અને આ બાજુ વિહારના મનમાં વિચારોની ટ્રેન દોડી રહી હતી, તેની સાથે શું બની રહ્યું છે તે સમજાતું ન હતું, શા માટે પેલા ફકીરબાબા એ પોતાને “સંભાલ કર જાના, બચ્ચે એવું કહ્યું હશે ? કોણ હશે એ ફકીરબાબા ? શાં માટે તેને જોઈને બધાં કુતરાઓ રડતા બંધ થઈ ગયાં ? ફકીરબાબને મારી ચિંતા શાં માટે થઈ હશે ? આવા અનેક પ્રશ્નો અત્યારે વિહારનાં મગજમાં દોડી રહ્યા હતાં. વિચારતા - વિચારતા વિહારને ક્યારે ઊંઘ આવી ગઈ એ ખ્યાલ ન રહ્યો, આખા દિવસની દોડાદોડી અને મુસાફરીના થાકને લીધે વિહારને તરત જ ઊંઘ આવી ગઈ.\n\n***\n\nસમય : રાત્રીના 2 કલાક\n\nસ્થળ : વિહાર જે ટ્રેનના ડબ્બામાં હતો તે\n\n\n\nવિહાર પોતાની સીટ પર ઘસઘસાટ ઊંઘી રહ્યો હતો, એવામાં અચાનક તેના કાને, “ બચાવ….બચાવ….કોઈ અમારી મદદ કરો….કોઈ મારા છોકરાને બચાવો…..મહેરબાની કરીને કોઈ અમારી મદદ કરો…!..” આવા ડરામણા અવાજ પડયાં, આથી વિહાર ઝબકીને જાગી ગયો. વિહારે જેવી આંખો ખોલી તો તેને એકદમ નવાઇ લાગી અને સાથે - સાથે એક પ્રકારનો ડર પણ લાગ્યો, કારણ કે ડબ્બામાં વિહાર સિવાય કોઇ મુસાફર હતું જ નહિ !\n\n\n\nએવામાં એકાએક ટ્રેનમાં છત પર ટીંગાડેલા પંખા તેની જાતે જ જોર જોરથી ફરવા લાગ્યા, ટ્રેનના ડબ્બાની બારીઓ અને દરવાજા આપોઆપ ખોલ બંધ થવા લાગ્યા, વિહારે અત્યાર સુધી જે હિંમત દાખવેલી હતી, એ હવે ધીમે - ધીમે ઘટી રહી હતી. આ જોઈ વિહાર એકદમ ગભરાવા લાગ્યો, ડરને લીધે તેના હાથપગ ધ્રુજવા લાગ્યાં, હદયનાં ધબકારા વધવા લાગ્યાં, ડરને લીધે વિહારના શરીરમાં રૂવાટાં ઉભા થઇ ગયાં, અને આખું શરીર પરસેવે રેબઝેબ થવા લાગ્યું. વિહાર કઈ વિચારે કે સમજે એ પહેલાં જ તેના કાને પેલો ડરામણો અવાજ ફરી સંભળાયો….\n\n“બચાવ….બચાવ….કોઈ અમારી મદદ કરો….કોઈ મારા છોકરાને બચાવો…..મહેરબાની કરીને કોઈ અમારી મદદ કરો !\"\n\n\n\n   આથી વિહારને થયું કે કોઈ પરિવાર ખરેખર મુશીબતમાં હશે અને તેને મદદની જરૂર હશે, આથી વિહાર કંઈપણ વિચાર્યા વગર પેલા અવાજની દિશામાં દોડવા લાગ્યો. જેવો વિહાર પેલા દરવાજા પાસે ગયો તો તે જોઈને એક્દમથી ગભરાય ગયો, પોતે જોયું તેના પર વિશ્વાસ આવી રહ્યો ન હતો, કારણ કે એક પરિવાર ચાર સભ્યો પોતનો જીવ બચાવવા માટે, જેવી રીતે કબૂતર તરફડીયા મારતું હોય, તેવી રીતે આ પરિવારના બધાજ સભ્યો તરફડીયા મારી રહ્યા હતાં, જેની ફરતે ૭ થી ૮ માથાભારે શખ્સો હાથમાં હથિયાર લઈને ઉભા હતાં, જેણે આ પરિવારના પુત્ર, પુત્રી, પત્ની બધાને બેરહેમીથી મોતને ઘાટ ઉતારી દીધાં હતાં, હવે તે પરિવારના મુખ્ય સભ્યને પણ ધારદાર ખંજરથી પ્રહાર કરવા જઈ રહ્યાં હતાં.\n\n\n\nઆ જોઈ વિહારે એક બૂમ પાડી, પેલાં વ્યકિતને બચાવવા માટે દોટ મૂકી, વિહાર ઝડપથી દોડીને પેલા માથાભારે વ્યક્તિનાં ટોળા પાસે પહોંચીને તેના પર પ્રહાર કર્યો, પરંતુ તે પેલા બધાની આરપાર નીકળીને ટ્રેનના ડબ્બાના દરવાજા સાથે જોરથી અથડાયો. આ જોઈ વિહાર એકદમ લાચાર થઈ ગયો, શું કરવું એ કંઈ સમજાતું ન હતું, આથી તેણે પેલા ઘાયલ વ્યક્તિને ઉભા કરવા માટે પોતાનો હાથ લંબાવ્યો, પરંતુ આ વખતે પણ પહેલાની માફક જ થયું, વિહારનો હાથ પેલા પેલા ઘાયલ વ્યક્તિના શરીરની આરપાર નીકળી ગયો.\n\n\n\nપેલું ટોળું ઘાયલ વ્યક્તિને વિહારની નજર સામેજ મોતને ઘાટ ઉતારીને જતા રહ્યાં, આખે - આખો પરિવાર વિહારની નજર સમક્ષ મૃત હાલતમાં પડેલ હતો, તે પરિવારના બધાં જ સભ્યોએ તરફડીયા મારતાં - મારતાં જ વિહારની નજર સમક્ષ પોતાનો દમ તોડ્યો. ત્યારબાદ વિહાર એકદમ લાચાર અને હતાશ થઈને ફરી પાસો પોતાની સીટ પર બેસી ગયો, મનમાં અનેક પ્રશ્નો હતાં, પરંતુ તેનો કોઈ જવાબ મળતો ન હતો, જે કાંઈ બન્યું તે સમજવા માટે વિહાર તો ઠીક પરંતુ મનુષ્યની સમજણ બહાર હતું.\n\n\n\nવિહારે પોતાના બેગમાંથી પાણી પીવા માટે બોટલ બહાર કાઢી, એવામાં તેને યાદ આવ્યું કે પોતે વાપી રેલ્વેસ્ટેશન પરથી વડાપાઉં પાર્સલ કરાવડાવેલ હતાં, આથી વિહારે છાપામાં રાખેલ વડાપાઉં કાઢીને એક બાઈટ લીધું, અચાનક તેનું ધ્યાન છાપાના કટકામાં રહેલ સમાચાર પર પડતું, આ જોઈ વિહાર એક્દમથી ઝબકી ઉઠ્યો. આથી તેણે વડાપાઉં એક તરફ મૂકીને આ સમાચાર વાંચવા લાગ્યો, તેમાં લખેલ હતું કે સૌરાષ્ટ્ર ટ્રેનનાં દસમાં ડબ્બામાં મુસાફરી કરી રહેલા જર્નાલિસ્ટની તેના પરિવારના સભ્યો સાથે કરણપીણ હત્યા.\n\n\n\nઆથી વિહારે એકદમ અધીરા થઈને પોતાનું પર્સ બહાર કાઢી, પોતાની ટ્રેનની ટિકિટ હાથમાં લીધી, ત્યારે તેને ખ્યાલ આવ્યો કે પોતે એજ ટ્રેનમાં, એજ ડબ્બામાં,એજ સીટ પર, અને એ જ તારીખે મુસાફરી કરી રહ્યો હતો, બસ એ બનાવ એક વર્ષ પહેલાં બન્યો હતો, અને આજે એ બનાવને એક વર્ષ થયું હતું.\n\n\n\nહવે વિહારને ધીમે - ધીમે પોતાનાં મનમાં ઉદ્દભવેલા બધાં પ્રશ્નોના જવાબ મળી રહ્યાં હતાં, વાપી રેલ્વેસ્ટેશનથી માંડી અત્યાર સુધી પોતાની સાથે જે કંઈ બન્યું એ કદાચ કુદરતનો કોઈ સંકેત હશે એવું સમજાય રહ્યું હતું, પરંતુ હજુ પણ ઘણાં પ્રશ્નો એવાં હતાં કે જેનો વિહારને ઉત્તર મળેલ હતો નહી. ત્યારબાદ વિહારે એક ઊંડો શ્વાસ લીધો આંખો બંધ કરી, આખી ઘટનાને ફરીવાર રિવાઇન્ડ કરવા લાગ્યો, આ આખી ઘટનામાં પેલા જર્નાલિસ્ટ પોતાની સામેની તરફ દરવાજા પાસે રહેલ છેલ્લી સીટ તરફ ઈશારો કરતાં હોઈ એવું વિહારને દેખાયું.\n\n\n\n વિહાર તરત જ ઉભો થઈને, જર્નાલીસ્ટે જે બાજુ ઇશારો કર્યો તે તરફ વિહાર કઇ સબુત મળશે એવાં વિચાર સાથે બધું તપાસવા લાગ્યો, એવામાં સીટની પાછળની તરફ હાથ ફેરવતા - ફેરવતા રેગઝીનની અંદર કંઈક હોય તેવું લાગ્યું, આથી તેણે હાથ ફેરવ્યો તો તેને પેનડ્રાઇવ જેવું કંઈક લાગ્યું,આથી વિહારે રેકઝીન કાપીને પેનડ્રાઇવ બહાર કાઢી, અને એકદમ ઝડપથી પોતાની બેગમાંથી લેપટોપ બહાર કાઢી પેનડ્રાઇવ લેપટોપમાં લગાડી, પરંતુ તે પાસવર્ડ પ્રોટેકટેડ હતી.\n\n\n\n વિહાર એકદમ હતાશ થઈ ગયો કારણ કે પોતે એકદમ આ રહસ્ય સોલ્વ કરવાની અણી પર હતો, અને હવે પાસવર્ડ કેવી રીતે મેળવવો એ વિચારવા લાગ્યો, વિહારે પોતાની રીતે બે કે ત્રણ પાસવર્ડ નાખીને જોયું પરંતુ બધા જ પ્રયત્નો વ્યર્થ ગયાં. અચાનક વિહારને વાપી રેલ્વેસ્ટેશન પર મળેલા ફકીરબાબા યાદ આવ્યાં, અને તેને આપેલ તાવીઝ યાદ આવ્યું, જેમાં એક તરફ “SAIRAM” અને બીજી તરફ “786” એવું લખેલ હતું. આથી વિહારે આને ભગવાન, અલ્લાહ કે કુદરતનો સંકેત માની “SAIRAM 786” પાસવર્ડ નાખ્યો, આ પાસવર્ડ નાખતાની સાથે જ, વિહાર એકદમ ખુશ થઈ ગયો, કારણ કે પેનડ્રાઇવ હવે ઓપન થઈ ગઈ હતી, જેમાં વાપી શહેરના એક એમ.એલ.એ દ્વારા ચાલતા કાળા કારનામા અને ગેરકાયદેસર ચાલતી પ્રવૃત્તિઓના વિડિઓ કલીપ ઉતારેલ હતી.\n\n\n\nહવે વિહાર બધુંજ સમજી ગયો હતો કે ભગવાન, અલ્લાહે કે કુદરતે કોઈ એક માસૂમ પરિવારને ન્યાય અપાવવા અને સમાજના કલંક સમાન લોકોને સજા અપાવવા માટે પોતાને પસંદ કરેલ છે, લગભગ 30 મિનિટ બાદ વિહારે પોતાનો મોબાઈલ ફોન બહાર કાઢ્યો અને ગૂગલ કોન્ટેક્ટમાંથી વાપી શહેરના ડી.જી.પી નો નંબર મેળવી કોલ કર્યો, અને આ આખી બાબત જણાવતાં કહ્યું કે સાહેબ મને આપણી પોલીસ પર ભરોસો છે આથી મેં તમને આ કેસ સાથે સંબંધિત વિડિઓ તમારા ઇ-મેઈલ આઈ. ડી પર મોકલી દીધો છે, તો મારી તમને નમ્ર વિનંતી છે કે એક નિર્દોષ પરિવારને યોગ્ય ન્યાય અપાવવામાં અને આપણા સમાજમાં ખુલે આમ ફરતા પેલા એમ.એલ.એ જેવા સમાજના કલંકને યોગ્ય સજા થાય, તે માટે તમે તાત્કાલિક યોગ્ય પગલાં લેશો. \n\n\n\n“હા ! ચોક્કસ, પણ તમારૂ નામ તો જણાવો ?” - ડી. જી.પી. એ પૂછ્યું.\n\n“એક સમાજ સેવક,” - આટલું કહી વિહારે કોલ ડિસ્કનેકટ કરી નાખ્યો.\n\nઆટલું કહી જાણે કોઈ ફાઇનલ પરીક્ષા પુરી થાય અને મન જેટલુ હળવું થઇ જાય, એટલી હળવાશ હાલ વિહાર અનુભવી રહ્યો હતો. વિહાર ફરીથી એકદમ આરામથી ઘસઘસાટ ઊંઘી ગયો, એવામાં ક્યાં ભાવનગર આવી ગયું એ ખ્યાલ જ ના રહ્યો.\n\n***\n\nબીજે દિવસે \n\nસવારે 10 કલાકે\n\nવિહાર પોતાના ઘરે, ફ્રેશ થઈને સવારે નાસ્તો કરવાં બેઠો, ત્યારે ટી.વી. શરૂ કર્યું, તો તેમાં ન્યુઝચેનલ પર બ્રેકીંગ ન્યુઝ આવી રહ્યા હતા કે વાપીના એમ.એલ.એ ની એક અજાણ્યા યુવક દ્વારા આપેલ બાતમી અને સબુતોના આધારે ધરપકડ કરવામાં આવી, પોતે જે ગેરકાયદેસર ધંધા ચલાવતા હતાં, તેમાં અને એક પરિવારને મોતને ઘાટ ઉતારવાના આરોપથી, સબુતોના આધારે તેને આજીવન કેદની સજા ફટકારવામાં આવી.\n\n\n\n આ સાંભળીને વિહારના મમ્મી બોલ્યા, “સારૂ થયું, આ એમ.એલ.એ ને તેના ગુનાહની સજા મળી, અને ધન્ય છે એ યુવાનને જેણે કોઈપણ પ્રકારની બીક કે ડર વગર પોલીસને બઘી માહિતી આપી તે બદલ, અને એ યુવકની માતા પણ કેટલી નસીબદાર હશે…? જે જેને પેટે આવો છોકરો જન્મયો હશે, જેને કોઈપણ પ્રકારની વાહ ! વાહ કરાવવામાં રસ નથી પરંતુ માત્ર ગુનેગારોને માત્ર સજા અપાવવામાં જ રસ છે.”\n\n\n\n“મમ્મી ! તારો દીકરો પણ ક્યાં એનાથી કઈ ઓછો નહી.” - વિહારે ગર્વ સાથે પોતાની મમ્મીને જણાવ્યું.\n\n“તું ! તો છો જ બેટા ! પણ હું પેલાં ટી.વી માં જે યુવાનની વાત થાય છે, તેનાં વિશે વાત કરૂ છું.”\n\n“ મમ્મી એ યુવાન, બીજો કોઇ નહીં પરંતુ તારો જ દીકરો વિહાર છે.” - વિહાર ઉભા થઈને બોલ્યો.\n\n\n\nઆટલું સાંભળતાની સાથે જ વિહારની માતાની આંખમાં ખુશીના આંસુ આવી ગયાં, છાતી ગદ- ગદ કરતી ફુલવા લાગી, અને પોતાને વિહારની મા હોવાનું સદભાગ્ય પ્રાપ્ત થવા બદલ મનોમન ભગવાનનો ખુબ- ખુબ આભાર માન્યો. વિહારે પણ આ વાત કોઈને ન કહેવા માટે પોતાની મમ્મી પાસેથી વચન માંગી લીધું. કારણ કે વિહારને હવેથી વાપીની નજીક આવેલા સેલવાસમાં આવેલ આર.એમ ગ્રુપ ઓફ ઇન્સ્ટ્રીઝમાં જોબ કરવાની હતી, અને વિહાર નહોતો ઈચ્છતો કે ભવિષ્યમાં પણ તેને નોકરી કરવામાં આફત કે મુશ્કેલીઓ આવે.\n\n\n\nત્યારબાદ વિહારની માતા વિહારને આ બધું સાંભળીને પોતાના ગળે લગાડી દીધો. વિહાર પણ પોતાના આ કાર્યથી પોતાની મમ્મીની આંખોમાં આવેલ ચમક જોઇ ખુબ જ ખુશ હતો. અને મનોમન ભગવાનને આવા સદકાર્ય માટે પોતાની પસંદગી કરવા બદલ આભાર માન્યો.\n\n\n\nમિત્રો, કહેવાય છે કે અહીંનું કરેલ અહીં જ ભોગવવું પડે છે, આપણે જેવા કર્યો કરીશું તેવાં જ તેના પરિણામ મેળવશું, જો આપણે સારા કર્યો કરશું તો સારા ફળ, અને ખરાબ કર્યો કરીશું તો ખરાબ ફળ ચોક્કસથી મેળવશું, કદાચ ફળ મળવામાં થોડું મોડું થઈ શકે પરંતુ ફળ તો મળે જ છે.\n\n",
      "duration": "14 mins",
      "category": "Horror"
    },
    {
      "title": "છૂટકારો",
      "story_name": "ચાની તપેલી પર એની કડક નજર હતી.\n\n\" વધુ ઉકળેલી ચા ઘરમાં કોઈને ગમતી નથી અને ઝડપથી ઉતારી લેવાયેલી ચા તરફ કોઈ જોતું નથી.\"\n\nકાદંબરી દરરોજની જેમ એકલી એકલી બબડાટ કરી રહી હતી. એ જાણતી હતી કે એનો બબડાટ સાંભળવાનો કોઈની પાસે સમય ન હતો. બંને કાન વોશિંગ મશીનનો એલાર્મ ગૂંજી ઉઠવાની રાહ જોઈ રહ્યા હતા.\n\n\" ધોવાઈ જાય તો ઝડપથી ધાબે સૂકાવા મૂકી આવ. આ મહેરબાન થયેલો સૂર્ય ખબર નહીં ક્યાં સુધી મારી રાહ જોશે ? જો ફરીથી વાદળોનો મિજાજ બદલાયો તો થઈ રહ્યું. અર્ધા સૂકાયેલા કપડાંઓની દુર્ગંધથી સાચે જ માથું ફાટે છે. \"\n\nગેસ બંધ કરી, ધોવાઈને સ્વચ્છ થઈ રાહ જોઈ રહેલી પ્યાલીઓમાં એણે અનુભવને આધારે એકસરખી માત્રામાં\n\nચા રેડી મૂકી. એ જ સમયે વોશિંગ મશીનનો એલાર્મ કાનમાં ગૂંજી ઉઠ્યો. થાકવાળો વિચિત્ર હાશકારો કાદંબરીના શરીરના હાવભાવોમાં ડોકાઈ ગયો. વોશિંગ મશીન તરફ ધસી જવાની લ્હાયમાં થોડા ડગલાં એ દિશા તરફ ઉઠ્યા જ કે પાછળ નાસ્તા પછી પ્લેટફોર્મ પર ફેલાયેલી અરાજકતા વચ્ચે મોઢામાંથી વરાળ નીકાળી રહેલી ચાની પ્યાલીઓ જાણે એને ઠપકો આપી રહી હોય એમ એમની તરફ શરીર વાળતા એણે એમની જોડે વાર્તાલાપનો સેતુ રચ્યો.\n\n\" અરે, ઠીક છે. પહેલા બધાને ચા આપી આવ. નહીંતર બધા મળીને જીવ લેશે. \"\n\nએક થાકેલી નજર પ્લેટફોર્મ પરની અરાજકતા અને દૂર ઉભેલા વોશિંગ મશીન તરફ નાખી મોઢું વાંકુ કરી એણે ચાની ટ્રે હાથમાં ઊંચકી લીધી.\n\n\" છ સભ્યોનો પરિવાર. પણ ઘરનું બધું જ કામ એક જ સદસ્યના માથે. હે ભગવાન, શું આ અન્યાય નથી ? \"\n\nરસોડાના એક ખૂણામાં સજેલી ઈશ્વરની મૂર્તિ પર એણે નજર કરી. દરરોજ જેમ એના પ્રશ્નનો કોઈ ઉત્તર પરત થયો નહીં. અને ઉત્તરની કોઈ આશા પણ ન હોય એમ પટકાઈ પટકાઈને ઉપડી રહેલા પગ જોડે એ રસોડામાંથી બહાર નીકળી ગઈ.\n\n\"ચા તૈયાર ....\"\n\nનાનકડા ફ્લેટના થોડા જ ડગલામાં સમાપ્ત થઈ જતા અતિ નાના બેઠકખંડમાં એની નજર ચારે તરફ ઉતાવળમાં ચક્કર કાપી રહી. એક તરફ યુનિફોર્મમાં સજ્જ બે આઠેક વર્ષની નજીકની આયુની છોકરીઓ ટીવી પર પ્રસારિત કાર્ટૂનમાં ધ્યાન પરોવી બેઠી હતી તો બીજી તરફ સમાચાર પત્ર થામી આરામખુરશી પર નિરાંતે લંબાયેલ એક વૃદ્ધ પુરુષ અને એ આરામખુરશીની નજીક ભીંત પર સુશોભિત ઈશ્વરની છબી સામે હાથ જોડી ઉભેલી એક વૃદ્ધ સ્ત્રી. પરિવારનો એક સભ્ય ગાયબ હતો.\n\nથાકથી છુટેલી રીસ જોડે હાથમાંની ચાની ટ્રે ખૂણાના જર્જરિત થવાની તૈયારીમાં હોય એવા જુના લાકડાના ટેબલ પર મૂકી એણે રસોડાની દિશામાં ડોટ મૂકી. એના ભીંસાયેલા દાંતનો અવાજ ખોબા જેવા બેઠકખંડની દરેક દિશામાં ફરી વળ્યો. રસોડાના પ્લેટફોર્મ પર તૈયાર કરી રાખેલ ટિફિનના ડબ્બાને એક જ શ્વાસે ઉઠાવી એણે બેઠકખંડમાંથી વીજળીની વેગે બહાર નીકળી એપાર્ટમેન્ટની દાદરો પર છલાંગ લગાવી. હાંફતા શ્વાસ જોડે નીકળેલી ચીખથી મહોલ્લો ધ્રૂજી ઉઠ્યો.\n\n\" કબીર ... ટિફિન ... \"\n\nસાધારણ છતાં સ્વચ્છ ઈસ્ત્રી કરેલો શર્ટ અને ઘસાઈને જૂની થયેલી છતાં અનન્ય માવજતથી આબરૂ સચવાઈ ગયેલી પેન્ટ એક સાથે રસ્તા વચ્ચે થંભી ગયા. ટિફિન પર રીતસર તરાપ મારી થોડા જ સમય માટે બસસ્ટોપ પર થોભવાની મહેરબાની કરતી બસની દિશામાં ઉપડેલા ડગલાઓ જાણે આસપાસના વિશ્વથી સંપર્ક ગુમાવી બેઠા હતા. ન આંખોનો સંપર્ક થયો, ન શબ્દોનો, ન હૃદયનો. કોઈ પણ સંપર્ક માટે નફ્ફટ સમયે દરરોજ જેમ અનુમતિ ન આપી. અથાગ મહેનત બાદ ' આભાર ' શબ્દ સાંભળવાની હવે ટેવ રહી ન હતી, ન કોઈ આશ.\n\nબાળકોને ઠૂંસીને ભરવામાં આવેલી રીક્ષા શરીરને ઓવરટેક કરતી આગળ નીકળી ગઈ. હેમખેમ શ્વાસ પરત મેળવી રહેલા શરીરે ફરી એક જ શ્વાસે એપાર્ટમેન્ટની દાદરો તરફ આંધળી ડોટ મૂકી. ફૂલી ગયેલા શ્વાસ જોડે બંને બાળકોના હાથ થામી બે મિનિટમાં ફરી શરીર ગ્રાઉન્ડ ફ્લોર પર હાંફતું આવી પહોંચ્યું.\n\n\" બાય, મમ્મી ... \"\n\n\" બાય \"\n\nઓટોરિક્ષામાંથી બહાર ડોકાઈ રહેલા હાથ તરફ નજર કરતા ગળામાંથી બહાર નીકળેલો ' બાય ' શબ્દ અતિ ભારે શ્વાચ્છોશ્વાસ હેઠળ કચડાઈ ગયો. શ્વાસ થોડો હેઠો બેઠો કે થાકેલા ડગલા ઉર્જા ભેગી કરતા ફરી એપાર્ટમેન્ટની દાદરો તરફ વળ્યાં. એક અછડતી નજર એપાર્ટમેન્ટના પડખેના મકાન પર પડી. શરીરમાં અરેરાટી વ્યાપી ગઈ. થુંક ઓચિંતું ગળા નીચે ઉતરી પડ્યું. ઝડપથી નજર એ દિશામાંથી સંકેલી લઈ એક જ શ્વાસે દાદરો પર ડગલા ધસી ગયા.\n\nબેઠક ખાંડમાં આરામખુરશીમાં લપાયેલો વૃદ્ધ ચહેરો હજી સમાચારપત્રમાં પરોવાયેલો હતો. ઈશ્વરની છબી સામે હજી બે વૃદ્ધ હાથ ચુસ્ત જોડાયેલા હતા. ટ્રેમાં ટાઢી પડી ગયેલી ચાની પ્યાલીઓ જોઈને આંખોમાં રીસની આંધી છૂટી આવી. નિર્જીવ ડગલાઓ આગળ વધ્યા. ટ્રે જડ હાથમાં આવી અને હતાશ શરીર રસોડામાં પહોંચ્યું. પ્લેટફોર્મ પર ટ્રેનું ઘર્ષણ થયું જ કે બેઠક ખંડમાંથી વૃદ્ધ અવાજ ગૂંજયો.\n\n\" વહુ, હજી ચા નહીં આપી ? \"\n\nક્રોધના જ્વાળામુખી જોડે બધી જ ચાની પ્યાલી ફરીથી પતેલીમાં ખલવાઈ ઉઠી. ચૂલાની જોડે મનમાં પણ અગ્નિ સળવળી ઉઠી. રસોડાની નાનકડી બારીમાંથી તાજી હવા લેવા પ્રયાસ થયો કે બારીમાંથી દેખાઈ રહેલા ઉજ્જડ, વેરાન મકાનના ધાબા ઉપર નજર ગઈ. એક વિચિત્ર ભયની લહેર મનમાં ફરી વળી. બારી પરનો પરદો તરત જ ખેંચાઈ ગયો અને પાછળ નજર ગઈ ત્યારે ચા પતેલીની મર્યાદા ઓળંગી નદી જેમ આખા ચૂલા પર રેલાઈ રહી હતી. બીજી તરફ ઊભું વોશિંગ મશીન અને એમાં રાહ જોઈ રહેલા કપડાઓ પણ એ દ્રશ્ય નિહાળી સ્તબ્ધ હતા.\n\nઅગાસી ઉપર કપડાં સુકવી રહેલું શરીર થાકથી નિધાળ દેખાઈ રહ્યું હતું. ચહેરો દિવસની ઊથલપાથલથી ઉતરી ગયો હતો. આંખો નીચેના કાળા વર્તુળ પણ જાણે હાંફી રહ્યા હતા.\n\n\" કેટલી વાર કહ્યું કબીરને ? એક કામવાળી રાખી લઈએ. પણ નહીં. એનું ઘર એટલે એની મરજીથી ચલાવે. બચત કરતા કરતા હું ખર્ચાઈ રહી છું. \"\n\nકપડાં ઝાટકી રહેલા હાથ વધુ પડતાજ આક્રમક હતા. સૂના ધાબા પર ન કોઈ સાંભળનાર હતું, ન કોઈ આશ્વાસન ધરનાર. માથા પર પડી રહેલી પ્રાણઘાતક ગરમી આખા શરીરને પીગળાવી રહી હતી. બ્લાઉઝની બાય પર પરસેવાએ પાણીના ધબ્બા છોડી મૂક્યા હતા. શરીરમાંથી પરસેવાની અસહ્ય વાસ નીકળી મનને લજ્જિત કરી રહી હતી. નીચે રસોડામાં ગૂંજી રહેલી કૂકરની સિટીની મનોમન અચૂક ગણતરી પણ ચાલી રહી હતી.\n\nમહોલ્લામાં ગાડી પ્રવેશવાનો અવાજ કાન પર પડતાજ બબડાટ ફરી શરૂ થયો.\n\n\" આ સમયે ... \"\n\nબાલ્દીમાંથી અંતિમ શર્ટ કાઢી દોરી ઉપર નાખી, ખાલી બાલ્દી હાથમાં ઉઠાવી એ ધાબાની પાળી નજીક ગઈ. ગાડીની ડીકીમાંથી સામાન એક પછી એક બહાર કાઢવામાં આવી રહ્યો હતો. પાછળની સીટ તરફના બંને દરવાજા એકસાથે ખુલ્યા અને એક યુગલ ધીમે રહી ગાડીમાંથી બહાર નીકળ્યું.\n\nશુટબુટમાં સજ્જ પુરુષ ફિલ્મના અભિનેતા જેવો શોભી રહ્યો હતો. એને નિહાળતા જ હાથમાંની બાલ્દી ભોંય ભેગી થઈ ગઈ. પુરુષે આંખ પરથી ગોગલ્સ ઉઠાવી માથાના ભરાવદાર વાળમાં ભેરવ્યા. એના હાથમાંની મોંઘી કાંડા ઘડિયાળ જબરો પ્રભાવ ઉપજાવી રહી હતી. જેલથી સેટ થયેલા સુઘડ વાળ જોનાર જોતા જ રહી જાય એટલા સુંદર દીપી રહ્યા હતા.\n\nનજર આગળ ઘડીક ભર માટે સવારે મુકેલી ડોટ, ટીફીનનો ડબ્બો, સાધારણ શર્ટ, જૂની પેન્ટ અને સરકારી બસની ભીડ ડોકાઈ આવી.\n\nગાડીના બીજા દરવાજામાંથી ઉતરેલી સ્ત્રીના લાંબા વાળ વાંકડિયા સેટ કરાયા હતા. ચહેરા ઉપર મોટા કદના બ્રાન્ડેડ સનગ્લાસિસ હતા. કોટન લાંબો ગાઉન સાદો છતાં રુઆબદાર હતો. એમાંથી ઉપસી આવેલું પેટ લગભગ છ મહિનાના બાળકને ગર્વથી સમાવ્યાની ચાડી ખાઈ રહ્યું હતું. આંગળીની નેઈલપૉલિશથી લઈ પગમાં પહેરાયેલા અતિ આરામદાયક મોંઘા સ્પોર્ટશુઝ પહેરનારના આર્થિક રુતબાનું મૌન દર્શન કરાવી રહ્યા હતા.\n\n\" નિષ્ઠા ? \"\n\nઆંખો પર વિશ્વાસ આવી રહ્યો ન હતો. આટલા વર્ષો પછી પોતાની વિદેશ સ્થાયી થયેલી સખીને નિહાળી મન હેરતમાં ગરકાવ થઈ ગયું હતું. એ હેરત હતી કે શોક હતો ?\n\n\"વહુ ...\"\n\nભૂતકાળે મન પર ટકોરા પાડ્યા હતા. પણ વર્તમાન બારણું ખોલવાની પરવાનગી આપી રહ્યો ન હતો. ખાલી બાલ્દી હાથમાં ઊંચકી એ ઝડપથી દાદર ઉતરી મુઠ્ઠીભર કદના ફ્લેટમાં રાહ જોઈ રહેલા વિસ્તૃત કાર્યો તરફ ધપી ગઈ.\n\nરાત્રે આખું ફ્લેટ અંધકારમાં ગરકાવ હતું. આજ પૂરતી બધી દોડધામ શમી ચૂકી હતી. બાળકીઓ બેઠક ખંડમાં રાત્રે પથારીમાં ફેરવાઈ જતા સોફાકમબેડ પર ઘસઘસાટ ઊંઘી રહી હતી. બે વૃદ્ધ શરીરો એક શયનખંડમાં નસકોરા બોલાવી રહ્યા હતા અને બે યુવાન છતાં આધેડ દેખાતા શરીરો બીજા શયનખંડમાં લંબાયા હતા. પડખેના ઓશિકા પર મોઢું ખુલ્લું રાખીને ઘસઘસાટ ઊંઘી રહેલા પતિને નિહાળી કાદંબરીએ એક મૌન નિસાસો નાખ્યો. આંખો મીંચવાનો પ્રયાસ કર્યો કે બપોરે ધાબા પરથી નિહાળેલું દ્રશ્ય આંખો આગળ તાદ્રશ થઈ ઉઠ્યું. પેલું ઊંચું, કદાવર, આકર્ષક વ્યક્તિત્વ આંખો આગળથી ખસવા તૈયાર ન હતું. ને બીજી તરફ જતન અને માવજતનું જીવતું જાગતું ઉદાહરણ મનને ડંખી રહ્યું હતું. એ પથારીમાં બેસી ગઈ. ઊંઘ ઉડી ગઈ હતી. રસોડામાં જઈ ફ્રીજમાંથી પાણીની બોટલ કાઢી. એક જ ઘૂંટમાં આખી બોટલ ગટગટાવી ગઈ. બારીનો પડદો હવાથી ઝૂલી રહ્યો હતો. એ બારીની નજીક ગઈ. પડખેની વેરાન અગાસી પર એક કાગડો બેઠો હતો. એને ભ્રાંતિ થઈ જાણે કાગડો એને જ નિહાળી રહ્યો હતો. એણે તરત જ બારી વાંસી દીધી. કપાળ પર બાઝેલા પરસેવાના બિંદુઓ હાથ વડે સાફ કરી એ ચોર ડગલે શયનખંડમાં પ્રવેશી. ગરમી બહુ હતી. ખખડી ગયેલા અને રંગ ઉડી ગયેલા પંખા પર એણે એક ઠપકાભરી નજર ફેંકી. અતિ ધીમી ગતિએ ફરી રહેલા પંખાને નિહાળતી એ પથારી પર લંબાઈ ગઈ. પડખે ઊંઘી રહેલો પુરુષ આ બધી ક્રિયા પ્રતિક્રિયાઓથી અજાણ હતો. નસકોરા બોલાવી રહેલું મોઢું હજી પણ ખુલ્લું જ હતું. પંખાની ત્રણ પાંખોના ચક્કરમાં ભૂતકાળનો પંખો ચકરાવે ચઢ્યો.\n\nલગ્નના મંડપમાં એ શણગારસજ્જ ઊભી હતી. હાથમાં મહેંદી, ગળામાં મંગળસૂત્ર, લાલ બંગડીઓનો સેટ થોડા દિવસો પહેલા લેવાયેલા એના લગ્નની નિશાનીઓ બની ચળકી રહ્યા હતા. પડખે ઊભી આધેડ સ્ત્રીએ એના ખભે હાથ ગોઠવ્યો. બંનેની નજર એ ક્ષણે લગ્નમંડપમાં લેવાઈ રહેલા ફેરાઓ પર જડાયેલી હતી. એ જ પુરુષ અને એ જ સ્ત્રી ફેરા લઈ રહ્યા હતા જેમને એણે બપોરે તપતી અગાસીમાંથી નિહાળ્યા હતા.\n\n\" આજે એની જગ્યાએ તું ફેરા લઈ રહી હોત. જો તેં લગ્ન માટે હામી પુરાવી દીધી હોત તો આજે તું આ હવેલી જેવા મકાનમાં રાજ કરત. ફક્ત એક ઘરડી મા છે. એ પણ ખબર નહીં કેટલું જીવશે ? આટલો સુંદર રાજકુમાર જેવો યુવાન. એ પણ પરદેશ સ્થાયી. પરદેશમાં પણ મકાન. તારું ભાગ્ય સુધરી જાત. ખબર નહીં, તને કબીર જેવા યુવાનમાં શું દેખાયું ? બેંકમાં ક્લાર્ક છે. એક બાઈક છે એ પણ સેકન્ડ હેન્ડ. માતાપિતાની માંદગીઓ. તારું ભવિષ્ય અંધકારમાં જ ડૂબેલું દેખાઈ છે. તારી સખી નિષ્ઠાના તો ભાગ્ય ખુલી ગયા ... \"\n\nઆધેડ સ્ત્રીનો નિસાસો કોઈના કાને તો નથી પડ્યો એની ચકાસણી કરવા એની આંખો ઝડપથી ચારે તરફ એક ચક્કર લગાવી રહી.\n\n\" બા, શું કરે છે ? ધીરે બોલ. કોઈ સાંભળી ગયું તો ? હું કબીરને પ્રેમ કરું છું. એ પણ મને ખૂબ જ પ્રેમ કરે છે. હા, એની આર્થિક પરિસ્થિતિ થોડી સ્થાયી નથી. પણ તું જોજે. થોડા સમયમાં બધું ઠીક થઈ જશે. આખરે લગ્નમાં માન સન્માન મહત્વના છે. જે એ મને આપે છે. બીજું શું જોઈએ ? \"\n\nપંખાની પાંખોમાંથી આવી રહેલો અવાજ જાણે રોજ કરતા વધુ તીવ્ર અનુભવાયો. પડખેથી ગૂંજી રહેલા નસકોરા અસહ્ય થવા લાગ્યા. ઓશીકાથી બળજબરીએ કાન ભીંસી એણે ચહેરા પર ભેગી થયેલી ઘૃણા ધાબળામાં સમેટી લીધી.\n\n*****************************************************************\n\nમહોલ્લાના નાકે ઉભું હવેલી જેવું જાજરમાન મકાન આજે વર્ષો પછી એણે ખુલ્લું નિહાળ્યું. ભવ્ય બેઠકખંડનું કદ આંખોને આંજી રહ્યું હતું. એસીની ઠંડી હવા શરીર જોડે આત્માને પણ તૃપ્ત કરી રહી હતી. એ ટાઢકમાં જાણે વર્ષોનો થાક હળવો થઈ રહ્યો હતો. હવેલીમાં કુલ કેટલા ઓરડા હશે એ ગણતરી કરવા નજર ચારે દિશામાં વર્તુળાકાર ચક્કર કાપી રહી હતી. પરંતુ આકાશમાં કેટલા તારા હોય જેવો જ એ મુશ્કેલ પ્રશ્ન લાગી રહ્યો હતો. ભવ્ય રાચરચીલા અને શણગાર નિહાળી આંખો પહોળી થઈ ગઈ હતી. નોકર દ્વારા સામે ધરવામાં આવેલા નાસ્તાઓની વ્યવસ્થા એટલી સુઘડ હતી કે એને હાથ લગાડી એની સંપૂર્ણતાને વેરવિખેર કરવાની હિંમત થઈ રહી ન હતી.\n\n\" કેમ છે કાદંબરી ? \"\n\nઅંદર તરફથી આવેલું શરીર જાણે કોઈ દેશની મહારાણીનું હતું. ડિઝાઈનર સાડી, હિલ વાળી મોજડી, મોંઘા આભૂષણો, હાથમાં ડાયમંડની રીંગ, લાંબા સુંવાળા વાળ અને ખૂબ જ સુંદર મેકપ.\n\nપોતાના પગમાં પહેરેલી તૂટુ તૂટુ થઈ રહેલી સામાન્ય ચપ્પલ એણે પોતાની સસ્તી સાધારણ સાડીની આડમાં છુપાવવાનો પ્રયાસ કર્યો. શાકભાજી સમારીને ખરબચડા થયેલા નખ મુઠ્ઠીની અંદર વાળી લીધા. અસ્તવ્યસ્ત વાળ પર શરમ ઉપજી આવી. એ શરમને શબ્દો વડે ઢાંકવાનો પ્રયાસ કર્યો.\n\n\" હું ઠીક છું. તું કેમ છે ? \"\n\nવર્ષો પછી પોતાની પ્રિય સખીને નિહાળી વૈભવી આંખોમાં ઝળહળીયા પ્રવેશ્યા કે પાછળ તરફથી એક રુઆબદાર પુરુષે પ્રવેશ કર્યો. એ જ ક્ષણે આખું બેઠકખંડ ઈમ્પોર્ટેડ પરફ્યૂમની હૃદયગમ્ય સુવાસથી મહેકી ઉઠ્યું. નાનકડા ફ્લેટમાં પરિવારના દરેક સભ્ય વડે વપરાતા કોમન જાજરૂની સાફસફાઈ કરતી વખતે હાથ વડે દાબીને બંધ કરેલા નાક છતાં શ્વાસમાં ભળતી દુર્ગંધ અર્ધજાગ્રત મનમાંથી જાગ્રત મગજમાં ઝબકી ઉઠી. અંદર કશુંક ઉબકા જેવી અનુભૂતિ થઈ. પણ ચહેરા પરના ઔપચારિક સ્મિત દ્વારા એ અનુભૂતિને એણે સફળતાપૂર્વક ઢાંકી દીધી.\n\n\" વિજેશ, શી ઈઝ માઈ ચાઈલ્ડહુડ ફ્રેન્ડ, કાદંબરી. \"\n\n\" હેલો \"\n\nવિજેશે એને ઓળખી પણ નહીં ? મન દુભાયું. નિષ્ઠા પહેલા વિજેશના લગ્નનો પ્રસ્તાવ પોતાના માટે આવ્યો હતો. પણ ત્યારે કબીરનો પ્રેમ માથે સવાર હતો. બસ પ્રેમથી આખું જીવન ખુશી ખુશી પસાર થઈ જશે એવો મનમાં દ્રઢ વિશ્વાસ હતો. કોઈની એક પણ વાત એણે ક્યાં સાંભળી હતી ? વિજેશ એને કઈ રીતે ઓળખી શકે ? એ જેને જોવા આવ્યો હતો એ તો એક સુંદર, આકર્ષક, સપ્રમાણ દેહ ધરાવનારી યુવતી હતી અને અત્યારે એની સામે ઉંમર કરતા વધુ એક આધેડ જેવી લાગતી મેદસ્વી સ્ત્રી હતી. જેની પાસે અરીસામાં જોવાનો સમય પણ ન હતો.\n\nવિજેશે નિષ્ઠાની નજીક પહોંચી કાનમાં કશુંક કહ્યું. શું એ યુગલ એના વિશે કોઈ વાત કરી રહ્યું હતું ? એક આડકતરી નજર એણે પોતાના શરીર પર ફેરવી. મહેલ જેવા મકાનમાં એ કોઈ સાધારણ કામવાળી જેવી તો લાગી રહી ન હતી ? એની સખીને પોતાના માટે પતિ સામે નીચું તો ન જોવું પડે ? અહીં આવી જ શા માટે ? મનનો અપરાધભાવ જોર પકડે એ પહેલા સામેની દિશામાંથી મીઠો ટહુકો ગૂંજયો.\n\n\" એક્ચ્યુલી કાદંબરી,નીકળવાનું છે. બીજી વાર ... \"\n\nતરત જ એ બેઠક છોડી ઊભી થઈ ગઈ.\n\n\" કોઈ વાંધો નહીં. હું પણ નીકળું છું. બહુ કામ છે. \"\n\n\" એક મિનિટ. ઊભી રહેજે. \"\n\nનિષ્ઠા અંદર તરફ પ્રવેશી. બેઠક ખંડના વિશાળ વિસ્તારમાં એ એકલી હતી અને સામે વિજેશ. પોતાના મોબાઈલમાં કેટલાક આંકડાઓ દબાવી વિજેશ બહાર તરફ નીકળી ગયો. પાછળથી ચોર દ્રષ્ટિએ એણે માથાથી પગ સુધી વિજેશને નિહાળ્યો. અંતરે ઠપકો આપ્યો. એ આજે તારો હોત.\n\n\" હિયર યુ આર ... \"\n\nનિષ્ઠાના પ્રવેશ જોડે જ એણે તરત જ નજર નિષ્ઠા તરફ વાળી લીધી. નિષ્ઠાએ એક ગિફ્ટ બેગ એની દિશામાં આગળ ધરી.\n\n\" આની શી જરૂર ... \"\n\n\" તારા બાળકો માટે. કેટલા બાળકો છે ? \"\n\n\" બે દીકરીઓ. \"\n\n\" વાહ, યુ આર બ્લેસ્ડ ! \"\n\n\" પહેલું બાળક ? \" પ્રશ્ન પૂછતાં એની નજર અનાયાસે નિષ્ઠાના ગર્ભ ઉપર પડી.\n\nનિષ્ઠાએ ધીમેથી ગરદન હામીમાં હલાવી મીઠું સ્મિત વેરી દીધું. બારણે તાકી રહેલી આંખો તરફ ધ્યાન જતા એના શરીરમાં ઉતાવળ છલકાઈ.\n\n\" મારું ફ્લેટ ત્રીજા માળે છે. યાદ છે ને તને ? આવ ને. કાલે બપોરે ઘરે કોઈ નથી. બાળકો શાળામાં હશે. બા બાપુજી પૂજામાં જઈ રહ્યા છે. કબીર તો છેક રાત્રે આવશે. બેસીશું. વાતો કરીશું. \"\n\nનિષ્ઠાએ એક ઔપચારિક હાસ્ય જોડે ઉત્તર આપ્યો,\n\n\" સાચું કહું તો થોડા જ દિવસો માટે આવ્યા છીએ. ઘણા બધા સંબંધીઓને ત્યાં આમંત્રણ પણ છે. હું પ્રયાસ કરીશ. પણ ખબર નહીં ... \"\n\nબહાર પ્રાંગણમાં ગાડીનું એંજીન શરૂ થયું અને બંને ઝડપથી બહાર નીકળી આવ્યા. કાદંબરી ધીમા ડગલે એપાર્ટમેન્ટની દિશામાં વધવા લાગી. ઘરે રાહ જોઈ રહેલા કાર્યો તરફ હંમેશા ધસી પડતું એનું શરીર આજે અત્યંત મડદા જેવું ઢીલું હતું. હાથમાંની ગિફ્ટ બેગમાં એણે ધીરે રહી દ્રષ્ટિ નાખી.\n\nકેટલી બધી ઈમ્પોર્ટેડ મોંઘી ચોકલેટ !\n\nએકવાર એની દીકરીએ મૉલમાં એવીજ ચૉકલેટનો ડબ્બો હાથમાં ઉઠાવી લીધો હતો. પૈસા ચૂકવતી વખતે કબીરની નજર એના પર પડી હતી ત્યારે એણે કાઉન્ટર પર બેઠી સ્ત્રીને એ ડબ્બાને કાઢી નાખી એની રકમ ગણતરીમાંથી બાકાત કરી નાખવાની સ્પષ્ટ સૂચના આપી દીધી હતી. દીકરીનું મોઢું કેવું પડી ગયું હતું ! એવું જ જેવું હમણાં એનું પડી ગયું હતું. ચાલતા ચાલતા એક નજર નિષ્ઠાના મકાનની દિશામાં પાછળ ફેંકી. વિજેશનો હાથ નિષ્ઠાના માથા પર હેતથી ફરી રહ્યો હતો. અનાયાસે નિષ્ઠા જોડે એની આંખો મળી. એક ઔપચારિક હાસ્યએ મનની ભાવનાઓને ઢાંકી લીધી. એણે તરત જ નજર આગળ તરફ લઈ લીધી. એપાર્ટમેન્ટની નજીક પહોંચતા જ એક નજર પડખેના ભેંકાર મકાન પર પડી. એની અર્ધી ઉઘડેલી બારી પર એક કાગડો બેઠો હતો. એને ભ્રાંતિ થઈ કે એ કાગડો સીધો એની આંખોમાં ઝાંખી રહ્યો હતો. એના શરીરના રુંવાડા ઉભા થઈ ગયા. ગિફ્ટ બેગને ચુસ્ત પકડમાં ભેરવી એ એક જ શ્વાસે એપાર્ટમેન્ટની દાદરો ચઢી ગઈ.\n\n**********************************************\n\nસવારથી એણે બધા જ કામ ઝડપથી સમેટી લીધા હતા. નાહીધોઈ તૈયાર થઈ ગઈ હતી. આજે સાંજ સુધી એને ખલેલ પહોંચાડનાર ઘરમાં કોઈ રહેવાનું ન હતું. એનું ગમતું એકાંત આજે લાંબા સમય બાદ હાથ લાગ્યું હતું. નિષ્ઠાએ પ્રયાસ કરવાનું વચન આપ્યું હતું. જો એ ન આવી તો ? નાસ્તા ડબ્બામાં ભરતા એક ક્ષણ માટે હાથ અટકી ગયો. ડબ્બાનું ઢાંકણું વાંસી એણે બજારથી લાવેલી કોલ્ડ્રીંકની બોટલ ફ્રિજમાં ગોઠવી દીધી. અને જો એ આવે તો ? શું એની જોડે વિજેશ પણ હશે ? એના શરીરમાંથી જાણે વીજળીનો કરંટ પસાર થઈ ગયો. રસોડાના ખૂણામાં લટકી રહેલા અરીસાને એણે થોડો સરખો કર્યો. દિવસોથી ચઢેલી ધૂળને કાપડના કટકાથી સાફ કરી. હજી પણ બધું ધૂંધળું દેખાઈ રહ્યું હતું. કે પછી એ એના બદલાઈ ગયેલા ચહેરાની વાસ્તવિકતા હતી ?\n\nક્ષણભર માટે મનોમન્થન કરી એ પોતાના શયનખંડમાં ગઈ. અલમારીમાં ગોઠવાયેલી સાડીઓ પર હાથ ફેરવ્યો. મગજમાં નિષ્ઠાની તસ્વીર તાદ્રશ થઈ. એની મોડર્ન ઢબની ડિઝાઈનર સાડી આંખો આગળ ઉડવા લાગી. એણે જોર દઈ અલમારીનો દરવાજો વાંસી દીધો. વ્યાકુળ મનોભાવો જોડે એ પથારી પર લંબાઈ ગઈ. પછી કશું મહત્વનું યાદ આવ્યું હોય એમ સફાળી બેસી ગઈ. ધીમે ડગલે એ પડખેના શયનખંડમાં પ્રવેશી. ભીંત પર શોભી રહેલી ઈશ્વરની છબી પાછળથી એક ચાવી કાઢી. ચાવી હાથમાં આવતા જ થોડા દિવસો પહેલા કબીર જોડે થયેલો વાર્તાલાપ કાનમાં પડઘાવા લાગ્યો.\n\n\" નહીં, કોઈ જરૂર નથી. \"\n\n\" પણ કબીર, ફક્ત એક જ પ્રસંગ માટે. દીદીને ક્યાં ખબર પડવાની ? \"\\\n\n\" પ્રશ્ન ખબર પડવાનો નથી. પ્રશ્ન નૈતિકતાનો છે. કોઈની વસ્તુ કોઈની જાણ બહાર પરવાનગી લીધા વિના ન વાપરી શકાય. એ સાડી અને ઘરેણાં દીદીએ બાને સાચવવા આપ્યા છે. એ એમની અમાનત છે. અમાનતમાં ખયાનત ન કરાય. બાને પૂછવાની વાત તો દૂર. હું જાતે જ કદી એ અંગે પરવાનગી ન આપીશ. એમ પણ જે આપણું હોય એ જ આપણને શોભે અને એ જ આપણી આબરૂ જાળવે. \"\n\nએક ઉચ્છવાસ બહાર કાઢી ધીમા ડગલે એ અલમારી પાસે ગઈ. ચાવી ફેરવી. ધીરે રહી એક સાડી અને એક ઘરેણાંનો ડબ્બો બહાર કાઢ્યો. અલમારી વાંસી ચાવી ફરીથી છબી પાછળ ગોઠવી એ ઝડપથી પોતાના ઓરડામાં જતી રહી.\n\nપહેરેલી સાધારણ સાડી ઉતારીને પડખેના ઓરડાની અલમારીમાંથી સાથે લઈ આવેલ મોંઘી ડિઝાઈનર સાડી એણે શરીર પર વીંટાળી લીધી. પથારી પર ગોઠવેલ ઘરેણાં એક પછી એક શરીરને શણગારતા ગયા. કાનમાં ડિઝાઈનર લટકણિયાં, મોતી અને સોનાથી મઢાયેલ હાર, મોતી અને સોનાના તારોમાં પરોવાયેલી બંગડીઓ અને ખૂબ જ મોંઘા દાગીના ધરાવતી વીંટી. બધા જ ઘરેણાંઓ શરીર પર બંધબેસતા હતા. એકમાત્ર વીંટી સિવાય. એની આંગળી માટે એ વીંટી તૈયાર થઈ ન હતી. કોઈ અન્ય આંગળીના કદ પ્રમાણે એને ખાસ તૈયાર કરવામાં આવી હતી. આંગળીમાં ઢીલી ફરી રહેલી વીંટીને બંધબેસતી કરવા એ રસોડામાં જઈ ઈમર્જન્સી કીટમાંથી રૂનું પૂમડું લઈ આવી. રૂને એણે વીંટીના અંદર તરફના ભાગ પર એ રીતે ગોઠવ્યું કે વીંટી એની આંગળીમાં માફક આવી રહે અને જોનારને રૂની હાજરીની જાણ પણ ન થાય.\n\nફરીથી રસોડામાં પહોંચી એણે અરીસામાં નજર કરી. અપેક્ષિત વૈભવી ભવ્યતા એના શરીરને દીપાવી રહી હતી. આજે એ પણ કોઈ મહારાણીથી ઓછી લાગી રહી ન હતી.\n\nફ્લેટની ડોરબેલ રણકી. આત્મસ્લાગામાંથી બહાર નીકળી એ તરત જ બારણા તરફ ધસી ગઈ. ડોરહોલમાંથી નજર કરી ચકાસણી કરી લીધી. નિષ્ઠા બારણે ઊભી હતી. એને નિહાળતા જ ચહેરા પર સ્મિત ઘેરાઈ આવ્યું. વસ્ત્રો અને ઘરેણા તરફ અંતિમ દ્રષ્ટિ કરી એણે ગર્વભર્યા હાવભાવો જોડે બારણુ ખોલ્યું.\n\n\" હાય \"\n\n\" આવ, આવ. હું જાણતી જ હતી. તું જરૂર આવીશ. અંદર આવતી રહે. \"\n\nનિષ્ઠા ઘરમાં પ્રવેશી. ફ્લેટનો દરવાજો થોડી ક્ષણો સુધી એણે હજી ઉઘાડો રાખ્યો હતો. દાદર તરફ એકીટશે જડાયેલી નજર આખરે હારી ગઈ. નિષ્ઠા એકલી જ આવી હતી. મનમાં ક્ષણિક ઉદાસી વ્યાપી ગઈ. પણ એ ઉદાસી નિષ્ઠા કળી ન શકે એ રીતે ચહેરા પર સ્મિત ફરકાવતા એણે બારણુ વાંસી દીધું. \n\nનિષ્ઠાની નજર નાનકડા ફ્લેટમાં ચારે તરફ ફરી રહી હતી. કાદંબરીની નજર એની નજર પર જડબેસલાક હતી. નિષ્ઠાના હવેલી જેવા મકાનની સરખામણીમાં શું આ ફ્લેટ એને કોઈ જેલ જેવું લાગી રહ્યું હશે ? બેઠક ખંડમાં ગોઠવેલી લાકડાની ફ્રેમ નિષ્ઠાએ હાથમાં ઉઠાવી. કાદંબરી એની પાછળ જઈ ઊભી રહી ગઈ. તસ્વીરમાં એ હતી, કબીર હતો, એની બે બાળકીઓ અને કબીરના માતાપિતા પણ હતા. નિષ્ઠાની નજર આટલા ઊંડાણમાં શા માટે ઉતરી હતી ? તસવીરની અંદર પોતાના સ્મિતમાં પોતાનો એક વાંકો દાંત અને માથાના ઉપસેલા વાળ આજે એણે પહેલીવાર સૂક્ષ્મતાથી નિહાળ્યા. દાઝ છૂટી આવી. શું નિષ્ઠાનું ધ્યાન પણ ત્યાં જ કેન્દ્રિત હતું ? આખરે નિષ્ઠાએ ફ્રેમ ફરી ટેબલ પર ગોઠવી કે કાદંબરીના મનમાં ઊંડો હાશકારો થયો.\n\n\" નાઈસ પિક્ચર. પરફેક્ટ ફેમિલી. \"\n\n\" થેન્ક યુ. \" નિષ્ઠાના પ્રત્યાઘાત માટે આભાર વ્યક્ત કરતા કાદંબરીનું મન વિહ્વળ થઈ ઉઠ્યું. પરફેક્ટ ફેમિલી ?\n\nનિષ્ઠાને રસોડા તરફ દોરવા કાદંબરીએ ડગલા આગળ વધાર્યા.\n\n\" બહુ ગરમી છે. કોલ્ડ્રીંક લઈશ ? \"\n\nકાદંબરીએ રેફ્રિજરેટર ખોલ્યું અને કોલ્ડ્રીંક માટે ગ્લાસ તૈયાર કર્યા. નિષ્ઠા રસોડાની બારીમાંથી બહાર તરફનું દ્રશ્ય તાકવા લાગી.\n\n\" આ પડખેનું મકાન ખાલી છે ? એનો સોદો થઈ ગયો છે કે હજી ...\"\n\nકોલ્ડ્રીંકનો ગ્લાસ હાથમાં લઈ કાદંબરી નિષ્ઠા નજીક પહોંચી . નિષ્ઠાએ ગ્લાસ હાથમાં લીધો અને નજીકના ટેબલ પર ગ્લાસ ગોઠવી કુરશી પર બેઠક જમાવી\n\nબારીમાંથી પડખેનું મકાન નિહાળી રહેલી કાદંબરીની આંખોમાં અજીબ ભયના હાવભાવો છવાઈ ગયા. નિષ્ક્રિય મગજની પ્રતિક્રિયાથી દોરવાતી કાદંબરીએ હાથમાંની વીંટી જોડે રમત કરવા લાગી. એનું સંપૂર્ણ ધ્યાન મકાનની અગાશી પર હતું. અગાશીની પાલી ઉપર બેઠો કાગડો જાણે દૂરથી એની આંખોમાં તાકી રહ્યો હોય એવી ભ્રાંતિ એને થઈ આવી. મનમાં અનોખી વ્યાકુળતા ફરી વળી. હૃદયના ધબકાર તેજ થઈ ગયા. શરીરના રુંવાડા ઉભા થઈ ગયા. ગળામાં ભેગું થયેલું થુંક નીચે ઉતારી એણે મકાન અંગે નિષ્ઠાને માહિતી આપી.\n\n\" અહીં આ મકાનમાં ગામથી કોઈ ભાડુત રહેવા આવ્યા હતા. પતિને શરાબની લત હતી. વારેઘડીએ નશામાં ધુત્ત ઘરે પહોંચી એ પત્ની જોડે મારઝૂડ કરતો. આખી રાત્રી પત્નીનો રડવાનો અવાજ શહેરીમાં ગૂંજતો. ઘણીવાર લોકોએ પુલીસમાં પણ ફરિયાદ નોંધાવી હતી. પુલીસની ધમકીઓની પણ કોઈ અસર થઈ નહીં. એ જ મારધાડનું ચક્ર ચાલતું રહ્યું. એક રાત્રીએ પત્નીએ અસહ્ય શોષણથી કંટાળી પંખે લટકાઈ આત્મહત્યા કરી લીધી. પતિને પુલીસે અંદર કર્યો. પણ થોડાજ દિવસોમાં એ બહાર નીકળી આવ્યો. ત્યાર બાદ લગભગ બે અઠવાડિયા પછી ઘરમાંથી પતિની લાશ મળી આવી. એ કેવી રીતે મર્યો એ કોઈ સમજી શક્યું નહીં. પોસ્ટમોર્ટમમાં પણ કશું પુરવાર થયું નહીં. ત્યાર બાદ મકાનમાલિકે સાફસફાઈ માટે મોકલેલા કાર્યકરોમાંથી એક કાર્યકરની લાશ અગાશીમાંથી મળી આવી. આ વખતે પણ મૃત્યુનું કારણ કોઈ સમજી શક્યું નહીં. પુલીસની પૂછપરછમાં એટલું સ્પષ્ટ થયું કે એ માણસ પણ દારૂનો વ્યસની હતો અને પત્ની જોડે ખૂબજ મારઝૂડ કરતો હતો. થોડા દિવસો બાદ રાત્રે કોઈ રસ્તે રખડતો માણસ ખાલી મકાનમાં રાત્રી પસાર કરવા અંદર ગયો. સવારે એની પણ લાશ મળી આવી. ફરીથી એજ રહસ્યમય સંજોગો. મૃત્યુ કઈ રીતે થયું એ કોઈ કળી શક્યું નહીં. પુલીસની તપાસમાં ચોંકવનારો ખુલાસો થયો. એ માણસની પત્નીએ એના શારીરિક, માનસિક અત્યાચારોથી થાકી થોડા વર્ષો પહેલા નદીમાં ઝંપલાવી દીધું હતું. ત્યારથી આ મકાન ખાલી છે. કોઈ અહીં રહેવા આવવાની કે અંદર પ્રવેશવાની પણ હિંમત કરતું નથી. લોકો કહે છે કે આત્મહત્યા કરનાર પત્નીની આત્મા હજી પણ આ મકાનમાં છે. જે પોતાનો બદલો લઈ રહી છે. એ દરેક પુરુષ જોડે જે સ્ત્રી પર અત્યાચાર કરે છે. \"\n\nપાછળ ટેબલ પરથી નિષ્ઠાનો ખડખડાટ હસવાનો અવાજ ગૂંજયો.\n\n\" ઈટ્સ 2022. આઈ કાન્ટ બીલીવ ધીઝ. ભારતમાં આજે પણ લોકો ભૂતપ્રેતમાં વિશ્વાસ કરે છે ? ઈટઝ જસ્ટ એ કોઈન્સિડેન્સ. નથીંગ એલ્સ. \"\n\nકાદંબરીની આંખો હજી પણ મકાનની ઉજ્જડ અગાશી પર જડાયેલી હતી. હાથમાંની વીંટીમાં ઠૂંસેલું રૂનું પુમડું નિષ્ક્રિય મગજની રમત જોડે ક્યારે ભોંય ભેગું થઈ ગયું હતું એનું એને ભાન પણ ન હતું. અચાનક અગાશીની પાલી પરથી કાગડાએ શોર મચાવવાનું શરૂ કર્યું. કાદંબરી નખશીખ ધ્રૂજી ઉઠી. આંગળીમાંની વીંટી આંગળીમાંથી સરી નીકળી. પરિસ્થિતિ સમજાય એ પહેલા વીંટી પડખેના મકાનની વેરાન અગાશી પર જઈ પડી.\n\nકાદંબરી સ્તબ્ધ થઈ ગઈ. એનું શરીર બરફ સમું ટાઢું પડી ગયું. થોડી ક્ષણો સુધી એ સૂન્ન થઈ ગઈ. કશી સૂઝબૂઝ રહી નહીં. બારીનો સળીયો પકડી એ અગાશીને તાકતી રહી. જયારે પરિસ્થિતિનું ભાન થયું ત્યારે મોઢામાંથી રીતસર ચીસ નીકળી આવી.\n\n\" મારી વીંટી. હવે શું કરીશ ? હે ભગવાન ! હવે શું કરીશ ? \"\n\nચિંતા અને તાણમાં ફફડી રહેલી કાદંબરીને સંભાળવા અને પરિસ્થિતિ વિશે માહિતી મેળવવા નિષ્ઠા કાદંબરીની પડખે આવી ઊભી રહી ગઈ.\n\n\" શું થયું ? ડૉન્ટ બી પેનિક. રિલેક્સ. \"\n\n\" રિલેક્સ ? નિષ્ઠા, મારી વીંટી પડખેના મકાનની અગાશી પર પડી ગઈ. \"\n\n\" તો શું થયું ? તારા પતિને કહેજે લઈ આવશે. આમ સ્ટ્રેસ લેવાની જરૂર નથી. \"\n\n\" કોઈને કશું કહેવાનું નથી, પ્લીઝ. જો કબીરને જાણ થઈ તો ... \" કાદંબરી ધ્રૂસ્કે ધ્રૂસકે રડી પડી.\n\n\" અરે, એમાં આટલું બધું શું ડરે છે ? એક વીંટી જ હતી ને. પત્ની કરતા વધારે તો નથી ને ? બીજી પણ ખરીદી લેવાય. \"\n\nજાણે બળતામાં ઘી હોમાયું હોય એમ કાદંબરી કુરશી પર ફસડાઈ પડી.\n\n\" પહેલી જ નથી ખરીદી શક્યા. બીજી ક્યાંથી ખરીદશે ? \"\n\nનિષ્ઠા કશું સમજી શકી નહીં. એની પહોળી કીકીઓ એ વાતનો સ્પષ્ટ નિર્દેશ કરી રહી હતી. કાદંબરીએ એક નજર નિષ્ઠા તરફ નાખી. આંખોમાં આંસુઓની સુનામી ઉઠી.\n\n\" આ સાડી, આ ઘરેણાં મારા નથી. આ બધું જ કબીરની મોટી બહેનનું છે. એમણે કબીરની બાને સાચવવા આપ્યું હતું. કબીરે મને ચેતવી હતી. કોઈની અમાનતમાં ખયાનત કરવાની સ્પષ્ટ ના પાડી હતી. તને ઈમ્પ્રેસ કરવાના ચક્કરમાં ...\"\n\nએ જ સમયે ફ્લેટની ડોરબેલ ગૂંજી. કાદંબરી થરથરી ઉઠી. નિષ્ઠાએ પોતાનો હાથ કાદંબરીના ખભે મૂક્યો.\n\n\" ડોન્ટ વરી. હું જોવ છું. \"\n\nકાદંબરીના કામપી રહેલા ડગલા નિષ્ઠાને અનુસર્યા.\n\nનિષ્ઠાએ ડોરહોલમાં નજર કરી.\n\n\" વિજેશ \"\n\nપોતાના પરિવારનું કોઈ સભ્ય ન હતું એ જાણી કાદંબરીના જીવમાં જીવ આવ્યો. હજી સુધી કોઈની અમાનત એના શરીર પર વીંટળાઈ હતી. જાણે ઘરેણાંનો વજન અચાનક વધી ગયો હોય એમ કાદંબરીનો જીવ ભારે થઈ થઈ બેઠો હતો. બેઠકખંડના ટેબલ પર પડેલા બાળકોના પુસ્તકના પાછળના ભાગ પર નિષ્ઠાએ ઝડપથી પોતાનો મોબાઈલ નંબર લખી નાખ્યો. અત્યંત મંદ સ્વરમાં એણે સૂચના આપી.\n\n\" મારો નંબર છે. મિસકોલ આપજે. હું તારો નંબર સેવ કરી લઈશ. રાત્રે ફોન કરીશ. ચિંતા ન કર. સૌ ઠીક થઈ જશે. \"\n\nફ્લેટની ડોરબેલ ફરી ગૂંજી. નિષ્ઠાએ તરત જ બારણું ખોલ્યું.\n\n\" હેલો \"\n\nકાદંબરીના શ્વસન ઈન્દ્રિયને ફરીથી ઈમ્પોર્ટેડ બ્રાન્ડેડ પરફ્યૂમની મહેક સ્પર્શી. અફરાતફરી મગજ સમજી શકે. મન તો જ્યાં આકર્ષાવા ઈચ્છે ત્યાં ખેંચાઈ જાય. વિજેશે નિષ્ઠાને ધીમેથી કાન નજીક આવી કોઈ વ્યક્તિગત માહિતી આપી.\n\n\" હેવ ટુ લિવ, કાદંબરી. સોરી. ગુડ બાય. \"\n\nદાદર ઉતરી રહેલા યુગલને કાદંબરી તાકતી રહી ગઈ. વિજેશનો એક હાથ સ્નેહથી નિષ્ઠાના વાળમાં રમી રહ્યો હતો. બીજો હાથ નિષ્ઠાની કેડને ચુસ્ત પકડમાં લઈ રહ્યો હતો. એક વાર કબીર ચોરડગલે રસોડામાં આવ્યો હતો. કામમાં વ્યસ્ત એની કેડને પાછળથી બંને હાથના ઘેરામાં લઈ લીધી હતી. એ ચોંકી ગઈ હતી. પણ એને ગમ્યું હતું. હજી કબીર આગળ કઈ કરે એ પહેલા કબીરની બાએ પાછળથી ખોંખારા ખાતા રસોડામાં પ્રવેશ કર્યો હતો. કબીર તરત જ ત્યાંથી જતો રહ્યો હતો. એ સાંજે કોઈ જરૂરી વાત કરવા કબીરની બાએ કબીરને પોતાના શયનખંડમાં બોલાવ્યો હતો. એ બંધ બારણા પાછળનો વાર્તાલાપ એણે સાંભળ્યો ન હતો. ન કબીરે એ અંગે કોઈ વાત કરી હતી. પણ એ દિવસ બાદ કબીરે એવા કોઈ રોમાન્ટિક સરપ્રાઈઝ આપવાની હિંમત કરી ન હતી. દાદર પરનું યુગલ આંખોમાંથી ઓઝલ થયું. દુઃખતી નસ જાણે કોઈ દાબી ગયું. ભૂતકાળની યાદોએ જખ્મ પર મરચું ભભરાવ્યું. મૌન ડૂસકું ગળામાં રૂંધાયું અને ફ્લેટનું બારણું બંધ થઈ ગયું.\n\nનિર્જીવ ડગલે શયનખંડમાં જઈ એણે સાડી બદલી. સાડી અને ઘરેણાંઓ ફરીથી એના નિયત સ્થળે ગોઠવી, અલમારી વાંસી, ચાવી ફરીથી ઈશ્વરની છબી પાછળ ગોઠવી દીધી.\n\nપોતાના સાચા અવતારમાં પથારી પર પડી એ માથા પર ફરી રહેલા ધીમા પંખાની ત્રણ પાંખોને અવિરત તાકતી રહી. આંખોના બંને ખૂણામાંથી ઉષ્ણ પાણી વહેતુ રહ્યું.\n\n******************************************\n\nમોડી રાત્રે આખું ફ્લેટ શાંત હતું. આખા દિવસની હાડમારી બાદ પરિવારના સભ્યો ઘોડા વેચી ઊંઘી રહ્યા હતા. કાદંબરીની આંખો હજી પણ ધીમી ગતિએ ચક્કર કાપી રહેલ પંખાની ત્રણ પાંખો પર જડ ચોંટેલી હતી. પડખેની અગાશી , અગાશીની પાલી પરનો કાગડો, મોંઘા નંગ મઢેલી વીંટી ...વારંવાર નજર સામે ઝબકારો છોડી રહ્યા હતા. ઉષ્ણ પાણીની ધાર સૂકાઈ ચૂકી હતી. પણ કાળા વર્તુળ ધરાવતી આંખો પર હજી પોતાના નિશાન દેખાડી રહી હતી. અચાનક તકિયા નીચે રાખેલો મોબાઈલ વાઈબ્રેટ થયો. નિષ્ઠાનો સેવ કરેલો નવો નંબર હતો. પડખે ઊંઘી રહેલા કબીરનું મોઢું ખુલ્લું હતું. નસકોરાનો અવાજ પરિસ્થિતિ નિયંત્રણ હેઠળ હોવાની ખાતરી આપી રહ્યો હતો. એ ખાતરી પર વિશ્વાસ રાખી મોબાઈલ જોડે લઈ કાદંબરી તરત જ ચોર ડગલે શયનખંડની બહાર નીકળી આવી. રસોડા પાસેના કોમન જાજરૂમાં પ્રવેશી એણે અંદરની કડી ભેરવી દીધી. શીઘ્ર કોલ ઉપાડ્યો. નિષ્ઠાનો અવાજ ખૂબજ મંદ છતાં સ્પષ્ટ હતો.\n\n\" લિસન કેરફૂલી. મેં વિજેશને વાત કરી. હી ઈઝ ગોઈંગ ટુ હેલ્પ. કોઈને કશી જાણ થશે નહીં. તું ચિંતા ન કર. એ ગયા છે તારી રીંગ લઈ આવવા માટે. અર્ધી રાત્રીએ કોઈને કાનોકાન ખબર ન થશે. સવારે તું ઘરે આવજે અને તારી અમાનત લઈ જજે. ઠીક છે ત્યારે. કાલે મળીએ ... \"\n\nકાદંબરી એક શબ્દ પણ ઉચ્ચારી શકે એ પહેલા જ કોલ કપાઈ ગયો. એ જ ક્ષણે જાજરૂનો દરવાજો ધીમે રહી ખટકાયો. કાદંબરીએ મોબાઈલ ઝડપથી નાઈટીના ખિસ્સામાં સરકાવી દીધો. કબીરના પિતા પોતાના વારા માટે રાહ જોઈ રહ્યા હતા. ડાયાબિટીસને કારણે રાત્રે એમને વારંવાર જાજરૂનો ઉપયોગ કરવો પડતો. જાજરૂનો દરવાજો અંદરથી બંધ થયો. કાદંબરીની નજર રસોડાની બારી તરફ આકર્ષાઈ. પાછળ તરફથી જાજરૂમાં પાણીનો અવાજ પડઘાયો. પરિસ્થિતિ સામે હથિયાર નાખી કાદંબરી આખરે શયનખંડમાં પ્રવેશી ગઈ. માથા પર એ જ પંખો, પડખે એ જ નસકોરા અને નજર સામે એ જ વેરાન, ભૂતીયું મકાન , અગાશી પરનો કાગડો અને મોંઘા દાગીના વાળી વીંટી ...\n\nબીજે દિવસે કાદંબરી નિષ્ઠાના હવેલી જેવા મકાનના બેઠકખંડમાં બેઠી હતી. પણ આ વખતે એ બેઠકખંડ જુદું જ લાગી રહ્યું હતું. ભેગા મળેલા બધા જ લોકોએ સફેદ રંગના વસ્ત્રો ધારણ કર્યા હતા. વિજેશની વિશાળ તસ્વીર પર ફૂલોની હારમાળા ચઢી હતી. નિષ્ઠા ડોકું ઝુકાવી તસ્વીર સામે બેઠી હતી. એની આંખો પર મોટી ફ્રેમવાળા કાળા સનગ્લાસ હતા. સફેદ ડિઝાઈનર સાડી જોડે એ વિરોધાભાસ દર્શાવી રહ્યા હતા. સામે તરફની હરોળમાં બેઠી કાદંબરીનો ચહેરો શોકથી ઝંઝોડાયેલો હતો. એક મહિલા પુલીસ હવલદારે નિષ્ઠાના કાનમાં કશું કહ્યું. આંખ પરના સનગ્લાસિસ વ્યવસ્થિત કરતી એ ધીમે રહી પ્રાંગણમાં રાહ જોઈ રહેલા પુલીસ અધિકારી પાસે પહોંચી. એની પાછળ મકાનના બારણાં પાછળ આવી ઊભી રહી ગયેલી કાદંબરીએ કાન સરવા કર્યા.\n\n\" મેડમ, પોસ્ટમાર્ટમ દ્વારા પણ મૃત્યુનું કારણ જાણવા મળ્યું નથી. એ મકાનમાં આ પહેલા પણ એવી જ વિચિત્ર હાલતમાં લાશો મળી આવી હતી. આપનું નિવેદન અમારી પાસે છે. અર્ધી રાત્રીએ એ ત્યાં કઈ રીતે પહોંચ્યા એ સમજાતું નથી. ઍનીવેઝ આપની આ શારીરિક પરિસ્થિતિમાં આપ જેમ બને એમ જલ્દી વિદેશ પરત થઈ જાઓ એ જ હિતાવહ છે. મેડિકલ સર્ટિફિકેટ આપ સબમિટ કરી આપશો. થેંક્યુ એન્ડ સોરી ફોર યોર લોસ્ટ ...\"\n\nનિષ્ઠા ફરીથી મકાનની અંદર પ્રવેશી. એક ક્ષણ બારણા પાસે અટકી. કાદંબરી તરફ એક નજર નાખી ફરીથી પૂજાના સ્થળ પર જઈ ગોઠવાઈ ગઈ. કાદંબરી એક ક્ષણ માટે શરીરનું સંતોલન ગુમાવી બેઠી અને એનું શરીર મકાનની ભીંત જોડે અફળાઈ ગયું.\n\n*********************************************************\n\nઅર્ધી રાત્રીએ કાદંબરી ભૂતિયા મકાનની બહાર ઊભી હતી. એની જોડે કબીર પણ હતો. એક ધ્યેયબઘ્ધ નજર મકાન તરફ નાખી વાળેલી મુઠ્ઠી જોડે કબીર મકાનના પ્રવેશ દ્વાર તરફ આગળ વધી ગયો. કાદંબરીએ ડૂસકે ભરાયેલા દબાયેલા અવાજ જોડે એનો હાથ ઝાલવા પ્રયાસ કર્યો.\n\n\" પ્લીઝ, અંદર ન જાવ. \"\n\nમોઢા પર આંગળી રાખી કબીરે કાદંબરીને મૌન રહેવાનો સંકેત કર્યો. કોઈ સાંભળી ન શકે એ રીતે એણે કાદંબરીના કાનમાં દબાયેલા અવાજે કહ્યું,\n\n\" તારે જે કરવું હતું એ તું કરી ચૂકી. હવે મારે જે કરવાનું છે એ હું કરીશ. એ કોઈની અમાનત છે, કાદંબરી. એની જોડે ખયાનત ન થવા દઈશ. \"\n\nએક ઝાટકે હાથ છોડાવી કબીર એ વેરાન મકાનમાં પ્રવેશી ગયો.\n\nએ જ સમયે પ્લેનની સીટ પર ગોઠવાયેલી નિષ્ઠાએ પોતાના ગર્ભ પર હાથ ફેરવ્યો. આંખ પરના સનગ્લાસિસ માથા પર ચઢાવ્યા. સૂઝેલી આંખોમાં થીજેલું લોહી હજી લીલા રંગના આવરણમાં મઢાયેલું હતું.\n\nનિષ્ઠાના કાનમાં એક પછી એક જુદા જુદા સંવાદો વિખરાયેલા ક્રમમાં ફાસ્ટ ફોર્વડ થઈ આંખો આગળ તરી રહેલા ફ્લેશબેકના જુદા જુદા સ્થળના દ્રશ્યો જોડે ગૂંજવા લાગ્યા.\n\nઅમેરિકા -\" વિજેશ, ઈટઝ એ ગર્લ.\" , \" ઓહ નો, જસ્ટ અબોર્ટ ઈટ. \"\n\nઅમેરિકા - \" વિજેશ, ઈટ્સ એ બોય ધીઝ ટાઈમ \", \" ઓહ, ફાઈનલી \"\n\nઅમેરિકા - \" વેર વર યુ, નિષ્ઠા ? \", \"તમે ઓફિસ ગયા હતા. તો થયું મોલમાં એક આંટો મારી આવ. \" , \" મારા વિના ?\", 'થપ્પડની ગુંજ '\n\nઅમેરિકા - \" કોણ હતું ? \", \" આપણા નેઈબર, જ્હોન્સન. આમંત્રણ આપવા આવ્યા હતા. એમના ઘરે પાર્ટી છે. \" , \" તો હવે તું મારી ગેરહાજરીમાં અન્ય પુરુષો જોડે મિત્રતા કરીશ ? \", \" તમને પણ આમંત્રણ છે, વિજેશ ...\" , ' થપ્પડની ગૂંજ '\n\nઅમેરિકા - \" મને ડિવોર્સ જોઈએ છે, વિજેશ.\", ' થપ્પડની ગૂંજ ' ,\" જોવ છું કેમ થાય છે તુ મુકત ? જે દિવસે કોઈની પણ સામે મોઢું ખોલ્યું એ દિવસે તારો આખરી દિવસ.\"\n\nભારત - કાદંબરીની સામે, બેઠકખંડમાં, કાનની અંદર, \" ગાઈનીકનું એપોઈન્ટમેન્ટ છે. જસ્ટ ટુ હેવ સેકન્ડ ઓપિનિયન. \"\n\nભારત - કાદંબરી ચોકલેટની ગીફ્ટબૅગ જોડે પાછળ ફરી. ગાડીમાં નિષ્ઠાનું શાબ્દિક અપમાન કરી રહેલ વિજેશની નજર એ તરફ ગઈ અને પોતાનો હાથ એણે નિષ્ઠાના માથે ફેરવવા માંડ્યો, \" ગીવ હર એ સ્માઈલ. ધેટ્સ લાઈક માય ગર્લ. \"\n\nભારત - કાદંબરીની ફ્લેટની બહાર, કાનની અંદર, \" મારી પરવાનગી વિના બહાર નીકળવાની હિંમત કેમ થઈ તારી ? હું ગાઈનીક પાસે ગયો હતો. ઘર ચાલ. તારી જોડે વાત કરવી છે. \"\n\nકાદંબરીએ ફ્લેટનો દરવાજો વાંસી દીધો. ત્યાર બાદ એપાર્ટમેન્ટની દાદરો પર એકાંતમાં, ' થપ્પડની ગૂંજ ' , \" યુ લાઈડ ટુ મી. બે વખતની જેમ આ વખતે પણ ..ઈટ્સ એ ગર્લ ... વી નીડ ટુ અબોર્ટ ધીઝ ...\",\"પણ વિજેશ, છ મહિના થઈ ગયા છે. \" , \" હુ કેર્સ ? \"\n\nભારત - અર્ધી રાત્રીએ પથારીમાંથી ઉઠી ચોરડગલે નિષ્ઠાએ પોતાની ડાયમંડ રીંગ અલમારીમાં છુપાવી દીધી. પથારી પર પરત થઈ ડરતા ડરતા વિજેશને ઊંઘમાંથી હચમચાવયો. મિત્રો જોડે અર્ધો શરાબમાં લથપથ પરત થયેલ વિજેશ લાલ આંખો ચોળતો જાગ્યો.\n\n\" વિજેશ, આમ સોરી. હું કહેવાનું ભૂલી ગઈ. આઈ લોસ્ટ યોર ડાયમંડ રીંગ. બપોરે કાદંબરીના ફ્લેટની બારીમાંથી એ પડખેના મકાનની અગાશીમાં પડી ગઈ. \"\n\nક્રોધમાં ભાન ભૂલેલા વિજેશે ટેવગત મારઝૂડ શરૂ કરી. નિષ્ઠાની આંખ પર એક અંતિમ મુક્કો મારી એ પોતાની ડાયમંડ રીંગ શોધવા વેરાન, ભૂતિયા મકાન તરફ નીકળી ગયો. નિષ્ઠાએ તરત જ કાદંબરીને કોલ લગાવી એની વીંટી અંગે આશ્વાસન આપ્યું.\n\nકોલ કાપી એણે કાદંબરીએ કહેલી વાત ફરી મગજને યાદ કરાવી.\n\n\" લોકો કહે છે કે આત્મહત્યા કરનાર પત્નીની આત્મા હજી પણ એ મકાનમાં છે. જે પોતાનો બદલો લઈ રહી છે. એ દરેક પુરુષ જોડે જે સ્ત્રી પર અત્યાચાર કરે છે. \"\n\nઆંખોમાંથી નીકળી રહેલું ઉષ્ણ પાણી કોઈ પારખી જાય એ પહેલા નિષ્ઠાએ ફરીથી પ્લેનની સીટ પર આરામથી ગોઠવાઈ સનગ્લાસ આંખો પર ચઢાવી લીધા. ગર્ભ પર હેતપૂર્વક ફરી રહેલ હાથની આંગળીમાં ડાયમંડ રીંગ ચળકી રહી હતી.\n\nએ જ સમયે કબીર સુરક્ષિત ભૂતિયા મકાનમાંથી બહાર નીકળી આવ્યો. એના હાથમાં મોંઘા નંગવાળી કોઈની અમાનત ચળકી રહી હતી. એને બહાર નીકળતો નિહાળી કાદંબરી શીઘ્ર એની તરફ ધસી ગઈ અને એની છાતી પર લપાઈ ગઈ.\n\n\" આઈ લવ યુ, કબીર. આમ સોરી. \"\n\nકબીરે હેત ભરેલો હાથ એના માથા પર ફેરવ્યો અને આપી દીધેલી માફીની નિશાની સ્વરૂપે એનું કપાળ માનપૂર્વક ચૂમી લીધું.\n\nચોરડગલે બંને ફ્લેટમાં પરત થયા. અંધકારમાં લપાયેલા બેઠકખંડમાં ફ્રેમમાં મઢાયેલી તસ્વીર એ દ્રશ્યની એક માત્ર સાક્ષી હતી. હા, એ જ તસ્વીર જે ફ્લેટની મુલાકાત દરમ્યાન નિષ્ઠાએ હાથમાં ઉઠાવી હતી. જેમાં કબીર પોતાની બંને દીકરીઓને અત્યંત માન અને સ્નેહ પૂર્વક પોતાની ગોદમાં બેસાડી ગર્વપૂર્વક નિહાળી રહ્યો હતો.\n\nરસોડામાં પાણી પીવા ગયેલી કાદંબરી ધીમે રહી બારી નજીક ગઈ. પડખેના મકાનની અગાશી પર બેઠો કાગડો એને જ નિહાળી રહ્યો હોય એવી એને ભ્રાંતિ થઈ. પણ આ વખતે એના શરીરમાં અરેરાટી વ્યાપી નહીં. શરીરના રુંવાડા ઊભાં થયા નહીં. શાંત જીવે એણે બારી પર પડદો ખેંચી કાઢ્યો. શયનખંડમાં પથારી પર કબીરનું મોઢું ખુલ્લું હતું. એણે ધીમે રહી સ્મિત જોડે એને વાંસી દીધું. નિયત નસકોરાઓની ગૂંજ વચ્ચે એણે કબીરના સશક્ત બાવડા પર પોતાનું માથું ગોઠવ્યું અને નિરાંતે ઊંઘી ગઈ.",
      "duration": "25 mins",
      "category": "Horror"
    },
    {
      "title": "ભાડાનું ઘર",
      "story_name": "અમદાવાદમાં રહેતા સમીર ને મુંબઈમાં નોકરી લાગી ગઈ, તેથી સમીર અને મીરા મુંબઈ પહોંચી ગયા. થોડા દિવસ મીરાંના માસી ના ઘરે રહેવું અને ત્યાં સુધીમાં ભાડાનું ઘર શોધી લેવું તેમ નક્કી કર્યું..માસી માસા એકલા જ હોવાથી ખૂબ સારો આવકાર મળ્યો.સમીર તો બીજા જ દિવસે નવી નોકરીમાં જોડાઈ ગયો અને મીરા, માસી અને માસા સાથે નવા ઘરની શોધમાં.\n\nરોજ બપોરે નજીકના બધા જ એરીયા ખૂંદી વળ્યા પણ મુંબઈમાં ભાડાનું ઘર મળવું એ સૌથી અઘરી વાત. આજે મુંબઈ આવે દસ દિવસ થઈ ગયા હતા પણ સમીર, મીરા, માસી, માસા બધાના અથાગ પ્રયત્નો છતાં ભાડાનું ઘર ના મળ્યું.. સાંજે માસા સમાચાર લાવ્યા કે નજીકમાં એક ઘર ખાલી છે, થોડું જૂનું છે પણ તેને ભાડે આપવાનું છે ! ઘણા વખતથી ખાલી છે તે તમારે જઈને વ્યવસ્થિત રીતે જોઈ લેવું પડશે ! બીજી જ સવારે વહેલા ઊઠીને સમીર, મીરાં અને માસી ત્યાં પહોંચી ગયા. જુના બિલ્ડીંગના બીજા માળે ઘણા વર્ષોથી બંધ પડેલો ફ્લેટ હતો.આખા મકાનના ત્રણ માળમાં ખાલી બે જ ફ્લેટમાં લોકો રહેતા હતા, બાકી બધા ખાલી જ હતા ! સમયને ખૂબ નવાઈ લાગી, પૂછ્યું..તો જવાબ મળ્યો, \"સાહેબ જુના મકાનમાં હવે કોણ રહે છે ! આ ઘર તમે જોઈ લો ને\".. ઘર વ્યવસ્થિત હતું..મોટી બાલ્કની રોડની સાઈડમાં અને બે રૂમ. મુંબઈમાં ભાડે ઘર મળવું સંભવ નથી.\n\nસમીર એ બધી જ વાતો પૂછી અને ભાડા માટેની પૂછપરછ શરૂ કરી, જ્યારે મીરાં અને માસી ઘરનો ખૂણો ખૂણો ફરી વળ્યા.બધું જ નક્કી થઈ ગયું, બે દિવસમાં સફાઈ અને પછી રહેવા આવી જવું. બધું જ ખૂબ જ ઝડપથી થઈ ગયું માસી અને માસા ની મદદથી સમીર અને મીરા નવા ઘરમાં ગોઠવાઈ ગયા.. ઘરમાં આવ્યા ને સમીર અને મીરાં ને બે ત્રણ દિવસ થયા હતા, નવી નોકરીમાંથી સમીર ને સમય જ ન મળતો હોવાથી મીરાં એ બધા કામ જાતે જ કરવાના રહેતા હતા. તે એકલી જ આજુબાજુના એરીયા થી પરિચિત થઈ અને ઘર પણ વ્યવસ્થિત ગોઠવી દીધું.. છતાં પણ ક્યાંક અંદર અંદર એને અજૂગતું લાગતું હતું !\n\nસાંજે સમીર ને કીધું, \"અહીં તો કોઈ વાત કરવા પણ તૈયાર નથી કોઈની પાસે સમય જ નથી ! બપોરે બહાર જતી વખતે નીચેવાળા ઘર પાસે ઊભી રહી કે વાતચીત કરું અને ઓળખાણ થાય, પણ તે તો કંઈ બોલ્યા જ નહીં ને મારી સામે જોઈ જ રહ્યા. આમ કેમ હશે ! \"જો મીરા ! આમ પણ આ શહેરમાં કોઈ પાસે એવો સમય નથી, થોડાક દિવસોમાં તું પણ સેટ થઈ જઈશ પછી આપણે તારા માટે પણ નોકરી શોધી કાઢીશું.પણ સમીર મને આ ઘરમાં કંઈક..સમીરે વચ્ચેથી વાત કાપી નાખી..\"જો મીરા તને ખબર છે ને કેટલી મહેનતથી આ ઘર મળ્યું છે, નવી જગ્યામાં ક્યારેક આમ થાય ! !તું થોડાક દિવસોમાં ટેવાઈ જઈશ..\n\nતે રાત્રે અચાનક મીરાની આંખો ખૂલી ગઈ તેને લાગ્યું કે ઘોર અંધકારમાં જાણે છતમાંથી કોઈ તેને તાકી રહ્યું છે ! બે લાલ લાલ આંખો ! તે આંખો બંધ કરીને સમીરને વળગીને ઊંઘી ગઈ.. ફરી સવારે એની એ જ વાત,\" સમીર આમ તો તુ આ બધામાં કંઈ માનતો નથી, પણ મને કાલે રાત્રે પણ... \"મીરા તું બસ કર હવે \" ! પણ સમીર મને અહીં કોઈ ઘરમાં હોય તેવો આભાસ થયા કરે છે તું કંઈક કર ને, કદાચ મકાનમાલિકને વાત કર..સમીર ભડક્યો, \"બસ મીરાં આટલી મહેનતે મળ્યું છે ભાડેે ઘર. તું એક કામ કર તો, બીજું ઘર શોધવા માંડ. પછી કંઈક વિચાર ! સમીર ને અકળાયેલો જોઈને મીરા એ વાત બદલી \"બપોરે માસીને ત્યાં ભજન છે.\"..હજુ એ વાત પૂરી કરે તે પહેલાં જ સમીર ઊભો થઈને તૈયાર થવા ચાલ્યો ગયો. મીરાં એ તેનુ ટિફિન આપ્યું અને સમીર ઉતાવળમાં નીકળી પડ્યો..\n\nફરી મીરા એકલી પડી, બધું વ્યવસ્થિત કરતી હતી ત્યાં જ પાછળના રૂમમાંથી અવાજ સંભળાયો, જઈને જોયું તો તેની કબાટ પર મૂકેલી પેટી નીચે પડી ગઈ હતી ! તે વિચારમાં પડી ગઈ અને ત્યાં જ જાળીમાંથી કબૂતર ઊડીને ગયું !\" ઠીક છે \"તેમ કહી તેણે બધું સરખું કર્યું.આખા ઘરમાં એકલી હોવા છતાં પણ તેને લાગતું હતું કે કોઈ તેને જોઈ રહ્યું છે. કોઈક ની નજરો ! કંઈક તો છે ! તે ખૂબ અકળામણ અનુભવવા માંડી.વિચાર્યું એક દિવસ માસી ને બોલાવી લાવીશ.\n\nઓફિસમાં પહોંચેલા સમીરે કામમાં ધ્યાન આપ્યું, પણ આજે સવારથી જ થોડું થોડું માથુ દુખતું હતું. બપોર પછી તો દવા લીધા છતાં માથાનો દુખાવો અસહ્ય થઈ પડ્યો, એટલે બોસ પાસે જઈને ઘરે જવાની રજા માંગી અને બાકીનું કામ પણ પૂરું કરી દેવાની બાહેધરી આપી. ઓફિસે નીકળીને ટ્રેનમાં બેસીને સમીર અઢી વાગ્યા સુધીમાં ઘરે આવ્યો ! ઘરે પહોંચીને દરવાજે બેલ માર્યો તો લાગ્યું કે દરવાજો ખુલ્લો જ છે ! આ મિરા, કેમ આમ કરે છે ? એમ કહીને મીરાં નામની બૂમો પાડતો તે ઘરમાં આવ્યો.. રસોડામાંથી હાથ લૂછતાં મીરાં દોડી આવી, અરે ! તમને શું થયું ? કેમ આટલા જલદી આવી ગયા ? બૂટ કાઢી સમીરે કહ્યું, \"ખૂબ માથુ દુ:ખે છે, મીરા, સરસ ચા બનાવ ને..પછી હું દવા લઈને સૂઈ જઈશ \"..સારું કહી મીરાં ચા બનાવવા ગઈ સમીર કપડા બદલી ને પલંગ પર આડો પડ્યો.. મીરાંના હાથની ચા પીધા પછી થોડું સારું લાગ્યુ. તેણે દવા પણ લઈ લીધી. કબાટમાંથી બામની બોટલ કાઢીને મીરા તેના માથા પાસે બેસીને ધીરેથી ઘસવા લાગી. સમીર બોલી ઉઠ્યો, \"વાહ મીરા, ચા તો સરસ હતી જ પણ તારો હાથ લાગવાથી જાણે માથું પણ ઉતરી ગયું ! મને ખૂબ સારું લાગે છે થોડીક વાર માથું દબાવી આપ મારે શાંતિથી ઊંઘી જવું છે..અને ખરેખર સમય દસ જ મિનિટમાં સમીર ઘસઘસાટ ઊંઘી ગયો.. અચાનક સમીરે ખૂબજ અકળામણ અનુભવી. જાણે તેના શરીર પર ખૂબ વજન આવી ગયું હોય. ચારે તરફ અંધારું હતું. તેને દૂર દૂરથી મીરા નો અવાજ સંભળાતો હતો. ઘણા બધા લોકો જાણે તેને બોલાવતા હતા. જાતજાતના અવાજો સંભળાતા હતા ઠોકવાના પછાડવાના અને સમીર સમીર નામની બૂમો ! તેણે ઊભા થવાનો પ્રયત્ન કર્યો પણ વ્યર્થ, અને અચાનક મોટો ધડાકો સંભળાયો. રૂમની લાઈટ ચાલુ થઈ પ્રકાશ ફેલાઈ ગયો, અને મીરા દોડતી સમીર પાસે આવી ગઈ.. સમીર પલંગમાં બેઠો થઈ ને આશ્ચર્યથી ચારે બાજુ જોવા લાગ્યો ! ! મીરા, મકાનમાલિક અને આજુબાજુના ઘણા બધા લોકો.. આ બધા શું કરે છે મીરા ? શું થયું ? તે પૂછી બેઠો. તેની સમજ માં કંઈ જ ન આવતું હતુ. મીરા ખૂબ ગભરાયેલી હતી તેણે સમીર નો હાથ પકડી લીધો અને પૂછવા લાગી શું થયું તમને ? અમે બધા કલાકથી દરવાજો ઠોકીએ છે, તમે કંઈ બોલતા કેમ નથી અને ઘરમાં કેવી રીતે આવ્યા ? તમારી પાસે તો ઘરની ચાવી પણ નથી સમીર મેં તમને કીધુ હતું ને કે હું બાર વાગ્યાથી માસીની ઘરે જવાની છું..હું માસીને ત્યાં હતી. તમે ઘરમાં કેવી રીતે આવ્યા ? બધું ઠીક છે ને કંઈક તો બોલો ! સમીર ફાટી આંખે મીરા સામે તાકી રહ્યો અને ભાડા ના ઘર તરફ.\n\n",
      "duration": "5 mins",
      "category": "Horror"
    },
    {
      "title": "ભૂત સ્ટેન્ડ",
      "story_name": "અદ્યતન સ્મશાન ભૂમિ. સુંદર, શાંત નદીના કિનારે. શહેર અને હાઈવેની વચ્ચે. શહેરથી બહાર નીકળતો એક માર્ગ. કમ્પાઉન્ડના મુખ્ય દ્વારની ડાબી બાજુ ઉપર ભગવાન શંકરજીનું મંદિર. અંદર પ્રવેશો એટલે એક બાજુઓછામાં ઓછા પાંચ શબોને લાકડાથી અંતિમ સંસ્કાર આપવાની વ્યવસ્થા. ઉપરાંત એક વધારાની વ્યવસ્થા રાખેલ હતી. વચ્ચે અવરજવરનો રસ્તો અને રસ્તાની બીજી બાજુ સ્મશાન યાત્રામાં આવેલા પરિજનો માટે બેસવાની સરસ વ્યવસ્થા. પંખા, લાઈટ એકદમ સરસ રીતે ફિટ કરેલાં.\n\nસમય બદલાયો, હવે લાકડાની ખેંચ પણ પડતી હતી અને પર્યાવરણને થતા નુકસાનને ધ્યાનમાં લઇ ચાર ગેસ ચૅમ્બરથી શબોની અંતિમ ક્રિયા કરવાની અદ્યતન વ્યવસ્થા થઇ. સ્મશાનભૂમિ ખુબજ પ્લાનિંગ પૂર્વક બનાવવામાં આવી હતી. ચોખ્ખાઈ પણ સારી. જો “સ્મશાન” શબ્દ કાઢી નાખીએ તો કોઈ પર્યટન સ્થળ લાગે, એટલું સુંદર. આજુબાજુના નજીકના બધા ગામોને પણ અનુકૂળ જગ્યા હતી.\n\nઆખો દિવસ સ્મશાન ભૂમિના મેઈન રસ્તા ઉપર અવરજવર ચાલુ જ હોય. રાત્રે અગિયાર પછી અવરજવર ઓછી થાય. સ્મશાનના મુખ્ય રસ્તાની બીજી બાજુ એક ચા-પાણી-નાસ્તાની લારી. લગભગ રાત્રે પણ ચાલુ હોય. શહેરમાં જગ્યાના ભાવ વધતા હોવાથી, સમયની સાથે હવે સ્મશાનભૂમિની સામે ઘણી સોસાયટીઓ અને એપાર્ટમેન્ટ બંધાયા. રાત્રે એપાર્ટમેન્ટના રહેવાસીઓ નીચે આવીને દુકાનોના ઓટલા ઉપર બેસે. નદીનો કિનારો એકદમ ખુલ્લો શાંત પવન વહેતો હોય, રાત્રે સરસ મઝાની મ્યુનિસિપાલિટીના લાઇટોની રોશની. રાત જેમ જેમ આગળ વધતી જાય તેમ તેમ ભેગા થયેલ રહેવાસીઓની સંખ્યા ઘટતી જાય અને પછી બેઠા હોયફક્ત બેફીકીરા યુવકો. કેટલાક વાતો કરતા હોય તો કેટલાક મોબાઈલમાં મશગુલ.\n\nવૈભવ અને એની ટોળી રાત્રે મોડે સુધી ઓટલે બેસી ગપ્પા મારતી હોય. બધા ચા ના શોખીન એટલે લારીવાળો ખાસ ચા બનાવી આપે. મોડું થાય તો, કોઈ બે જણા રેલવે સ્ટેશન ઉપરથી કે હાઇવેના ધાબા પરથી ચા લઇ આવે અને ત્યાં બેઠાં બેઠાં ચા ની ચુસ્કીઓ લેવાય. ગપ્પા, મસ્તી અને આનંદ.\n\nઆજે ટોળીમાંથી કોઈ એક નટખટને એવું સૂઝ્યું કે ચાલો સ્મશાન ભૂમિમાં અંદર આંટો મારી આવીએ. નવી ગેસ ચેમ્બર ફિટ કરી છે તે જોઈ આવીએ. બધા અંદર ગયા. એક ગેસ ચૅમ્બરમાં હજુ એક શબ બળી રહ્યું હતું. ચેમ્બરની સ્વિચ બંધ હતી પરંતુ બહાર ગરમી લાગતી હતી. પરંતુ કંઈક અલગ વાઈબ્રેશન લાગતાં હતાં ક્યાંક કોઈ હોય એવું. એટલે બધા વહેલાં વહેલાં ત્યાંથી બહાર નીકળી આવ્યા અને મુખ્ય દરવાજા પાસે આવીને સિમેન્ટના બાંકડા ઉપર બેસી ગયા. રાત્રિનો એક વાગ્યો હશે. કોઈ એકના હાથમાં મોબાઇલ હતો અને તેઓ વાતવાતમાં વિડિઓ જોવામાં મશગુલ થઇ ગયાં.\n\nવાતાવરણમાં થોડીક ઠંડક હતી, શાંતિ હતી અને ધીરે ધીરે એક છમ્મ….. છમ્મ…. છમ્મ... અવાજ થયો અને કોઈ એમની તરફ આવી રહ્યું હતું. પ્રથમ તો એમને ખ્યાલ નહિ આવ્યો કે આ અવાજ શેનો છે. કદાચ જોઈ રહેલાં મોબાઈલ વિડિઓ કલીપનો હશે, પરંતુ તે જ સમયે વિડિઓની કલીપ પુરી થઇ. એ ચારેની નજર મોબાઈલ પર હતી અને કોઈ પાયલ પહેરીને એમની તરફ આવતું હોય તેમ છમ્મ…. છમ્મ…. નો અવાજ પ્રબળ થઇ રહ્યો હતો. આંખ ઉઠાવીને ઉપર જોવાની હિમ્મત કોઈની નહોતી. બધાની નજર નમેલી અને બીકથી આંખો મીંચાઈ ગઇ હતી. ચારે જણાના શરીર સંકોચાઈને એક બીજાની સાથે ચોંટી ગયા. ઠંડકમાં પણ પરસેવાનારેલા ઉતરવા માંડ્યાં. બધા એકદમ સુન્ન ! થોડીક સેકન્ડમાં એમની સામેથી કોઈ પસાર થઇ ગયું અને ધીમે ધીમે છમ્મ…. છમ્મ…. નો અવાજ દૂર જતો લાગ્યો - ઓછો થયો. ચારે જણાએ એ દિશામાં ધીરે ધીરે નજરોખોલી જોવાનો પ્રયત્ન કર્યો પરંતુ કોઈને કંઈ દેખાયું નહિ. ફક્ત વૈભવ એ રૂહના પગ જોઈ શક્યો. બધા ચુપચાપ ત્યાંથી ઉભા થયા અને રસ્તાના કિનારેથી બહાર નીકળી ગયા. કોઈની પાછળ જોવાની હિમ્મત નહોતી પરંતુ બધા ચોક્કસ ડરી ગયાં હતાં.\n\nરોજની જેમ રાત્રે ભેગા થતા પરંતુ હવે સ્મશાનના દરવાજા પાસે જવાની હિમ્મત કરી શકે એમ નહોતા. સ્મશાન ભૂમિના દરવાજાની સામેના એપાર્ટમેન્ટના ઓટલાઓ પર બેસી વાતો ભલે કરતા હોય, પણ વચ્ચે વચ્ચેએમની નજર સ્મશાનના દરવાજા ઉપર અચૂક જતી. વૈભવે જયારે ગઈ રાત્રિની વાત કરી કે એ કોઈ નાની નાની ઘુંઘરીવાળી પાયલ પહેરેલ સ્ત્રીના પગ એણે જોયા હતાં, તો ત્રણે જોડીદારો વિશ્વાસ કરવા તૈયાર નહોતા. “ફેંક નહિ માર” ત્રણે બોલ્યા. એમનું કહેવું હતું કે જો તને પગ દેખાઈ શકે તો અમને એ કેમ ના દેખાયાં ? ખરેખર તો આવી રૂહ કોઈક વિશેષ ‘ગણની’ વ્યક્તિઓને જ દેખાય છે. બધાને રૂહ કે પ્રેતાત્મા દેખાતા નથી કે જોઈ શકતા નથી. એ એક સત્ય કહો કે લોકવાયકા કંઈક છે જરૂર !\n\nઆ ટોળીમાંથી કોઈ એકનું નિરીક્ષણ સાચું પડતું હોય એવું લાગ્યું. છેલ્લા અમુક દિવસોમાં શહેરથી બહાર જતા કેટલાંકની બાઈક એક જગ્યાએ આવીને અચૂક બંધ પડતી, પરંતુ શહેર તરફ આવનારની બાઈક કોઈદિવસ બંધ પડતી નહોતી. દર વખતે બાઈકવાળો નીચે ઉતરીને પોતાની સમજણ અનુસાર બાઈક ચેક કરે અને બાઈકને કિક મારી ચાલુ કરવાની કોશિશ કરે અને બાઈક પાછું ચાલુ થઇ જતું અને એ ત્યાંથી નીકળી જતો. હવે શંકા એ હતી કે બાઈક એ જગ્યાએ જ કેમ અટકે છે, બંધ થાય છે ?\n\nએક રાત્રે કોઈની બાઈક ત્યાં બગડી અને આ ગપ્પા મારી રહેલા ચાર મિત્રોમાંથી સુરેશ અચાનક ઉભો થયો અને બાઇકવાળાને મદદ કરવાં પહોંચી ગયો એટલે વૈભવ જોરથી હસ્યો. બાઈક સવાર નીચે ઉતર્યો. સુરેશેબાઈક સવારને પ્લગ, પેટ્રોલ વગેરે વગેરે ચેક કરવા કહ્યું. બધું બરાબર હતું એટલે એણે બાઈકને કિક મારવા કહ્યું અને ગાડી ચાલુ થઇ. પેલી વ્યક્તિએ ગાડી ગિયરમાં નાંખી અને મદદ માટે થૅન્ક્સ કહ્યું.\n\nસુરેશ એનો ખભો થપથપાવીને કહેવા જતો હતો કે - \" ઓહ... નો ... ઇટ્સ ઓલ રાઈટ… કઈ નહિ” અને અચાનક કોઈ બીજા એક શરીરનો સ્પર્શ થયો, જાણે કોઈ એની પાછળ ચુપચાપ બેસી ગયું હોય ! અને ધીમો ઘુંઘરીવાળી પાયલનો અવાજ થયો છન.. ન… ન…. ન… છન. પેલી રાત્રીએ સાંભળેલો તે !\n\nસુરેશ ચારસોએંસી વોલ્ટનો કરંટ લાગ્યો હોય તેમ દૂર ફેંકાયો. એના શરીરના રૂવાંટા ઉભા થઇ ગયા. એ ત્યાંથી ભાગ્યો. સામેના ઓટલા ઉપર બેસેલા મિત્રો સમજી નહિ શક્યાં શું થયું ? પરંતુ વૈભવ જોઈ રહ્યો હતો કે જ્યાંબાઈક બગડી ત્યાં એક સુંદર સ્ત્રી ઉભી હતી જાણે કોઈની રાહ જોતી હોય કે લિફ્ટ માંગતી હોય તેમ. જેવી પેલા બાઈક સવારની બાઈક ચાલુ થઇ તે સ્ત્રી એની પાછળની સીટ ઉપર બેસી ગઈ, એકદમ છેટી. સુરેશ એને જોઈ શકતો નહોતો અને અજાણતા સુરેશનો હાથ પેલા બાઈક સવારના ખભાને બદલે પેલી અદૃશ્ય રૂહ ને ટચ થયો અને દૂર ફેંકાયો. એ દ્રશ્ય જોઈને વૈભવને કંઈક અજુગતું બન્યું હોય એવું લાગ્યું કારણ આ પહેલા એણે કંઈક આવી રૂહ જોઈ હતી અને અનુભવ કરેલ હતો.\n\nસુરેશ અચાનક કેમ ભાગી ગયો એ જાણવા ત્રણે મિત્રો હસતાં હસતાં ઊભાં થયા અને સુરેશના એપાર્ટમેન્ટમાં દાખલ થયાં. જોયું તો સુરેશ ઘરમાં ખુબ જ ધ્રૂજતો હતો અને એનું આખું શરીર તાવથી તપી ગયું હતું. એનાપપ્પા મમ્મી એને પૂછી રહ્યા હતાં હતાં શું થયું ? શું થયું ? પણ એ એક જ જવાબ આપતો હતો.... એ ઘુંઘરુવાળી હતી... એ ઘુંઘરુવાળી હતી ..\n\n (વહી ગયેલી વાર્તા : સ્મશાન ભૂમિની સામે અચાનક બગડી ગયેલ બાઈકવાળાને રાત્રે મદદ કરતાં કંઈક વિશ્વાસ ન થાય એવો ચારસો એંસી વોલ્ટનો કરંટ લાગ્યો હોય એવાં તમાચાનો અનુભવ થયો અને સુરેશ દૂર ફેંકાય ગયો. ગભરાટની દશામાં તે પોતાનાં એપાર્ટમેન્ટ તરફ દોડ્યો. સુરેશ અચાનક કેમ ભાગી ગયો એ જાણવા ત્રણે મિત્રો હસતાં હસતાં ઊભાં થયાં અને સુરેશના એપાર્ટમેન્ટમાં દાખલ થયાં. જોયું તો સુરેશ ઘરમાં ખુબ જ ધ્રૂજતો હતો અને એનું આખું શરીર તાવથી તપી રહ્યું હતું. સુરેશના પપ્પા મમ્મી એને પૂછી\n\nરહ્યા હતાં......શું થયું..... ? શું થયું..... ? પણ એ એક જ જવાબ આપતો હતો. એ ઘુંઘરુવાળી હતી...એ ઘુંઘરુવાળી હતી .. એ એજ ઘુંઘરુંવાળી હતી... હવે આગળ વાંચો....) \n\n\n\nઘુંઘરું વાળી શબ્દ સાંભળી સુરેશના ત્રણે મિત્રો એકદમ સ્તબ્ધ થઈ ગયાં. આખો પ્રસંગ એમની આંખ સામેથી સ...ર...ર...ર... પસાર થઈ ગયો. વૈભવ સમજી ગયો કે સુરેશ એ સુંદર રૂહની ઝપેટમાં આવી ગયો છે. રૂહ કા સાયા બહુત ખતરનાક હોતા હૈ.\n\nસુરેશ ધીરે ધીરે શાંત થતો હોય એવું લાગ્યું. થોડા થોડા સમયે જાગીને કંઈક બબડતો... એ ઘુંઘરુવાળી હતી .. એ એજ ઘુંઘરુંવાળી હતી.\n\nસુરેશના પરિવારને કંઈ સમજ પડતી નહોતી કે હકીકત શું છે. આખરે વૈભવે સુરેશના પરિવારને શાંતિથી બનેલ ઘટનાઓ કહી. સ્મશાનભૂમિના મેઈન ગેટની અને સુરેશે બાઈક સવારને કરેલ મદદની. બંને ઘટનાઓની મુખ્ય કડી હતી....છમ...છમ..છમ... પાયલનો અવાજ. ઝીણા ઝીણા ઘુંઘરુંઓનો અવાજ જે રાત્રીના શાંત વાતાવરણમાં મગજના તાર છંછેડી નાંખે તેવો. આખી વાત સાંભળી દરેકનાં શરીરના રૂવાંટા ઊભાં થઈ ગયાં. બધાં શાંત થઈ ગયાં. હવે એપાર્ટમેન્ટના ઘણાં પરિવારો એમનાં ઘરમાં ભેગાં થઈ ગયાં હતાં. અંદરો અંદર ઘણી વાતો થઈ રહી હતી. કેટલાંક શાંત તો કેટલાંક હેબતાઈ ગયાં હતાં.\n\nકોઈ સુરેશ પાસે જવા તૈયાર નહોતાં. બીક હતી કદાચ એ વળગણ એમને વળગે તો ? સુરેશનું શરીર તાવથી તપી રહ્યું હતું. આખરે મા ની મમતાએ સાદ દીધો એને તરત મીઠાના પાણીની પટ્ટી એનાં કપાળે મૂકવાની શરૂઆત કરી. બધાં ભગવાનોને અરજ કરી.. પ્રાર્થના કરી... અગરબત્તી કરવા કહયું. એટલામાં કોઈ ડોક્ટરને લઈ આવ્યું. ડોક્ટરે તપાસીને ઈન્જેક્શન આપ્યું જેથી એ શાંતિથી સૂઈ જાય. ડોક્ટરને લઈ આવનાર ભાઈએ રસ્તે બધીજ ઘટના જણાવી દીધી હતી એટલે સમય ન બગડ્યો. ધીરે ધીરે સુરેશનું શરીર ઠંડું થઈ રહ્યું હતું, તાવ ઓછો થતો હતો.\n\nધીરે ધીરે લોકો ઓછાં થયાં. કેટલાંક ઉમરવાળા, ભૂવા અને તાંત્રિકના જાણનારા લોકો સુરેશના ફેમિલીને સલાહ આપી રહ્યાં હતાં.\n\nસુરેશના મિત્રોને હવે સમજ પડી કે મજાક દરેક જગ્યાએ ન કરાય.\n\nવહેલી સવારે બધાં પોતપોતાના ઘરે ગયાં.\n\nઆજની સવાર અપાર્ટમેન્ટવાળા માટે કંઈક ઉત્સાહ વગરની હતી. શાંત હતી. કેટલાંક રહેવાસી બારી કે બાલ્કનીમાંથી સ્મશાન ભૂમિ તરફ જોઈ રહ્યાં હતાં, આમ તો એમની નજર દિવસમાં ઘણી વાર એ તરફ જતી પણ આજે એમનાં મગજમાં ઉથલપાથલ હતી, રાત્રીના પ્રસંગથી. દરેકને એ પ્રસંગની ગૂંચ ઉકેલવી હતી, જાણકારી મેળવવાની જીજ્ઞાસા હતી. શું આ શક્ય છે ? આવું બની શકે ? વિશ્વાસ અને અવિશ્વાસ વચ્ચે ખેંચતાણ હતી તો આધુનિક જમાનામાં અંધશ્રદ્ધા જેવું.\n\nસુરેશ હજુ ઉઠ્યો ન હતો. ઈન્જેકશનની અસર હતી. પરિવાર આખી રાતથી એની પાસે બેસી રહેલ હતું કારણ એ કોઈ કોઈ વાર ઝબકી જતો અને લવારા કરતો.\n\nકોઈકે સલાહ આપી કે સુરેશ જાગી જાય એટલે નજીકના એક મંદિરમાં લઈ જાય, ત્યાં એક તાંત્રિક છે, કદાચ એનાં મંત્રતંત્રની અસરથી વળગણ નીકળી જાય. પરંતુ એ પહેલાં કોઈકે ત્યાં જઈને સંપૂર્ણ હકીકતની જાણ કરી દેવી જેથી તાંત્રિક તાત્કાલિક પૂજાની તૈયારી કરી પાકો બંદોબસ્ત કરી શકે અને વળગણને દુર કરી શકે. તાંત્રિકે મોડી સાંજનો સમય સુનિશ્ચિત કર્યો અને સુનીલને જાણ ન કરતાં લઈ આવવાં કહયું.\n\nપરિવારજન તાંત્રિકના રૂમમાં હતાં. પૂજાની શરૂઆત થઈ. તાંત્રિકે સોટીનો પહેલો ફટકો માર્યો જમીન ઉપર અને સુનીલ રડવા માંડ્યો. એ તાંત્રિકને માર ન મારવા વિનંતી કરતો હતો એક સ્ત્રીના અવાજમાં.\n\nતાંત્રિકે ધરપત આપી અને પ્રશ્નોના જવાબ આપવાં કહયું. સામેથી હકારમાં માથું હલ્યું અને એ બોલવા લાગી... “હું સવિતા, ગરીબ માં બાપની દીકરી. એ મને ખૂબ ગમતો. એ કાયમ નવી નવી મોટરસાયકલ લઈ આવતો મને મળવા. હું ક્યારેક ઘરે કોઈ ના હોય ત્યારે એની સાથે ફરવાં જતી, પરંતું હું એને મારું શરીર સ્પર્શ કરવા નહી દેતી. આખરે એક દિવસે એણે કંઈક દવા પીવડાવી કોલ્ડ ડ્રીંકમાં બહાર ફરવાં ગયા હતાં ત્યારે. હું બેહોશ થઈ. મારું શરીર ઠંડું પડવા માંડ્યું. હું હલનચલન કરી શકું એમ નહોતી. લાશ જેવી. કંઈક સાંભળી શકતી હતી, પણ તુટક તુટક.. થોડીવાર પછી એ કોઈકની સાથે વાત કરી રહ્યો હતો...અરે એ ક્યા કિ..યા.. દવાકા ડોઝ જ્યાદા હો ગયાં હૈ, ક્યાં કરે ? લાશ જૈસી પડી હૈ. એ ગભરાયો હતો. ચોવીસ કલાક વીતી ગયાં હશે. એ કોઈકને તેડી લાવ્યો ચેક કરવા. એણે બે ત્રણ વાર ચેક કરીને...કુછ નહી હો સકતા, સમય નિકલ ગયાં.\n\nકંઈક..કંઈક કોઈ...કોઈવાર કાને સંભળાતું, એ બાઈક ચોર ટોળકીનો વ્યક્તિ હશે. મોડી સાંજનો સમય નક્કી કરી રહ્યાં હતાં.. મને સગેવગે કરવાનો.\n\nમોડી સાંજે.. રાત્રિએ, એમણે મને સ્મશાનમાં જીવતી બાળી. તે દિવસે ઘણી લાશો સ્મશાનમાં હતી. દરેક લાશના સગાવાળાને ઉતાવળ હતી. શું થઈ રહ્યું છે એ જાણવાની કે જોવાની ફુરસદ કોઈમાં નહોતી. લગભગ ઘણાં લોકો મોબાઈલમાં વાત કરવામાં કે મોબાઈલમાં વ્યસ્ત હતાં. સ્મશાનમાં મોબાઈલનું સામ્રાજ્ય હતું. કોઈ કોઈને દિલાસો આપવાં આવ્યાં હોય એવું લાગતું નહોતું. ફક્ત લાગણી વિનાના હરતા ફરતાં શરીર હતાં. હાજરી આપવાં ખાતર. મેં કોશિશ કરી, હલનચલન કરવાની પણ કોઈનું લક્ષ ના ગયું. હું લાકડામાં દબાયેલી હતી. એ લોકો ગભરાયેલા હતાં તેથી તેઓ ચૂપચાપ એક એક કરી ભાગી ગયાં. હું સામે ઊભી રહી મારી રાખ જોઈ રહી હતી, બીજી ચિતાઓ જોઈ રહી હતી. હું છેતરાઈ હતી. એક તો હું ખુબસુરત નહોતી. બાઈક ઉપર ફરવાનો શોખ અને અજાણ્યા ઉપર મુકેલ વિશ્વાસમાં ભરમાઈ હતી. પણ મેં કોઈ દિવસ કોઈને મારાં શરીર સાથે અડપલા કરવા નહી દીધાં કે કોઈનો સ્પર્શ પણ મને પસંદ નહોતો. હું બાઈક ઉપર પણ અંતર રાખીને બેસતી એની સાથે. એ ઘણીવાર ગુસ્સો કરતો પણ મેં કોઈ દિવસ એને દાદ દીધી નહોતી.\n\nહું હજુ પણ એને શોધવાની કોશિશ કરું છું બાઈક ઉપર બેસીને.\n\nહું બાઈકવાળાને કોઈ દિવસ સતાવતી નથી, પરંતું બાઈક બંધ પડે એટલે હું ચૂપચાપ બેસી જાવું છું. આ છમ છમ્મ અવાજ એણે પહેરાવેલ પાયલનો છે. મારો લાશ તરીકેનો છેલ્લો શણગાર એમણે કર્યો હતો સુહાગણ જેવો... જેથી તેઓ પકડાઈ ન જાય.\n\nએ દિવસે સુરેશથી અજાણતાં મને સ્પર્શ થઈ ગયો હતો એટલે મેં એને એક તમાચો મારેલો. ઈજ્જતની કિંમત ના કરી શકાય. ભોગવે એને ખબર પડે અને કિંમતની જાણ થાય. મશ્કરીમાં પણ અંતર રાખવું. દુર રહેવું. તક સાધુઓ તક શોધતા હોય છે.. ધીરે.. ધીરે... ! અહીં બેઠેલી મારી મા અને બહેનને કહું છું, સાચવીને રહેજો. સમજાવવાની જરૂર નથી. દરેકને સમજ આપેલી છે. તમે તો ભણેલા છો. હું તો અભણ હતી.\n\nહું આ ચાલી... જાવું છું... ભલે હું ...\n\nરડવાનો અવાજ..\n\nસુરેશ હવે સંપૂર્ણ ભાનમાં હતો. બધાં ખુશ દેખાતાં હતાં.",
      "duration": "10 mins",
      "category": "Horror"
    },
    {
      "title": "અતૃપ્ત આત્મા",
      "story_name": "શેરી માં બધા બેઠા હતાં ખુરશી નાખી ને વાતો કરતા હતાં,એવામાં ધૂળ ની ડમરી ઉડવા લાગી અને ખુબજ પવન નાં સૂસવાટા નાં અવાજ આવવા લાગ્યા,જોત જોતા માં આખા વિસ્તારમાં ભયાનક શાંતિ છવાઈ ગઈ ડમરી બેસી ગઈ બધા ને થયું થોડું કૈક પવન જેવું આવ્યું હશે વાતો કરવા લાગ્યા અને સમય થયે પોતાના ઘરમાં જવા લાગ્યા એવામાં ગાજવીજ સાથે વરસાદ ચાલુ થયો બધા દોડી ઘરમાં ચાલ્યા ગયા. અચાનક વરસાદ ધીમો પડી ગયો,પરંતુ ધીમા ધીમા ધોરિયાનાં અવાજ વચ્ચે બંગડી ખણકવાનો અવાજ આવ્યો, નાનકડો ઋત્વિજ દોડી બહાર ફળિયામાં ગયો જોયું તો કોઈજ હતું નહિ.\n\nરસોડામાં મા પાસે જઈ બોલ્યો \"મમ્મા તે બંગડી નો અવાજ સાંભળ્યો હમણાં ! હું છેને અવાજ આવ્યો તો બહાર ગયો તો કોઈજ નાં હતું બોલ !\"કહી માં સામે જોવા લાગ્યો..બધાાજ માતા એ ઋત્વિજ બાળ સહજ બોલે છે માની સમજાવી સુવડાવી દીધો, રાતના ૨ વાગ્યા હતાં શેરીમાં વરસાદ ને કારણે પાણી ભરાયુ હતું દેડકા બોલવાના અવાજ આવતા હતાં,ઋત્વિજ ની માતા પાણી પીવા માટે ઊઠી નીચે રસોડામાં ગઈ ત્યાં બારણું ખખડ્યું,રાતના ૨ વાગે કોણ આવ્યું હશે વિચારી એના હાથમાંથી પાણીનો ગ્લાસ પડી ગયો શાંતિમાં ગ્લાસ પાડવાના મોટા અવાજ વચ્ચે કોઈ બહેનનો બાળકનું જોડકણું ગાવાનો અવાજ આવવા લાગ્યો એ પણ રડતા રડતા ! ટ્વિંકલ ટ્વિંકલ લિટલ સ્ટાર ટ્વિંકલ ટ્વિંકલ લિટલ સ્ટાર અને વીજળી નાં કડાકા થવા લાગ્યા ખુબજ સાંબેલા ધારે વરસાદ પડવા લાગ્યો ખુબજ ડરી ગયેલ ઊર્મિલા દોડી પોતાના પતિ ને ઉઠાડવા ગઈ. એવામાં ઘરમાં રહેલ લેન્ડ લાઈન વાગી ભીંત પકડી પકડી ઊર્મિલા પાછી નીચે ઉતરી ફોન લેવા ફોનમાં પડોશમાં રહેતા ઉજાસ ભાઈ હતાં બોલ્યા બહેન ચંદ્રેશ ને ઉઠાડો જટ બાલ્કનીમાં આવે ક્યો !\n\n ઊર્મિલા ને નવાઈ લાગી કૈક તો ગડબડ લાગી ઓમપણ પોતે ઉઠાડવા જ માગતી હતી ચંદ્રેશ ને ઉઠાડી બાલ્કની માં લ્યાવી જોયું તો કઈજ હતું નહિ વરસાદ ને કારણે કાળા વાદળાં અને ઠંડો પવન થયું અહી કઈજ નથી એવા માં શેરી માં પાછો અવાજ આવ્યો ટ્વિંકલ ટ્વિંકલ લિટલ સ્ટાર રોતા રોતા ગાવા નો અને નજર પડી રોડ પર તો એક પાછળ મોઢાવાળી મહિલા ચાલી જતી હતી અને ગાતી હતી મોટા મોટા નખ,પગ માંથી લોહી નીતરતી અને મોટા છુટા વાળ રાખ વાળા અને ઊંધું મોઢું જોઈ ને જ ઊર્મિલા બેભાન થઈ ગઈ. ચંદ્રેશ અને ઋત્વિજ બંને અવાચક બની ગયા સવાર પડી બધુજ શાંત પડી ગયું, ચંદ્રેશ અને ઊર્મિલા ચા પીતા હતાં, એવામાં પાડોશી આવ્યા કહે કાલે રાત્રે તમને બાલ્કનીમાં તાત્કાલિક બોલાવ્યા પણ શું કરીએ મે અનુભવ્યું એવું કે મારા ડર નો પાર્ ન રહ્યો કહી બેસી ને બધીજ વાત કરી બોલ્યા, અરે ચંદ્રેશ કાલે થયું એવું હું ટૂર પર ગયો હતો મોડો આવ્યો જમી ને થયું થોડી વાર બાલ્કની માં જાઉં, પરંતુ ત્યાં અચાનક એક મહિલા મારા ઘર પાસે આવી નીચે કહે ભાઈ મારો દીકરો મારી નાખ્યો ટ્રક વાળા એ જટ આવો ને ! મને થયું જરૂર છે બહેન ને તો જવું જોઈએ નીચે ઉતર્યો બહાર જઈ જોયું તો કઈજ ન હતું ખાલી સુમસાન રસ્તો હતો ! દોડી અંદર ઘરમાં આવી ગયો બહાર એક અજીબ દેખાતા બહેન રસ્તા પર બેઠી રોતા હતાં એને હાથ નો'તા અને વાળ ખુબજ લોહી વાળા હતાં હું ડરી ગયો માટે તમને ઉઠાડ્યા.\n\n ચંદ્રેશ ઊઠી ને બાજુમાં બેઠો કહે જો દોસ્ત સાચું છે તારી વાત કૈક તો છેજ આપની શેરી માં મને ઊર્મિલા એ પણ કહ્યું હવે જો ખાલી હું ને તું શું કરી શકીએ આપણે આપના શેરી નાં માણસો કહીએ આજે સાંજે વાત કરવી છે,બધા જોડે નક્કી કરીએ શું કરવું છે. કહી એને પાણી દેતા બોલ્યો પાણી પી હિંમત રાખ કૈક તો છે પણ થઈ જશે બધુજ ચિંતા ન કર તું દોસ્ત.\n\n સાંજે શેરી ના લોકો એકઠા થયા ચંદ્રેશ અને તેના બાજુ માં રહેતા ચિરાગે બધુજ કહ્યું શેરીના માણસો અમુક હસવા લાગ્યા અમુક કહેવા લાગ્યા અરે ભાઈ તમે બંને એ કૈક ભૂત નું પિક્ચર જોયું છે હોય કઈ એવા હોતા હસે કઈ ! અને કોક ડરી પણ ગયું. જોવો મારી ઊર્મિલા જોડે થયું છે એટલે મારે કૈક નિવેડો લાવવો જ પડે કહી ઊભા થઈ પૂછ્યું હુ અને ચિરાગ તૈયાર છીએ આ વાત ની જડ સુધી જવા કોણ સાથ આપશે પૂછતા બધા સમ સામે જોવા લાગ્યા,ચાલો કોઈ નહિ આપે હું અને ચિરાગ કૈક કરીએ છીએ કહી નિરાશા થી બેસી ગયો, પરંતુ શેરી માં સંપ હોવાને કારણે બધા બોલ્યા જોવો ચંદ્રેશ ભાઈ અમને અનુભવ્યું નથી એટલે અમે વિશ્વાસ ન કરી શકીએ દુઃખ ન લગાડો પરંતુ અમારો પૂરો સહયોગ તમને રેશે કહી બધાજ સાથ આપવા માટે સહમતી દર્શાવે છે.\n\nબધાં સહિયારું નક્કી કરે છે કોઈ પંડિત ને બોલાવી નિરાકરણ પૂછીએ અને બીજે દિવસે પંડિત ને બોલાવે છે પંડિત બીજે દિવસે આવાના હોવાથી ઊર્મિલા ખુબજ ડરથી કહે છે \"તો આજ નું શું ! મને બીક લાગે છે હો ! ચંદ્રેશ કૈક કરો પરંતુ એક જ દિવસ માં નિવેડો આવી શકવાનો નથી સમજાવે છે બધા થઈ ને ત્યારે ઊર્મિલા એક શરત પર માને છે કે શેરીના સાત એ સાત ઘર આજે બહાર મોટા મેદાન છે એમાં સૂઈશું અને બધાજ હા પાડે છે રાત પડે છે બધા વાતો કરી થાકે છે અને અંદાજે ૧ આસપાસ સૂઈ જાય છે. એવામાં જોર જોરથી રડવાનો અવાજ આવે છે, ઊર્મિલા સફાળી જાગી જાય છે અને અવાજ બાજુ જાય છે,જોવે છે તો એક મહિલા પોતાના ૨ વર્ષ નાં મૃત બાળક પાસે બેસી રડતી હોય છે, ઊર્મિલા ને યાદ આવે છે પડોસી એવું જ કૈક કહ્યું હોય છે તુરંત દોડવા લાગે છે પછી ત્યાં ખુબજ મોટે મોટે થી ટ્રક નો અવાજ આવે છે અને મરણ ચીસ સંભળાય છે નાના બાળક અને એક મહિલાની ! પછી ફરી જોવે છે તો કઈજ હોતું નથી ઊર્મિલા ખુબજ હેબતાઈ જાય છે, ત્યાં સામે થી એને પાછું ટ્વિંકલ ટ્વિંકલ લિટલ સ્ટાર ગાતા ગાતા એક મહિલા દેખાય છે જેના ત્રણ હાથ હોય છે અને આંખ મોટી મોટી લાલ આંખ હોય છે અને બહુજ નજીક આવતી હોય છે એ રસ્તો ઓળંગી ને ઊર્મિલા નજીક એવામાં અચાનક ઋત્વિક આવે છે મમ્મી અહી શું કરે છે મહિલા જોતા રૂકવિક ચીસો નાખવા લાગે છે બધાજ ઊઠી દોડી ને આવે છે જોવે છે એ ભયંકર મહિલા ને ! ત્યાં એ મહિલા ગાયબ થઈ જાય છે અને શેરી નાં માણસો ભયભીત થઈ દોડી પોતાના ઘરમાં ચાલ્યા જાય છે.\n\n બીજે દિવસે પંડિત કહે છે આવી ને કે અમાસ ને દિવસે જ્યાં એ મહિલા દેખાય છે એ રસ્તા પર આપણે એક ઢીંગલો રાખવાનો છે અને મહિલા આવશે જ ! એ આવે એટલે હું પૂજા કરેલ પાણી એની પર નાખીશ એટલે એ કાબુમાં આવી જશે બધુજ થઈ જશે તમે ચિંતા ન કરો કહી બધા નાં ઘરની બહાર લટકાવવા માટે એક એક ધાર્મિક ચિન્હ આપે છે જેને કારણે અમાસ સુધી એ અતૃપ્ત આત્મા એમને હેરાન ન કરે કારણ જે કઈ પણ બનતું હોય છે બધાજ એક નિષ્કર્ષ પર તો આવેજ છે કે એ કોઈ અતૃપ્ત આત્મા છે ! \n\nધાર્મિક ચિન્હ લટકાવવા થી એ આત્મા વધુ હેરાન નથી કરી શકતી પરંતુ રોજ ટ્વિંકલ ટ્વિંકલ લિટલ સ્ટાર અને મોટેથી રડવાના અવાજ બધા ને અમાસ સુધી આવતા રહે છે,અમાસ ને દિવસે યોગ્ય પૂજા વિધિથી એ આત્મા ને મોક્ષ આપવામાં આવે છે અને અતૃપ્ત આત્માથી શેરી મુક્ત થાય છે.",
      "duration": "5 mins",
      "category": "Horror"
    },
    {
      "title": "હવેલી",
      "story_name": "  મોટા મોટા એકદમ જૂના દરવાજા પવન ને કારણે હલતા હતાં અને એમાંથી ચિચૂડ કિચુડ અવાજ આવતો હતો અને મોટી મોટી બારીઓ વરસાદી પવન થી ભટકાતી હતી,ઘરમાં વીજળી હતી નહીં અને બહાર પણ ખુબજ અંધારું હતું વરસાદ ને કારણે શેરી ની લાઈટ પણ ચાલુ બંધ થતી હતી,વીજળી નાં કડાકા નાં અવાજ માં કૂતરા રોતા હતાં,એવામાં હવેલી માં દીવાન ખંડ માં બેઠેલા ઘરના સભ્યો માંથી સૌથી મોટી ઉંમર નાં મહિલા બોલ્યા,\"એ કેટલી વાર છે ચ્હાને !\"ચ્હા બનાવે છે કે ચ્હાનો બગીચો !?\"કહી ઘરના સૌથી નાના વહુને વઢતા દાદી સાસુ બોલ્યા.\n\nવહુ દોડી ને આવ્યા દાદી માં હું તો ઊભી છું રસોડા ની બહાર મને ડર લાગે છે રસોડા માં જતા,કોઈ આવો ને અહી કહી ધ્રુજતા અને ડરના અવાજ માં નીતા વહુ બોલ્યા !\"અરે અમારું ઘર છે કોઈ ભૂત બંગલો નથી કે જ્યારે હોય ત્યારે ડર લાગે ડર લાગે કહે છે ઊભી રહે હું એવું છું તુ છે ને તારો મોબાઇલ લઈ બેસી જા હો ને ડર નાં બધા બહાના છે હવે !\"બોલતા બોલતા નીતા નાં સાસુ માં ઊભા થયા અને રસોડા બાજુ ચાલવા લાગ્યા, \"બા,નીતા કહે છે તો કૈક વાત તો હશેજ ને !એમ ખોટું ન બોલે એ !\" કહી નીતા નો વાર નીતિન બોલ્યો એમના દાદી ને,સાંભળતા ની સાથે જ દાદી બોલ્યા, \" એ રોયા ! તું મને કહે છે હે ? તારી દાદી છું હું હમજ્યા !ભાઈ !બધું જાણું છું હો ! આ બધા તમારા જુવાનિયા નાં બાના છે મારી વહુ નીલિમા સાચું કે છે હો ને મારા ભાઈ તું તારી બાયડી નાં જાજા ઉપ્રાના ન લે સમજ્યો ને !? કહી દાદી એ ચશ્મા માંથી નીતિન ની સામે જોયું. નીતિન ચૂપ થઈ ગયો એવામાં નીતા પાસે નીલિમા પહોંચી ગઈ,અને કહ્યું \"શું છે દેખાડ મને હું પણ જોઉં ભૂત કેવું હોય ! એ તું ભણેલ ગણેલ થઈ એવું બોલે સારું ન લાગે બેટા કહી એને સમજાવતા હાથ પકડી રસોડા માં લઇ ગઈ.\n\n         નીતા બોલી\" સાસુ માં સાચું કહું છું રસોડા માં ગોળા પાસે માથું હતું લોહી થી તરબોળ ! અને ગેસ એની આપો આપ ચાલુ બંધ થતો હતો\" કહી ધ્રુજતા અવાજે રડવા લાગી. એને સમજાવી નીલિમા બહાર લઈ ને આવી રાત ના બધાજ સભ્યો જમી ને પોતાના ઓરડા માં સૂવા ગયા,અને થોડા કલાક માં હવેલી માં વેરાન શાંતિ છવાઈ ગઈ,બહાર વરસાદ પણ ધીરો પડી ગયો હતો ,ધીરા ધીરા વરસાદ નો અવાજ એમાં રાત ના કીડા અવાજ કરતાં હતાંં,કૂતરા પણ રડતા હતાં અને અચાનક નીતા ને બારી પાસે હાથ નાં છાપા દેખાણા,નીતા ને ડર ને કારણે રોજ નીંદર મોડી આવતી હતી, હાથ નાં છાપા દેખતા નીતા એ નીતિન ને કહ્યું નીતિન ઊઠી જાવ જટ કરો જો નીતિન જો ! નીતિન ને મહા મહેનતે ઉઠાડ્યો, તો નીતિન ઊઠી ને જોયું તો બારી પાસે કઈજ નાં હતું,નીતા ખુબજ વધુ ડરી ગઈ કે એવું કેમ બને કે મને જ બધા અનુભવ થાય છે !\n\n રાત આખી ડર માં નીતા સુતીજ નહીં, બીજો દિવસ થયો નીતા રસોઈ કરતી હતી શાક લેવા માટે ફ્રીઝ ખોલ્યું તો એના પગ પાસે કાપેલ હાથ પડ્યો ! નીતા ખુબજ ડરી ગઈ અને પોતાની જાતને એકલી અનુભવવા લાગી કારણ કોઈજ એનો વિશ્વાસ કરતું ન હતું ! રાતના ૨ વાગ્યા હતાં ઘડિયાળ નો અવાજ અવ્યો મોટા મોટા ડંકા પડ્યા,નીતા ને માંડ નીંદર આવી તી ત્યાં એ ડર માંજ સફાળી જાગી ગઈ અને બેસી ગઈ ! થતું હતું પાણી પી લઉં ડર ઓછો લાગશે જોયું તો જગ માં પાણી ન હતું ! નીતા ડરતા ડરતા પગથિયાં ઉતારવા લાગી,ઓચિંતું એના પર બે હાથ અને ખાલી ધડ વાળું અને મોઢા પર આંખ ફૂટેલ અને મોટા મોટા નખ વાળું ભૂત લટકી ગયું ! નીતા ડર ને કારણે દોડવા ગઈ તો પગથિયાંથી નીચે આવી અને પડી ગઈ ઘરના બધાજ સભ્યો દોડી મે આવ્યા અને નીતા ને દવાખાને લઈ ગયા નીતા બેભાન થઈ ગઈ હતી અને ખુબજ ઘાયલ પણ થઈ હતી !\n\n    નીતિન ખુબજ ગુસ્સામાં આવી ગયો અને બોલ્યો, \"હું કેતો હતો ને કે કરી નીતુ આવી નથી ખોટું ન બોલે ! કોઈ મારું માન્યું નહીં જોયું ને !\" કહી રડવા લાગ્યો.નીતા અને નીતિન નાં લગન ને માત્ર ૩મહિના થયા હતાં પરંતુ નીતા જોડે એવા ઘણા અનુભવ થયા હતાં એ માનો આ બનાવ એટલા માટે મોટો હતો કારણ એમાં નીતા નાં જીવ પર ખતરો થયો હતો !\n\n   બધા જ ઘરે ગયા રાત પડી અને બધા સભ્યો સુઈ ગયા હતાં,એવામાં નીતા નાં સસરા ને કોઈ એ ઉઠાડ્યા હાથ થી હલાવીને ઉઠી ને જોયું તો સામે લાલ સાડી માં છુટા વાળ અને માથું પાછળ આગળ વાળ એવી મહિલા ઊભી હતી ! નીતા નાં સસરા ને કઈજ સમજાય એ પહેલા એ મહિલા ગાયબ થઈ ગઈ અને ઓરડા નો દરવાજો ખૂ્લો બંધ થવા લાગ્યો અને પંખો ખુબજ ઝડપથી ફરવા લાગ્યો !નીતા નાં સસરા દોડી ને ઓરડા ની બાર નીકળી ગયા અને સીડી પાસેજ આખી રાત સૂઈ રહ્યા,બીજે દિવસે નીલિમા બહેન ગાર્ડન માં પાણી પાતા હતાં ત્યાં પાણી નાં પાઇપમાંથી લોહી નીકળવા માંડ્યું ! \n\n     નીતા નાં સાસુ અને સસરા ને થતું હતું બંને ને અનુભવ થયો છે હવે આપણે ઘરના સભ્યો ને કહેવું જોઈએ,અને બધા ને દીવાન ખંડ માં એકઠા કર્યા અને ઘરના સદસ્યો ને બધુજ કહ્યું.\n\n    ઘરના સભ્યો ને માનવામાં આવ્યું નહીં, દાદી બોલ્યા\" એ હવે તમે લોકો પણ આ ભણેલ ગણેલ ની વાતો માં આવી ગયા હે ! આપણા મહેનત ની કમાઈ નાં મહેલ વિશે એવું બોલો છો હે? શરમ નથી તમને આવડી ઉંમરે ડર લાગે છે ક્યો છો તે હે !\"કહી ને રીત સર નાં બંને ને વઢી જ નાખ્યાં !વડીલ હોવાથી બંને માંથી કોઈ પણ કઈજ બોલ્યું નહીં અને ચુપ્પી કરી લીધી,એવામાં રાત પડી અને વરસાદી માહોલ હતો ખુબજ અંધારું હતું અને ઘરમાં લાઈટ પણ ચાલી ગઈ,બધાજ સુઈ ગયા હતાં પરંતુ દાદી ને એકદમ નીંદર ઉડી ગઈ અને એણે કૈક હસવાનો અવાજ સાંભળ્યો તો થયું કોણ અત્યારે એમ હસતું હશે? સારું લાગે છે કોણ છે હમણાં ચૂપ કરવું કૌ સૂઈ જાવ ! બધા માં છોકરમત છે હો વિચારી ઊભા થયા.બહાર નીકળવા માટે દરવાજો ખોલવા ગયા તો પાછળ થી કોઈ મહિલા ખુબજ બળી ગયેલ ચામડી અને આંખ વગર ની અને મોટા મોટા વાળ વાળી મહિલા એ એનો હાથ પકડી લીધો !દાદી ખુબજ ધ્રુજવા લાગ્યા બોલ્યા\"એ કોણ છો તું એ ! કહી ધ્રૂજવા લાગ્યા અને પરસેવાવાળા થઈ ગયા,ત્યાં એ મહિલા ગાયબ થઈ ગઈ !\n\n ઘરના મોટા ભાગના સભ્યો ને એવો અલગ અલગ અનુભવ થવા લાગ્યો રોજ રાત હોય કે પછી દિવસ ! બધાં સભ્યો એ નક્કી કરી અને તાંત્રિક ને બોલાવ્યા,તાંત્રિક વિધિ કરાવી અને જે કોઈ આત્મા હોય એનો રસ્તો કરવા નો નક્કી કર્યું !તાંત્રિક એ જણાવેલ પ્રમાણે બધાજ સભ્યો કહ્યું ત્યાં બેસી ગયા અને તાંત્રિક એ વિધિ ચાલુ કરી થોડા કલાક માં ખુબજ અંધારું થઈ ગયું અને હવેલી નાં બારણાં ખખડવા લાગ્યા અને બરી ખુલ બંધ થવા લાગી અને હવેલી ની લાઈટ ચાલુ બંધ થવા લાગી બહાર કૂતરા અને શિયાળ નાં અવાજ આવવા લાગ્યા !. અને એક માથા વગરની મહિલા બધા ની સામે આવી તાંત્રિક દ્વારા નિયત જગ્યા એ ઊભી રહી ગઈ !\n\n    બધા જ ખુબજ ડરી ગયા !મહિલા ખુબજ ભયંકર હાસ્ય કરવા લાગી અને હાથ માંથી લોહી ના ઘા કરવા લાગી અને પગ પછાડી ધૂળ ઉડાડવા લાગી !તાંત્રિક ની સામે જોઈ બોલી ! એ ! મને કેમ હેરાન કરી હે ! તાંત્રિક બોલ્યો , \" એ હેરાન તો તું કરે છે બધા ને ! સમજે છે શું તું હે પોતાની જાતને ! કહી એની પર હવન ની ભસ્મ નાખી.. ભસ્મ પડતા ની સાથેજ મહિલા પડી ગઈ અને બોલી\" એ મારું મકસદ પાર કરીને રઈશ સમજ્યો !\" કહી મોટા મોટા હાથ કરી લાંબા અને તાંત્રિક નું ગળું પકડવા પ્રયત્ન કર્યો ! તાંત્રિક બોલ્યો \"તું તારે શું મકસદ છે બોલ શું ઈચ્છા છે અધૂરી પૂરી કરી નાખીએ અમે પણ તું ચાલી જા અહીથી !\"\n\n \"મારે અહી રહે એને શાંતિથી રહેવા નથી દેવા બોલ શું કરી શકશે તું?\"કહી ગોળ ગોળ ફરવા માંડી એક જ જગ્યા એ. તાંત્રિક બોલ્યો, \"એ આ લોકો એ તારો શું બગડ્યો છે ભવ જે કારણે તું કહે છે હે !સમજે છે શું તું હે !\" કહી બોલ્યો હાથ માં ભસ્મ પછી લઈ ને ,\" બોલ સાચું સુ છે કારણ !\" બાકી નાખી દઈશ ભસ્મ તને ભસ્મ કરી દઈશ બોલીશ તો મોક્ષ થશે થતો હોય તો બાકી ક્યાંય ની નઈ રહે સમજી ભટકિશ તો પણ કોઈ ને હેરાન નઈ કરી શકે પૂરી દઈશ તને આ ઢીંગલી માં સમજી !\"સાંભળી એ બોલી,\"એ બિવડાવજે બીજી ને હો ! આ જીગી ને નહીં;\" કહી ખુબજ ભયંકર હાસ્ય કરવા માંડી એના હાસ્ય થી હવેલી ગુંજી ઉઠી !\n\nતાંત્રિક એની પાસે ગયો અને હાથ પકડતા બોલ્યો, જાશ કે પૂરું તને ઢીંગલી માં બોલ !હાથ જતકોર્તા બોલી \"એ તાંત્રિક બઉ જાણવું છે તારે હે !લે સંભાળ ,કહી પોતાની આપ વીતી કહી ,બોલી હું જિગી છું મારા પિતા ને મોટો ધંધો હતો,કાકા એ પૈસા ખાઈ ખાઈ અને મારા પિતાની ફેક્ટરી ને દેવામાં ઉતરી દીધી અમારી હવેલી હતી સમજી ગયો ! અમારી હવેલી હતી લીલામ કરવી પડી મારા પિતા એ !મારા પિતા અને માતા ને મોત આવી ગયું આ હવેલી લીલામ થઈ ત્યારે ! દર્દ થી બોલી પછી મને ખ્યાલ આવ્યો મારા કાકા છે આ પાછળ મે બધીજ સાબિતી ભેગી કરી અને કાકા પાસે ગઈ ,કાકા ને કહ્યું તમને હું મૂકીશ નહીં તમારે કારણે મારી હવેલી ગઈ મારા માતા પિતા ગયા અને અમારી પરસેવાની કમાણીની હવેલીમાં અમે રહી ન શક્યા ! કાકા ઊભા થયા અને કહ્યું ચાલ બેટા હવેલી જોઈએ છેને તારે !એમાં ભાઈ અને ભાભી નો ફોટો રાખજે બસ ! તું રઈશ તો ભાઈ ખુશ થશે એમને કહું વેચાતી દે હું પૈસા દઈશ કહી ને મને અહી લયાવ્યાં,દર્દ માં બોલતી ગઈ એ મને લાયાવ્યા હું પોચી ને હવેલી સામે જોતી હતી કાકા એ પાછળ થી મને ચેઈન ગાળામાં રાખી અને મને મારી નાખી બોલ્યા જા તારા બાપ અને માં પાસે રહેવું હતું ને રે હવેલી માં !કહી મારા કટકા કરી મને બાળી નાખી !મે એટલે નક્કી કર્યું હું તો રહી ન શકી કોઈ ને રહેવા પણ નહીં દઉં અને ત્રણ મહિના પહેલા જ તમે લોકો એ આ હવેલી ખરીદી હું આવી ગઈ મારા મોતને એક અઠવાડિયું પણ નહોતું થયું !હું આવી ગઈ અને નક્કી કર્યું સુખ થી રહેવા દઈશ નઈ અને મેળ આવશે કાકા ને કોનાં શરીર માં ગરીને મારી નાખીશ !\n\n સાંભળી ને તાંત્રિક બોલ્યો\" એ તારો ગુસ્સો તારી જગ્યા એ સાચો છે પણ આ લોકો એ તારું કઈજ બગડ્યું નથી તું પોતે તો રહી ન શકી રહી શક્યા એને તો રહેવા દે\" ! સાંભળી બોલી તો મારા બદલા નું શું ! મારી ને રઈશ એ પાપી ને તો કહી દર્દ થી બોલવા માંડી, તાંત્રિક બોલ્યો \" જો તારા કાકા નાં શરીર એ તારું કઈજ બગડ્યું નથી જે કંઈ પણ કર્યું હોય ખરાબ એ ખરાબ તત્વ કરાવે માણસ ને ખરાબ કર્મ સમજી ! તો હવે એક ઢીંગલો બનાવીશ એમાં તારા કાકા નાં ખરાબ કર્મ કર્યું એ ભાગ ને બોલાવીશ અને એને તું મારી નાખજે સમજી !સાંભળી અને એને નિરાંત થઈ એને કહ્યા પ્રમાણે ઢીંગલા માં એના કાકા નાં ભાગને બોલાવી અને એનું કાસળ કાઢી નાખ્યું,અને ખુબજ મોટા મોટા વીજળી નાં અવાજ આવવા લાગ્યા અને હવા ચાલવા લાગી અને એ સ્ત્રી ગાયબ થઈ ગઈ અને હવેલી કાયમ માટે ભૂત થી મુક્ત થઈ ગઈ !",
      "duration": "8 mins",
      "category": "Horror"
    },
    {
      "title": "લગ્ન થઈ ગયા, પણ વિદાય ?",
      "story_name": "  ( જિંદગી ઘણા ઉતાર - ચડાવથી ભરેલી છે. બધાને પોતાના જીવન દરમ્યાન ઘણા પાત્રો ભજવવાના હોય છે. પ્રેમ, મુશ્કેલી, હતાશા, નિરાશા, ખોટ, ખુશી, લાગણી, જેવું આખા જીવન કાળ દરમ્યાન અનુભવવું પડે છે. ભગવાન આપણા જીવનકાળમાં ઘણા સારા, તો ઘણા ખરાબ અનુભવ પણ કરાવે છે, જેમાંથી શીખ મેળવીને આપણે આગળ વધવું જોઈએ, નહીંકે નિરાશ થવું જોઈએ. બધાના જીવનમાં સારા પ્રસંગો માનો એક પ્રસંગ છે લગ્ન. હા, લગ્ન એ એક પવિત્રબંધન છે. બે પ્રેમીઓને ભેગા કરતો સંબંધ છે.\n\n      પરંતુ આજ - કાલ આ પવિત્રબંધનને પણ લોકોએ ધંધો બનાવી દીધો છે. કોઈ લોકો દહેજ લે છે તો કોઈ લોકો દગો પણ કરે છે. આવા લોકોની વચ્ચે ઘણા સારા લોકો પણ હજુ દુનિયામાં છે. \n\n      અહીં આપણે કંઈક એવાજ સારા લોકો અને કંઈક અલગજ લગ્નની, આ પવિત્ર સંબંધમાં બંધાયા પછી પોતાના જીવનસાથી માટે કંઈક કરવાની ભાવના, એકબીજાથી દૂર રહીને પણ એકબીજાના જ વિચાર કરવા, આવા લોકોની વાત કરવાના છીએ. અહીં લખેલ વાર્તામાં બધા પાત્રો કાલ્પનિક છે, બધી વાતો પણ કાલ્પનિક છે. આ વાર્તાનો કોઈના પણ ભૂતકાળ કે ભવિષ્યકાળ કે પછી વર્તમાનકાળ સાથે કોઈપણ રીતે સંબંધ નથી. આ વાર્તામાં બધો સમય કાલ્પનિક છે, બધી જગા પણ કાલ્પનિક છે. આ એક કાલ્પનિક વાર્તા છે.)\n\n          લગ્ન થઈ ગયા, પણ વિદાય?\n\n        શાલિની પોતાની નોકરીમાંથી રજા લઈને ઘરે આવતી હતી, તેની સાથે તેની એક ફ્રેન્ડ પણ આવી હતી, પૂજા. શાલિની ગુજરાત રાજ્યના તાલાળા ગામડામાં રહેતા પ્રવીણભાઈની દીકરી હતી, પ્રવીણભાઈને કેરીના બગીચા હતા. પૂજા બરોડા રહેતી હતી, ક્યારેય પણ ગામડે આવી નહોતી, માટે બહુ ખુશ હતી. બંને ફ્રેન્ડ વાતો કરતા કરતા ઘર પાસે પહોંચી અને જોવે છે તો આખું ઘર અને આજુબાજુના બધા બગીચા બધું ખૂબ સુંદર સજાવેલું હતું.\n\n         પૂજા આ બઘું જોઈને ખૂબ ખુશ થઈ, શાલિની પણ ખુશ થાય છે, એ સમજી ગઈ હતી કે આ બધી તૈયારી એના લગ્નની છે. શાલિની અને પૂજા અંદર આવ્યા. શાલિનીના દાદા એ તરત બધાને બોલાવ્યા, ઘરના બધા લોકો તરત આવી ગયા અને શાલિની અને પૂજાનું ફૂલોથી સ્વાગત કર્યું.\n\n         શાલિનીના દાદા, શામજીભાઈ એ તરત શાલિનીને પોતાની પાસે બોલાવી અને તેના માથે હાથ મૂકીને કીધું કે બેટા હું શરત જીતી ગયો અને તું હારી ગઈ, હું સાચો જ હતો કે, દીકરી એ ઘર સંભાળવું જોઈએ, પણ તું અને તારી મમ્મી આ મનીષા બંને એ જીદ કરી અને તું ભણવા ગઈ, છેલ્લા પાંચ વર્ષથી તું નાપાસ થાય છે, માટે આપણી શરત મુજબ મે તારા લગ્ન મારી પસંદના છોકરા સાથે નક્કી કર્યા છે. તારા પપ્પાના મિત્ર ભરતભાઈનો દીકરો છે રાજ તેની સાથે કર્યા છે.\n\n       પૂજાને કંઈ સમજાતું નહોતું કે, આ બધું શું ચાલે છે ? પૂજા કોઈને કંઈ કહે તે પહેલા શાલિની તેને ચૂપ રહેવા કહે છે. પ્રવીણભાઈ, શાલિનીના પિતા શાલિનીને એક કવર આપે છે અને કહે છે કે બેટા તારા લગ્ન જેની સાથે થવાના છે તેનો ફોટો અને તેની બધી વિગત આ કવરમાં છે, બેટા જોઈ લેજે, અને હા, જલ્દીથી ફ્રેશ થઈજા, કાલે તારી મહેંદી છે. \n\n        શાલિની બધાને મળીને અંદર જાય છે, પૂજા પણ તેની પાછળ પાછળ અંદર જાય છે, પૂજાના મનમાં ઘણા સવાલ હતા પણ શાલિનીની આજુબાજુ કોઈ ને કોઈ હોય છે માટે તે કંઈ પૂછી નથી શકતી. બધા ખુશ હોય છે, શાલિની પણ ખુશ હોય છે, તે તેને આપેલું કવર બંધ જ મૂકી દે છે. પૂજા તેને કહે પણ છે કે, એક વાર જોઈતો લે, શાલિની ના પાડે છે, કહે છે કે મારા દાદા એ મારા માટે દુનિયાનો સારામાં સારો વર ગોત્યો હશે, મને વિશ્વાસ છે.\n\n         ઘરે બધા ખૂબ ખુશ હતા અને શાલિની પણ ખુશ હતી, પૂજાને આ બધું થોડું અજુગતું લાગ્યું, પણ આખી વાત જાણે તો પણ કોની પાસેથી જાણે ? માટે તે પણ ચૂપચાપ બધું જોવા લાગી. એક પછી એક લગ્નની વિધિ થવા લાગી, બધું સારી રીતે થવા લાગ્યું, અને લગ્નનો દિવસ આવ્યો, જાન આવી, જાનને પોંખવામાં આવી, લગ્નની વિધિ પણ શરૂ થઈ ગઈ, શાલિની એ હજુ સુધી રાજ ને જોયો નહતો, અને રાજ એ પણ શાલિની ને જોઈ નહોતી, આ સમયમાં આવી વાત થોડી નવી લાગે પણ હા સાચે બંને એ એકબીજાને જોયા નહોતા, અને લગ્નમાં પણ શાલિની એ ઘૂંઘટ રાખ્યો હતો માટે બંને એ ત્યારે પણ એક બીજાને જોયા નહોતા.\n\n        વિદાયનો સમય આવ્યો, ત્યારે મનીષાબેન એ રાજ ને અંદર બોલાવ્યો, કહ્યું કે થોડું કામ છે, રાજ અંદર જાય છે, ત્યાં મનીષાબેન તેને એક પત્ર આપે છે, અને કહે છે કે મારી દીકરી એ આ પત્ર તમને આપવા કહ્યું છે, એ આ લગ્નથી ખૂબ ખુશ છે પરંતુ એને એક જરૂરી કામ છે, માટે અત્યારે તેને જાવું પડ્યું, તો તમે આ સમય સાચવી લેજો. આટલું કહીને બંને હાથ જોડીને મનીષાબેન જતા રહે છે.\n\n           રાજ એ પત્ર વાંચે છે, તેમાં લખ્યું હતું કે, પ્રિય રાજ, મને ખાલી તમારું નામ ખબર છે, એના સિવાય હું તમારા વિષે કંઈ નથી જાણતી, પણ હા એટલી ખબર છે કે તમે મારી મજબૂરી સમજશો કે અત્યારે આટલા જરૂરી સમયે હું શા માટે તમારી સાથે જવાને બદલે એકલી જતી રહી હોઇશ. એવું નથી કે મને કોઈ બીજું ગમે છે, કે હું આ લગ્નથી ખુશ નથી, પણ મારે આના સિવાય પણ એક જવાબદારી છે, જે મારે પહેલા પૂરી કરવી પડે એમ છે. હું અમદાવાદ ની એસ.ઈ.પી. છું, મારે એક જરૂરી કામથી જવાનું છે, અને અમે અમારા કામની વાત કોઈને પણ ના કહીએ, પણ હા હું તમને વચન આપુ છું કે સાત દિવસ પછી દિવાળી છે ત્યારે હું ઘરે આવી જઈશ અને આપણા દેશને પણ બચાવી લઈશ.\n\n          અને આશા રાખું છું, કે તમે મારા ઘરે મારા દાદાને આ વાતની જાણ નહીં થવા દો, કેમ કે દાદા એ મને ભણવાની હા પાડી પરંતુ નોકરી કરવાની ના પાડી હતી માટે હું એમજ કહેતી કે હું નાપાસ થઈ છું, હજી એક વાર ટ્રાય કરવા દેજો ને, એમ કરીને હું આજે અહીં પહોંચી છું, હું આવીને બધું દાદાને કહી દઈશ, મારા મમ્મીને પણ આ વાતની ખબર છે પણ તે ઘરના વડીલો પાસે કંઈ બોલી નહિ શકે, માટે અત્યારે તમે સમભાળી લેજો. તમારી શાલિની.\n\n          આ પત્ર મૂકીને શાલિની તરત નીકળી ગઈ હતી અને પોરબંદર પહોંચી ગઈ હતી, ત્યાં તેને સી.એમ. સાહેબના સેક્રેટરી અનુજભાઈ મળ્યા અને જણાવ્યું કે, આપણા બે જાસૂસ પાકિસ્તાનથી દરિયામાં થઈને અહીં પોરબંદર આવવાના હતા, એ લોકો પાસે ખૂબ મહત્વની માહિતી હતી, પાકિસ્તાનમાં અલિહશન નું આતંકી સંગઠન છે, એ લોકોએ દિવાળીની રાત્રે કંઈક મોટો પ્લાન કર્યો છે જેની જાણ આ બે જાસૂસને છે, પરંતુ એ લોકોની બોટ દરિયામાં ગાયબ થઈ ગઈ છે. અને એ લોકોનો કંઈ કોન્ટેક્ટ પણ નથી થતો.\n\n         એ લોકોનું મળવું ખૂબ જરૂરી છે, આ કામ માટે મને તું યોગ્ય લાગી, અને મને આશા પણ છે કે તું એ લોકોને દિવાળી પેલા ગોતી લઈશ. શાલિની એ તરત સેલ્યુટ કરીને યસ સર કીધું. અને અનુજભાઈ એ તેને કહ્યું કે કાલે સવારે આઠ વાગે તારી ટીમ સાથે તું તારા મીશન પર નીકળી જાજે.\n\n         શાલિની આ બધી વાત વિચારતા વિચારતા બહાર નીકળતી હોય છે ત્યાંતો એને એક જુવાન છોકરો મળે છે, તે ખૂબ થાકેલો હોય છે, તેના કપડા પણ ખૂબ જૂના હોય છે, તેને જોઈને તે ડરી જાય છે, પણ તે છોકરો કહે છે કે, તું આ હોકાયંત્ર રાખ જે તને દરિયામાં સાચો રસ્તો દેખાડશે, અને તું જે કામ માટે જાય છે એ કામ તારું દિવાળીની આગળની રાત્રે પૂરું થશે, તું ડરતી નહીં, હિંમત રાખજે, કેમ કે આ કામ તારે જ કરવાનું છે, સો વર્ષ પેલા મારાથી એક બહુ મોટી ભૂલ થઈ ગઈ હતી, તેના લીધે આ બધું અત્યારે થાય છે. આ બોક્સ રાખ પણ હા આને તું તે રાત્રે જ ખોલજે, એની પહેલા ખોલીશ તો ખૂબ મોટું નુકશાન થશે.\n\n         શાલિની એ બોક્સને જોઈને વિચારતી હતી કે, આ બધું શું છે? આ છોકરો કોણ છે? એટલામાં તો એ છોકરો ત્યાંથી ગાયબ થઈ જાય છે. શાલિની ડરી જાય છે, તે તરત હોટલ પર જાય છે, ત્યાં રૂમમાં જાય છે, ખૂબ ડરેલી હોય છે, ત્યાં રૂમમાં આચનક લાઈટ પણ જતી રહે છે ને શાલિની ખૂબ ડરેલી હોય છે માટે જોરજોરથી રાડો પાડીને વેઈટેર ને બોલાવે છે, વેઈટેર આવે છે ત્યારે તરત લાઈટ પણ આવી જાય છે. \n\n          વેઈટેર પાછો જતો રહે છે, શાલિની ડરતા ડરતા રૂમનો દરવાજો બંધ કરીને અંદર આવે છે અને શાંતિથી બેસે છે, ત્યાં અચાનક કોઈ બોલે છે કે, તું પાછી જતી રેજે, નહીંતર તું પણ નહીં બચે. શાલિની જોવે છે તો બારી પાસે પેલો વેઈટેર ઊભો હોય છે, પણ તેને જોઈને શાલિની ધ્રુજવા લાગે છે, કેમ કે, તે એકજ જગા એ ઊભો હોય છે પણ તેનું મોઢું ગોળગોળ ફરતું હોય છે. શાલિની હિંમત ભેગી કરીને રૂમની બહાર જતી રહે છે.\n\n           શાલિની જેવી બહાર જાય છે કે તેની સાથે બોટ પર જાવ માટેના સાથી ત્યાં પહોંચી જાય છે, તે ત્રણ જણા હોય છે, રાજીવ(એન્જિનિયર), રોહિત(ઈન્સ્પેક્ટર), ઋષિ(નેવી ઓફિસર) તે લોકો શાલિનીને કંઈ કહે તે પહેલાંજ શાલિની બેભાન થઈ જાય છે, તે લોકો તરત તેને રૂમમાં લઈ જાય છે, અને ત્યાં રાજીવ તેનું ધ્યાન રાખે છે ને રોહિત અને ઋષિ ડોક્ટરને બોલાવે છે. ડૉક્ટર આવીને શાલિની ને ચેક કરે છે અને કહે છે કે, થોડું બી.પી. લો થઈ ગયું છે, હું એક ઈન્જેક્શન આપી દવ છું, થોડીવાર માં સરખું થઈ જશે. સવાર પડતાં શાલિની ભાનમાં આવી જાય છે.\n\n            શાલિની પોતાની ટીમના લોકોને બધી વાત કરે છે, તે લોકો વિશ્વાસ નથી કરતા કે તમે એ.સી.પી. છો અને આવી બધી વાતો કરો છો? શાલિની કહે છે કે કંઈ વાંધો નહિ, આપણે આપણા મીશન પર જઈએ, બધા રેડી થઈ જાય છે અને નીકળે છે, શાલિની રાજીવને પૂછે છે કે તમે એન્જિનિયર છો, તો આ મીશન પર કેમ? રાજીવ કહે છે કે આ બોટ મારી છે, અને તમને તમારા મીશનમાં કંઈ તકલીફ ના થાય અને આ દરિયામાં તમે ક્યાંય ભૂલા ના પડો માટે હું તમારી સાથે જ છું.\n\n           શાલિની બોટમાં અંદર જઈને આનુજભાઈ એ આપેલું કવર ખોલીને બધાને પ્લાન શું છે તેની વાત કરતી હતી, તો તે કવરમાંથી બે ફોટો નીકળે છે, જે જશુશ ને ગોતવા માટે નીકળ્યા હોય છે તેના ફોટો અને નામ હોય છે, તે જોઈને શાલિની તરત બોલે છે કે આ વિજય નામનો છોકરો જ મને એક બોક્સ આપી ગયો હતો. પણ આ કેવીરીતે પોસીબલ થાય? રોહિત કહે છે કે, કોઈ આપણું ધ્યાન ભટકવા માંગતા હોય તેવું લાગે છે, જેથી આપણે આ વિજય અને વીર, એ બંનેને ગોતી ના શકીએ અને દિવાળીની રાત્રે આખું દેશ હેરાન થાય.\n\n          બધા વિચારતા હોય છે, ત્યાં અચાનક બોટ બંધ થઈ ગઈ, રાજીવ તરત બધું ચેક કરે છે પણ બધું બરાબર હોય છે, છતાંપણ બોટ શરૂ નથી થતી. એટલામાં અચાનક સામેથી મોટી શાર્ક માછલી જેવી માછલી કે પછી દરિયાઈ રાક્ષસ દરિયામાંથી નીકળે છે અને બોટને ઊંઘીવાળી દે છે, અને બધા દરિયામાં પાડી જાય છે. બધા એકબીજાની મદદથી દરિયામાંથી બહાર નીકળે છેને જોવે છે તો બોટ તો સિધ્ધિ હતી અને ચાલુ પણ હતી, અને તે રાક્ષસ પણ ત્યાં નહોતો, બધા ખૂબ ડરી ગયા હોય છે, જલ્દીથી બોટ પર ચડીને બધા હિંમત કરીને આગળ વધે છે.\n\n         રાત થઈ જાય છે, પણ વિજય અને વિરની બોટ મળતી નથી, ઋષિ બોટ ચલાવતો હોય છે ને, રોહિત સૂઈ ગયો હોય છે, પણ શાલિની તો બેઠા બેઠા દરિયાને જ જોતી હોય છે ને વિચારતી હોય ત્યાં રાજીવ તેના માટે ગરમ ગરમ કોફી લઈને આવે છે, અને શાલિનીની બાજુમાં બેસે છે, ત્યારે શાલિની કહે છે કે, તમને જયારે પણ જોવ ત્યારે એમજ લાગે કે આપણે પહેલા મળી ચૂક્યા છીએ, પણ યાદ નથી આવતું, એવું લાગે કે જાણે, એટલું બોલીને ચૂપ થઈ જાય છે, તો રાજીવ તરત પૂછે છે કે, શું લાગે ? પણ શાલિની કંઈ જવાબ નથી આપતી અને વિચારોમાં ખોવાઈ જાય છે.\n\n          રાજીવ પૂછે છે કે, તમારા હાથમાં મહેંદી છે, લાગે છે કે તમારા લગ્ન હમણાં થોડા સમય પહેલા જ થયાં હોવા જોઈએ, શાલિની તરત જવાબ આપે છે, હા, મારા લગ્ન ગઈ કાલે જ થાય છે, બધી છોકરીઓ લગ્ન પછી સાસરે જાય છે અને હું અહીં છું. રાજીવ કહે છે, શું વાત છે ! મારા લગ્ન પણ ગઈ કાલે જ હતા. શાલિની કહે છે, મસ્તી ના કર, અત્યારે મારે ઘણું કામ છે.\n\n           એ લોકો રોજ સવારથી સાંજ દરિયામાં અલગ અલગ દિશામાં વિજય અને વિરને ગોતવા નીકળે છે, પણ અસફળ રહે છે, દિવાળીને એકજ દિવસની વાર હોય છે, શાલિનીને વહેલી સવારે ચાર વાગે નીંદર ઊડી જાય છે, અચાનક તેના રૂમની બારીમાં બહારની બાજુ કોઈ ઊભુ હોય તેવું લાગે છે, શાલિની ઊભી થઈને ત્યાં જઈને બારી ખોલે છે તો ત્યાં કોઈ નથી હોતું, તે તરત બારી બંધ કરીદે છે, અને અંદર આવે છેને જોવે છે તો તેના બેડ પર એક ખૂબ જૂનું અને ધૂળવાળું એક બોક્સ હોય છે.\n\n            શાલિની તરત તે બોક્સ ખોલે છે ને ખૂબ શોક થઈ જાય છે. શાલિની ત્યારેજ રોહિત, ઋષિ અને રાજીવને બોલાવે છે, તે લોકો તરત શાલીનીના રૂમમાં આવે છેને જોવે છે તો તે પણ શોક થઈ જાય છે, તેમાં એક દરિયાનો નકશો હતો, એટલામાં રૂમની લાઈટ બંધ થઈ જાય છેને ત્યાં રૂમમાં ખુરશી ઉપર કોઈ બેઠું હોય તેવું બધાને લાગે છે, રાજીવ તેની નજીક જાય છે, કે તરત અવાજ આવે છે, નજીક નહીં આવતા, તમારી પાસે જે હોકાયંત્ર છે તે હોકાયંત્ર લઈને આજે દરિયામાં જશો તો સાચો રસ્તો પણ મળશે અને નકશા મુજબ આગળ વધશોતો તમારી મંજિલ સુધી પહોંચી જશો.\n\n            તરત લાઈટ પણ આવી જાય છેને, ત્યાં ખુરશી પર પણ કોઈ બેઠું નહોતું. એ લોકો જરાપણ સમય બગાડ્યા વિના તરત નીકળી જાય છે, દરિયામાં અચાનક તોફાન આવે છે ને મોજા બહુ ઊંચાઊંચા ઉછાળે છેને શાલીનીની બોટ અલગ દિશામાં જતી રહે છે, પણ હોકાયંત્રની મદદથી તે લોકો પાછા સાચી દિશામાં આગળ વધવા લાગ્યા.\n\n            નકશામાં દર્શાવ્યા મુજબ તે જગ્યાએ પહોંચતા એ લોકોને સાંજ થઈ જાય છે, છતાં પણ કોઈ હિંમત નથી હરતું. સાંજનો સમય હોવાથી અંધારું પણ થવા લાગ્યું હતું, અને અચાનક પાછા દરિયામાં બહુ ઊંચાઊંચા મોજા ઉછળવા લાગ્યા, ઠંડીના સમયમાં વરસાદ વરસવા લાગ્યો, ઋષિ બોટ ચલાવતો હોય છે, પણ ત્યાં અચાનક બોટ સાથે કંઈ જોરથી ભટકાયું અને બોટનું બલેન્સ ના રહેવાના કારણે બધા દરિયામાં પડી જાય છે.\n\n          એકબીજાની મદદથી બધા બોટ પર ચડી જાય છે, અને જોવે છે તો ત્યાં બાજુમાં જ એક બોટ હોય છે, એ બધા તે બોટ પર જાય છેને જોવે છે તો ત્યાં વિજય હોય છે પણ તેને ખુરશી સાથે બાંધેલો હોય છે ને તે ખૂબ ઘાયલ હોય છે, ને વીરને બધા ગોતે છે ત્યારે વિજય કહે છે કે, પ્લીઝ તેને ના ગોતો, તમે લોકો અહીંથી જતા રહો, નહીંતર અંજુ તમને પણ મારી નાખશે.\n\n          અંજુ? હા, અંજુ. વિજય કંઈ વાત કરે તે પહેલાં ત્યાં વીર આવે છે, વિરનું આખું શરીર માછલીના શરીર જેવુું થઈ ગયું હતું. બધા તેને જોયને તો ખૂબ ડરી જાય છે પણ હિંમત ભેગી કરીને શાલિની સવ પ્રથમ મળેલું બોક્સ ખોલે છે તો તેમાં એક ખૂબ જૂનું મંગલસુત્ર હોય છેને ઘણી બધી ધૂળ હોય છે. એટલામાં વીર બધાને મારે છે ને કહે છે કે હું સો વર્ષથી આ દિવસની રાહ જોતી હતી, અને આજે એ દિવસ આવી ગયો છે, હું તમને કોઈને પણ વિજય ને લઈ જવા નહીં દવ.\n\n            શાલિની કહેછે કે, આજે અમે વિજયને અહીંથી છોડાવીને લઈ જશું. અંજુને ખૂબ ગુસ્સો આવે છે, તે કહે છે કે, તારા લગ્ન પણ હમણાજ થાય છેને તો તારે તો મારી વાત સમજવી જ જોઈએ, આજથી સો વર્ષ પહેલાં મારા પણ લગ્ન થયા હતા, પણ વિદાયના થઈ. આ વિજય, તેના પાછલા જન્મમાં અંગ્રજ ઓફિસર હતો અને મારા લગ્નના દિવસે ગામના લોકોને કર ભરવા માટે બહુ હેરાન કરતો હતો, ત્યારે મારા પતિએ તેનો વિરોધ કર્યો તો તેને મારા પતિને મારી નાખ્યો.\n\n            મને પણ બંદી બનાવીને દરિયામાં લઈ ગયો અને અચાનક એક બહુ મોટી વિશાળકાય માછલીના આવવાથી તે ડરી ગયો અને તેણે મને તે માછલીની સામે નાખી દીધી ત્યારે મારું મંગળસૂત્ર તેના હાથમાં જ રહી ગયું હતું. ત્યારથી મારી આત્મા બદલો લેવા માટે અહીં દરિયામાં જ ભટકે છે, વિજય જ્યાં સુધી દરિયામાં નહોતો આવ્યો ત્યાં સુધી સુરક્ષિત હતો, પણ આજે હું મારો બદલો પૂરો કરીશ. આટલું બોલતાની સાથેજ અચાનક દરિયામાં વમળ શરૂ થઈ જાય છે, વીરના શરીરમાં અંજુ હોયછે તેનું શરીર વધવા લાગે છે.\n\n           આ બધું જોઈને કોઈને કંઈ સમજાતું નથી કે શું કરવું? ત્યાં રાજીવ, શાલિનીને ઈશારો કરે છે કે બોક્સ ખોલ, શાલિની તરત બોક્સ ખોલે છેને રાજીવ વીરને જોરથી પકડે છે ને તેના કાન માં જોરજોર થી હનુમાનજી નો શ્લોક બોલે છે, રોહિત વિજયને સંભાળે છે ને ઋષિ બોટને વમળ થી દુર લઈ જવાની ટ્રાય કરે છે.\n\n          સાંજનો સમય હતો, રાજીવ જોરજોર થી શ્લોક બોલતો હતો, અને તેને લીધે અંજુની આત્મા ખૂબ તડપતી હતી. ત્યારે જ શાલિની એ તરત તે બોક્સ માં રહેલું મંગળસુત્ર તેના પર નાખ્યું અને તેમાં રહેલી ધૂળ પણ તેના ઉપર ઉડાડી કેમ કે અંજુ ની આત્મા જમીન પર આવી નહોતી શકતી માટે તેના પર જેવી ધૂળ પડી કે તરત તે વીરના શરીરમાંથી બહાર નીકળી ગઈ અને તરત શાલિની વિજયના પગ પર છરી મારી તેનું લોહી અંજુ ની આત્મા પર ઉડાડે છે ને તરત અંજુ જોરજોરથી રાડો પાડીને બહુ મોટી થવા લાગી, દરિયો પણ જાણે ગાંડો થયો હોય તેવા મોજા ઉછળવા લાગ્યા હતા.\n\n            બધા સાથે મળીને ખૂબ જોરજોરથી હનુમાનજી ના શ્લોક બોલવા લાગ્યા,અને તરતજ અંજૂની આત્મા આકાશ તરફ જતી રહી અને વિજય અને વીર પણ અંજુની આત્માથી બચી જાય છે, અંજુ એ વિજયને બાંધી રાખ્યો હતો અને તેની આત્માને પણ પોતાના વશમાં કરી રાખી હતી, માટે વિજયનું શરીર બોટ પર હોવા છતાં પણ તેની આત્મા શાલિની પાસે મદદ માગવા ગઈ હતી.\n\n           અચાનક બધું સરખું થઈ ગયું અને શાલિની તેની ટીમ સાથે વિજય અને વીરને લઈને આવે છે, અનુજભાઈ અને બીજા બધા તેની દરિયા કિનારે રાહ જોતા હોય છે, બધા શાલિની અને તેની ટીમનું ખૂબ સારી રીતે સ્વાગત કરે છે.\n\n           અનુજભાઈ, વિજય અને વીરને તેની ઓફિસ પર લઈ જાય છે ને ત્યાં જઈને તે લોકો પાસે જે પણ માહિતી હતી, તે જાણીને આખા ગુજરતમાં સિક્યુરિટી વધારી આપે છે ને જે પણ જગાએ બ્લાસ્ટ થવાના હતા તે પણ રોકવી દે છે.\n\n            શાલિની પણ તેના હોટેલના રૂમમાં જાયછે ને વિચારે છે કે, આજે દિવાળી છે, મેં રાજને વચન આપ્યું છે કે આજના દિવસમાં હું ઘરે આવી જઈશ, મેં દેશને તો બચાવી લીધો પણ ઘરે કેવીરીતે જઈશ? એ વિચારતી હોય છે, ત્યાં તેની નજર બેડ પર રાખેલા ઘરચોલા પર પડે છે. શાલિની ખુબજ ખુશ થઈ જાય છેને ત્યાં પાછળથી આવાજ આવે છે કે, આજેતો મારી સાથે આપણા ઘરે આવીશ ને?\n\n           શાલિની પાછળ ફરે છેને જોવે છે તો ત્યાં રાજીવ ઊભો હોય છે, શાલિની સમજી જાય છે કે એ રાજીવ નહીં પણ રાજ છે, શલીનીના હરખનો પાર નથી રહેતો અને તે તરતજ રાજને ગળે મળે છે, બને ખૂબ ખુશ હોય છે, શાલિની પૂછે છે કે તમે મારાથી તમારી ઓળખ શા માટે છૂપાવી? ત્યારે પાછળ પૂજા આવે છે ને કહે છે કે મને તો યાદ કરો, આ બધામાં રાજની હેલ્પ મે જ કરી છે. અને હવે બહુ સમયના બગાડો, ઘરે વિદાયના દિવસે પછી મે શાસ્ત્રીજી પાસે કહેવડાવ્યું હતું કે વિદાઈ નું સારું ચોઘડ્યું દિવાળીના દિવસનું છે, ત્યાં સુધી શાલિનીને એકલું જ રૂમમાં રહેવાનું છે કોઈ એ પણ તેનું મોઢું નથી જોવાનું. માટે કોઈ રૂમમાં જાય તે પહેલાં તું ત્યાં પહોંચી જજે. અને રાજ પણ તારી સાથે તારું ધ્યાન રાખવા આવવા માગતો હતો માટે અનુજસર સાથે વાત કરીને તે તને બચાવવા પહોંચી ગયો.\n\n           શાલિની પૂજાનો ખૂબ આભાર માને છે, અને રાજ અને તે બધા શાલિનીના ઘરે જાય છે, ત્યાં શાલિની તેના ઘરના બધા લોકોને  બધી વાત કરે છે અને એટલામાં રાજ અને તેના માતા પિતા, ભારતભાઈ અને પારુલબેન ત્યાં આવે છે ને બધા ખૂબ ખુશ હોય છે, શાલિની દુલ્હન બનીને આવે છે ને બધા ખુશીખુશી તેની વિદાય કરે છે.\n\n",
      "duration": "14 mins",
      "category": "Horror"
    },
    {
      "title": "કારસો – ભૂતના ચીંથરા ઉડાવતી કથા",
      "story_name": "રાતના લગભગ સાડા-અગિયાર વાગી ગયા હતા. શિયાળાની અંધારી રાત હતી. ડુંગર ઉપરની કેડી હવે બેહદ ડરામણી અને સૂમસામ હતી. ડોક્ટર હિરલે એક ઉમરલાયક ગર્ભવતિ મહિલાની જટિલ સુવાવડ પતાવી, તે મહિલા અને બાળકને બચાવ્યા પછી તે સાઈકલ લઈ ઘેર પાછા ફરવાની તૈયારીમાં હતી. ત્યાં જ ગામના અમુક વડીલોએ ડોક્ટર હિરલને કહ્યું, 'હિરલબેટા બહુ મોડું થઈ ગયું છે, આજની રાત, તું અહીંજ રોકાઈ જા. અને સવારે અજવાળું થાય ત્યારે નિરાંતે જજે..'\n\n\"અરે ! તમે ચિંતા ન કરો. તળેટી ક્યાં દૂર છે ? હું તો સાઈકલ પર અડધી કલાકમાં તો પહોંચી જ જઈશ.\"\n\nહિરલ બેટા તું અડધી કલાકમાં ઘરે તો પહોંચી જઈશ, પણ કદાચ તને ખબર નથી લાગતી, અહીંથી દસ મિનિટના અંતરે આવતા નાળા પાસે એક ખંડેર જેવું મકાન આવે છે. એ ભૂતિયા મહેલના નામે ઓળખાય છે. એ મહેલની આસપાસમાં એક ડરામણું ભૂત ભટકે છે, અને બધાને કનડે છે. હિરલ બેટા ! તું અમારું કહેવું માની જા. ક્યાંક એવું ન બને કે એ પ્રેતાત્મા તારો રસ્તો રોકી લે. અને પછી...'\n\n \"હું એવા પ્રેત-બ્રેત પર વિશ્વાસ નથી કરતી. આ બધો તમારો વહેમ છે. તમે બેફિકર રહો, હું કરાટેમાં બ્લેક બેલ્ટ ધરાઉ છું, મારૂ રક્ષણ જાતે કરી હું, હેમખેમ પહોંચી જઈશ. મારી જરાપણ ચિંતા કરશો નહીં.\"\n\n 'ડોક્ટર સાહેબ ! તમે અમારી ગામની દીકરીનો જીવ બચાવ્યો છે. હવે અમે તમને એ ડરામણા ડુંગર પાસેના ભૂતિયા મહેલના રસ્તે થઈને એકલા તો હરગીઝ જવા નહીં દઈએ.\n\n\"હું તમારી આવી વાહિયાત ભૂતની વાર્તાઓમા વિશ્વાસની ટીકા નહીં કરું, પરંતુ, ગામના વડીલો, મારે આજે રાત્રે પરત ફરવું પડે તેમ છે\".\n\nભલે બેટા પણ તારી સાથે આ ભીમાને મોકલીએ છીએ રાતે તમારે ત્યા ઓશરીમાં સુવા દેજે, સવારે પાછો તેની જાતે પછી અહી ગામ આવી જશે.\n\n\"વડીલો’ તમે ખોટી ચિંતા કરો છે. છતાંય જો ભીમાને મોકલાવો હોય અને તેને આવવું જ હોય તો મને કોઈ જ વાંધો નથી. ચાલો ! આજે તો હું પણ ભીમાને એે ભૂતિયા મહેલમાં ફેરવી અને હોરર સીન કેવા હોય છે તે જોવા માગું છું.\"\n\nત્યાર પછી ભીમાએ ડોક્ટરની સાઈકલ લીધી અને હિરલ તેના કેરિયર ઉપર પાછળ બેસી ગઈ. રાતના ભૂતિયા અંધારાને ચીરતી એ સૂમસામ કેડીની ખામોશી તોડતી ભીમો હિમ્મતથી સાઈકલ ચલાવી રહ્યો હતો.\n\n'ડોક્ટર સાહેબ ! એ ભૂતિયો મહેલ હવે નજીકમાં છે. જુઓ એ નાળા અને ખંડેરની આસપાસમાં એ પ્રેતાત્મા રહે છે.'\n\n\"અરે ભીમા, તું ભાયડો છે !'ગભરાય નહીં, કશું જ નથી. તમે લોકોએ ડરામણી વાર્તાઓ સાંભળી - સાંભળી, ખોટા વહેમને ઘરમાં ઘાલ્યો છે. અમે ભણેલા લોકો આવા બધામાં નથી માનતા\"\n\nપણ... આશું ? ! હજી તો ભૂતિયો મહેલ ખંડેર આવ્યો નહતો... ત્યાં જ અચાનક સાઈકલના ડાયનેમાથી ચાલતી લાઈટ બંધ થઈ ગઈ. કાળી ડિબાંગ અમાસની રાતના અંધારામાં ઉબડ ખાબડ કેડી દેખાતી નહતી. અત્યારે એ લોકો એ ડરામણા ડુંગરના નાળાના પૂલ પાસે પહોંચ્યા હતા. ડોક્ટર હિરલે સાઈકલ ઊભી રખાવી ખને પોતાના કિટ બોક્સમાંથી એક ટોર્ચ કાઢી અને ભીમાને હાથમાં આપતાં કહ્યું, 'તું ટોર્ચ પકડીને આગળ રોશની ફેંકતો રહે, અને તું હવે પાછળ કેરિયર પર બેસ,હું સાઈકલ ચલાવીશ. લાગે છે કે, લાઈટનો બલ્બ ઊડી ગયો છે,' તો તું ટોર્ચનો પ્રકાશ કેડી ઉપર પડે તેમ પકડજે.\n\n ટોર્ચની રોશનીના સહારે સાઈકલ ડોક્ટર હિરલે થોડી દૂર સુધી ચાલાવી હશે, ત્યાં અચાનક જ સાઈકલની બંને બ્રેક જામ થઈ ગઈ, અને સાઈકલ કેડી ઉપર જકડાઈ બંધ પડી ગઈ. ડોક્ટર હિરલ અને ભીમએ નીચે ઉતરીને, સાઈકલ ચાલુ કરવાની બધીયે કોશિશ કરી નાખી પણ સાઈકલના પૈડાં ફરવાનું નામ જ નહોતા લેતા. ભીમો કોઈ ડરામણો ચહેરો જોયો હોય તેમ, પરસેવાથી ન્હાઈ ઊઠયો હતો. અને થોડી થોડી ધ્રૂજારી પણ અનુભવી રહ્યો હતો.\n\n ડોક્ટર હિરલે આસપાસના દૃશ્યનું નિરીક્ષણ કરવા માટે સાઈકલને નાળા પાસે એક તરફ ઊભી કરી દીધી. અને ભીમાને સાથે લઈ ચાલી.. ભીમાના તો હવે હાથપગ રીતસર ધ્રૂજવા લાગ્યા હતા એ સાવ ધીમા અવાજમાં બબડયો :\n\n\"ડોક્ટરસાહેબ ! મારું કહ્યું માની જાવ અને તમે તળેટીએ જવાનું માંડી વાળો. અને અહીંથી જ તમે મારી સાથે પાછા વળો. મને તો આ બધી કરતૂત એ 'હડળ'ની જ જણાય છે. તમે તમારી જિદ છોડી દો. નહીંતર આપણે બંને નાહકના કમોતે મરીશું !\"\n\n\"અરે ભીમા આ’ હડળ’ વળી કોણ છે ? અને તે બધાને શું કામ હેરાન કરે ?\".\n\n\"ડોક્ટર સાહેબ પૂજારી કહેતા હતા કે, ‘હડળ’ ડરામણો ચહેરો ધરાવતું ભૂત હોય છે, પરંતુ તે વેશ પલટો કરી સુંદરી બની સારા રૂપ ધરી અને લોકોને ફસાવે છે, આને શિકાર બનાવે છે. કહેવાય છે કે બાળકનો જન્મ થયા પછી દસ દિવસ પૂરા થાય તે પહેલાં જે ગર્ભવતી સ્ત્રી સુવાવડ સમયે મૃત્યુ પામે છે તે ’હડળ’ થાય છે. આવ ભૂત ખીચડા કે આંબલીના ઝાડ પર રહે છે. અહીં આ ભૂતિયા મહેલમાં આંબલીના ઝાડનું જંગલ છે. આ ભૂત અવનવા રંગના રંગના વસ્ત્રો ધારણ કરે છે અને તે જે મળે તેને પકડે છે. પણ બેન તે ભૂત આમ લોકોને કેમ રંજાડે છે તે મે પૂજારીને પૂછ્યું નથી અને તેમણે મને કહ્યું પણ નથી એટલે, તેની મને ખબર નથી, માટે મને હવે વધારે પૂછશો નહીં.\"\n\nહિરલે હસતાં- હસતાં કીધું, \"ભીમા ! મને તું ફક્ત એ ભૂતિયા મહેલના આંબલીના ઝાડનું જંગલ બતાવી દે... હું આજે એ ‘ભૂત’ને મળીશ, અને મારે જોઈતો જવાબ મેળવ્યા વિના મારે ઘેર પાછી નહીં જાઉં\".\n\n'ડોક્ટર સાહેબ ! તમે સમજતાં કેમ નથી. એ મહેલમાં જે કોઈ ગયું છે એ ક્યારેય પાછું ફરીને નથી આવ્યું અને જે પાછો ફર્યો છે, ગાંડા બની મરેલાથી બદતર જીવન જીવવું પડે છે. મારા જ ગામના બે ત્રણ જણા છે, જે આ ભૂતિયા મહેલમાં જવાની ખાલી શેખી મારી તો તે પછી એ બંને હજુ સુધી ભૂતના અત્યાચારો ભોગવી રહ્યા છે.'\n\n 'સારુ, ભીમા ! તું એક કામ કર. મારી આ સાઈકલ પાસે ઊભો રહી મારી આ દવાની પેટી સાચવજે અને..મારી રાહ જો અથવા તારે તો પાછા જવું હોય તો પાછો જઈ શકે છે ! પણ મહેરબાની કરીને તું હવે મને ભૂતિયા મહેલની આંબલીના જંગલે જવાની મનાઈ ન કરતો. આજે તો બસ હું, તમારા ગામના લોકોના વહેમનો નિકાલ કરીને મારે ઘેર જઈશ.'\n\n હજી તો એ બંને અંધારામાં વાતચીત કરી જ રહ્યા હતા. ત્યાં જ સડકની બીજી તરફ ઝાડના ઝુંડની વચ્ચે એક ઝાંખો પ્રકાશ ચમકતો દેખાયો... 'એ, સામે જુઓ, સાહેબ ! એ ‘હડળ’ પ્રેત એ જગ્યાએ રહે છે...આપણી ચાલતી સાઈકલ જકડાઈ બંધ થઈ જવી.... પછી એ વેરાન ડુંગરમાં દૂર દૂર સુધી માણસોની કોઈ વસ્તી નથી. એવી જગ્યાએ એકાએક આ રીતે પ્રકાશ દેખાયો.... શું હજુ પણ તમને વિશ્વાસ નથી બેસતો... કે આ બધું એ જ ભૂતની મરજીથી થઈ રહ્યું છે.'\n\n \":ઠીક છે... કદાચ તું, તારી રીતે સાચું કહી રહ્યો છે. પણ હું ભૂતપ્રેતમાં ક્યારેય માનતી નથી અને માનીશ..પણ નહીં.... તું તારે પાછો, ગામ જા. હું જોઉં છું એ ભૂતના વેશમાં કોણ છે તમારું ‘હડળ’ ? જેને આખાય વિસ્તારનું જીવન હરામ કરી નાખ્યું છે ?\"\n\n હિરલ એ જ દિશામાં આગળ વધવા લાગી. જ્યાં એ ચમકતું બિંદુ ટમટમી રહ્યું હતું.ડુંગર ઉપરના પવનના સુસવાટા અને કેડી પર પડેલાં સૂકા- પાંદડા પર ડોક્ટર હિરલના પગ પડવાથી ઊઠતો કર્કશ અવાજ વાતાવરણને વધારે ભયજનક બનાવતું હતું.. કાઠા કાળજાની હિરલના પગ ઉપરથી એક નાની ઉંદરડી અચાનક પસાર થતાં બેડગલાં પછી ગઈ એક હળવી ચીસ પાડી ઊઠી. પણ, તે નાની ઉંદરડીની ચપળતાએ તેની પાછળ પડેલી બિલાડીની વચ્ચે હવે તે હોવાથી બિલાડી પછાપગે વળી ગઈ અને તે ઉંદરડી બચી ગઈ, એટલે પછી ટોર્ચની લાઈટનો શેરડો સામે મહેલની કેડી તરફ ફેરવ્યો. ત્યાં નાળાના છીછરા પાણીમાં એક સફેદ બગલો એક પગે ઊભો હતો, હિરલના પગથી કૂચડાતા સૂકા પાંદડાંનો અવાજ સાંભળી તેને તેની સર્પ જેવી લાંબી ડોક હિરલ તરફ ફેરવી, તેજ સમયે હિરલની ટોર્ચનો પ્રકાશ તેની આંખ ઉપર પડતાં મોટા તણખા જેવા ઊંટેલા પ્રકાશ પૂંજથી હિરલની આંખ અંજાઈ ચૂકી હતી..\n\nઠંડી વધતી જતી હતી, અને આમ ઉપરા ઉપરી બનેલી અણધારેલી બીનાથી તેના હૃદયના ધબકારા હવે વધી ગયેલા હતા. કાતિલ બનેલા સુસવાટા મારતો ઠંડો પવન વાતાવરણને ધારદાર બનાવી ડોક્ટરના કઠણ કાળજાની સોંસરવો વહેતો હતો. ક્યાક દૂર શિયાળની લાળી વચ્ચે ઠેર ઠેર ઉડતા ચામાચીડીયાની વીંઝતી પાંખોના ફડફડાટ  વાતાવરણને ઘમઘોરી ભયાનક બનાવી મૂક્યું હતું.\n\nહિરલ વિચારતી હતી કે ભીમાએ ક્યારેક કોઈ પીપળાને છાંયે અથવા તો મંદિરના ઓટલે પૂજારીથી વહેતી હોરર સ્ટોરી સાંભળી મનમાં વસાવેલ ડર, અહીના વાતાવરણને જોતાં અસ્થાને નહતો, સાથોસાથ. આવી ઘમઘોરી રાતમાં વીરતા બતાવી પોતે જન સમુદાયની કલ્પનાને તરાસવા તે ધીમી ગતિએ ભૂતિયા મહેલ તરફ ભૂતનો ભેટો કરવા આગળ વધતી હતી. હવે બસ નાળા ઉપરનો લાકડાનો પુલ વટાવે એટલે હવેલીનું કમ્પાઉન્ડ આવવાનું હતું. હિરલ ધીમા પણ મક્કમ ડગલાં ભરી નાળાના પુલ ઉપર પહોચી, નીચે નાળામાં જોયું તો, લીલવાળું બંધિયાર પાણી હતું પુલની રેલિંગ પકડી હજુ પાંચ- છ ડગ માંડયા, ત્યાં ‘હિરલ’ની કેડેથી વોટર બેગની પટ્ટી છૂટી જતાં, વોટરબેગ નાળામાં પડી પણ આ.. શું? બોટલ નાળાના લીલવાળા પાણીમાં પડી તો ડૂબી નહીં અને કોઈ પત્થર ઉપર વસ્તુ પડે તેમ બે ત્રણ ઉછાળા પછી તે બોટલ સાઈડમાં રગડી પડી. હિરલને આ જોઈ નવાઈ લાગી. અને તે કઈ વધુ વિચર્યા વગર નળાનો પુલ વટાવી હવેલીના કમ્પાઉન્ડમાં પહોચી. હજુ અહીં પગ મૂકે ત્યાં, ચારે બાજુએથી વિચિત્ર આવજો આવતા હતા., તેને અવગણી આખરે હિરલ હવેલીને દરવાજે પહોચે છે.\n\nહિરલ તે દરવાજાને હજુ ધક્કો મારી ખોલવા જાય છે ત્યાં, તે દરવાજો આપોઆપ ખૂલી જાય છે.હિરલ ને હવે થોડો થોડો ખ્યાલ આવે છે કે, અહીં ઈલેક્ટ્રોનિક સેન્સરની કરામતો છે તેથી હિરલનો ડર સમી ગયો હતો. દીવાનખંડ વટાવી તે આગળ વધતી હતી ત્યાં કે અત્યંત ધરડી બાઈને ખટલે પડેલી જોઈ. હિરલ તેની પાસે ગઈ. તે બાઈના આખા શરીરે માખીઓ બણબણની હતી અને ખુબજ ખરાબ વાસ મારતી હતી. હિરલ નાકે રૂમાલ દબાવી, તેની પાસે જતી હતી ત્યાં ઉપરના રૂમનો દરવાજો ખૂલતો હોય તેવું લગતા તે ઝડપથી એક ખૂણામાં ખાલી ખોખાનો ભંગાર પડેલો તેમાં છુપાઈ ગઈ. થોડી વારે ઉપરથી એક આંખ વાળો ઊંચો માણસ તે ઘરડી બાઈ પાસે આવ્યો, અને ખિસ્સામાંથી એક બ્લૂ રંગની ગોળી કાઢી તે ઘરડી બાઈને બતાવી. બ્લૂ રંગની ગોળી જોતાં ઘરડી બાઈમાં ચેતન આવ્યું તે ઊભી થઈ તે માણસના પગે પડી ગોળી માટે આજીજી કરતી કગરતી હતી. ભંગારના ખોખા વચ્ચે બેઠેલી હિરલને હવે વાતની ઘેડ બેસતી હતી, આ બાઈને કોઈ અજાણ્યા માણસો એ ડ્રગના રવાડે ચડાવેલી હોય તેમ લાગતું હતું. પેલા માણસે હજુ પણ ગોળી ઘરડી બાઈને આપી નહતી, તે બાઈને પૂછતો હતો, એય ગંગા બોલ કોણ આવ્યું છે અહીં, સવાર સાંજ મફતના રોટલા તોડે છે અને ઉપરથી રોજની બે ગોળીઓનો નશો કરેછે,અને કામનાં નામે મીંડું.\n\n\"ના સાહેબ ના, અહી કોઈ આવ્યુંજ નથી, મને તડપવો મા, મારી એક એક નસો તૂટી રહી છે, હું તમે કહેશો તેમ કરીશ\", પેલા માણસે આખરે ગોળી આપતા બોલ્યો, \"ધ્યાન રાખજે, શેઠ તારાથી નારાજ છે અને ગમે ત્યારે તારી ગોળી બંધ થઈ શકે તેમ છે\".પેલા એક આંખ વારા માણસે ખિસામાથી ફોન ઉઠાવ્યો, અને સામે છેડે વાત ક૨તા બોલ્યો.. હલો પોઈંટ નંબર ૪૨૪, શું રિપોર્ટ છે ? રાતની નીરવ શાંતિમાં ફોનનો નાનામાં-નાનો અવાજ પણ સ્પસ્ટ સંભળાતો હતો, યસ, કોઈ વટેમાર્ગુ હતું અને આપણી સિસ્ટમે બરાબર કામ કરી તેની સાયકલના વિલના સ્પોકમાં તીર છોડી વિલ જામ કરી દીધું છે, અને કોઈ હવેલી તરફ ગયુ હોય તેવા ચાંસ નથી. \n\n \"અરે બરાબર ચેક કરો. પોઈન્ટ નંબર ૫૨૫થી સિગ્નલ હતું કે કોઈએ નાળુ પસાર કરેલું છે.\"\n\n\"સાહેબ અહીં ઊંદેડાનો ત્રાસ છે, કોઈ બિલાડી તેની પાછળ જરૂર પસાર થઈ હશે.,આપણુ પેટ્રોલિંગ અને ડર ફેલાવનાર પી આર, બરાબર કામ કરે છે અને હવેલીનો ડર બરકરાર છે. તમે સાહેબ આરામથી ઢોલિયા ઉપર સૂવો, ચોકી બરબર છે.\"\n\n\" હરામખોરો મારા આરામની ફિકર છોડી, ફરજ બજાવજો, કલાક પછી ડિલિવરી માટે ગાડીઓ નીકળવાની છે. જોજો કોઈ જુવે નહીં\".\n\nહિરલને હવે બરાબર અહીનાં કારસાની ખબર પડી ગઈ. કોઈ પ્રતિબંધિત વસ્તુનો વેપાર ચાલતો હોય તેમ લાગ્યું, અને પેલા એક આંખ વાળા માણસ અહીથી હટે તેની રાહ જોતી હતી. આખરે તે છીંકોટા નાખતો અને પેલી બાઈ બે લાત મારી હડસેલી પાછો ઉપર જતો રહ્યો.\n\nથોડી વાર હીરલ ત્યાં પડી રહી. અને પછી બહાર આવી, તે ઘરડી બાઈને ટેકો આપી ખટલે સૂવાડી, તે ઘરડી બાઈ હિરલના હેતથી ગદગદીત થઈ હિરલને તેની કથની કીધી, આ હવેલીને મારા દાદાએ નેવું વર્ષ પહેલાં બનાવડાવી હતી, પણ મારા બાપુના મિત્રએ એવો તો અજીબ “કારસો” રચ્યો કે તેણે ખુદ મારા બાપુને ગોળીઓના નશાને રવાડે ચડાવી મરેલા હોઈ, મારા બાપુનું વહેલું મૃત્યુ થઈ ગયું હતું. તે પછી તે મિત્રએ મારી માં સાથે લગ્ન કરી લીધા હતા, તેણે મારી માતાને પણ મારી નાખી હતી અને હવેલી ઉપર કબ્જો ઝમાવી લીધો હતો. તે પછી તે શેતાન મને ખાવા પણ ન આપે અને રોજ મરઝૂડ કરી, મને દવાના નામે મને પણ ગોળીઓના રવાડે ચડવી દીધી હતી. મારાથી તે ગોળીના બદલામાં ધાર્યું કામ કરાવે છે, આ હવેલીના પેટાળમાં વિશાળ ગેબી સુરંગ છે, તે નરાધમ તે સુરંગમાં નશાની ગોળીઓ બનાવી આખા દેશમાં લાખો લોકોના જીવન બરબાદ કરે છે. અહી કોઈ ભૂત –ચૂડેલ નથી, તે બધા રેકોર્ડ કરેલા અવાજો છે, અને આજુ-બાજુ ગામના મંદિરના પૂજારીઓને પગાર આપી લોકોને બીવરાવી રાખ્યા હોવાથી તે શેતાનનો વેપાર બેધડક ચાલતો રહે છે. ગોળીનો નશો ચડતા તે બાઈ સૂઈ ગઈ. હિરલ લાપતા પગલે ઉપર જાય છે તો અહી કંટ્રોલ રૂમ હતો દીવાલે લાગેલા જુદા જુદા સ્ક્રીન ઉપર લોકો કામ કરતાં દેખાતા હતા. હિરલે થોડા ફોટા પડી નીચે આવી, જે રસ્તે આવી હતી તે રસ્તે પછી વળી, અને નાળા પાસે આવે છે ત્યાં મોટી ઘડઘડાટી થઈ. હિરલે એક નવાઈની વાત જોઈ, નાળાની નીચે કોઈ લીલ વાળું પાણી નહતું, પરંતુ પાણીનો આભાસ કરાવે તેવા રંગથી રંગેલું લોખંડનું કવર હતું, હિરલની હવે ખબર પડી કે તેની વોટર બેગ પાણી ઉપર કેમ રગડતી હતી. થોડી ક્ષણો માં તે કવર ખૂલ્યું અને તેમા રહેલી લિફ્ટથી એક પછી એક ટ્રક નાળા ઉપર આવતી ગઈ ચાર ટ્રકો નાળા ઉપર આવ્યા પછી કવર પાછું બંધ થઈ ગયું અને ટ્રકોએ રસ્તો પકડી ખીણ તરહ રવાના થઈ જોઈ. હિરલ નાળાની હિલચાલની બરાબર વિડીયો ઉતારી થોડી વાર ત્યાં થોભી.જ્યારે હિરલ રોડ ઉપર પરત આવી,ત્યારે ભીમો તો હતો જ નહીં. ખાલી સાઈકલ આડી પડેલી હતી. હિરલે સાઈકલના પૈડાંમાંથી તારના તીર કાઢી સાયકલ લઈ, તેના ઘેર રવાના થઈ ત્યારે હવે તે ખુદ એક જીવતું “હડળ” બની હવેલી ઉપર ટૂંકમાં ત્રાટકવાની હતી.\n\nબીજે દિવસે , ડોકટર હિરલે મેડિકલ કોલેજના ડિનને લઈ જિલ્લા મથકે પોલીસ થાણે જઈ વિડીઓના ફૂટેજ સુપરત કર્યા. પાંચમા દિવસે હવેલી ઉપર પોલીસ કંપની ત્રાટકી ત્યારે મોટું ઈન્ટરનેશનલ ડ્રગ કનેક્શન ક્રેક થતા આખા દેશમાં દેકારો બોલ્યો અને, હવેલીના ભૂતોનો “કારસો” ખુલ્લો પડી હવે તેના  ચીંથરા ઉડાવવાના બાકી હતા. તે અંગે સ્થાનિક તેમજ રાષ્ટ્રીય અખબારનાં પત્રકારો કામે લાગી ગયા હતાં.\n\n“મન”ની છાવણીમાં સૂતેલા અક્ષરોને કકડભૂસ થતાં બચાવવા,કાનો માતરના સથવારે શબ્દો બનાવી અહી, વિરામ લેતા “અનંત” ને તેની ભૂલ જોઈ ટીકા કરે તેવા સ્નેહીની જંખના છે.",
      "duration": "10 mins",
      "category": "Horror"
    },
    {
      "title": "એની હા કે ના",
      "story_name": "માનગઢ ગામના ધનાધિપતિ શિવરાજના એકના એક કુંવર અરિહંત જે દેખાવે તો કદરૂપો હતો; પણ એનું દિલ બહુ જ સાફ હતું. શિવરાજ સ્વભાવે જેટલા ક્રૂર એટલો જ અરિહંત સ્વભાવે નિર્મળ. આ બંને બાપ દિકરો એક સિક્કાની બે બાજુ જેવા હતા. કેમકે પિતાજી ગામના લોકો ને ત્રાસ આપતા જેનો અરિહંત હંમેશા વિરોધ કરતો. માનગઢમાં ધનાઢ્ય હવેલી ધરાવનાર શિવરાજ તેમના પરિવાર અને ગામ થી એક રાજ છુપાયેલું હતું, જે હવે બહાર આવવા માટે પોકારી રહ્યું હતું.\n\nએક દિવસ શિવરાજ અને તેમના દિકરા અરિહંત નો કોઈ બાબત ઉપર ઝગડો થાય છે. જેના લીધે અરિહંત ને ગુસ્સો આવે છે ને અરિહંત રિસાઈને આમ તેમ ફરે છે. અચાનક તેનો હાથ એક લાકડા ના ઘોડા ઉપર પડે છે. અરિહંત નો ગુસ્સો કાબુ માં ન હતો; તેથી તે ઘોડા ને ખેચવા લાગે છે. અચાનક ઘોડા નું મોં ફરી જાય છે; ને એક સીડી ખુલે છે. અરિહંત આ સીડી ઉતરી જાય છે કેમકે એને બહુ જ ગુસ્સો આવ્યો હોય છે, એના પિતા ઉપર અને હવે એ એમનું મોઢું જોવા પણ નથી માગતો. \n\nઅરિહંત સીડી ઓ ઉતરી રહ્યો છે અને લગભગ ૨૦૦ જેટલી સીડી ઉતરી ને એ નીચે પહોંચી જાય છે. આજ પહેલા એને ખબર જ ન હતી કે હવેલીની નીચે પણ કોઈ જગ્યા છે. અરિહંત એના મોબાઇલની ટૉર્ચ ચાલુ કરે છે; અને આગળ ચાલે છે. થોડું દૂર ચાલે છે તો આગળ એક ગુફા આવે છે. એ ગુફા જોઈને અરિહંત વિચારે ચડી જાય છે પણ એનું મગજ કહે છે કે જા અરિહંત તું અહીથી જતો રે. પછી અરિહંત ગુફામાં ચાલ્યો જ જાય છે ને એ એક દરવાજા પર પહોંચી જાય છે. \n\nદરવાજા ઉપર એ ટૉર્ચ નું અજવાળું ફેંકે છે; તો એ જોવે છે કે દરવાજા ઉપર અલગ જ પ્રકાર ના ચિત્રો બનેલા હતા અને આ ચિત્રો ખૂબ જ ડર ઊભો કરે એવા હતા. અરિહંત આ ચિત્રો પર હાથ ફેરવતો હતો. આ દરવાજા ઉપર એક ચિત્ર ચાવી નું પણ હતું, જેના પર હાથ ફેરવતા જ આ દરવાજો ખુલી જાય છે.\n\n           **********\n\nશિવરાજનો ગુસ્સો ઠંડો થતાં જ એ પોતાના પુત્રના કક્ષ માં આવે છે; પણ પુત્ર અરિહંત ક્યાંય પણ દેખાતો ન હતો. શિવરાજ ને પોતાનો પુત્ર આખી હવેલી માં શોધતાં પણ મળ્યો ના એટલે એમને પોતાની જાત ઉપર બહુ જ ગુસ્સો આવતો હતો. શિવરાજ તેના નોકરો ને પૂછે છે કે કોઈએ અરિહંત ને જોયો કે નઈ ? તો જાણવા મળે છે કે અરિહંત હવેલી ના છેલ્લા કક્ષ તરફ ગયો છે. આ સાંભળીને શિવરાજ ડરી જાય છે કેમકે વર્ષો થી છુપાયેલું રાજ ખુલી જશે. પણ કહેવાય છે ને કે કોઈ પણ રાજ છુપું રહેતું નથી ! એ બહાર આવી ને જ રહે છે.\n\nબીજી તરફ અરિહંત બહુ જ વિચારી રહ્યો છે કે શું કરે અને શું ન કરે ? પણ એનું મન કહે છે કે એને દરવાજા ની અંદર જવું જ જોઈએ, કેમકે વર્ષો થી દફન થયેલું રાજ એને પોકારી રહ્યું હતું. એ ટૉર્ચ હિમ્મત કરી ને દરવાજા ની અંદર જાય છે. જેમ જેમ એના કદમ આગળ વધતા જાય છે તેમ તેમ એના દિલ ની ધડકનો પણ વધતી જાય છે. આ ધડકનો એટલી તેજ હતી કે શૂન્ય હવા માં પણ સાંભળી શકાય એમ હતી. જેમ જેમ અરિહંત આગળ ટૉર્ચ વધતો હતો! તેમ તેમ એના પગ નીચે સૂકા પત્તા નો તૂટવાનો અવાજ અરિહંત ના મનમાં ડર જગાવતો હતો. પણ આટલી આસાની થી અરિહંત પાછો જવાનો ન હતો. અરિહંત આગળ વધતો હતો કેમકે વર્ષોથી છુપાયેલું રાજ તેને પોકારતું હતું.\n\nઅરિહંત જેવો જ દરવાજો ખોલે છે કે તરત જ એની નજર મોટા લોઢાના પલંગ ઉપર પડી ને એ ચોંકી ગયો હતો. કેમકે બંધ કચરાની અંદર એક દુલ્હનના જોડામાં સોળ શણગાર સજી ને એક યુવતી બેઠી હતી. જેને જોઈને અરિહંત ના મન માં ઘણા બધા સવાલો પેદા થાય છે. પણ એ યુવતી ને જોઈને ભલભલા ભમરે ચઢી જાય એવું તેનું સુંદર રૂપ હતું.\n\nલાલ કલર નો જોડો ,\n\n       હાથ માં લાંબી લટકતી કલીરે .\n\nમાથા માં સુની માંગ ,\n\n        ગળા માં લાંબી ફૂલો ની માળા.\n\nચહેરા પર લાંબી નથણી,\n\n         હાથ માં લાલ ચોળ મહેંદી.\n\nભૂરી આંખો માં કાળી મેષ,\n\n          લાંબા બાલ માં મોગરા ની વેણિ.\n\nઅરિહંત એ છોકરી ની સામે બસ જોતો જ રહી ગયો ને ઊંડા વિચારો માં ખોવાઈ ગયો; કે આ ખુફિયા ગુફા ની અંદર આ રૂપાળી છોકરી આવી ક્યાંથી? અને આ છે કોણ? ઘણા સવાલો હતા એના મન માં! પણ અરિહંત પાસે કોઈ જવાબ નોહતો કેમકે આ એવું રાજ હતું જેના વિશે ભાગ્યે જ કોઈને ખબર હોય તો હોય ! આ રાજ શિવરાજ સુધી જ સીમિત હતું, પણ હવે આ રાજ ખુલવાનુ હતું કેમકે કયા સુધી છૂપુ રહે કોઈ પણ છુપાયેલું રાજ ?\n\nકોણ છો તમે અને અહી નીચે ક્યાંથી આવ્યા ? અરિહંત\n\nનિયતિ છું હું ! ચાહું તો ભલભલાને ધોળા દિવસે તારા બતાવી દઉં. નિયતિ\n\nબરાબર છે ! પણ તમે અહી ક્યાંથી આવ્યા ? અરિહંત\n\nહું વર્ષો થી અહી જ છું. નિયતિ\n\nનિયતિ નો આ જવાબ સાંભળી અરિહંત ઊંડા વિચારો માં ડૂબી જાય છે. થોડા સમય પછી અચાનક નિયતિ પોતાનો ચહેરો અરિહંત તરફ કરે છે; અને એનો ચહેરો ફરતા જ અંધારા રૂમ માં ચારે તરફ ચાંદની લહેરાઈ જાય છે. આ ચાંદની એટલી તેજ હતી કે અરિહંત ની આંખો અંજાઈ ચુકી હતી. અરિહંત ને આ રોશની ની અંદર નિયતિ ચહેરો એને ધૂંધળો દેખાતો હતો.\n\nથોડી વાર પછી અંધારી કોટ છવાઈ જાય છે અને નિયતિ ત્યાંથી ગાયબ થઈ જાય છે, અરિહંત ની નજર સાફ થઈ જાય છે અને તે આમ તેમ નિયતિ ને શોધવા માં લાગી જાય છે. એના મનમાં ઘણા પ્રશ્નો ગૂંચવાયેલા હતા! પણ એના જવાબ હજુ સુધી તેને મળ્યા નહતા. આમ તેમ ફરતા ફરતા અરિહંત અચાનક બેભાન થઈ જાય છે.\n\nબીજી તરફ અરિહંત ના પિતા શિવરાજ તેને શોધતાં પેલી ગુફા ના તહેખાનામાં આવી જાય છે. ત્યાં પોતાના દિકરા ને બેભાન હાલત માં જોઈને તેઓ ગભરાઈ જાય છે. શું થયું હતું એના દિકરા સાથે? એણે ડર પણ હતો કે એનું રાજ ખુલી ગયું હશે તો એ પોતાના દિકરા ને જવાબ શું આપશે? બસ આ જ બધા વિચારો એના મનમાં બહુ જ ડર ઊભો કરતા હતા.\n\n",
      "duration": "5 mins",
      "category": "Horror"
    },
    {
      "title": "ખોફનાક બદલો",
      "story_name": "સુમસામ રોડ પરથી મારી ગાડી જાણે હવા સાથે વાતો કરતી હતી ત્યાંજ કારમી ચીસ અને એ પણ પૂનમની રાતે, અમાસ હોય તો સમજયા ! એકદમથી ગાડી ને બ્રેક લાગવાથી આમ પણ રોડની ભયાનકતા વધી ગઈ. પૂનમની ચાંદનીમાં પણ ઘટાદાર જંગલમાં કશું ચોખ્ખું દેખાય નહોતું રહ્યું. મારી નજર એક ખતરનાક જંગલી બિલાડી પર પડી ખબર નહીં કોનો રસ્તો કાપ્યો અને ખબર નહીં મારી શું હાલત થવાની હતી ? એ.સી માંથી બહાર નીકળ્યો અને એટલી હદે ડરાવણી ચીસ અને વાતાવરણ ખોફનાક, મને તો જાણે પરસેવાનું ઝરણું અવિરત વહેવા લાગ્યું !\n\n   કોણ હશે ચીસ પાડનાર ? સ્ત્રી કે પુરુષ ? કે પછી કોઈ જાનવર ? ભયભીત થયેલું અને થર થર ધ્રુજતું મારુ શરીર અને માનસ કઈં નક્કી નહતું કરી શકતું. જિંદગીનો આ પ્રથમ ખતરનાક અનુભવ કદાચ કાયમ યાદ રહી જાય તેવો હતો. ત્યાંજ ગાડીના ટાયરમાંથી સુરરરર કરી હવા નીકળી ગઈ. આ બધું મારી સાથે શું થઈ રહ્યું હતું ! ન કોઈ માણસ, ન કોઈ જાનવર, બસ સન્નાટો, સન્નાટો, સન્નાટો ! \n\n   અચાનક જ મારા શરીરના તમામ અવયવો તંબુરાના તારની જેમ જંજણી ગયા. મારો શર્ટ તો જાણે ચરરર .. કરતો હવામાં ઉડી ગયો. અને મને, મને તો જાણે બજરંગબલીનું બળ મળી ગયું હોય તેમ શરીર તો ગંજાવર બની ગયું. મને ખુદ ને મારી સુધબુધ રહી ન હતી. મારી પરિસ્થિતિ એક રોબોટ જવી હતી કે 'માલીક કંમાન્ડ(આદેશ) આપે અને રોબોટ એને ફોલો(પાલન) કરે'.\n\n  અદ્રશ્ય, ખૂંખાર, ભયાનક શક્તિએ તો મારા માનસ ને પોતાના ખૂની પંજામાં જકળી લીધું હતું. અચાનક જ હું મારી જાત સાથે વાતો કરવા માંડ્યો,ખૂંખાર અવાજ માં જ મારો પરિચય અને એટલાજ ડરેલ અવાજમાં તેનો પ્રતિસાદ સાંભળતો રહ્યો.\n\n   અરે ! હજી આજ સવારે તો હું મારા મિત્ર ધરમના લગ્નમાં જવા તૈયાર થતો હતો. ત્યારેજ મારી પ્રેગ્નેનેન્ટ પત્ની એ મારી સાથે આવવાની જીદ પકડી. તે મને કહેતી હતી કે, \" પરમ, મને કઈંક જીવમાં બેચેની થાય છે, કૈંક અઘટિત ઘટના ઘટવાની છે.\" મેં એને શાંત પાડતા અને સમજાવતા કહ્યું કે, \"ડાર્લિંગ, એ તારા મનનો ભ્રમ છે, અને સારું વિચારનારા અને સારા કાર્યો કરનારા સાથે સારું જ થાય છે.એટલે તું નાહક ચિંતા કરે છે.\" હું બે દિવસ માં પાછો આવી જઈશ એટલે ત્યાં સુધી તારા મમ્મીને અહીં બોલાવી લે. આ હાલતમાં તારે, ત્યાં આવવું અને લાંબો સફર કરવો તે વ્યાજબી નથી. આ બધું સમજાવતા, તેને શાંત પાડતા, અને વિચારમાં મગ્ન હું ઘરે થી રવાના થયો. આખો દિવસ મુસાફરી કરીને રાત્રે આ ઘટના એટલે કે બિહામણી ઘટના ઘટવી મારા માટે મોત સાથે બાથ ભીડવા જેવું હતું. ઘણીવાર આપણી શેરીમાં મોડી રાતે એકદમ થી કૂતરા ભસવા લાગે અને ચામચીડ યા ચીંકારવા માંડે ત્યારે આપણા હૃદયના ધબકારા વધી જતાં હોય છે. પણ ત્યારે આપણા ઘરમાં છૂપાઈને કે રહીને સાંભળતા હોઈ છીએ કે જેમાં જીવનો જોખમ ન હોય. અહીં તો ખૂંખાર શક્તિ એ જ મારો કબ્જો કરી લીધો ! હવે શું કરવું ? આ કુદરત ના પ્રકોપને આધીન થઇ ને રહેવામાંજ બુદ્ધિમતા હતી. એમાંય મારે તો કઈં કરવાનુજ ન હતું, જ કઇં કરવાનું હતું તે અજાણ, અદ્રશ્ય શક્તિએ જ કરવાનું હતું.\n\n   એ અદ્રશ્ય શક્તિને મેં ખુબજ કરગરીને છોડી દેવા વિનંતી કરી પણ \"વ્યર્થ\". આ ખૂંનસ આત્મા મને કોઈ પણ કાળે છોડવા તૈયાર ન હતી અને મને પોતાના લક્ષ્ય ની પૂરતી માટે વિવશ કરવા લાગી.\n\n   થોડી હિમ્મત ભેગી કરીને, તેને હાથ જોડીને તેનો પરિચય અને તેના મનસૂબા વિશે વિસ્તારથી પૂછ્યું. ક્રોધિત સ્વરે તેણે મને પોતાનાથી છુટ્ટો પાડી ફંગોળ્યો. અને કહેવા લાગી, \"ભૂલી ગયો મને. બધાજ મરવાના. બધાજ એક જેવા છો.\" થરથર તા હૃદયે મને જાણીતો સિસકારો સંભળાયો. સિસકતા સ્વરે તેને મને યાદ અપાવી કે એની સાથે મારા મિત્ર ધરમ અને તેના આવારા મિત્રો એ જે ગેરવર્તન અને ઈજ્જત લૂંટી ને તેને એક પ્લોટ માં દાટી દીધી હતી.\n\nઘણા વર્ષો પછી આ બાજુ થી નીકળવાનું થયું હતું. આ વાત તો એટલા વર્ષો પહેલા ની જ હતી. કોલેજ ના છેલ્લા વર્ષમાં હતા ત્યારે ટ્રીપ માં જવાનું હતું. જે બધાને યાદગાર રહી જાય. આ એજ આત્મા હતી જે જંખના નામે વિદ્યાર્થીની હતી. ટ્રીપમાં ધરમ અને તેના ચાર નરાધમ મિત્રો સાથે હતો. હું પણ સાથે ગયોજ હતો. જંખના ની ખૂબસૂરતી જ કદાચ એની દુશ્મન બની ગઈ હતી. નિયત બગડી જતા જ મારા મિત્રો એ એકાંતનો લાભ ઉઠાવ્યો. જંખના ની ઈજ્જત લૂંટી ને ખીણમાં ધક્કો મારી દીધો. આ ભયાનક કાર્યનો હું એક જ સાક્ષી હતો.\n\n    મારી આત્મા મને સત્ય માટે ઢંઢોરતી હતી. પણ મિત્ર ની મિત્રતા આડે આવતી હતી. ટૂંક સમયમાં કુદરતી મોત સમજીને અમે બધા સત્યને ઢાંકવામાં કામયાબ રહ્યા હતા. અઘટિત ઘટના થી જંખનાની આત્મા ભટકવા લાગી હતી. તેને તેના કાતીલોને સજા આપવાની ખૂન્નસ હતું.\n\n  મેં એને બધું ભૂલી ને બધાને માફ કરવાનું કહ્યું, પણ એના કહેવા પ્રમાણે એ નરાધામોએ બીજી ઘણી દીકરીયુંની હાલત બગાડી છે. એટલે એ કોઈપણ કાળે માફ કરવા તૈયાર ન હતી. મેં એને કહયું કે તે પોતાનો બદલો લઈ શકે છે, પણ મારી મદદ વગર શક્ય ન હતું. \n\n   આજે એજ જગ્યા પર સરસ વિશાળ કોલેજ બની ગઈ હતી. અને આજ જગ્યાનું મંત્ર-તંત્રથી શુદ્ધિકરણ કરવામાં આવ્યું હતું. હવે ત્યાં ધરમ અને તેના મિત્રો નો ખાતમો ત્યાં શક્ય ન હતો. અને કોલેજ માં કોઈ ભરતી થવા તૈયાર ન હતું, કારણ હતું જંખનાની ભટકતી આત્મા.\n\n   જંખનાની જે દયામણું હાલત તે દિવસે થઈ હતી. આજે પણ મારા રુવાડા ઉભા થઈ જાય છે વિચારીને. ! શુ વાંક હતો એનો ? અને ત્યારે મારે મૌન ન રહેતા સજા અપાવી જોઈતી હતી ગુનેગારોને. આજનો જંખના નો બિહામણો ચહેરો, વિખરાયલ વાળ, ખૂનથી લથપથ તેના વસ્ત્રો, તેની ઉપર વીતેલા અત્યાચારની કહાની કહેતા હતા.\n\n   થથરતા સ્વરે મેં એને શાંત પાડી અને પૂછ્યું, તું મારી પાસે શું અપેક્ષા રાખે છે. તે મારા મિત્રો વિરુદ્ધ મારો ઉપયોગ કરવા માંગતી હતી. મારા શરીર પર કબજો કરી તેને મારી પાસે હા પડાવી.\n\n   મારી સાથે મારી પત્નીના રૂપમાં બાજુની સીટમાં બેસી ગઈ. ગાડીમાં હવા આપોઆપ ભરાઈ ગઈ. અને મને ચાલવાનો ઈશારો કર્યો. એટલો ખતરનાક ખેલ થવા જવાનો હતો. જેની કલ્પના પણ મને ધ્રુજાવતી હતી ! લગ્ન સ્થળે પહોંચતાજ આગતા-સ્વાગતા થઇ પણ મને તો શરણાઈના સુરોમાં મોત ના ડાકલા વાગતા હોય તેવો અનુભવ થતો હતો. અને આમને આમ રાત પડી ગઈ. જંખના એ મારા શરીર માં મારી અનુમતિ વગર જ પ્રવેશ કરી લીધો હતો. મારે દુર્ભાગ્ય વશ આ મોતના તાંડવનું સાક્ષી બનવાનું હતું.\n\n   રાત્રે ધરમે બેચલર પાર્ટી નું આયોજન કર્યું હતું. બંગલાની પાછળ જ બગીચામાં. રાત એટલી ભયાનક બની ગઈ હતી, અને વાતાવરણમાં તો જાણે અજાણ્યો ભય બેસાડી દીધો હતો. વીજળી ના કડાકા, તોફાની વાતાવરણ કદાચ જંખના ને તેને બદલો લેવા સહાય કરી રહ્યા હતા. બે મિત્રો ને એક બાજુ બોલાવી મેં (જંખના) ઝાડની ડાળીમાં માથું બાંધી ને લટકાવી દીધા. ખેલની મજા જંખના લઈ રહી હતી, અને કષ્ટ મને થતો હતો. \n\n  ત્યાર બાદ બીજા બે મિત્રોનો વારો હતો. તેમને મૅ સ્વિમિંગ પુલ પાસે બોલાવી, ધકેલી દીધા. આ મોતનું તાંડવ મારા મિત્ર ધરમની નજરમાં આવી ગયું.તે પરિસ્થિતિને પામી ગયો હતો. અને લગ્ન છોડી ત્યાંથી રફુચક્કર થઈ ગયો.\n\n   જંખના ના કહેરથી બચી નીકળેલ ધરમ પોતાની જાતને હોશિયાર માનતો હતો. પણ અને ખબર ન હતી કે અને કાળ એને નહીં છોડે. ! વિફરેલી જંખના ઘણા પ્રયત્નો પછી પણ ધરમ ને ન પકડી શકી.\n\n  મારા શરીરમાં વાસ તેને ના છોડયો. અને મારા પરિવારથી મારે અલગ થવું પડ્યું. મારી ગર્ભસ્થ પત્નીને મારી જરૂર હતી. ત્યારે પણ હું તેની સાથે ન હતો. આ કદાચ મારા મિત્રને બચાવવાની સજા હતી.\n\n  થોડા વર્ષો પછી મારો મિત્ર જે વિદેશ ભાગી ગયો હતો, તે પાછો દેશ પરત થયો હતો. પછી જંખનાની અત્રીપ્ત આત્મા પાછી જાગી ગઈ હતી. રોદ્ર સ્વરૂપ ધારણ કરી પાછી બદલો લેવા તૈયાર થઈ હતી. મિત્રનું ઘર તો વસાવી ન શક્યો પણ તેના મોતના કારણ માટે નિમિત્ત બની ગયો. આજે કદાચ જંખનાની આત્મા ને મુક્તિ મળી જશે અને મને તેની શક્તિમાંથી ! એવું વિચારતો હું ભયાનકતાનો તાંડવ કરવા તૈયાર હતો.\n\n   મેં એજ કોલેજમાં જોબ સ્વીકારી લીધી હતી જ્યાં જંખનાની આત્માને રાહત મળતી હતી. ધરમ ને ત્યાં જ બોલાવીને તેનો ખાતમો કરવાનો હતો. ધરમ તો બધું ભૂલી ગયો હતો.\n\n   ધરમનો પ્રવેશ થતાંજ જંખનાની આત્મા ભયંકર રીતે ચીંકારવા લાગી. ધરમ તો જાણે ચેતન હીન થઈ ગયો. માફી માંગવા માંટે ધરમ ની જીબાન સાથ નહોતી દેતી. તે આમ થી તેમ દોડા દોડી કરીને બચવાના પ્રયત્નો કરવા માંડ્યો. કેટલીવાર ભટકાનો, ધસળઆતો કોલેજની અગાસી માં જય ચડ્યો. મારા જ હાથે મારા મિત્રનો ખાતમો ! ! જંખનાએ તેની છાતી ફાળી ની લોહી પીધું અને અધકચરો કરી ને અગાસીમાંથી ફેંકી દિધો.\n\n   આવો બિહામણો બદલો ! અને એ પણ મારા હાથે મારા વાંક ગુના વગર. કુદરતની ક્રૂરતા એટલી હદે ભયાનક હતી કે મારી થકી જખનાની આત્મા તૃપ્ત થઈ ગઈ પણ મારા મિત્રની આત્મા ભટકટવા લાગી. અને મને હેરાન કરવા લાગી. મન થાય છે કે આત્મા હત્યા કરી મારી આત્માને ભટકવા દવ. શુ મારો અંત આવોજ હોવો જોઈએ. ? નિરાંતની જંખના કરતો મારો આત્મા. ",
      "duration": "7 mins",
      "category": "Horror"
    },
    {
      "title": "એક રાતની વાત",
      "story_name": "રાકેશની નોકરીમાં બદલી થઇ અને તે વડોદરામાં પોતાની પત્ની સાથે હવે તેને નવા સ્થાનમાં જવું પડશે, પોતાના પગારમાં જુના સ્થાનમાં સારું હતું,પત્ની સાથે ખુશ ખુશાલ જીવન હવે વડોદરામાં કેવું હશે! શહેર છે એટલે કર્યાનો પાર નહિ હોય,પણ નોકરીમાં બીજું શું કરી શકાય,નોકરી તો કરવી જ પડે, ચિંતાથી બદલાતા ચહેરાને જયાના આશ્વાસને થોડો શાંત કર્યો, પડશે તેવી દેવાશે તેમ કહી જયાએ તેનામાં કોઈ જોમ ભર્યું, ઘરમાં બે જણ પૂરતો સરસામાન હતો. તે વડોદરામાં રહેવાની વ્યવસ્થા કરવા જયા સાથે નીકળી પડ્યો. બહુ શોધને અંતે એક કમરો એક મહિનાની ડિપોઝિટ સાથે મળ્યો.ભાડું સસ્તું હતું, પણ વસ્તીમાં જયાને રુચિ નહોતી તેણે રાકેશને પોતાના મનની વાત કહી,રાકેશ પણ સંમત થયો કેમકે કેટલાક માણસોની નજર સારી ન હતી. તેને બીજું કોઈ સ્થાન શોધવાનો વિચાર આવ્યો,પણ ડિપોઝિટના પૈસા આપી દીધા હતા એટલે મજબૂરીથી બંને નવા રૂમમાં પોતાના સરસામાન સાથે મુવ થયા, મકાન માલિકે એક પલંગ ત્યાં રહેવા દીધો હતો એટલે રાકેશને તેના ઉપર પાથરવા અને ઓઢવાની વ્યવસ્થા કરવી પડી,પછી તો ગમે તેમ મન મનાવી રાકેશે નોકરીની શરૂઆત કરી, જયા ઘરકામ અને પુસ્તકો વાંચી સમય પસાર કરવા લાગી.\n\nવસ્તીમાં દેખાતો ભય રોજનું થતા દેખાતો બંધ થયો.જયાને પણ શાકભાજી લેવા જવું પડતું એટલે ક્યાંક કોઈ હરકત થતી પણ તે અજાણ બની ત્યાંથી પસાર થઇ જતી,એક દિવસ કોઈકે તેના ખભા પર હાથ મુક્યો,એટલે તે ગભરાઈ ગઈ કેમકે વસ્તીનું ચિત્ર તેના મન ઉપર ગભરાટના રૂપમાં સ્થાપિત થયેલું હતું,પાછળ ફરી જોયું તો એક સ્ત્રી હતી,જયારે તેની નજર મળી ત્યારે અવાજ આવ્યો,\n\n\"નવા રહેવા આવ્યા છો.\"\n\nજયાનો શ્વાસ થંભ્યો અને તે બોલી ,\n\n\"હા,પણ તમે કોણ?\"વાતમાં તમે શબ્દ આદરનું સ્થાન પ્રાપ્ત કરી,સારા માણસોની પ્રતીતિ થતી દેખાઈ.\n\n\"હું સરોજ ,તમારી પાડોશમાં રહું છું.\" જયાને કોઈ અજાણ આડેધ વયની સ્ત્રી સાથેની મુલાકાત કોઈ આશીર્વાદમાં બદલાતી દેખાઈ, કૈક સારું દેખાયું, અજાણ હતી પણ તેના મનમાં આમંત્રણ આપવાની ઈચ્છા જાગી.પણ કહેતા તે રોકાઈ.\n\n\"મને ઘણા સરોજ માસી પણ કહે છે.એટલે તમે પણ કહી શકો\" એટલે જયાએ સ્માઈલ આપ્યું અને કહ્યું,\n\n\"હું,જયા,મારા પતિની નવી બદલી થઇ એટલે અહીં મુવ થવું પડ્યું.\" અને જવાબ આવ્યો,\n\n\"હા,નોકરી તો કરવી જ પડે,પણ એક વસ્તુ કહેવા જેવી લાગે છે, તમે સારા માણસો લાગો છો,એટલે કહું છું,કે તમારા રૂમમાં કોઈ એક મહિનાથી વધુ કોઈ રહેતું નથી. તમને કોઈ તકલીફ ન હોય તો કંઈ ચિંતાની જરૂર નથી, કે હું તેમ કહી તમને ડરાવતી પણ નથી.\"જયાની ખુશી હમણાં તો જવાન હતી,પણ શારદામાસીનું પાત્ર ચિનગારી ચાંપી આગ લગાડતું ગયું, તેના મનનું આમંત્રણ મનમાં રહી ગયું,પણ શાક લેવાનું બાકી હતું એટલે શારદામાંસીનું ઉપજેલું પાત્ર ફરી મળવાનો સંકેત કરી ત્યાંથી વિદાય થયું. શાક કયારે લેવાયું, પૈસા કેટલા આપ્યા તેની જયાને કૈજ ખબર ન હતી, હવે રાકેશને આ ખબર કહેવી પડશે, માંડ સેટ થયેલા ઘરમાં હવે ચિંતાઓ ઘેરાવા મંડી,જયા ઘેર આવી બેસી પડી. \n\n\n\nવારે ઘડી મન પર ઘણ ઝીકાતા હતા,\"અહીં કોઈ મહિનાથી વધુ ટક્યું નથી,\" અચાનક આવી પડેલા સરોજ માસીની વાતના જાણે પડઘા પડતા હતા, રાકેશ અને જયા આ વસ્તીના અનુભવ પછી માંડ સેટ થયા ત્યાં સરોજમાસી ક્યાંથી ટપક્યા, જયાને એક વિચાર તો એવો આવ્યો કે સીધા માણસોને આખી દુનિયા હેરાન કરે, તેમ તે પણ ડરાવતા હોય, રાકેશને વાત કરતા તે જરૂર દુઃખી થશે. અને તેનો સ્વભાવ તો મારાથી પણ નરમ, જયા નક્કી નહોતી કરી શકતી કે રાકેશને કહેવું કે ન કહેવું, પણ જો તેમનું કહેવું સાચું હોય અને ના કહે તો ,જરૂર કઈ અઘટિત થાય તે નક્કી હતું,સાચા માણસો માટે એવું બધું અચૂક બને. તેનો ચહેરો માયુશી પકડતો જતો હતો, રાકેશ બે કલાકમાં તો ઘેર આવી જશે. તેનું ભાન થતા તે ઉઠી અને રસોઈમાં મન લગાડ્યું, પણ સરોજમાસી, મન ઉપરથી જતા ન હતા,પાછા કેતા તા કે' કેમ કોઈ ટકતું નથી તેની તેમને ખબર નથી',હવે દીવાસળી ચાંપીને તે તો જતા રહ્યા,પછી શું, ચિનગારી આગ ન પકડે !,તેણે નિર્ણય કરી લીધો તે આ વાત રાકેશને જરૂર કહેશે. રસોઈ થયા પછી પાછી તેણે ચાખી એટલે,આ બધી માથાકૂટમાં કઈ ભુલાઈ ગયું હોય તો સુધારી લેવાય.પણ બધું બરાબર હતું. રાકેશ આવે ત્યાં સુધીમાં તેનું મન વિચારોથી કશોકશ ભરાઈને પડ્યું હતું.\n\nઅને તે ઘડી પણ આવી ગઈ, રાકેશ આવ્યો પણ તે પણ થોડો નિરાશ દેખાયો,એટલે જયાએ પોતાની વાત કહેતા પહેલા રાકેશને સમજવા સ્મિત કરી પાણી આપતા પૂછ્યું,\n\n\"રાકેશ બધું બરાબર તો છેને ?\"\n\n\"એમ તો બધું બરાબર છે પણ ખબર નહિ નવા આવેલાને કેવી રીતે ટ્રીટ કરવા તે બધા ભૂલી ગયા છે,એટીટ્યૂડની ખામી છે.\" અને તેણે પાણી પીધું,તે એક સારી પોસ્ટ ઉપર હતો.છતાં ઉદાસ હતો એટલે જયાને થયું કે નક્કી કૈક ખોટું થઇ રહ્યું છે,તે જયારે ભણતી હતી ત્યારે સહેલીઓ સાથે, જાત જાતની વાતો કરતી તેમાં આવતા વિષયોમાં એક વિષય આજના સમયમાં પણ લોકો ભૂત પ્રેત ને વાસ્તુ શાસ્ત્રની વાતો કરતા ત્યારે તે તેનો વિરોધ કરતી, પણ ખબર નહિ આજે સરોજ માસીની વાતથી તેનું મન તે ભયાનક વિચાર તરફ પણ દોરાઈ જતું હતું.આ બધું બદલી થયા પછી થઇ રહ્યું હતું, વડોદરા શહેરમાં રહેતા આવા બધા વિચારોને ક્યાં સ્થાન આપવું પણ તે વિચારી રહી હતી,શા માટે,તે સારું ભણેલી સુંદર યુવતી અને પત્ની હતી, રાકેશ પણ ચિંતિત હતો,હવે સમાધાન તો બે વચ્ચે જ થાય અને ચિંતા જાય, પણ તે તેટલું સરળ ન હતું.આવા વિચારો જયારે ઉપજે ત્યારે એવી મજબૂતાઈ પકડે કે ભલભલા હારી જાય. એ બધું તો પછી પણ રાકેશ શાંત ન થાય ત્યાં સુધી સરોજમાસીની વાત પણ કેવી રીતે કહી શકાય.\n\n\n\nજયારે રાકેશ શાંત થયો ત્યારે તે બોલ્યો,\n\n\"જયા,કાલે મારી સાથે કામ કરે તે વિનુભાઈના છોકરાની બર્થડે માટે આમંત્રણ છે,અને કહ્યું છે કે રાતે મોડે સુધી ચાલશે એટલે બીજે દિવસે રજા હોય ત્યાં રાત રોકાઈ જવાનું કહ્યું છે.તો...\" રાકેશને ચિંતા મુક્ત થવા માટે જયાએ પણ કહી દીધું,\n\n\"તમને વાંધો ન હોય તો મને શું વાંધો?\"અને ખુશીની એક લહેર વચ્ચે જવાનો નિર્ણય લેવાયો. જયારે ખાવા બેઠા ત્યારે જયાએ સરોજ માસીની વાત કરી ફરી રાકેશ ચિંતિત થયો.પણ તે એ વાતથી એટલો ગંભીર ન હતો, એટલે એવું કઈ હશે તો ઘર બદલી કાઢીશું એવું કહી જયાને શાંત કરતા વાત ટૂંકાવી ! ચારેક દિવસોમાં એવું કઈ દેખાયું ન હતું એટલે ચિંતાઓને પડતી મૂકી બીજે દિવસે બર્થડે પાર્ટીમાં ગયા, ત્યાં રાત રોકાયા, સારા સ્વભાવના મિત્રના કુટુંબ સાથે ખુબ ખુશી બટોરી, બીજે દિવસે ઘેર આવ્યા.અને જયાએ બારણે મારેલું તાળું ખોલ્યું. તો આખા રૂમમાં બધું વેર વિખેર પડ્યું હતું,, લોખંડના પલંગની આજુ બાજુ બુકો વેરવિખેર પડી હતી, અને દ્રશ્ય હોરર હતું બારણે તો તાળું હતું,,રૂમમાં બીજેથી ક્યાંય આવી શકાય તેવું ન હતું. રાકેશને જયા વળગી પડી રાકેશે તેણે માંડ શાંત કરી, પછી બંને બધું સરખું કરવા લાગ્યા,પણ રાકેશે મકાન માલિકને બોલાવ્યો, તેને પણ કઈ ખબર ન પડી,એટલે રાકેશે પોલિસ ને ખબર કરવાનું કહ્યું. પણ જયાએ તેને રોક્યો, તે ગભરાઈ ગઈ હતી, એટલે વધુ માથાકૂટમાં ન પડતા મકાન માલિકની સાથે વાત કરી તેમણે ત્યાંથી મુવ થવાનું નક્કી કર્યું, તેમના મિત્ર વિનુભાઈની મદદથી બીજું મકાન મળી ગયું! મકાન માલિક નિરાશ થયો પણ તે સાચો હતો કેમકે તેણે રાકેશને ડિપોઝીટ પાછી આપી દીધી, રાકેશે અડધા પૈસા લઇ ,કેમ થયું કોણે કર્યું,, તે બધા વિચારોને ત્યાંજ દફનાવી હોરર અનુભવ સાથે વિદાય લીધી!\n\n",
      "duration": "5 mins",
      "category": "Horror"
    },
    {
      "title": "વેમ્પાયર",
      "story_name": "(આજનો સમય વેમ્પાયરથી ભરપૂર છે ક્યાંક ભ્રષ્ટાચાર નો વેમ્પાયર તો ક્યાંક દારૂનો ક્યાંક સ્ત્રીઓની ઈજ્જતનો તો ક્યાંક માસુમ બાળકોની હત્યાનો તો ક્યાંક લોકોનું શોષણ કરી આત્મહત્યા સુધી થનાર પ્રયાસોનો અને સાંપ્રત સમયનો વેમ્પાયર છે કોરોના. આ બધા વેમપાયરથી ખુદને અને બીજાને બચાવી શકીએ તે જ ઈશ્વરને આરાધના.)\n\n\n\nવરસાદ ધોધમાર વરસી રહ્યો હતો અને પ્રકૃતિ જાણે સોળે કળાએ ખીલી ઊઠી હતી નિમેશ તેના મિત્ર સાથે આ વરસાદની મજા માણવા ગાડી લઈ અને નીકળી પડ્યો. લોંગ ડ્રાઈવ પર..!\n\nનિમેષ અને તેના મિત્રો મજાક અને મસ્ત વરસાદી માહોલમાં કોઈક સારી હોટલની શોધમાં ખૂબ દૂર નીકળી ગયા. આખરે એક ઢાબા પર ભજીયાની લારી જોઈ...ગરમ ગરમ ભજીયાની સુગંધે તેઓને ગાડી માંથી નીચે ઉતરવા મજબૂર કરી દીધા... નિમેષ અને તેના મિત્રો એમ પણ ફરી ફરીને હવે ભૂખ્યા થયા હતાં.\n\nસુંદર મજાના ગરમાગરમ ભજીયા જોઈ તેઓ નીચે ઉતરી ઢાબા પર પહોંચી ગયા તે લોકોએ ઢાબા પાસે જઈને બેઠા અને વેઈટરને ભજીયાનો ઓર્ડર આપ્યો તેઓ ગરમાગરમ ભજીયાની લિજ્જત માણી રહ્યા હતાં ત્યાં એના કાને કોઈ અવાજ અથડાયો નિમેષનું ધ્યાન તે તરફ ગયું તેણે જોયું તો બાજુના ટેબલ પર બે ભાઈ વાત કરી રહ્યા હતાં અહીંયાથી થોડે દૂર એક હવેલી છે ...છે તો એટલી સુંદર પણ ત્યાં જવાની કોઈ હિંમત કરતું નથી કારણકે લોકો તેને ભૂત હવેલી કહે છે.\n\nબંને મિત્રોની આ વાત સાંભળી નિમેશ કંઈક વિચારવા લાગ્યો... થોડીવાર થયું નિમિષ અને તેના મિત્રોએ ભજીયાંની લિજ્જત લઈ ગાડીમાં બેસી રવાના થયા ત્યાં તેને પેલા ભાઈઓની વાત યાદ આવી... અને થયું કે ખરેખર એટલી સુંદર હવેલી જો આટલી નજીક હોય તો જોવી જ જોઈએ ..અને આવું ભૂત બૂત કઈ હોતું નથી ..એવું વિચારી તેણે તેની આ વાત તેની સાથે બે મિત્રો હતાં તેને કરી.\n\nતેના મિત્રો પહેલા તો ખૂબ ડરી ગયા અને ત્યાં જવાની ના પાડી નિમેષ કહી દીધું તમે નહિ આવો તો હું એકલો જઈશ પણ મારે તો આજે હવેલી જોવી જ છે. તેની આ વાત સાંભળી એટલે મિત્રો પણ માની ગયા ..અને થયું ચાલો આપણે સૌ સાથે જઈએ તેઓ ગાડી લઈ થોડે જ આગળ આવ્યા તે રસ્તામાં તેને કોઈ હવેલી જેવું દેખાયું.\n\nનિમેશ ને લાગ્યું આજ હવેલી ની વાત કરતા હશે તેણે નજીક જઈ ગાડી પાર્ક કરી અને જોયું તો શું હવેલીની રમણીયતા હતી એટલી સુંદર મોટી હવેલી જાણે કોઈ રાજમહેલ... પણ આસપાસ એકદમ નીરવ શાંતિ..... ન કોઈ ઘર કે ન કોઈ હોટેલ કે ન કોઈ કંપની એક પલ માટે નિમેષ ને થયું કે અંદર જવું કે નહીં પણ છતાં હિંમત કરી અને તેના બંને મિત્રો અંદર ગયા. અંદર જઈને જોયું તો હવેલી કોઈ રાજમહેલથી કમ નહોતી હવેલીમાં ત્રણ ચાર સુંદર મજાના રૂમ આલીશાન ઝુમરો અને આલીશાન ફર્નિચરથી સજાવેલા હતાં.\n\nમિત્રો પહેલેથી જ ડરતા હતાં તેમણે કહ્યું હવે આપણે હવેલી જોઈ લીધી છે જલ્દી અહીંયાથી જતું રહેવું જોઈએ.. પણ નિમેષની ત્યાંથી જવાની ઈચ્છા થતી ન હતી કંઈક અજીબ આકર્ષણ જાણે તેને ખેંચી રહ્યું હતું... તેણે જોયું તો દરેક રૂમમાં આલીશાન પલંગ હતાં તેને મિત્રો ને કીધું એમ પણ આજે ખૂબ મોડું થઈ ગયું છે ઘરે પહોંચતા તો સવાર થશે એના કરતાં આપણે અહીંયા જ રાત રોકાઈ જઈએ. તેના મિત્રોએ પહેલાં તો આનાકાની કરી પણ પછી તેની વાત માની ગયા.\n\nબધા એક રૂમમાં મજાક મસ્તી કરી સંગીત સાંભળી રહ્યા હતાં ત્યાં જ તેને કોઈનો ગાવાનો અવાજ સંભળાયો.. નિમેશ એ બહાર જઈને જોયું તો કોઈ દેખાયું નહીં પણ જે બાજુથી અવાજ આવી રહ્યો હતો તે બાજુથી ધીરે ધીરે ચાલવા લાગ્યો ચાલતા ચાલતા તે હવેલીના એક બીજા છેડે પહોંચી ગયો... જોયું એક સુંદર પરી જેવી છોકરી શ્વેત વસ્ત્ર પરિધાનમાં કંઈ ગાઈ રહી હતી નિમેશ તેને જોઈ અને જોતો જ રહી ગયો તેના ચહેરા ની સુંદરતા એટલી હતી કે તે સ્વર્ગની અપ્સરા જાણે..!!! નિમેશ ત્યાં ને ત્યાં જ ઊભો રહી ગયો ...થોડીવાર પછી તેને કંઈક ભાન થતા જોયું તો ત્યાં કોઈ ન હતું.. ગાવા નો કોઈ અવાજ પણ નહોતો આવતો...તે ફરી તેના મિત્રો પાસે આવી વાતો કરવા લાગ્યો...ધીમે ધીમે બધા સૂવા લાગ્યા.. પણ નિમેશ ને ઊંઘ આવતી ન હતી અને હજી પણ પેલો ગાવાનો અવાજ અને તે છોકરીનો ચહેરો એની આંખમાં તરવરી રહ્યો હતો તેના અવાજમાં એક અજીબ કશિશ લાગતી હતી જાણે છોકરી તેને જ બોલાવી રહી હતી તેવું તેને વારંવાર ભાસ થતું.\n\nતે ફરી રૂમમાંથી બહાર નીકળી આમતેમ આંટા મારવા લાગ્યો ત્યાં થોડી વારમાં ફરી તેને તે જ અવાજ અને તે જ ગીત સંભળાયું તે અવાજની દિશામાં જવા લાગ્યો થોડેક દૂર ગયો તો ફરી એ જ છોકરી એ જ કહે પરિધાનમાં ...તેને જોઈ નિમેષ તરત જ તેને ઊભી રાખવા તેની પાછળ દોડ્યો ..અને બોલવા લાગ્યો કોણ છો તમે ? અત્યારે શું કરો છો ? શું નામ છે ? એવા ઘણા સવાલો તેણે એક સાથે પૂછી નાખ્યા નિમેશ ના સવાલમાં પેલી છોકરી મંદ મંદ મુસ્કુરાવા લાગી અને બોલી મારું નામ નિશા છે હું આ હવેલી માં જ રહું છું મારા માતા-પિતા આ હવેલી મને સોંપી ક્યારના પરલોક જતા રહ્યા.. બસ ત્યારથી હું હવેલી માં એકલી જ રહું છું.. કોઈ ક્યારેય નથી આવતું .. અને હું પણ હવેલી છોડી ક્યાંય જતી નથી. નિમેષ ને નિશાની વાતો કંઈક વિસ્મયભરી લાગી ...પણ તેનું અદમ્ય આકર્ષણ તેની વિચારવાની શક્તિ ખોઈ બેઠા હતો નિશા નિમેશ ની નજીક આવી અને તેને પૂછવા લાગી ...તમે આ હવેલીમાં મારી સાથે રહેશો ? મને રોજ મળવા આવશો ? નિમેષ એ કંઈ પણ વિચાર્યા વગર તરત જ હા પાડી દીધી અને બંને ઘણી બધી વાર વાતો કરી ...જોતજોતામાં સવાર પડી ગઈ અને વાત કરતા કરતા નિમેષ ત્યાં ને ત્યાં જ ઊંઘી ગયો ...થોડીવાર પછી તેના મિત્રો ઊઠ્યા અને તેને શોધવા લાગ્યા ...બધા શોધતા-શોધતા નિમેષ હતો ત્યાં પહોંચ્યા... તેમણે નિમેશ ને ઉઠાડયો અને પૂછ્યું કે તું અહીંયા ક્યાંથી ? તેણે તેના મિત્રોને રાતની બધી વાત કરી પણ જોયું તો નિમેશની બાજુમાં કોઈ જ નહોતું.\n\nતેના મિત્રોએ આ જગ્યામાં નક્કી કઈ છે ...તેમ વિચારીને નિમેશ ને લઈ અને ફટાફટ ગાડી લઈને નીકળી ગયા... નિમેશના મગજમાંથી નિશા હજુ ખસતી નહોતી... તેને.. તેના મિત્રોની કોઈ વાત ઉપર ભરોસો નહોતો તેને તો બસ માત્ર નિશા જ દેખાતી હતી.\n\nઆખરે તેવો બધા ઘરે પહોંચ્યા..તેના મિત્રો ને હાશકારો થયો.\n\nપણ નિમેશ ને બહુ બેચેની થતી હતી તેને બસ માત્ર નિશા જ દેખાતી હતી.. અને વારંવાર તેનું મીઠું સંગીત તેના કાનો માં ગુંજતું હતું.. તે ઘરમાં કોઈને કંઈ કહ્યા વગર જ ગાડી લઈ અને રવાના થઈ ગયો તે એકલો જ ગાડી લઈ હવેલી તરફ રવાના થઈ ગયો ...હવેલી તેના ઘરથી ઘણી જ દૂર હતી તેથી ત્યાં પહોંચતા પહોંચતા તેની અડધી રાત થઈ ગઈ તે ગાડી બહાર પાર્ક કરી તરત જ હવેલીમાં ગયો .....હજુ તો અંદર જતાં જ તેને નિશા જોવા મળી નિમેષ ખૂબ ખુશ થઈ ગયો ...અને નિશા તેને જોઈ મુસ્કુરવા લાગી અને બોલી મને તો હતું કે તમે નહીં આવો ... નિમેશ  તરત જ બોલ્યો મેં તને કીધું તું ...તો આવું જ ને...\n\nનિશા નિમેશ ને હવેલી સૌથી સુંદર ઓરડામાં લઈ ગઈ નિમેશ ને કાઈ સમજાતું નહોતું...તે નિશા ને કંઈ પૂછે તે પહેલાં નિશા ત્યાંથી ગાયબ...!! નિમેશ આમતેમ જોવા લાગ્યો ત્યાં તો પાછળથી નિશાના હાથ નિમેશના ગળામાં વીંટળાઈ વળ્યા...અને એક ચીસથી હવેલી ગુંજી ઊઠી.....!\n\n",
      "duration": "5 mins",
      "category": "Horror"
    },
    {
      "title": "વોરકથા",
      "story_name": "નાનકડી સાત વર્ષની ઢીંગલી જેવી 'એમા' આજે કેટલી બધી ખુશ હતી કેમ કે એના બર્થ-ડે માટે એના ફાધર કેક લઈ આવવાના હતાં. કૂદાકૂદ કરતી બાલ્કનીમાં ભાગમભાગ કરતી હતી.\n\nમોમ આવી ને વઢી ગઈ કે,' કામ ડાઉન, રેલિંગ પર ચડી તો પડી જઈશ ' નાનો ભાઈ ૬ વર્ષનો આવી ને કહી ગયો,' પ્લીઝ બી કેરફૂલ ' ચાર્લી ને ટોની બંને મોટા ભાઈઓ પણ ફાધર\n\nસાથે અંદર આવ્યા અને એમા થી મોટી આયેશા બાલ્કનીમાં આવી એમા નો હાથ પકડી ને લઈ ગઈ. એમા ફાધર ને વળગી પડી ફાધરે ખૂબ વ્હાલ કર્યું ને બોલ્યાઃ ' હેપ્પી બર્થ-ડે માય સ્વીટહાર્ટ,\n\nયુ આર માય સન શાઈન ! એપલ ઓફ માય આઈ એન્ડ મામાઝ એન્જલ ! ' ફાધરને વળગીને એમા ખુશ રહી હતી. ત્યાં બાલ્કનીની બહાર થી લોકોનો અવાજ સંભળાયો ને\n\nપછી મિલિટ્રી સોલ્જર્સ નો અવાજ આવ્યો..ટોળામાં ગણગણાટ થયો ત્યાં તો કોઈને ગોળીબાર થી વિંધ્યો. બાલ્કનીમાંથી એમા ને પરિવારના બધા સદસ્યોએ જોયું પાછા રૂમમાં આવી ગયા.\n\nત્યાં એનાઉન્સમેંટ સાંભળી 'સરંડર યોર સેલ્ફ, ઇવેક્યુટ એન્ડ લીવ નાઉ' ફાધરે મૂકેલી કેક સામે એમા જોતી રહી પણ આયેશાએ બોલાવી લીધી. મોમ ને ફાધરે બધાને જરૂરી સામાન પેક\n\nકરવાનું કહ્યું. અને બધા રસ્તા ઉપર એક્ઠાં થયાં. એ વખતે કંબોડિયા વોર માં ફસાયેલું હતું. આ બાજુ જ્યાં સુધી અમેરિકન સોલ્જર્સ હતાં ત્યાં સુધી બધાને વાંધો ના આવ્યો પણ વિયેટનામ\n\nસોલ્જર્સ વિચિત્ર હતાં. આ વિયેટનામ વોર માં કંબોડિયા દેશના૨૫ ટકા માણસો મૄત્યુ પામ્યા અને તે પણ કૄરતાની ચરમસીમા વટાવીને.\n\nહા, જેની પાસે વાહનો હતાં તેમના વાહન પણ જપ્ત કરી લેવાયા ને પગપાળા ચાલતા લઈ ગયા કલાકો ના કલાકો સુધી. ત્રણ દિવસે એમા બોલી: 'ફાધર મારે ઘરે જવું છે હવે નથી ચલાતું'\n\nફાધરે તેના હાથમાંથી વજન લઈ લીધું, માથે હાથ ફેરવી વ્હાલ કરી કહ્યું ' યુ આર માય ડીયર વી હેવ નો ચોઇસ કમ લેટ મી કેરી યુ ' કહી તેડી લીધી. બધાના હાથમાં સામાનનું વજન\n\nહતું ફાધર પોતાનુ કોને આપે ? એમા સાથે સામાન પણ ઉપાડી ચાલવા માંડ્યું. કોઈને ક્યાં ખબર હતી હજુ તો ઘણું ચાલવાનું ને સહન કરવું પડવાનું છે ! જરૂરિયાતની વસ્તુઓ પણ વચ્ચે વચ્ચે જપ્ત કરી લેતા ને મારવાની ધમકી આપતા સોલ્જર્સ જાનવરના ધણથી પણ ખરાબ રીતે વર્તન કરીને માણસોને ઢસડી જતા, અશક્ત ઘરડાં ને ન ચાલી શકનાર ને જુદા કરી મારી નાંખતા. દયા નો છાંટો નહોતો. એમા ને એની મોમે બર્થ-ડે ગીફ્ટમાં લાલ રંગનું ફ્રોક આપેલ તે સાથે તેના સ્લીપર્સ પણ જપ્ત કરી લેવાયા.. ન રડી શકતી દરેક વિવશ આંખો નમ હતી પણ મૌન હતી. ત્યાર પછી વધુ ભણેલા ને પૈસા વાળા ને અલગ કરવામાં આવ્યા જે લોકો પોતાની આઇડેન્ટી છૂપાવી ના શક્યા તેમને પકડી ને સજા યે મૌત ફરમાન કરાયા. રાઈસ ફાર્મ માં કલાકો ના કલાકો ફરજીયાત કામ કરાવતા કોઈ અપવાદ નહીં. માથે વરસાદ પગ સતત પાણીમાં ને ખાવા ચમચો ભાત મળતો. એક સરખી લાઈનમાં કોદાળી થી ખોદાવતા નાની એમા માંડ માંડ પાવડો ઉપાડી જમીન ખોદતી હતી. અરેરે.. આ સાત વર્ષની આયુમાં તેની આંખો શું શું જોઈ રહી હતી ને મૌન રહેતી હતી !!\n\nપછી યંગ જુવાનોને લઈ અલગ કરાયા કે જેમાં એમા ના બંને ભાઈઓ ચાર્લી ને ટોની ને લઈ જવામાં આવ્યા. મૂક ચીસો ને આક્રંદ આંખો કંઇ ના કરી શકી. મા પોતાના બાળકોને ખેંચી જતા\n\nજોઈ રહી...રડતી રહી ને સાનમાં સમજાવતી હતી કે,' ડોન્ટ ગેટ ઇન ટુ એની ટ્રબલ, ડુ હાર્ડ વર્ક એન્ડ ડુ એઝ ધે સે ટુ સરવાઈવ ' હે ભગવાન કેટલું કઠણ છે આવું જોવાનું ને કરવાનું એનો\n\nઅંદાજો લગાવી નથી શકાતો. એક વહેલી સવારે ધણા પુરૂષોને લઈ ગયા કે જે કદી પાછા ના દેખાયા. પાવડાથી માથામાં મારી મોટા એક ખાડામાં બધા ને ફેંકી દેવામાં આવતા..અધમૂવા\n\nહોય તો પણ..!!! જેનો ડર હતો તે થઈને જ રહ્યું ફાધરની આઇડેન્ટી પકડાતા તેને ઘરપકડ કરી લઈ જવામાં આવ્યા...ફાટી આંખે મા ભેટી ને રડતી રહી. સોલ્જર્સ ના પેટ પર બાંધેલી કોદાળી\n\nને હાથમાં રાઈફલ જોઈને એમા ને પણ અંજામ ની જાણ થઈ ગઈ. ફાધરે ભેટીને વિદાય લેતા કહ્યુ,' બેટા લવ યુ, બી વીથ મોમ એન્ડ બી ગુડ 'ભૂખમરો ને રોગચાળો વધવા લાગ્યો માણસો ને ખોરાક-પાણી વગર હાડકાં પાંસળા દેખાય તેમાં જીવતાં મરેલાં બણબણતાં કણસતાં અધમૂવા ની સારવાર કરવા સ્ત્રીઓ રખાઈ .\n\nએમા ની મોમ આ બધુ જોઈને સમજી ગઈ કે મૄત્યુ જ અંજામ છે પણ આટલું બધું ફ્રેશ વેજીટેબલ ને રાઈસ ઉગાડવા છતાં ચાર દાણા રાઈસ નો સૂપ આપવામાં આવે છે ને સોલ્જર્સ પૂરું જમે\n\nછે. બે માઈલ બીજી છાવણીમાં પોતાની એમા અને આયેશા ને ઓરફન તરીકે દાખલ કરવી તેનો વિચાર કરે છે. સૌથી નાનો ૬ વર્ષનો ભૂખના માર્યો રડતો હતો તો ખેતરમાંથી એક કાકડી\n\nલઈ ને પાછા ફરતા સોલ્જર્સે ભાઈને મારી મારીને લોહી લૂંહાણ કરેલો ને ઝૂંટવી લીધેલ કાકડી..આ બધું હવે સહન થતું ન્હોતું તેથી મોમ ના કહેવાથી બંને બહેનો જંગલ વટાવી ઓરફન\n\nતરીકે બીજી છાવણીમાં દાખલ થઈ ને કામ કરવા લાગી. બધા ને એક સરખા કાળા રંગના રંગેલા કપડા જ પહેરવાના. ડર ના માર્યા દરેકે દરેક કહ્યા પ્રમાણે કરતા રહ્યા. મધ્યાહ્ને બે મોટા\n\nચમચા ભાત મળ્યો એમા ને આયેશા ખુશ ખુશ ઝડપથી ખાઈ ગયા. એક વાર કોકરોચ - વંદા પણ શેકીને ખાધેલા ને રાઈસ ફાર્મમાં પાણીમાં સાપ આવ્યો તેને પકડી ને મારી ને ખાધો...\n\nભૂખની કેવી ચરમસીમા હશે કે આવું ખાવા પણ તત્પર થયેલા...!! નાની વયે કેટલી અસ્ંભવ લાગતી પરિસ્થિતીમાંથી એમા પસાર થઈ રહી હતી એનું વર્ણન અતિશય કપરું છે...તો એમા ની\n\nમનઃસ્થિતી કેવી હશે કે જેને આવા કપરા સમયમાંથી પસાર થવું પડે છે ને બધુ એક્લા હાથે પોતાનો બચાવ કરવા કેટકેટલું સહન કરવું પડે છે. (આમ સોલ્જર્સ તાણી ગયા ને મારા પિતા ને મારી નાંખવામાં આવ્યા ,અહીં નામ ચેંજ કરી ને વાત લખું છું પણ વાત છે ફર્સ્ટ ધે કિલ્ડ માય ફાધર ની સત્યઘટના )વિચારીને કંપારી છૂટે જલિયાવાલા બાગ, આજ રીતે આફ્રિકા માં પણ ગવર્મેંટ ચેંજ થઈ ત્યારે માસીકર કીલીંગ લક્ઝુરિયસ હોટલ રાન્ડા માં આશરો આપીને કેવું બને છે તે જ અસંભવતાની પરાકાષ્ટા.વોરમાં કેટકેટલું થઈ જાય છે એનો અંદાજ કરવો અશક્ય છે. વોર ની અંતમાં અંતે બંને ભાઈઓ ને બંને બહેનો ની મુલાકાત થાય છે પેહલી ને છેલ્લી વાર ચારેય હસ્તા જોવા મળે છે. પણ ક્રુરતાની હોરર ચરમસીમા માંથી કેટલી સમજ વાપરી સરવાઇવ થાય છે એનાથી ' અસંભવ' વાત કઈ હોઇ શકે ?\n\nઆ બાજુ સમાચાર મુંબઈ શહેર ઉપર ભયંકરતાથી પડ્યા. અને છતાંય એની પૂરી ભયંકરતા પૂરેપૂરી રીતે સમજતાં તો દિવસો ગયા. પહેલાં તો થયું કે કાંઈક છે, પરંતુ શું છે એ કોઈ કહી શકતું ન હતું. એ વાત તો સાચી હતી કે સુરતથી ગાડી આવી ન હતી. ગાડી કોઈ દિવસ મોડી જ થતી ન હતી. ને ગાડી આવ્યા ઉપર કેટલાય માણસો વખતનો અંદાજ પણ કાઢતાં. એ ગાડી આવી જ નહોતી ! માણસને પેઢીએ જવાનો વખત થયો તોય આવી ન હતી ! માણસ પેઢીએથી પાછા ફર્યાં તોય આવી ન હતી. ને એક દિવસ સૂરજ ન ઊગે તો માણસને કેટલું અચરજ થાય એટલું અચરજ આ ગાડી ન આવ્યાથી સહુને થયું.\n\nકંપની સરકારના લૂંટારું દિવસો ગયા હતાં ને અંગ્રેજ સરકારરાણી સરકારનું કાયદા- રાજ થયું હતું ને હજી તાજું થયું હતું. રાણી સરકારના રાજ્યની નિયમિતતા અને કાયદા પરસ્તીના\n\nપ્રત્યક્ષ સ્વરૂપસમી આ એટલી જ તાજેતરમાં શરૂ થયેલી ગાડીની સમય પરસ્તી હતી. જેમ રાણી સરકારના રાજ ઉપર સૂર્ય કદી આથમતો ન હતો. તેમજ આ ગાડીના રાજમાં સૂર્ય એકાદ મિનિટ પણ આઘોપાછો થઈ શક્તો ન હ્તો. સૂરજ આથમે સુરતથી ગાડી ઊપડે ને સૂરજ ઊગે ત્યાં તો મુંબઈ પહોંચે. જો સૂરજ ઊગી ગયો હોય ને તોય ગાડી ન આવી હોય તો તમારે નિશ્ચયે સમજવું કે સુરજ ભગવાનને આજે ઘડિયાળે દગો દીધો છે ને એ મહારાજ જરા વહેલા ઊગી ગયા છે. ને કેટલાકનો તો મત એવો હતો કે સૂરજ ભગવાને બીજી માથાકૂટ મૂકી દઈને, કૂકડાઓ અને કાગડાઓ ઉપર ભરોસે રહેવાને બદલે ગાડી ઉપર જ ભરોસે રહેવું જોઈએ. કેમકે આ તો રાણી સરકારની ગાડી ! એ ભૂલ કરે જ નહિ ! ત્યારે આમ કેમ થયું ? ગાડી કેમ ન આવી ? એ આખો દિવસ જાણે કોઈ મહાન બનાવની ચર્ચા કરતા હોય એમ મુંબઈના શેઠિયાઓથી માંડીને ઘાટી ને મજૂર આ વિચિત્રતાની જ વાતો કરવા લાગ્યા. શેઠિયાઓ વાણોતરો સાથે, આ તર્કોની આપલેમાં કેટલાંય કજિયાઓ થયા, કેટલાય અબોલા થયા. શેરબજાર પાસે, ભૂલેશ્વર પાસે, ગ્રાંટરોડ સ્ટેશન પાસે ને શંકરશેઠની વાડી પાસે સાઉટફીટર સાહેબને પોલીસના પહેરા ગોઠવવા પડેલા.\n\nસાઉટર-ઓગણીસમી સદીના અંતભાગના વર્ષોમાં મુંબઈના મશહૂર પોલીસ કમિશનર સાઉટરના પિતા થાય. એ સાહેબે મુંબઈમાં રાણી સરકારના રાજના દબદબાને છાજે ને કાયદાને જાળવે એ કાજે મુંબઈમાં પોલીસ દળની વ્યવસ્થા કરી હતી. આવી પધ્ધતિસરની પોલીસની વાત લોકો માટે અગનગાડી જેટલી જ નવી હતી. પીળી પાઘડીવાળા ખભે ડાંગ ચડાવીને ને કેડે ફંદો ભરાવીને સારા શહેરમાં ચોરે ચૌટે ચકલે ગલ્લીએ ફર્યા જ કરતા હતાં.---કેટલાય ઘોડા ઉપર ને કેટલાય પગે. ક્યાંક જરાક છમકલું થાય, હલચલ થાય કે તરત જ સીટી વાગી છે ને પીળી\n\nપાઘડીવાળાઓની જમાત એકઠી થઈ ગઈ જ છે. દિવસ હો કે રાત ! રાણી સરકારના રાજમાં સૂરજ જેમ આથમતો ન હતો તેમ પોલીસ પણ ઊંઘતી જ ન હતી. આથી કરીને નાટક ચેટક\n\nજોવા માટે સ્ત્રીવર્ગને સહેલાઈથી લઈ જઈ શકતો, રાતવરત સલામતીથી હરવા ફરવા જવાતું. કેટલાક તકરારી ગણાતા લત્તાઓમાં તો પોલીસ પડાવ નાંખીને રહેતી. એટલે સહુને રાણી\n\nસરકારનું રાજ ઘરઉંબરે જ આવી ગયું દેખાતું. દાદાઓનો, ગુંડાઓનો તો સાઉટર કાળ હતો કાળ. આખો દિવસ ને રાત એ શહેરમાં ઘોડા ઉપર ફરતો જ હોય. દિવસમાં એ એકાદ વાર તો\n\nક્યાંય ને ક્યાંક મળ્યા વગર રહે જ નહિ. એવો હતો એ સાઉટર અને એવી હતી એની પોલીસ-પીળી પાઘડી.\n\nમુંબઈના ધીકતા લત્તા -દેશી ઢબની ધીકતી જંજાળવાળા લત્તા એક ભૂલેશ્વર, બીજું શેર બજાર,\n\nત્રીજી શંકર શેઠની વાડી.\n\n(* આજ જ્યાં ગ્રાંટરોડ સ્ટેશનની સામે નાનાચોક છે ત્યાં પહેલા શંકર શેઠની વાડી હતી. કહેવાતી વાડી પણ હકીકતમાં એ કાપડ બજાર હતી. )\n\nને આ સ્થળે પોલીસના પહેરા ગોઠવાયા. શું હતું ? બળવાની પાછળની યાદ તો ભયંકર હતી. તોપ અને ફાંસીથી નીતરતી હતી. રાણી સરકારના ઢંઢેરા છતાં,\n\nકહેવાતી માફી છતાં નર્યા નીતર્યા ભયરાજની જ યાદ હતી. પરંતુ પાછલી યાદમાં તો મિઠાશ હતી. ને ઘણા માણસો એ કાળની નજરે જોયેલી વાતો ઘરને ખૂણે કરતાં પણ હતાંં. શું એવું કાંઈ બન્યું હતું ? જૂના કાળમાં સતીઓ સૂરજને બાંધી રાખતી. એમ આ કાળમાંયે શું કોઈએ સૂરજના અવતાર સમી ગાડીને બાંધી રાખી કે શું ? બીજે દિવસે પણ ગાડી ન આવી.\n\nતે દિવસે શેર બજરમાં ભયંકર ઉથલપાથલ થઈ. કેટલાય રાય રંક થઈ ગયા. કેટલાય રંક રાય થઈ ગયા. ત્રીજે દિવસે ગાડી આવી. પણ ઓ બાપ રે કેવી એ ગાડી ! વનવગડામાં ઝાડ ઉપર વાંદરાઓ બાઝ્યાં હોય એવી ગાડી. એના ડબ્બેડબ્બા ચિકાર-ચિકાર-ચિકાર. માણસ બારણે લટકતાં હતાંં. ગવર્નરના મહેલ જેવું પવિત્ર અને અસ્પર્શ્ય ગણાતું એનું એંજિન--એના ઉપર પણ માણસો !\n\nકીડિયારું ઉભરાય એમ છડિયાં ગ્રાંટ રોડના સ્ટેશન ઉપર ઉભરાયાં. ધક્કામુક્કી ને ગિરદીમાં બે માણસના જાન ગયા. ટાંકીનું પાણી જ્યારે સાંકડા નળમાંથી બહાર નીકળે ત્યારે જોસબંધ\n\nધોધની જેમ નીકળે. સ્ટેશનના સાંકડા પ્રવેશદ્વારોમાંથી માણસોને એવો ઊછળતો ધોધ બહાર નીકળ્યો. ને કલાકમાં તો સારાય મુંબઈ શહેરમાં સમાચાર ફરિ વળ્યા કે સુરતને પાદર વહેતી\n\nતાપી નદીમાં આજ પહેલાં આવી ન હતી તેવી ભયંકર રેલ આવી છે. ને અરધું સુરત શહેર એ રેલમાં તણાઈ નહિ ગયું હોય તો હવે તણાઈ જશે. જે માણસો આવ્યા હતાં તેઓ તો પોતાનું\n\nસર્વસ્વ ગુમાવીને માંડ આવ્યા હતાં. સ્ટેશનમાં ય પાણી આવી ગયાં હતાંં, ને ગામમાંથી તો સ્ટેશન ઉપર જવાય એવું ય નહોતું. ને આવા ખુવાર થયેલા માનવીનાં ટોળાંનાં ટોળાં હજી\n\nસુરતના સ્ટેશન ઉપર પડ્યાં છે. ત્યાં તો ભારખાનાના ઉઘાડા ડબ્બાઓવાળી બીજી પણ ગાડી આવી ને ઠલવાઈ.\n\nતરત જ શહેરના દાનવીરો જાગ્યા. આવેલાને આવકાર આપવા માણસોની તજવીજો થઈ. ધીમે ધીમે એ ઘોર આપત્તિની નાની મોટી વિગતો પણ બહાર આવવા માંડી. આસપાસ ક્યાંય\n\nવરસાદના સમાચાર ન હતાં. દિવસ સ્વચ્છ હતો ને આકાશમાં આરસનાં પગથિયાં ગોઠવ્યાં હોય એવા સફેદ વાદળો સિવાય બીજું હતું નહિ. હવામાં યે ક્યાંય વરસાદની ગંધ પણ ન હતી.\n\nપવનમાં જરા સરખો ય ભેજ પણ નહોતો. અમાસનો દિવસ હતો. મોટા જુવાળની ભરતી નદીની ફાંગમાં થઈને સુરત સુધી આવી હતી.\n\nને બરાબર એજ સમયે-- બરાબર જે કલાકોમાં દરિયો નદીનાં પાણીને સંધરવાને તૈયાર ન હતો-- બરાબર એજ સમયે કોણ જાણે કેટલે દૂરના કેવા ભારે વરસાદનું ઘોડાપૂર આવ્યું . કો\n\nહયદળ દુશ્મનના મુકાબલાને ઝભ્ભે કરવાએન સપાટ ધરતી ઉપર મરવા કે મારવાની સંહારક દોટ મૂકતું હોય એમ નદીની સપાટી ઉપર ધરણી ધ્રુજાવનારા ડાબલાઓ ગજવતું ઘોડાપૂર આવ્યું.\n\nકહે છે કે એના ઘૂઘવાટા સારા શહેરમાં મેઘની ગર્જના જેવા સંભળાયા હતાં. ઘર ઘર જેવડા ઊંચા ઘોડા માથે સફેદ ભમરીઓ ઘુમાવતા ધસ્યા જ આવ્યા. એકની પાછળ એક - એકની પાછળ એક-- એક ની પાછળ એક -અક્રાંડ તાંડવનું હયદળ એક ઘટ્ટ દીવાલની જેમ ધસ્યું જ આવ્યું. મોટા જુવાળના ઘોડા સાથે અથડાયું. સમંદરના ઘોડા ને નદીના ઘોડા અથડાયા. આભનું\n\nપેટાળ ચીરી નાખે એવા કડાકાઓ થયા. સાગરના ઘોડાઓએ મચક ન આપી, માર્ગ ન આપ્યો ને જેમ લડાઇની કડાંભીડ થોડીક ચાલે, ભયાનક કડાકાઓ થાય અને વિજેતાની અભંગ ટક્કર સામે પરાજિત હયદળ મેદાનમાંથી નાસીને તમામ શિસ્ત ભૂલીને ચોપાસ વેરાઈ જાય તેમ સમદરના ઘોડાની ટક્કર સામે લાચાર\n\nબનેલા નદીના ઘોડા કાંઠા ઉપરના અનેક નાના મોટા માર્ગે ચોપાસ ફેલાઈ ગયા. ને જ્યાં ફેલાયા ત્યાં પોતાના મહાપરાજયનો મહારોષ ઠાલવવા લાગ્યા.\n\nસુરત શહેરના લોકોને શું થાય છે એની સૂઝ પડે એ પહેલાં તો નદીનાં પાણી શહેરમાં ઘુસી ગયાં ને ઊભી વાટે દોડવા માંડ્યાં. નીચાણના ભાગો ઉપર પાણી રેલાયાં, ને ઊંચા ને ઊંચા ચડવા જ લાગ્યાં. એક તરફ મોટા જુવાળનાં પાણી નદીનો દરિયાપંથ રોકીને પડ્યાં હતાં ને બીજી બાજુ નદીમાં પાણી તો ઝપાટાબંધ ચડતું જ રહ્યું. ને જગતનાં ભયંકર દ્રશ્યોમાંય એક પરમ ભયંકર દ્રશ્ય જોનારાઓએ જોયું. આટલું પ્રચંડ પૂર, આટલા ભયંકર ઘોડાઓ--છતાં નદીનું વહેણ અવળું થયું. પૂરે ચડેલી નદી અમાસના જુવાળના હેલાળે ચડેલો સાગર જ્યારે થપાટ મારે છે ત્યારે સેંકડો વર્ષોનાં એકાદ ભયંકર ઘડીએ એકાદ નદીમાં પાણી અવળાં વહે છે. નદી જાણે દરિયાથી વહેતી આવીને પાછી જાય છે, ત્યારે પગલે પગલે તસુએ તસુએ એ તાંડવ કરે છે.\n\nસુરત આગળથી તો જાણે નદીનાં પાણી આગળ વધતાં થંભી ગયાં. પાણી નો ધોધ બધો શહેરમાં જ ઠલવાયો. પાણીનાં પૂર શહેરમાં પથરાયાં. ઘૂમરીઓ વળવા માંડ્યાં. મકાનો જાણે કાગળનાં બન્યાં હોય એમ નીચે બેસવા માંડ્યાં. મહાસાગરમાં ઓલ તણાતો હોય એમ આટકાટ, ઝાડપાન, પશુઓ, માણસો ગોથાં ખાવા લાગ્યાં. માણસ માત્રની જાણે મતિ મૂંઝાઈ ગઈ. આ તો સાગરે માઝા મૂકી. ભાગી છુટાય એટલાં માણસો જીવ લઈને ઉપરવાસે ભાગ્યાં. સેંકડો મકાનો તણાયાં. સેંકડો માણસો તણાયાં. હજારો બરબાદ બન્યાં. ને તમામ બરબાદી ઉપર નદીઓના ઘોડાઓ વકરેલો ગેંડો જેમ ખળું ખૂંદે એમ ખૂંદવા લાગ્યા.\n\nજ્યાં સહુ પોતાની સલામતીની ચિન્તામાં પડ્યા હોય ને જ્યાં નદીનાં પાણી ભયંકર ચોકસાઈથી શહેરના મધ્યભાગથીયે આગળ ને આગળ જ ધપતાં હોય, ત્યાં કોણ કોની ફિકર કરવા રોકાય ?\n\nમાનવીની બીક જેમ ચેપી છે તેમ માનવીની બહાદરી પણ ચેપી છે. સામે ખડા થયેલા ભયથી ભાગતાં બધાં જ માણસો કાયર નથી હોતાં. સ્મશાનમાં પગ ન મૂકનારાં બધાં જ માણસો કાંઈ\n\nભૂતથી ડરનારાં નથી હોતાં. કેટલાય માનવીઓ નાસે છે - માત્ર એટલા માટે કે ઊભાં રહીને શું કરવું એની એમને ગમ નથી પડતી. એવાં માણસોને રોકનાર ને કામે લગાડનાર એક જણ\n\nનીકળ્યો. નદીને સામે કાંઠે એક હડમાનનું મંદિર હતું. મંદિર તો શુ સ્થાનક હતું. પાસે ઝૂંપડું હતુંં ને તેમાં એક બાવા રહેતો હતો. પડછંદ દેહનો ને ઘડીભર તો આભને ય થોભ દે એવા સ્નાયુ\n\nઓ વાળો. મૂળભારથી એનું નામ. સામાન્ય સંયોગોમાં એને ગામની ખેવના ન હતી ને ગામને એની પરોજણ ન હતી.\n\nઅસામાન્ય સંયોગમાં એ બાવો નદીનાં પાણીમાં પડ્યો. તણાતાં લાકડાં એણે પકડ્યાં, તણાતાં માણસો એણે આંતર્યાં. એમને લાકડાં પકડાવ્યાં. એમને તીરકસ દોરતો ગયો. ને એમ એ જીવ\n\nબચાવતો ગયો. એનું જોઈને કંઈક તરવૈયાઓ ઘૂમરી ખાતા પાણીમામ પડ્યા. કોઈને જરા વધારે અક્કલ સૂઝી. એમણે તરાપા બાંધ્યા ને વાંસડા લીધા. જોતજોતામાં નદીનો પટ આવા\n\nસાહસિકોથી ભરાયો. દૂરથી જોનારા રંગ દેતા જાય. અંદર પડેલાઓ એકબીજાને પડકારતા જાય. એમ ને એમ તેઓ એ બાવા મૂળભારથી પાસે આવ્યા, ને એનાં ચીંધ્યાં કામ કરવા માંડ્યા.\n\nને પૂરનાં પાણી ચડતાં જ જતાં હતાંં. જુવાળના ખારાં પાણી હજી મીઠાં પાણીને ચમક આપતાં નહોતાં - બલકે સામી ઠેલ જ મારતાં હતાંં. ને પાણી ગોળ ગોળ ઘૂમતાં હતાંં. આટકાટ, ભંગાર,\n\nમરેલાંઓનાં શબો એટલામાં ને એટલામાં ઘૂમતાં હતાંં. તરવૈયામાં જખમી થનારા તારાઓની સંખ્યા વધતી ચાલી. ને ભંગાર- વેરવિખેર ભંગાર ધીમે ધીમે એકઠો થતો ઘટ્ટ થતો તરતા\n\nબેટ જેવો બનતો હતો.\n\nએકાએક દૂરથી જોનારાઓના કંઠમાંથી એક કાળી ચીસ ઊઠી, પાણીના ઘૂઘવાટને પણ વીંધીને તીરની જેમ આગળ ચાલી, ' સંભાળો...સંભાળો....મહારાજ......મહારાજ ...!'\n\nનદીપટ ઉપરના તરવૈયાઓએ ચીસથી ચમકીને જોયું અને નર્યાં નીતરતી હેબતથી એમની છાતીનાં પાટિયાં જ સાવ બેસી ગયાં. જાતભાતના ભંગારનો એક ધીંગો રીંગો અત્યાર સુધી નાનકડા હિમાલયના ગાંભીર્યથી નદીના પટ ઉપર આમથી તેમ હીંચક્તો હતો. એનામાં જાણે શયતાની પ્રપંચ જાગ્યો હોય, શયતાની જીવ પુરાયો હોય એમ એકાએક ઝનૂને ચડેલી સૂસવાટથી\n\nખૂની, તરસ્યા વેગથી એ ભયાનક સાગર સવારીએ ઊપડી ચૂક્યો--- ને બે બાઈઓને લાકડા મોભને વળગાડી બાવો મૂળભારથી કાંઠા તરફ દોરતા હતાં એના ઉપર જઈને એ\n\nભંગારની સૂસવાટને પ્રચંડ થપાટ મારી. ગોફણમાંથી ગોળો છૂટે એમ લાકડાનો મોભ નદીનાં પાણીની સપાટી ઉપરથી અધ્ધર હવામાં પવનમાં તણખલું ઉડે એમ ઊડ્યો. એમાં એક છેડા\n\nએ વળગેલી બે બાઈઓને અધ્ધર હવામાં ઘુમાવીને દૂર દૂર ફેંકી દીધી. બીજે છેડે મોભનો દોર આપતા બાવા મૂળભારથીની છાતીમાં મોભનો છેડો જાણે ઘુસી ગયો ને અધ્ધર ઊડેલા\n\nમોભના છેડા સાથે જડાઈ ગયેલા બાવાની છાતીમાંથી લોહીના લાલ ફૂવારા ઊડ્યા ને એના છાંટા આસપાસ વેરાયા. બન્યું એમ. મોટા જુવાળનાં પાણી તો કાનૂન પ્રમાણે સભર થઈ ગયાં, પછી વળવા માંડ્યાં. જુવાળનાં પાણીમાંથી સાગરની ઠેલ હઠી ગઈ કે બકરાની ગરદનમાં કસાઈનો છૂરો જેમ ઘૂસે એમ પૂરના વેગથી ગાડાતૂર બનેલાં નદીનાં પાણીએ સાગરના પાણીને ચીરીને એમાં પોતાના ભયાનક વેગનો કેડો પાડ્યો. પૂરના બહોળા પટમાં પથરાયેલાં પાણી એક સાંકડી ગલીમાંથી જાણે સિંહની ફાળ ભરતાં ને સિંહની ગર્જના કરતાં દરિયામાં ઠલવાઈ રહ્યા. પૂરનાં પાણીએ ભયાનક વેગ પકડ્યો ને જયાં એણે દરિયાના પાણીમાંથી પોતાને માટે સાંકડો પટ ચીરી નાખ્યો હતો ત્યાં તો એ એટલા જોસથી વહેતા હતાં કે એમાંથી ઊડતા છાંટાઅએ ને ઘૂમરીઓ હજારો ફૂવારાઓ એક હારમાં ગોઠવ્યા હોય એમ દશ દશ બાર બાર ફૂટ ઊંચે ચડવા લાગ્યા. ને ભંગાર, આટકાટ વગેરેએ એ સાંકડી નાળમાં તો આંખો ભમી જાય એટલો વેગ પકડ્યો હતો. શહેર તરફના ભાગના તરવૈયાઓ તો માંડ માંડ પાછા આવ્યા, પરંતુ એ ભયંકર નાળને સામે છેડે જે મંદભાગી તરવૈયાઓ રહી ગયા હતાં તેમાંથી તો કોઈ બચ્યું નહિ. પૂર જાણે પોતાનો રોષ દાખવી લીધો, ને પોતાની શયતાની તાકાતનો છેલ્લો પરચો બતાવ્યો. માણસથી લાતથી જેમ હવામાં પગદડો ઊડે એમ ભંગારની થપાટથી હવામાં અધ્ધર ઊડેલો એ મોભ, મોભને એક છેડા સાથે જાણે પોતાના લોહીથી પોતાની છાતી જડી દેતો હોય એવો બાવો. હવામાં ચોપાસ ઊડેલો એના લોહીના છંટકાવ... બીજી પડે બાવો મોભમાંથી છૂટીને લગભગ પંદરેક ફૂટની ઊંચાઈએથી નીચે પડ્યો. મોભ આગળ પાણીમાં પડ્યો. એક ટપ્પો ખાઈને આગળ પડ્યો એને પોતાનું ભયંકર કામ પૂરું કરીને જાણે પોતાને વતન જતો હોય એમ સાંકડી નાળમાં પેસી ગયો.\n\nભયંકરમાં ભયંકર વાતોને પણ આખરે છેડો હોય જ છે તેમ મોટા જુવાળની બીજી ભરતી ચડે એ પહેલાં પૂરનાં પાણી વધારે ને વધારે પહોળી થતી સાંકડી નાળ વાટે દરિયામાં ઠલવાતાં જ\n\nગયાં. ઉપરવાસથી ઘોડાઓની કૂચ કદમ બંધ થઈ હતી. ઓથાર શમ્યો હોય એમ તાપીની રેલ એના છ ક્લાકના સર્વ સંહારરૂપે જ નામશેષ રહી. એ આખીય ભયંકર રાત નાસભાગ કરેલાં માનવીઓએ પોતે પોતાનાં વિખૂટાં પડી ગયેલાં ખોવાઈ ગયેલાં સંબધીઓની ભાળ લેવામાં કાઢી. ખદબદતા કાદવનાં કાંપમા સેકડો આગિયાઓ કૂદાકૂદ કરતાં હોય એમ નાનામોટા દીવાઓ જળસંહારના મેદાનમાં આમથી તેમ ફરી રહ્યા હતાં. ક્યાંય ન પત્તો લાગતાં રૂદન ઊઠતાં ઠેરઠેર ચડતાં પૂરની થપાટોથી ઓવાળ ઘસડાઈ ઘસડાઈને ચિત્રવિચિત્ર જગ્યાએ ઘસડાયાં હતાંં. એમાં કેટલાંક તો ફાટી ગયાં હતાંં. કેટલાક ઢગલો થઈ ગયાં હતાંં, કેટલાકનાં છાપરાઓ તણાઈ ગયાં હતાંં. કેટલાંક આસપાસ બધે ઓવાળ વીંટળાઈ જવાથી ઉગરી ગયાં હતાંં. ' જેને દૈવ મારે છે એને કોઈ બચાવી શકતું નથી.' 'જેનાં રામ રખવાળાં કરે છે તેને માઝા મૂકતો મહાસાગર પણ કાંઈ કરી શકતો નથી ' એ હજારો વર્ષની લોકોની અંધશ્રધ્ધાના થોકબંધ પુરાવાઓ મળી આવતા હતાં.\n\nપ્રલય પછીની જાણે કાલરાત્રી આવી હોય એવી એ અખૂટ અને કાળજુ ચીરી નાખે એવી અમાસની રાત આખરે પૂરી થઈ. લોકોનો ફડફડાટ હતો કે નદીમાંથી પૂરનાં પાણી જો ત્રણ ચાર કલાકમાં\n\nસાગરમાં ઠલવાઈ જાય નહિ, તો પાછો રાતનો જુવાળ ચડતાં ફરીને પાણી ગામમાં ચડશે. એ ફફડાટ પણ શમ્યો. એક મુગલાઈ કુમાવિસદ્વારની પ્રેમપાત્રી ગણિકાના નામ ઉપરથી સ્થપાયેલું\n\nએન વિકાસ પામેલું આ શહેર એ ગુણિકાના અંતિમ હાલ જાણે ભોગવી રહ્યું. કાળના અચાનક અને ભયંકર સપાટાથી કો જુવાન ગણિકાનો દેહ જેમ છિન્નભિન્ન થઈ જાય એમ સુરત શહેર\n\nવિફરેલી મહાનદી ને માઝા મૂકેલા સાગર વચ્ચેના દ્વંદ્વમાં છિન્નભિન્ન થઈ ગયું.\n\nચોપાસ ઓવાળના ગંજના ગંજ ખડકાયા હતાં. ચોપાસ ઢોરઢાંખર, ને માણસના પિંખાયેલા છુંદાયેલા પિંડ જેવા બનેલા દેહો પથરાયા હતાં. ઉપર આકાશમાં ક્યારની એ ગીધોની સિસોટીઓ\n\nબજવા માંડી હતી. કાગડાઓનું કાળું વાદળ તોળાઇ રહ્યું હતું, ને પાગલપણનું ઝનૂન ઊતરતાં વધારે ઓશિયાળી અને વધારે હારણ બની હોય એમ તાપીનો પાતળો પ્રવાહ ભારે પરિશ્રમ\n\nપછીના થાકથી થાકેલો દેખાતો વહેતો હતો.\n\nમકાનોના છાપરાઓ ઉપર કયાંક માનવદેહો પડ્યા હતાં. મહાનદીએ મહાપરિશ્વમ કરીને ગવરીશંકરનો સંસાર થાક જાણે એનાં માથા ઉપરથી ઉતારી લઈને પોતાના ખોળામાં લઈ લીધો\n\nહતો. ગવરાનો તમામ ઉપજીવી અને સંસારથી દાઝેલો પરિવાર મહાનદી ઉપાડી ગઈ હતી. ઘરમાં પાણી ભરાવા માંડ્યું ને જીવ બચાવવા ગવરો, એની સ્ત્રી, એની દીકરી અને વિધવાઃ-અવિધવા વહુઅરૂઓ ઉપલે માળ ચડી ગયાં. એ સમયની બૂમાબૂમ અને હાંફળા દોડાદોડ દરમિયાન ગવરાએ એમનાં દર્શન કરી લીધાં. એમના અવાજો સાંભળી લીધા. એમના ઉત્પાતો જોઈ લીધા, ત્યાર પછી ગૂંગળાવી નાંખે એવી સફેદ ને મેઘધનુષના રંગોથી ભરેલી ને એને જાણે ભીંસી નાંખવા માગતી હોય એવી ચાદર જાણે એની આસપાસ વીટળાઈ વળી.ત્યાર પછીન જાણે એ દૂર્બળ દેહોની ફરીને ઝાંખી કરી,ન તો એમના અવાજો દૂરથી કે નજીકથી સાંભળ્યા ! જળ ઉપર સવારી કરીને ગવરાના સંબંધો ને એ સાંસારિક સંબંધમાંથી નિષ્પન્ન થયેલી ઉપાધિઓ અને આધિઓ જાણે ભવસાગરને પેલે પાર ચાલ્યાં ગયાં. પોતાના સ્વજનોની નિષ્ફળ શોધ કરતા ગવરાએ એક મકાનના છાપરા ઉપર એક તોતિંગ ઝાડ ઉપર ભીષ્મની જાણે બીજી બાણશૈયા હોય એમ બાવા મૂળભારથીને પડેલા જોયા. પોતાની નિઃસીમ તાકાત અને નિર્ભર છાતીનું અરમાન ધરતા એ માનવીની છાતીમાં મોટો ખાડો પડ્યો હતો. લોહી ધોવાઈ ધોવાઈને આખી ય એ કદાવર કાયા સંગેમરમર જેવી સફેદ બનિ ગઈ હતી.એ હામવંતો માનવી જાણે મોતને એટલી જ હામથી ભેટ્યો હોય એમ એની આંખો ઉઘાડી હતી ને જ્યાં એનો આત્મા સંચર્યા હતો એ આભ સામે જોઈને મહાકાલને કહેતી કે, ' મારી તાકાતના અરમાનમાં મેં જિંદગી દરમિયાન તમામ ભૌતિક સમૃધ્ધિ ગુમાવી હતી ! એજ અરમાનમાં આજ મારી આધિભૌતિક સમૃધ્ધિ પણ ગુમાવું છું અને જેમ જીવતાં મને અફસોસ થયો નથી તેમ મરતાં પણ કોઈ અફસોસ થતો નથી. '\n\nગવરીશંકરના અંતરમાં અત્યારે વિચિત્ર મનોમંથન ચાલતું હતું. તનથી ગરીબ, મનથી ગરીબ, ધનથી ગરીબ એવા માનવીના ગોચર અગોચર ચિત્તવ્યાપારમાં બહુ ઊંડું અવગાહન કરવું\n\nજોઈતું નથી. ગવરીશંકરના સંસારથી હારેલા, સમાજથી થાકેલા, ને સંતાપથી ત્રાસેલા ચિતાના ઉંડાણમાં જાતજાભાતની ઘૂમરીઓ વળતી હતી. એનો તમામ બોજ લૂંટાઈ ગયો હતો ---કે\n\nહળવો કરવામાં આવ્યો હતો ? સમસ્ત સ્ત્રીવર્ગની જળસમાધિ અને..... જવા દો એ બધી વાતો. ગવરો પોતે જ જ્યાં પોતાના ચિત્તની અતળ ગુફાઓમાં નજર કરવા માગતો નથી ત્યાં\n\nઆપણે શા કાજે હેરણાં હરવા જવું ?\n\nગવરો મૂળભારથીને દીઠે ઓળખતો હતો. લાંબી વાતો તો એ જાણતો ન હતો. પરંતુ નદીપારના હડમાનના બાવાજી તરીકે એણે એને અને ગૌતમને જોયા હતાં. બાવો સારો માણસ ચે એવી\n\nલોકવાયકા એણે સાંભળી હતી. ને બાવો બહાદર માણસ હતો એ એણે અનેકોની સાથે નજરે જોયું હતું. એણે બૂમ પાડી. એની બૂમમાં ડૂબતાં માણસોને બચાવવાને ઘોડાપૂરના તોફાને\n\nચડેલી નદીમાં ઝંપલાવનાર માનવીનાં આવાં કપરાં મોત સામે ફરિયાદ હતી. એ બૂમ સાંભળીને થોડાં માણસો એકઠાં થયાં. બાવાજીના આવા અકાળ અવસાન ઉપર એમણે સહુએ ઘણો\n\nખેદ વરસાવ્યો. ક્યાંકથી કોઈકથી સીડી લાવ્યું ને ચારેક માણસો છાપરાં ઉપર ચડીને ગવરા પાસે આવ્યાં. એમણે બાવાજીને જોયા ને એમને કંઠમાંથી અરેરાટી છૂટી ગઈ. ક્યાંકથી ખાટલો\n\nઆવ્યો. જેમ તેમ કરીને ઉપર ચડાવ્યો. એના ઉપર ચાર જણાએ બાવાજીની લાશ ઝાડની ડાળીઓમાંથી આસ્તેથી સેરવીને નાંખી. ધીમે ધીમે ખાટલો સીડી વાટે નીચે ઉતરવા લાગ્યો.\n\nબાવાજીની કેડમાં કાંઈક ભરાયેલું. ઝાડની ડાળીઓ સાથે ખેંચાઈ, કાંઈક ફાટી ઢીલું થઈ એ છૂટું પડીને ઝાડનાં પાંદડાઓની વચમાં પડ્યું હતું. ગવરાએ એ ઉપાડી લીધું. ખૂબ લુગડાંના ગાભામાં એ વીંટળાયેલું હતું. ગવરાએ દબાવી જોયું. આખું ભીનુંભીનું હતું, છતાં પોથીના પાનાં જેવું હતું. ગવરાને લાગ્યું કે એ બાવાજીની શાસ્તરની પોથી હશે. એ લઈને ધીમે ધીમે નીચે ઉતર્યો. ત્યાં તો આસપાસ ફરી વળ્યા કે બાવા મૂળભારથીનું શબ મળી ગયું છે. નજીક અને દૂરથી બાળકો અને સ્ત્રીઓ, બુઢ્ઢાંઓ અને જુવાનો દોડતાં આવ્યાં. નદીમાં ઝંપલાવીને ડૂબતાં તણાતાં માનવીઓને ઉગારવાંનો એણે લીધેલો અથાગ પરિશ્રમ તો ક્યારનોય જાણીતો થઈ ગયો હતો. એની સાહસિકતાની અને તાકાતની, એની હિંમતની ને એની કર્તવ્યપરાયણતાની\n\nવાતો તો ક્યારનીય કર્ણોપકર્ણ વહેતી થઈ હતી. કેટલાંય ઘરોમાં તો એની હામનાં જીવતાં પ્રતીકો મોજૂદ હતાંં. આવો પરોપકારી માણસ, આવો હામધર માણસ ભારેમાં ભારે વસમા મોતને ભેટ્યો એ વાત જાણે સાંભળી એને દુઃખ કરનારી લાગી.\n\nશ્મશાન જેવું એ દિવસે તો આ હતભાગી શહેરમાં રહ્યું ન હતું. માથે ગીધડાંના ટોળાં ઊડતાં હતાંં. સમળી અને કાગડાઓના વાદળોથી સારા શહેર ઉપર જાણે સૂરજ ઢંકાઈ ગયો હતો. જ્યાં\n\nલાશ મળે ત્યાં તરત ઓળખીતાંઓ, સગાંઓ અને અગ્નિસંસ્કાર કરી દેતા હતાં. ને આમ અગ્નિમાં જલતી લાશો ઉપર પણ ગીધો ચોટ નાખતાં હતાંં . એટલે વાંસડાઓ ને ઝાડોની ડાળીઓ\n\nકાપી કાપીને એ મૂરદાંચોરોને મારી મારીને ભગાવવાં પડતાં હતાંં. ચિતાઓ સળગતી ને બુઝાઈ જતી ને ફરી સળગાવવી પડતી. એક સકખી પ્રગટેલી ચિતામાં આસપાસના શબોના\n\nઅગ્નિસંસ્કારો પણ કરવામાં આવતા. કોઈની દોરવણી જેવું હતું નહિ. દિગ્મઢ થયેલું સરકારી તંત્ર મૂર્છામાંથી જાગ્યું જ ન હતું. ને સરકારી અમલદારો ને નોકરો પોતપોતાની વૈયક્તિક\n\nવિપત્તિઓમાંથી ઊંચુ માથું કરી શકે એમ ન હતું. લોકોએ આપમેળે સ્વયંભૂ સહકાર અને સંસ્કારથી આ કાર્ય પતાવવા માંડ્યું હતું. લાશો રઝળે એ ધર્મદ્રષ્ટિએ ખરાબ કહેવાય પરંતુ એ જો\n\nસડે તો શહેરમાં ભયંકર રોગચાળો ફાટી નીકળે એ સમજવામાં ઝાઝા વૈદકગ્નાનની જરૂર પણ ન હતી.\n\nબાવા મૂળભારથીના શબને પણ ત્યાં જ અગ્નિસંસ્કાર કરવામાં આવ્યો. ભારથી બાવાને અગ્નિદાહ દેવાય કે ભૂમિદાહ દેવાય એની ચર્ચામાં ઊતરવાનો ત્યાં કોઈને અવસર ન હતો. પડી\n\nગયેલાં ઘરોનાં મોભ ને પીઢિયાં, બારણાં અને બારીઓ ફરતાં સુક્કા ઘાસના તાપથી એની લીલવણી ઉકળતી જાય, ખદબદતી નીતરતી જાય, આગ પકડે, મૂકી દ્યે. બુઝાય, વળી પ્રગટે\n\nએમ કરતાં કરતાં ભીનાં લાકડાઓ આખરે બંગડી જેવાં બળે....\n\nને એમ બાવો મૂળભારથી પોતાના કાંડાબળના અરમાનની છેલ્લી સુગંધ સાથે સરગાપુરી સંચર્યો. મુલક કાઠિયાવાડનો. તાલુકો સરવૈયાવાડ. એ તાલુકામાં એક ઠકરાત સેજલપુર .\n\nસેજલપુરનો ગરાસિયો પહાડ જેવા અડગ મૂળુમાણેક સાથે કાંડાબળ ભિડવવા ગયો એમાં ગામ ગરાસ ખોઈને બાવો થયો. માઝા મૂકેલા મહાસાગર ને ગાંડી બનેલી નદી સાથે કાંડાબળ\n\nભિડાવવા ગયો અને જીવ ખોઈ બેઠો. પરંતુ એના છેલ્લા અસ્થિમાંથી નીકળતા છેલ્લા લીલા ઘૂમ સુધી એનું કાંડાબળનું અરમાન અભંગ રહ્યું. આ એમ બાવા મૂળભારથી સ્વર્ગે સંચર્યો.\n\nબાવાનું સ્થાનક અને એનું કાચું ઝૂંપડુ તો તણાઈ ગયાં હતાંં. ને જ્યાં એના સ્વયંભૂ હડમાન પોતાના સિંદૂરિયા ભભકાથી વિરાજતા હતાં ત્યાં તો મોથોડા ઊંડા ખાડાઓ ખોદાયા હતાં. બાવા\n\nપાસે કોઈ મિલકત હોય કે ન હોય, હોય તો એ બચી શકી ન હોય એમ સામુદાયિક અભિપ્રાય હતો. ને ઘણાં માણસો જ્યાં પોતપોતાની મિલકતના વલોપાતમાં પડ્યાં હોય ત્યાં પારકાની ઉપાધિ વહોરવાને કોઈ તૈયાર ન હોય.\n\nએટલે ગવરાને બાવાજીનું ફીંડલું મળ્યું એમાં કોઈ ને રસ ન દેખાયો. ફીંડલું આમે પોથી જેવું હતું ને ચપટી રાખ જેવું હતું. ને રાખ પણ ચિતામાંથી તારવેલા અસ્થિનાં ફૂલ જેવી હતી. જે\n\nથોડાએ ગવરા પાસેથી એ ફીંડલું જોયું એઓને તો એ બધું કોઈ તાંત્રિકના સાજ જેવું દેખાયું. ગવરો એ પોતાને ઘેર લાવ્યો. કાગળો ભીના થયા હતાં. એને સૂકવવા ખાતર એમ ને એમ\n\nરાખી મૂક્યા. ગવરો હવે એક રીતે નવરો હતો. ઘરમાં હાથે રાંધવાનું એને હતું. પ્રભુરામ પોતાનું સર્વસ્વ ગુમાવી બેઠા હતાં. પેઢીમાં એ હજી મુનીમ હતાં. પણ એમનાં મકાન નવેસરથી\n\nન બંધાય ત્યાં સુધી પેઢીમાં જ રહેવાનું હતું એમને. ને એમના ઘરમાં જે કાંઈ એમની કમાઈની, એમની મોટાઈની, એમના અભિમાનની રિધ્ધિસિધ્ધિ હતી એ તમામ તો સાગરની વાટે\n\nચાલી નીકળી હતી. પ્રભુરામ એકાકી થઈ ગયા હતાં, ખાખી થઈ ગયા હતાં, બેધ્યાન થઈ ગયા હતાં. હવે ગવરો એક માત્ર એનો આધાર હતો, પણ ગવરા માટે પેઢીના કામ સિવાય\n\nએનું અંગત કામ કાંઇ ન હતું. ગવરો પ્રભુરામને પોતાને ઘેર લઈ આવ્યો હતો. ઇશ્વરની એ કરુણા હતી. પાણીના તરંગનો એ પ્રત્યક્ષ પરચો હતો. તોતીંગ હવેલીઓ તણાઈ ગઈ હતી,\n\nત્યારે ગવરાનું અરધ લાકડાનું ઈંટાળિયું છોતરાં જેવું મકાન પાણીના મારની વચમાં ઊભું રહ્યું હતું. એમાં પાણી ભરાયું હતું બેયે બેય માળમાં . ને ગવરાને ગવરાનો સરસામાન ફેરવવાને\n\nમજૂરો આવ્યા એમ બારીબારણા વાટે પાછું નીકળી ગયું હતું. સજ્જન માણસો મળવા આવ્યા હોય અને પાછા ચાલ્યા જાય એમ કશી ગુંડાગીરી પાણીએ મકાનની દીવાલો ઉપર આચરી\n\nન હતી. કલાકોના કલાકો સુધી બેધ્યાન પ્રભુરામ ને બેતમા ગવરો સામસામા એકબીજાનાં મોં જોઈને મૂંગા બેઠા રહેતા હતાં. દિવસો ગયા ને સુરત શહેરના જખમો સુકાયા. માસ ગયા\n\nને જખમ રૂઝાવા માંડ્યા. પરંતુ પ્રભુરામ અને ગવરો બેમાંથી એકેય ચિત્તને છાઈ વળેલી મુર્છા વળી જ નહિ. શું હતું ને શું થઈ ગયું એની વિચાર ગૂઢતામાંથી એ બહાર આવ્યા જ નહિ--\n\nકોઈ ઘનઘોર જંગલમાં માનવી ભૂલા પડ્યા હોય એમ.\n\nએકદા પ્રભુરામ ઘરમાં આંટા મારતા હતાં એમણે છાજલી ઉપર વેરવિખેર પાનાં જોયાં.\n\n' ગવરા, આ શું ?'\n\n' બાવાજીનું એક માત્ર સંભારણું રહી ગયું છે. ' ગવરો ઊઠ્યો પાનાં ભેગાં કરવા માંડ્યા, ' બાવાજીની લાશ મને મળી ત્યારે આ મળ્યું. ઘેર લાવ્યો ભીનું હતું તે સૂકવવા મૂક્યું પછી ભૂલી ગયો !'\n\n' ક્યા બાવાજી ?'\n\n' મૂળભારથીજી. નદીની રેલમાં માણસોને બચાતાં એક મોભ એમને છાતીમાં વાગ્યો ને મરી ગયા એ. '\n\n' મૂળભારથી-- મૂળ ભારથી !' પ્રભુરામ બડબડ્યા. નદીની રેલની બાબત સિવાય પણ એનું\n\nનામ પોતે ક્યાંક સાંભળ્યું છે એમ પ્રભુરામને લાગ્યું ને એની અર્ધકુંઠિત યાદશકિત એના હૈયામાં\n\nએ નામની પિછાન શોધવા જાણે ધૂમવા લાગી.\n\n' મૂળભારથી.....મૂળભારથી...મૂળભારથી !' પ્રભુરામ માથું ખંજવાળવા લાગ્યો, ' મૂ ળ ભા ર થી ? '\n\nમાણસનું સર્વસ્વ જ્યારે જાય છે ત્યારે હંમેશા અભિમાની માનવી કરતાં નરમ માણસની સ્થિતિ ઓછી વિષમ હોય છે. સ્થિતિસંપન્ન માનવી કરતાં ગરીબની સ્થિતિ ઓછી શૂળ કરનારી હોય છે\n\n. એ બિચારાઓ પાસે ખોવાનું જ શું હોય છે ? ગરવાએ જોયું કે પ્રભુરામ મૂળભારથીનું નામ એના પૂર્વાપર સંબંધમાં યાદ કરવા મથે છે. પાનાં ભેગાં કરીને, ગોઠવીને બાંધવાની દોરી\n\nજેવું કાંઈક શોધતો ગવરો બોલ્યો, ' મૂળભારથીજી નદીપાના હડમાનના બાવાજી હતાં. આશાબેનને ધેર આવતા જતા હતાં. ગૌતમભાઈને ને એને...' એકાએક ગવરો હેબતાઈ ને થંભી ગયો\n\n. આશા ને ગૌતમનાં નામો એ પ્રભુરામ પાસે બોલ્યો ! એ ધૄષ્ટતા બદલ પ્રભુરામ શું કરશે એને ?\n\n' આશા....' પ્રભુરામ બબડ્યા. ' આશા..... ' ક્ષણભર પ્રભુરામ દીવાલ સામે તાકી રહ્યા. એની આંખો જાણે દીવાલને વીંધી નાંખશે. બીજી પળે એમની આંખોમાંની આંસુની ધારા નીકળી.\n\nએમની છાતીમાં પ્રાણને ગૂંગળાવે એવાં ધ્રુસકા ઊઠ્યા. ગવરો તો મૂઢ જેવો આ દ્રશ્ય જોઈ રહ્યો. ભઠ્ઠીમાં પકવેલી માટી જેવો નક્કર અને બરડ એવો પ્રભુરામ વરસાદમાં ભીંજાઈ ને જાણે પોચો બની ગયો હતો.\n\n' ગવરા ! ભાઈ ! તું તો આશા જોડે હળતો ભળતો રહેતો હતો ને ?'\n\n' જી...જી...' ગવરાને સૂઝ્યું નહિ કે શો ઉત્તર દેવો.\n\n' તને ખબર નથી આશા ક્યાં છે? ગવરા મારા ભાઈ ! મારું કોઈ રહ્યું નથી. ભાઈ ને ભાભી દેવ જેવાં હતાંં તે હું હાથે કરીને ખોઈ બેઠો. બૈરી હતી તે ખોઈ બેઠો. ગવરા, હું એકલો પડી ગયો.\n\nસાવ એકલો પડી ગયો. ભાઈ ! મને આશાને શોધી દે ને . કે એય આ રેલમાં....' ગવરાનું હૈયું દ્રવી ઊઠ્યું. આ એક બાબતમાં તો એ આ અભિમાન ગળેલા માણસને આશ્વાસન આપી શકે\n\nએમ હતો. ' જી. આશાબહેન આંહી હતાંં જ નહિ. એ તો ક્યારનાંયે મુંબઈ ગયાં છે. '\n\n' હે ભગવાન ! હજી શું મારા ઉપર તારી દયા છે ? ' પ્રભુરામથી બોલાઈ જવાયું. ' ગવરા, તું ગમે તેમ કર. પણ મારી છોડીને મારી પાસે લઈ આવ. તું મુંબઈ જા. કહેજે આશાને, તારો બાપ\n\nતારા પગમાં પાઘડી ઉતારીને તારી માફી માગે છે. તું મારી દીકરી છો ને દીકરી થઈને બાપની ખબર રાખવા આવ. તાર વરને મારો દીકરો કરી રાખીશ. ગવરા, તું જઈશને ? '\n\n' જરૂર જઈશ, જરૂર જઈશ.' ગવરાએ પોતે પાનાં બાંધતો હતો એ દોરીને એવો તો આંચકો માર્યો કે દોરી તૂટી ગઈ ને પાનાં ફરીને ગોઠવવા પડ્યાં. પ્રભુરામે પાનાં હાથમાં લીધાં. ને એને\n\nચમક આવી ગઈ. એની આંખમાંથી આંસુની ધારા વહેવા માંડી. 'ગવરા ! ' એમનો અવાજ એકદમ રૂંધાઈ ગયો, ' આ જો તો ખરો !'\n\nગવરાએ પ્રભુરામનું આપેલું પાનું હાથમાં લીધું, વાંચ્યું,\n\n\" નીલદર્પણ\"\n\n{ ભારતના મજૂરોની ગોરા બગીચાવાળાઓને હાથે થતી દુર્દશા, એમના ઉપર ગુજરતા અન્યાય અને જુલમ વગેરેનો ચિતાર આ નાટકમાં આપવામાં આવ્યો છે. }, લેખક, કવિ ગૌતમ\n\nપ્રભુરામે પાના એકઠાં કરવા માંડ્યા. કાળજીથી ગોઠવવા માંડ્યા. એમનો હાથ ધ્રુજતો હતો. એમના હોઠ કંપતા હતાં. એમની આંખો વીલાતી હતી. ને ગવરો અર્ધું સજરતો, અર્ધું ન સમજતો,\n\nમનમાં કરૂણા અનુભવતો, ચિત્તમાં પ્રસન્નતા અનુભવતો અનિમેષ નજરે જોઈ રહ્યો.\n\nસભાગ્ય સરકારી ખોફમાંથી બચવાને માટે ગૌતમે બાવા મૂળભારથીને સોંપેલું. ને બાવા મૂળભારથીએ સલામતી અર્થે પોતાના હડમાન નીચે બે હાથ ખાડો ખોદીને દાટેલું નાટક, મા તાપીએ ખોદી કાઢ્યું હતું. ને ઘણું તણાઈ ગયું, તોય આ નાનકડું ફીંડલું ઘૂમરીએ ચડાઅવીને એના રખવાળના દેહની સાથે સલામત મૂક્યું હતું. સેકડો માણસોનાં જીવન દાટીને સૂર્યપુત્રી તાપીએ પોતાના એક સંતાનનું દટાયેલું જીવન બહાર આણ્યું હતું !\n\n",
      "duration": "23 mins",
      "category": "Horror"
    },
    {
      "title": "એક બંધ મકાન",
      "story_name": "કવન તેની ઑફિસમાં બેઠો હતો. આજ દિવસ પણ સામાન્ય હતો. ચાર વાગ્યા હતા. ઑફિસમાં એક પ્યુન ચા લઈને આવ્યો તથા સાથે એક કાગળ પણ આવ્યો...તે ટ્રાન્સફર લેટર હતો...કવન જોઈ થોડો નિરાશ થયો, કારણકે આ બીજી વખત તેની બદલી કરવામાં આવી હતી હજી તેને નોકરી જોઈન કર્યા ને પણ દોઢ વર્ષ જ થયું હતું.\n\nતો ફરીથી બધો સામાન શિફ્ટ કરવાની મગજમારી અને નવી જગ્યા પર થોડા દિવસ અતડું પણ લાગતું...તેથી તેની બદલીથી થોડો નિરાશ હતો. કવન એક સીધો સાદો છોકરો જે હંમેશા પોતાનું કામ સમયસર કરતો સાથે હોશિયાર.. અને બહાદુર પણ હતો…\n\n“અરે આટલી જલ્દીથી” કવને કાગળમાં છેલ્લી લાઈન વાંચી તેમાં સોમવારથી જ નોકરી પર પહોંચવાનું લખ્યું હતું...કવન ઉભો થયો અને તેનાથી ઉપરી અધિકારીની ઑફિસ પાસે ગયો, ત્યાં પહોંચીને દરવાજો ખટખટાવ્યો અને અને અંદર પ્રવેશવાની મંજૂરી માંગી..\n\nતે મોટા અધિકારીએ માથું હલાવી ને અંદર પ્રવેશવા કહ્યું. કવન ખુરશીમાં બેઠો અને તેને વાત શરૂ કરી...સર હું મંગળવારથી નોકરી પર પહોંચી શકુ. આજે શનિવાર છે તો હું એક દિવસમાં\n\nશિફ્ટ નહીં થઈ શકુ…. અધિકારીએ વિચાર્યું અને થોડી વાર રહી બોલ્યા “ માફ કરજો પણ તમારે સોમવારે ત્યાં રિપોર્ટિંગ કરવું પડશે..હા, તમે રહેવાની ચિંતા ના કરતા, ત્યાં તમને રહેવા માટે ઘરની સગવડ કરી આપી છે. તો તમે ત્યાં રહી શકો છો.અત્યારે ત્યાં એક એન્જીનીયરની અત્યંત જરૂર છે તો તમારે ત્યાં પહોંચવું જ પડશે..”\n\nકવન નિરાશ થયો સાથે તે સમજી ગયો કે હવે કોઈ ચારો નથી, જવું જ પડશે….\n\nકવન અત્યારે ગાંધીનગર રહેતો હતો અને તેની નોકરી પણ ગાંધીનગરમાંજ હતી પણ બદલી થઈ તે ગામ અહીંયાથી 350કિમી દૂર હતું.\n\nતે મનમાં વિચારતો હતો તે આજે જ જરુરી પૂરતી ચીજવસ્તુઓ લઈને નીકળી જશે.\n\nસાંજે છ વાગ્યા નોકરીમાંથી છુટવાનો સમય થયો અને સર્વે ને ગળે મળ્યો કારણકે આજે તેનો આ જગ્યા પર છેલ્લો દિવસ હતો.\n\nઘરે પહોંચ્યો જરૂરી સામાન લીધો અને એક ટ્રાવેલબેગમાં ભર્યો અને તેની મમ્મીને ફોન કરી વાત કરી…\n\nતેની મમ્મીએ સર્વે સાંભળ્યું અને કહ્યું અચ્છા, બેટા સાચવીને જજે પણ તારે બદલી ક્યાં ગામમાં થઈ છે?\n\nકવને કાગળ કાઢ્યો અને જોયું તેમાં લખ્યું હતું, રામનગર, ગુજરાત અને મધ્યપ્રદેશની બોર્ડર”\n\nમમ્મીનો જવાબ આવ્યો “અચ્છા, હું અને તારા પપ્પા બે અઠવાડિયામાં તને મળવા આવીશું, તું શાંતિથી જજે અને તારું ધ્યાન રાખજે.”\n\nકવને ફોન મુક્યો અને મોબાઈલમાં ગૂગલમેપની મદદથી લોકેશન જોયું અને ત્યારે ખબર પડી કે આ બહુ નાનું ગામ છે. અને તે જંગલ વિસ્તારમાં આવેલું છે.\n\nકવન જવા નીકળ્યો અને ઘરને લોક માર્યું તે બસ બસસ્ટેન્ડ પહોંચ્યો અને બસની ઇન્કવાયરી કરી..\n\nબસના એક કંડક્ટર એ કીધું અહીંની કોઈ સીધી બસ નથી તને પંચમહાલની કોઈ નજીકની બસમાં બેસી જાઓ ત્યાંથી તમને આ ગામ જવાનું કોઈ પ્રાઇવેટ સાધન મળી જશે...અહીંથી કોઈ બસ નથી કે તે સીધી તે ગામમાં જાય.\n\nકવને ફરી સવાલ પૂછ્યો “અહીંથી પંચમહાલની બસ કેટલા વાગ્યાની છે?”\n\nબસ કંડક્ટરે કહ્યું રાત્રે ૧૦:૦૫ છે.\n\nઓહ ઓકે આપનો આભાર..\n\nહજી બસની વાર હતી, કવને બહાર જઇ ને જમી લીધું. થોડી વાર આમ તેમ આંટા માર્યા ત્યાં બસનો ટાઈમ થયો બસ આવી અને બસમાં બેસી તે પંચમહાલ જવા નીકળ્યો.\n\nરાત્રે ત્રણ વાગ્યે બસ પંચમહાલ પહોંચી અને બસસ્ટેન્ડ સુમસાન હતું થોડી રિક્ષાઓ હતી..બસમાંથી જે પણ ઉતર્યા એ જલ્દી થઈ પોતપોતાના વિસ્તારમાં જતા રહ્યા ત્યાં ફરી એક વાર આખું બસસ્ટેન્ડ શાંત હતું. દૂર કુતરાનો ભસવાનો અવાજ સંભળાતો હતો.નજીકની હોસ્પીટલમાંથી કોઈ દર્દી જોરથી પીડાની આહ ભરી રહ્યું હતું...કવન થોડી વાર રહી બસસ્ટેન્ડની બહાર આવ્યો એક ચાની લારીવાળો હતો અને બાજુમાં બે ચાર રીક્ષા પડી હતી. જેના રિક્ષા ચાલક સૂઈ ગયા હતા. કવને ચાની લારી પાસે જઈ ચા મંગાવી. અત્યારે ચાવાળો એકલો હતો બાકીનો રસ્તો સુમસામ લાગી રહ્યો હતો. કવને મનમાં વિચાર્યું અને આ ચાવાળાને જ ગામનું સમનામું પૂછી લેવાનું નક્કી કર્યું.\n\nકવન બોલ્યો અહીંથી રામનગર કેટલું દુર હશે મને કહેશો..\n\nચા વાળા એ આટલી વખત પછી અત્યારે છેક તેની સામે જોયું તે દુબળો તેનો ચહેરો કરચલીઓ વાળો અને આંખો પીળી લાગતી હતી..તેને કવને જવાબ દેવાના બદલે સામો સવાલ કર્યો..તમે અહીં પહેલી વખત આવ્યા લાગો છો?\n\nહા,હું અહી પહેલી વખત આવ્યો છું.\n\nમને લાગ્યું, કારણ કે છેલ્લા પાંચ વર્ષથી હું અહીંયા જ આ ચાની લારી રાત્રે ચાલવું છું..આજ સુધી મેં કોઈએ આ સમયે રામનગરનું પૂછતાં નથી જોયા. વાત આવી નથી કે કોઈ રામનગર આવતું નથી. બસ કોઈ આ સમયે નથી આવતું કે નથી કોઈ જતું..\n\nકવને થોડુંક વિચિત્ર લાગ્યું પણ તે તેના કામનું ના હતું તેથી તેને વાતમાં બહુ રસ લીધો નહીં.તેને ચા પીધી અને તેના પૈસા આપ્યા અને પાછળ ફરી ને કવન જતો હતો ત્યાં જ પાછળથી અવાજ આવ્યો “અહીંથી વીસ કિલોમીટર દૂર છે, પણ બને તો સવારે જજો..”\n\nકવને પાછળ ફરી ને જોયું અવાજ ચાવાળાનો હતો. તેને ચા વાળાનો આભાર માન્યો અને રીક્ષાવાળા પાસે ગયો.\n\nતેણે રીક્ષાવાળાની સવારે જાજોની વાત ધ્યાનમાં ના લીધી અને અત્યારે જ જવાનું નક્કી કર્યું ત્યાં ત્રણ રીક્ષા પડી હતી..તેણે પહેલા રીક્ષાવાળાને ઉઠાડવાનું નકકી કર્યું પણ રીક્ષાવાળો જાગ્યો જ નહીં એટલે તેણે બીજા રીક્ષાવાળાને ઉઠાડ્યો તે ઉઠ્યો અને કહયું “ક્યાં જવું છે સાહેબ?”\n\nરામનગર..\n\nરામનગર અત્યારે તો નહીં જવાયે સવારે જ મેળ પડશે એમ કહીને તે રામનગરનું નામ સાંભળીને જ સૂઈ ગયો. આ બધા અવાજમાં ત્રીજો રીક્ષા વાળો જાગી ગયો હતો તેણે કહ્યું \"હું ડબલ ભાડું લઇશ અને હું રામનગર ના અંદર જવાના દરવાજે જ ઉતારી દઈશ.”\n\n“ઠીક છે.”કવને કહ્યું\n\nતો ચાલો બેસી જાઓ...રીક્ષાવાળો બેસી ગયો ને રીક્ષા ચાલુ કરી ત્યાં કવન પણ બેસી ગયો..રસ્તો ૨૦મિનિટ નો હતો ત્યાંથી રીક્ષાવાળા એ વાત ચાલુ કરી “ક્યાંથી આવ્યા છો સાહેબ?”\n\n“ગાંધીનગર થી “કવને જવાબ આપ્યો.\n\nમને લાગ્યું આટલી રાત્રે કોઈ અજાણ્યું જ રામનગરમાં જઈ શકે.\n\nકવનને રીક્ષાવાળો થોડોક અલગ લાગ્યો તેણે પૂછ્યું “એટલે?”\n\nઆમ તો સાહેબ હું તમને બીવડાવતો નથી પણ એ ગામ તો રાત્રે ૧૦ વાગ્યાનું બંધ થઈ જાય છે કોઈ ઘરમાંથી બહાર પણ નથી નીકળતું.\n\nકવને કહ્યું “કેમ?”\n\nબધા કે છે કે ત્યાં ભૂત છે…\n\nકવન હસવા લાગ્યો..\n\nઅરે સાહેબ હસો નહીં મેં પણ એવું સાંભળ્યું છે..\n\nઅચ્છા તમે સાંભળ્યું જ છે ને જોયું તો નથી ને એવું કંઈપણ ન હોય..આ મનનો વહેમ હોઈ શકે લોકો નો…\n\nએ તો રામ જાણે સાહેબ મેં તો આવું સાંભળ્યું એટલે કીધું મારી ફરજ બને છે..બાકી તમારી મરજી.\n\nથોડી વાર થઈ રામનગર આવી ગયું અને તેના દરવાજા આગળ કવન ઉતરી ગયો..કવને ફરી કહ્યું અંદર આવશો હું થોડા વધારે રૂપિયા આપીશ..મારે ચાલીને જવું પડશે મને ખબર પણ નથી મારે કયાં ઘરે જવાનું છે મારે ત્યાં ઘર પણ ગોતવાનું છે…\n\nસાહેબ હું આવી તો જાઉં પણ મારે પાછું એકલું જવાનું છે….\n\nમને બીક લાગે..સાહેબ…\n\nઅચ્છા ઠીક છે..ચલો..\n\nરીક્ષાવાળાને પૈસા આપીને કવન આગળ ચાલવા લાગ્યો. ઘનઘોર જંગલ જેવું ચારેબાજુ અંધારું હતું ફકત એક નાનો રોડ ગામમાં જતો હતો આજુબાજુ ઝાડીઝાખર હતું અને વૃક્ષો….આજુબાજુ શાંત વાતાવરણમાં નાના જીવોનો બોલવાનો અવાજ આવી રહ્યો હતો. નીચે સૂકાપત્તા વિખરાયેલા પડ્યા હતા અને પગ પત્તા ને અડવાથી સૂકાપત્તા નો અવાજ આવતો હતો….રસ્તો શાંત હતો એટલે કોઈ પાછળ આવતું હોય એવું લાગ્યું. પણ કવને જેવું પાછળ જોયું ત્યારે કોઈ ના હતું….\n\nધીમા પગલે કવન આગળ વધતો હતો...ત્યાં જ ગામનું એક બહુ મોટું ઘટાદાર વૃક્ષ આવ્યું. જેમાંથી અમુક વિચિત્ર અવાજ આવતા હતા સ્વભાવિક રીતે આ અવાજ પક્ષીઓના હતા.\n\nકવને મોબાઈલ કાઢ્યો અને જોયું હજી સાડા ચાર વાગ્યા હતા. તેને તેના રહેવા આપેલ ઘરનું એડ્રેસ જે તેના ઉપરી અધિકારી એ\n\nઈમેલ દ્વારા જણાવ્યું હતું તેને જોયું. જેમાં ગામની થોડીક બહારની બાજુ જ્યાં ગામની સીમાનો અંત થતો હોય ત્યાં હતું..તે ગામની શેરી વચ્ચે..ચાલતો ચાલતો આગળ વધ્યો અને ગામની સીમાનો અંત આવ્યો અને ત્યાંથી અત્યંત નજીક એક બહુ મોટું વૃક્ષ હતું. તેની અડી ને જ બહુ મોટું મકાન હતું જેની ઉપર છાપરા હતા.આમ તો ઘરનું બાંધકામ જુના જમાનાનું હતું એ સરકારી મકાન હતું, એટલે તેને રહેવા આપ્યું હશે તેમ તેને મનોમન વિચાર્યું...તેને અતિશય થાક લાગ્યો હતો..તેને બેગમાંથી તેના ઉપરી અધિકારીએ આપેલી ચાવી કાઢી અને અંદર ગયો તેણે લાઈટ ચાલુ કરવા પોતાનો મોબાઈલથી નાની ટોર્ચ ચાલુ કરી અને આમ તેમ જોયું ત્યાં મોટો હોલ હતો તેવું લાગ્યું અને પછી બારણાં પાછળ લાઈટ શોધવા માટે ત્યાં ટોર્ચ મારી. ત્યાંથી સ્વિચ દબાવી લાઈટ ચાલુ કરી. જેવી લાઈટ ચાલુ કરી આખા રૂમમાં અજવાસ ફેલાઈ. રૂમ ખરેખર બહુ મોટો હતો તેણે બેગ ટેબલ પર મૂકી અને સોફા હતા ત્યાં સુઈ ગયો. લાઈટ ચાલુ જ રાખી. કવન ને સોફા પર સૂતાની સાથે ઊંઘ આવી ગઈ….\n\nબીજા દિવસે સવાર પડી તડકો મોઢા સુધી આવ્યો અને કવન જાગી ગયો….કવને મોબાઈલ જોયો 10:00 વાગ્યા હતા આજે રવિવાર હતો...ઓફિસ હજી કાલથી શરૂ કરવાની હતી….આજે રજા હતી..તે સ્વસ્થ થયો. આખું ઘર જોયું રસોડું,બીજો રૂમ,પાછળ બાજુ એક રૂમ જેટલી જગ્યા હતી ત્યાં અને ત્યાર બાદ જંગલ હતું. ગીચ ઝાડ હતા..ત્યાં નજીક ઘર ને અડીને એક દીવાલ હતી જ્યાં એક નળ હતો...કવન પાછળનું બારણું બંધ કરી અંદર ગયો. અહીં મોટા રૂમની પાસે એક સીડી પણ હતી જ્યાંથી ઉપર જવાતું હતું તે ઉપર ગયો અને ત્યાં બે રૂમ હતા દરવાજા જુના લાકડાના હતા તેથી બહુજ અવાજ કરતા હતા અને બંને રૂમમાં વિશાળકાય બારી હતી….તે નીચે ઊતર્યા તેને ભૂખ પણ લાગી હતી. નિત્યક્રમ પતાવીને ગામમાં જવાનું વિચાર્યું.\n\nમકાનને બરોબર લોક કરીને તે ઘરની બહાર નીકળ્યો. તેણે મકાનનો જાંપો વાસ્યો અને ગામ તરફ જતો થયો પણ ત્યાં એક વૃદ્ધ માણસ તેને ઘુરી રહ્યો હતો. કવનને થોડું વિચિત્ર લાગ્યું વૃદ્ધ માણસે કંઈ પૂછ્યું નહીં એટલે તેને પણ આગળ જવાનું નક્કી કર્યું…ત્યાં બજારમાં પહોંચ્યો. થોડી ઘણી ભીડ હતી ત્યાં ચા પીવા માટે બેઠો અને ત્યાં બીજા વૃદ્ધો પણ બેઠા હતા. ચા આવી કવન ચા પીવામાં વ્યસ્ત હતો, ત્યાં પેલા વિચિત્ર લાગતા વૃદ્ધએ બીજા કેટલાક વૃદ્ધના કાનમાં કંઈક કહ્યું અને તે કવનની સામે જોઈ અંદરો અંદર વાતો કરવા લાગ્યા. જેની કવનને જાણ હતી પણ તે કઈ બોલી શક્યો નહીં. ચા પીને પૈસા આપીને તે નીકળતો હતો ત્યાં એક વૃદ્ધ બોલ્યા “તમે સામેના મકાનમાં રહો છો?”\n\nજી,હા…\n\n“પણ કાલ સુધીતો ત્યાં કોઈ નહોતું તમે ક્યારે આવ્યા.”\n\nહું કાલ રાત્રે જ આવ્યો મને સરકારે નોકરી દરમ્યાન તે મકાન રહેવા આપ્યું છે.\n\nઅચ્છા અફસર છો….અને તમે કહ્યું તમે કાલે રાત્રે ત્યાં રહ્યા હતા..?\n\nહા, કેમ શુ થયું?\n\nધ્યાન રાખજો તમે તકલીફમાં મુકાઈ શકો છો ભાઈ તે ઘરમાં તો ભૂત છે..\n\nકવન મનમાં જ હસતો હતો..અને બોલ્યો તમે કેવી રીતે કહી શકો ત્યાં ભૂત છે. તમે જોયું છે?\n\nવૃદ્ધ દાદા બોલ્યા\" ના,મેં જોયું નથી પણ અમે અનુભવેલું છે.\"\n\n\"એટલે કેવી રીતે?\" કવને વાતમાં રસ લઈને પૂછ્યું.\n\nરાત્રે ૧૦ વાગ્યા પછી ઘરમાંથી વિચિત્ર અવાજ આવે છે.\n\n\"જેવી રીતે કોઈ ભૂત તેના તીક્ષ્ણ નખથી કોઈ વસ્તુને તોડી રહ્યો હોય અને બારણાં જોર જોરથી પછડાય છે.અને એક સ્ત્રી (છોકરી) ને કાળા કપડાંમાં તે ઘરની પાછળ જતા જોઈ હતી અને ત્યાંથી ગાયબ થઈ ગઈ, આ ઉપરાંત પાણીના નળ રાત્રે અચાનક જ પાણી પાડવાનું ચાલુ થઈ જાય છે. એટલે જ અમે રાત્રે ૧૦:૦૦ વાગ્યા પછી બહાર નીકળવાનું જ બંધ કરી દીધું છે.\n\nકવન આ બધું શાંતિથી સાંભળતો હતો..\n\nવૃદ્ધ દાદાની વાત પૂરી થયા બાદ કવન ફરીથી બોલ્યો\" ભૂત જેવું કશું હોતું જ નથી અને હું ત્યાં કાલે રાત્રે રોકાયો હતો મને કોઈ ભૂત ના દેખાયું.\n\nઆ કદાચ તમારા મનનો વહેમ પણ હોઈ શકે છે.\"\n\nવૃદ્ધ દાદાએ કહ્યું\n\n\"હું તો સાચું કહું છું. બાકી તારી મરજી છતાં પણ જો કોઈપણ જરૂરિયાત હોય તો ગામવાળા તારી સાથે છે.\"\n\nઆપનો આભાર કહી કવન ત્યાંથી સીધો ચાલતો ચાલતો તેની ઑફિસ ગયો. જે આજ તો બંધ હતી અને ઘરથી નજીક પણ હતી.\n\nતે પાછો ચાલતો ચાલતો તેના ઘરે જતો હતો તેને વૃદ્ધદાદા ને કહી તો દીધું હતું કે ત્યાં ભૂત નથી પણ થોડોક ડર તો તેને પણ હતો..પણ તેને નક્કી કર્યું કે આજે રાત્રે તે જાગશે અને પોતે જોશે કે આ બધું ક્યાં કારણો સર થઈ રહ્યું છે.\n\nઆખો દિવસ આમ જ પસાર થયો રાતના ૧૦:૦૦ વાગ્યા અને કવન ચા પીવા બહાર જતો હતો પણ તેને જોયું કે આખું ગામ બંધ થઈ ગયું હતું. બધા પોતપોતાના ઘર માં જતા રહ્યા હતા.\n\nકવન મનોમન વિચારતો હતો કે આજ આ ભૂતને પકડીને જ રહેશે.\n\nતે પાછો ઘરની અંદર જતો હતો ત્યાં જ કોઈ ઉપરથી આવાજ આવ્યો. જેવો પેલા વૃદ્ધ એ કહ્યું હતું કોઈ ના નખથી ખોતરવાનો અવાજ “કરરર….કરરર…” કવન થોડો ડરી ગયો તે નીચેની સીડીથી ઉપર ચડ્યો અને ઘરમાં અંધારું હતું. ગામમાં લાઈટ પણ ગઈ\n\nહતી. તે ધીમા પગે ઉપર ગયો. હજી અવાજ ચાલુ જ હતો. તેના ચહેરા પર ડર અને થોડી બહાદુરીના ભાવ સાફ દેખાતા હતા.\n\nતે ઉપર ગયો ને છત પરનું દરવાજો ધીમેથી ખોલ્યો. હજી અવાજ આવતો હતો. તે છત પર ગયો અને જોયું ત્યાં કોઈ ના હતું અને તે અવાજ માત્ર ઘરની નજીક રહેલા વૃક્ષની લાંબી ડાળી છત ના નળિયાંને સાથે અડકવાથી ઘર્ષણથી પેદા થતો હતો તે સમજી ગયો કે અહીંયા ડરવા જેવું કશું જ નથી ત્યાં જ નીચે જોરથી બારી બારણાં પછાડવાનો અવાજ આવ્યો. તે ઝડપથી નીચે ગયો ત્યાં જઈને જોયું. તે હવાથી અથડાતું હતું અને ત્યાં બારીને કોઈ આધાર ન હતો જેથી ખુલ્લી પણ રાખી શકાય અને અથડાય પણ નહીં. બારી પણ વર્ષોથી ખુલ્લી હતી અને બારણાં પણ.\n\nતે સીડી પરથી નીચે ઊતર્યો તે પહેલાં જેટલો ડરેલો હવે ના હતો. પણ ફરીથી તેનો ડર કાયમ થઈ ગયો જ્યારે તેને નળનો ચાલુ થવાનો અવાજ સાંભળ્યો. તે ધીમા પગલે ઘરની પાછળની બાજુ જતો હતો.\n\nજ્યારે કવને બારણું ખોલતો હતો ત્યારે અચાનક નળ બંધ થઈ ગયો અને કોઈ ઝાંઝરનો અવાજ કવનને કાને પડ્યો તે ડરી ગયો અને આખું બારણું ખોલ્યું ત્યાં જ કોઈ પાછળથી દોડ્યું અને કવને તેનો પીછો કર્યો તેણે કાળા કપડાં પહેર્યા હતા અને તે કોઈ સ્ત્રી(છોકરી) હતી જેવું પેલા વૃદ્ધ એ જણાવ્યું હતું. કવને જોરથી તેને ઉભી રહેવા કહ્યું અને થોડીવાર દોડ્યા પછી ઉભી રહી તે કવન તરફ ફરી તેને જોયું કે તે કોઈ આદિવાસી સ્ત્રી હતી…\n\nતે એક ધાર્યું બોલવા લાગી “ માફ કરો સાહેબ મેં કંઈ નથી કર્યું હું તો માત્ર પાણી ભરવા આવી હતી.”\n\n“પાણી ભરવા કે ગામવાળાને ડરાવવા.”કવન બોલ્યો\n\nએમાં મારો વાંક નથી સાહેબ અમને આ ગામની સીમાડે રહીએ છીએ એટલે અમને આ ગામનું પાણી નહીં આપવામાં આવે એવું કહ્યું હતું અને અમે આમ પણ આદિવાસી છીએ તો ગામવાળા ભેદ ભાવ કરે છે. તેથી હું રાત્રે પાણી ભરવા નીકળું છું.\n\nમને થોડા દિવસ પહેલા ખબર પડી કે ગામવાળા મને ભૂત સમજે છે હું તેમને સાચું જણાવી દેત પણ તો મારી માટે પાણીની સમસ્યા ઉભી થઇ જાત, માટે મેં આ વાતને રહસ્ય જ રહેવા દીધું.\n\nકવને સમગ્ર વાત સાંભળી તે થોડી વાર વિચારીને બોલ્યો “તમારે હવે દિવસે આવવાની જરૂર છે. હું કાલ સમગ્ર ગામવાળાને વાત કરીશ અને પછી તમારે રાત્રે આવવાની જરૂર નહીં પડે.\"\n\nબીજા દિવસે સવારે કવને બધીજ વાત સરપંચને જણાવી અને તેમને બધું જ દેખાડ્યું ઘરની બાજુની લાંબી વૃક્ષની ડાળીઓ કપાવી નાખી. જેથી કોઈ અવાજ ને ભૂત ના સમજી લે. ગામના સરપંચે કવનનું કહેવું માનીને આદિવાસી લોકો માટે પણ દિવસે પાણી ભરવાની છૂટ આપી અને ગામમાંથી ભૂત જે ક્યારેય હતું જ નહીં તેનો નિકાલ થયો…જે ગામ જે પહેલા ૧૦:૦૦ ના ટકોરે બંધ થઈ જતું..તે હવે...૧૧ કે ૧૨ વાગ્યા સુધી ચાલું રહે છે. આદિવાસી ભાઈ બહેનોએ પણ કવનનો આભાર માન્યો….\n\n",
      "duration": "12 mins",
      "category": "Horror"
    },
    {
      "title": "મોતનું જંગલ",
      "story_name": "એક જંગલ માં હું અને મારા દોસ્ત વેકેશન માં ફરવા ગયા હતા. મારા ૪ દોસ્ત સાથે હું એમ અમે પાંચેય દોસ્ત જંગલમાં એક લાકડાનું બનેલું ઘર હતું ત્યાં એમ બધા રોકાયા હતા.\n\nપણ ત્યાં અમને જ ન્હોતી ખબર કે અમારે સાથે ત્યાં બહુ ખરાબ ઘટવા નું હતું. હું અને મારા દોસ્ત ત્યાં મજા કરતા હતા. તે જંગલ બહુ જ ડરાવનું અને રહસ્યમય હતું. ત્યાં અમને એક સાયકો કિલર સાથે ભેટો થવનો હતો.\n\nતે સાઈકો કિલર માણસ ના ટુકડા કરી ને ખાતો હતો. તેને જંગલ માં બધીજ જગ્યા એ ઝાલ નાખ્યા હતા. જંગલમાં મારા દોસ્ત અને હું ત્યાં એક તળાવ હતું ત્યાં અમે મસ્તી કરવા જય રહ્યા હતા અને અચાનક પાછળથી એક ડરાવની અવાજ આવી જાણે સૂકા પાંદડાઓમાં કોઈ ધીરે ધીરે ચાલતું હોય તેમ પાંદડાનો તૂટવાનો અવાજ હતો.\n\nત્યાં મે અચાનક પાછળ જોયું તો કોઈ નોહતું ! પછી અમે તળાવ પાસે ગયા પણ અમારી પાછળ કોઈ સંતાય ને ઊભું હોય તેમ લાગતું હતું. મારો એક દોસ્ત સુભમ તે અમારાથી અલગ થઈ ને એક ઝાડ નીચે બેસી ગયો.\n\nહું અને મારા બીજા મિત્રો તળાવ માં ડૂબકીઓ લગાવતા મસ્તી કરી રહ્યા હતા.અમે અમારી મસ્તીમાં એટલા મગ્ન થઈ ગયા કે અમે સૂભમ ને ભૂલી જ ગયા હતા. પછી અમે બધા પાછા તળાવમાંથી બહાર નીકળ્યા અને સુભમ જે ઝાડ પાસે બેઠો હતો ત્યાં ગયા તો અમે બધા જોયું ! કે ત્યાં સુભમ હતોજ નઈ અમને લાગ્યું કે તે અમે જ્યાં રોકાયા હતા ત્યાં જતો રહ્યો હશે. અમે ત્યાં ગાય પણ ત્યાં પણ સુભમ નહતો. અમે બધા ગભરાય ગયા કે સુભમ અચાનક ક્યાં ગાયબ થઈ ગયો ?\n\nપછી અમે બધા સુભમ ને શોધવા નીકળ્યા અમે અવાજ લગાવતા ગયા સુભમ, સુભમ પણ કંઈ અવાજ આવ્યો નઈ. પછી અમે બધા અલગ અલગ થઈ ને સુભમ ને શો- ધાવા નું નક્કી કર્યું. \n\n હું અને મારો દોસ્ત સાગર અમે બંને જંગલ ની જમણી બાજુ એ ગયા અને પ્રફુલ અને હિમાંશુ એ બંને ડાબી બાજુએ ગયા હું અને સાગર, સુભમ ની અવાજ લગાવતા લગાવતા બહુ જ આગળ નીકળી ગયા.પછી ધીરે ધીરે સૂર્યાસ્ત થવા લાગ્યો અને અંધારું થવા લાગ્યું. પણ સુભમ ક્યાં ના મળ્યો અમે સુભમ ને શોધતા, શોધતાં થાકી ગયા હતા. \n\nત્યાં અમે થોડી વાર આરામ કરવા નું વિચાર્યું. અમે ત્યાં જ બેસી ગયા. ત્યાં ઘનઘોર કાળી રાત્રી ચારે તરફ શાંત વાતાવરણ અને ડરાવનું જંગલ પણ પછી સુભમ વિશે વિચારતા અમે બંને આગળ વધ્યા અને અમે તેને શોધતા, શોધતાં અમે બંને જંગલ ની એક તરફ ખંડેર જેવા એક બંગલા ની આગળ ઊભા રહ્યા.\n\nએ બંગલો એવો હતો કે જાણે વર્ષોથી ત્યાં કોઈ રહેવા આવ્યું જ નથી. જાણે કોઈ ભૂત બંગલો જ ના હોય!\n\nઅમે બંને ધીરે ધીરે અંદર ગયા અને અંદર ગયા પછી એક વિચિત્ર વાસ આવવા લાગી જાણે ઘણા બધા લોકો નું સડેલું માંસ એક જગ્યા એ ભેગુ કરેલું હોય તેવું.\n\nઅમે તે ઘર માં આગળ વધ્યા ત્યાં એક સ્ટોર રૂમ હતો અને રૂમ ની નીચે ના ભાગ માં એક તૈખાનું હતું. અમે સીડી લગાવી ને નીચે ઉતર્યા. નીચે ઉતર્યા પછી એ સડેલા માંસ ની બહુજ વાસ આવવા લાગી. તે તૈખાનું બહુજ ડરાવનું અને અંધારૂ હતું. અમે ટોર્ચ ની મદદથી અમે ત્યાં આગળ વધ્યા ત્યારે ત્યાં એક મોટો રૂમ હતો.\n\nરૂમ ની અંદર કોઈના ચાલવાની અવાજ આવતી હતી. ધબ..,ધબ.., અમે બંને ગભરાય ગયા અને ધીરે ધીરે તે રૂમ ના દરવાજા પાસે ગયા પણ દરવાજો અંદરથી બંધ હતો. એટલે અમે બાજુ ની સાઈડ માં એક બારી હતી ત્યાં જઈને જોયું, \"કે અંદર, કુહાડી, ચાકુ, છરી, કોયતો, હથોડો, ખિલાઓ વગેરે હથિયારો હતાં. બારી ને થોડી વધારે સરકાવી ને જોયું કે..., પ્રફુલ અને હિમાંશુ બંને બેહોશ ની હાલત માં તમને બાંધેલા હતા. એ બંને ને જોઈને એવું લાગતું હતું કે તેમના કોઈ કટ્ટર દુશ્મને તેમને ઢોર માર માર્યો હોય તેવું લાગતું હતું.\n\nહું અને સાગર બંને બહુજ ડરી ગયા, પણ અમે ડર ને બાજુ માં રાખીને અમે અમારા દોસ્તો ને બચાવવા બારીમાંથી અંદર ગયા. અંદર ગયા પછી ધીરે ધીરે પગલાં માંડી ને અમે બંને પ્રફુલ અને હિમાંશુ તરફ આગળ જવા લાગ્યા. ત્યાં અચાનક કોઈક ના આવવાનો અવાજ આવ્યો તેથી અમે બંને ત્યાં કબાટની પાછળ સંતાય ગયા.\n\nએ વ્યક્તી જ્યારે અંદર આવ્યો ત્યારે અમે ધીરેથી તેની તરફ નજરો ફેરવીને જોયું તે ૫થી ૬ ફૂટ ઊંચો, શરીરે તંદુરસ્ત, અને હુસ્ટ પુષ્ઠ હતો.તેનો એક હાથ પર ચાકુ ના મોટા મોટા ઘા હતા, તેનો ચહેરો એક બાજુથી બળી ગયેલો હતો અને તેના લાંબા કાળા વાળથી તે વધારે ડરાવનો લાગતો હતો.\n\nતે અમારા દોસ્ત હિમાંશુ પાસે જાય છે અને તેને લાફા મારી ને જગાડવાની કોશિશ કરે છે. જ્યારે હિમાંશુ જાગે છે ત્યારે તે બૂમો પાડે છે બચાવો...! બચાવો...! મને આ સાયકો, પાગલથી બચાવો ! તેજસ, સાગર બચાવો એવી બૂમો પાડવા લાગ્યો. પણ હું અને સાગર બંને એટલા ગભરાય ગયા હતા કે તેને બચાવવાની હિમ્મત જ ના કરી શક્યા. \n\nપછી તે સાયકો એ હિમાંશુ મોઢા પર જોરદાર તમાચો માર્યો અને તેના પર કકળતું ગરમ પાણી નાખ્યું. જેથી હિમાંશુ ની ચિખો નો કોઈ પાર જ ન રહ્યો અને પછી તેને એક ખીલો અને એક મોટો હથોડો લીધો અને હિમાંશુ ના હાથ પર ખીલો મૂક્યો અને જોરથી...! હથોડો મારવાની કોશિશ કરી પણ તેને હિમાંશુ ને માર્યો નહિ, પણ તેની ડર ના કારણે ચિખ નીકળી ગયી, આ....! મને મારી નાખ્યો..., બચાવો ! બચાવો ! જેથી સાયકો ને ગુસ્સો આવ્યો અને એને તેને હાથ માં ખીલા ને ગુસેડી દીધો અને હિમાંશુ ને અસહ્ય પીડા થવા લાગી.\n\nઆ બધા દૃશ્યો જોઈને હું અને સાગર બહુંજ ડરી ગયા અને કાંપતા કાંપતા પોતાના મોંઢા ઉપર હાથ રાખી ને બેસી ગયા. હું અને સાગર બંને શિયાળા ની કાતિલ ઠંડી માં જેવો માણસ કાંપે તેવી જ રીતે અમે બંને ધ્રુજતા ધ્રુજતા મોઢું બંધ કરી ને કબાટ ની પાછળ સંતાય ને બેસી રહ્યા, થોડી વાર પછી તે સાયકો રૂમ નો દરવાજો બહારથી બંધ કરી ને જતો રહ્યો.\n\nજેથી અમારો ડર થોડો ઓછો થવા લાગ્યો અને પછી ધીરે ધીરે અમે હિમાંશુ પાસે ગયા અને તેને છોડાવવાનો પ્રયત્ન કરવા લાગ્યા પણ તેમને એક ભારે વજનદાર લોખંડની સાંકળથી બાંધી રાખ્યા હતા અને તે સાંકળ ને તાળાથી બંધ કર્યું હતું. તેથી અમે તાળાની ચાવી શોધવા લાગ્યા,પણ ચાવી ના મળી. \n\nપછી સાગરે પ્રફુલ ને જગાડવાની કોશિશ કરી પણ તે જાગ્યો નહિ. પછી ત્યાં પ્રફુલ ને હલાવી નાંખ્યો અને તે જાગી ગયો અને જોરથી બુમ પાડવા લાગ્યો \"મને ના મારતો\", મે તારું શું બગાડ્યું છે? બચાવો.., બચાવો..,સાગરે તેનું મોંઢુ દબાવી તેને શાંત કર્યો. તે અમને બંને જોઈને ધ્રુસકે ધ્રુસકે રડવા લાગ્યો અને બોલ્યો,\" આપણે બધા મારવાના છીએ.\", \" કોઈ જીવતું પાછું નઈ જાય.\"\n\n અમે તેને શાંત કરીને તેને કહ્યું કે,\" આપણે બધા અહીંથી બહાર નીકળી ને પાછા ઘરે જતા રહીશું.\" પછી મેં પ્રફુલ ને પૂછ્યું કે, સાંકળ પર લગાવેલ તાળા ની ચાવી ક્યાં છે? તે જોઈ છે ? પ્રફુલ બોલ્યો,\" તેને ચાવી તમારી બંને ના પાછળની બાજુના કબાટમાં એક ફોટા નીચે મૂકી છે.\n\nઆ સાંભળી ને સાગર ઝટપટ ત્યાં કબાટ પાસે ગયો અને કબાટ ખોલવા લાગ્યો પણ ખૂલ્યું નહિ. તેથી તેને બાજુમાં પડેલા હથોડાથી કબાટનો દરવાજો તોડવા લાગ્યો થોડી વાર પ્રયત્ન કર્યા પછી દરવાજો તૂટી ગયો.\n\nકબાટની અંદર ગાડીઓ ની ચાવીઓ, મોબાઈલો, વગેરે પડેલું હતું.ત્યાં પછી સાગર ની નજર એક ફોટા પાર પડી તે ફોટા પર ધૂળ જામી ગઈ હતી.તેને ફોટા ને સાફ કર્યો અને તે ફોટા માં એક પાંચ વર્ષ નું બાળક અને એક સ્ત્રી હતી. પણ સાગરે વધારે ન વિચારતા તે ફોટા ને એક બાજુ ફેંકી ને ત્યાં પડેલી ચાવી ને લઈને તેને પહેલા પ્રફુલ ને ખોલી ને પછી હિમાંશું ને ખોલી નાખ્યો.\n\n પ્રફુલ અને હિમાંશુ બંને અમે બંને કબાટ ની પાછળ ની સાઈડ લઈ જયને બેસાડ્યા અને પછી હિમાંશુ ને હોશમાં લાવવાનો પ્રયત્ન કર્યો તે હોશમાં આવી ગયો અમને બધા ને જોઈને ગળે મળીને ને રડવા લાગ્યો અને કહેવા લાગ્યો કે, \" આપણે બધા મારવાના છીએ ! પછી તેને શાંત કરવી ને તેના હાથ માં જે ખીલો હતો. તેને અમે તેનું મોંઢુ બંધ કરીને ખીલો કાઢી લીધો. જેથી તેને ખૂબ જ દર્દ થયો.તેના હાથ માંથી ખૂન નીકળવા લાગ્યું તેને રોકવા તેના હાથ પર હાથરૂમાલ બાંધી ને ખૂન ને રોક્યું.\n\n પછી અમે ત્યાંથી નીકળવાનો રસ્તો શોધવા લાગ્યા અને પછી અમે જે બારીમાંથી અંદર આવ્યા હતા તે જ બારીમાંથી બહાર નીકળ્યા. પ્રફુલ અને હિમાંશુ બંને ની હાલત ચાલી શકે તેમ નહતી તેમ છતાં પણ અમે તેમને સહારો આપતા ચાલવા લાગ્યા.તે તૈખાના માં બહુજ અંધારું હતું અમે ટોર્ચ ત્યાં પડી ગઈ હતી તે શોધવા લાગ્યા ગણી વાર શોધ્યા પછી તે ટોર્ચ મળી ગઈ.\n\nટોર્ચ તો મળી ગઈ પણ...! તે સાયકો અંદર આવી ગયો અને એ અમને બધા ને બહુજ ગુસ્સાથી જોઈ રહ્યો હતો તેના હાથમાં કુહાડી જોઈને અમને ડર વધવા લાગ્યો. એ અમને મારે એ પહેલા અમે બધા ત્યાંથી એકસાથે ભાગ્યાં અને ભગતા ભાગતા એક અંધારા રૂમ માં આવી ને સંતાય ગયા અમે બધા ધ્રૂજતાં હતાં અને બહુ ડરી ગયા હતા. મારા હૃદયના ધડકારા ૧૪૦ ની સ્પીડની ઝડપથી વધવા લાગ્યા, ધબ.., ધબ.., ધબ..,ધબ.., થોડી વાર પછી અમારા આજુબાજુનું વાતાવરણ શાંત થતાં અમે ઊભા થયા અને રૂમમાં અંધારું હોવાથી અમે ટોર્ચ ચાલુ કરીને જોયું કે રૂમ માં એક દરવાજો હતો અને એ દરવાજા પાછળથી બહુજ વાસ આવતી હતી અમે ગભરાતા ગભરાતા તે દરવાજો ખોલ્યો. અંદર જોયું કે...! તે રૂમમાં ગણા બધા લોકો ના ટુકડા, માંસ અને ખૂનથી લથપથ તળિયું, બાજુમાં કંકાલ હાડપિંજર ના ટુકડા પડેલા હતાં. \n\nઅમે ડરતા ડરતા તે રૂમમાં આગળ વધ્યા, અચાનક મારો પગ નીચે પડેલા એક માંસ ના ટુકડા પર પડ્યો નીચે જોયું તો..! \"મેં કોઈની આંખ પર પગ મૂક્યો હતો જે મારા પગ નીચે દબાઈ ગઈ હતી. હું અને મારા દોસ્તો તે જોઈને બહુજ ડરી ગયા ! ગભરાટમાં હિમાંશુ ત્યાજ ઉલ્ટી કરી દીધી. ત્યાં અચાનક સુભમ નો બુટ દેખાયો ! ત્યાં અમે જોવા ગયા ત્યાં આજુબાજુ કોઈજ નહોતું એટલા માંજ ઉપરથી લોહી નું ટીપુ મારા ખભા પર પડ્યું.અને ઉપર જોયું,તો અમારા બધા ના હોશ ઉડી ગયા ! ત્યાં સુભમનું માથું એક લોખંડ ના સળિયા માં ભરાયેલું લટકતું હતું.એ જોઈને અમે બધા એટલા બધા ડરી ગયા કે હોશ જ ખોય બેઠા. સુભમ ની આવી હાલત જોઈને અમને ખૂબજ દુઃખ થયું. એવા માં અચાનક..! હિમાંશુ ના મોંઢા અને નાકમાંથી ખૂન નીકળવા લાગ્યું અમે પાછળ જોયું તો તે સાયકો તેને પાછળથી છરી ના ઘા મારી અને તેની આંખ માં ખીલો ગૂસેડી ને તેની આંખ ફોડી નાખી અમે આ બધું જોઈને ત્યાંથી ભાગી ગયા. ભાગતા ભાગતા અમે બારીમાંથી આવતાં સૂર્યના કિરણો તરફ ગયા અને સૂર્યના કિરણો જોઈને બહુજ ખુશ થયા. બારી ને અમે તોડી ને એક પછી એક બાહર નીકળ્યા.\n\nબહાર નીકળી ને અમે ભાગતા જ રહ્યા અને ભાગતા ભગતાં પ્રફુલ નો પગ સાયકો એ બિછાવેલી જાલ માં ફસાય જતા તેનો પગ શરીર પરથી અલગ થઈ ગયો,તેને ખૂબ જ દર્દ થવા લાગ્યા તેના પગ પર એક કાપડ બાંધી ને તેને સહરો આપીને ચાલવા લાગ્યા. ચાલતા ચાલતા મારા પગ માં પ્રાણી ઓ ને પકડવાની જાળી માં ફસાય ગયો, જેથી મને ખૂબજ દર્દ થયો સાગરે મારા પગ જાલથી અલગ કરીને મારા પગ ને આઝાદ કર્યો,પણ પગ માં દુઃખવો તો હતો જ તો પણ ધીરે ધીરે અમે અમારી ગાડી સુધી પોહચી ગયા.અમે બધા ગાડી બેસી ને જંગલથી બાહર નીકળી દવાખાને પહોંચી ગયા. અમને ખૂબજ પસ્તાવો અને દુઃખ થયું કે અમે અમારા બે મિત્રો ને હમેશાં માટે ખોઈ નાખ્યા.અને પ્રફુલને એક પગ ગુમાવો પડ્યો. અફસોસ થયો કે એ મોતના જંગલમાં ના ગયા હોત તો કદાચ આવું ના થયું હોત.",
      "duration": "8 mins",
      "category": "Horror"
    },
    {
      "title": "ઓપરેશન થંડરબોલ્ટ",
      "story_name": "ઘણા જ રાજકીય દાવપેચ અજમાવ્યા બાદ પણ આનો કોઈ જ ઉપાય ન મળતા છેવટે આ મુશ્કેલી સાથે વાટાઘાટો કરવા માટે પ્રધાનમંત્રી રબીન સાહેબ એક મિનિસ્ટરી કમિટીની રચના કરી દે છે. 29 જૂન, 1976 ના દિવસે આ કમિટીની પ્રથમ મિટિંગ થાય છે. જ્યાં બંધકોને છોડાવવા માટેના કેટલાયે શ્રેષ્ઠ વિચારો પ્રધાનમંત્રીની સામે રાખવામાં આવતા હતા. કોઈક એર સ્ટ્રાઈક તો કોઈક સર્જીકલ સ્ટ્રાઈકનો વિચાર પણ આપે છે. એક તો એવો વિચાર પણ આપવામાં આવે છે કે કેમ મોરેશિયસમાં જ ઈદી અમીનને કિડનેપ ન કરી લઈએ? ને તેના બદલામાં આપણા બંધકોને છોડાવી લેવામાં આવે. પરંતુ સૌથી જોરદાર અને અફલાતૂન વિચાર આપવામાં આવે છે ઈઝરાયેલ એરફોર્સના કમાન્ડર બેન્ની પેલેડ તરફથી. તેઓ કહે છે કે કેમ આપણે આપણા એલિત ત્રુપ ની મદદથી યુગાન્ડા ઉપર હવાઈ હુમલો કરી ન શકીએ? યુગાન્ડા પર કબજો કરીને વિજય કરી લઈએ અને આપણા બંધકોને છોડાવી લઈએ. પરંતુ આ કામ માટે તેઓ મોટા 4 હર્ક્યુલસ વિમાનોનો ઉપયોગ કરવાની સલાહ પણ આપે છે. મિટિંગમાં રહેલા તમામ લોકોને બેન્નીનો આ પ્લાન ખૂબ જ ગાંડા જેવો લાગે છે સિવાય ડિફેન્સ મિનિસ્ટર સિમોન પેરેઝ સાહેબ. તેમના અનુસાર આ પ્લાન એકદમ યોગ્ય હતો અને વાસ્તવિક પણ. તેમજ ઈઝરાયેલ માટે યુગાન્ડા ઉપર કબજો કરવો કોઈ મોટી વાત પણ ન હતી. પ્રધાનમંત્રી સહિત બધા જ લોકો આ વિચારને તેમના મનમાંથી કાઢી નાખે છે. તેમજ ઈઝરાયેલને ખબર પણ પડી જાય છે કે પ્લેનને ઈઝરાયેલથી 4200 કિલોમીટર દૂર યુગાન્ડા સુધી લઈને જવું એ કઈ ખાવાના ખેલ નથી.\n\nચોથો દિવસ 30 જૂન 1976 : હાઈજેકર્સે આપેલી મુદતનો આજે છેલ્લો દિવસ. યાત્રીઓને છોડાવવા માટે ફક્ત 38 કલાકનો સમય જ બાકી!! જ્યારે યુગાન્ડા અને ઈઝરાયેલના સંબંધો ખૂબ સારા હતા ત્યારે ઈદીએ ઈઝરાયેલી ઈજનેરોને ઘણું બધું કામ યુગાન્ડામાં આપ્યું હતું. ઘણા બધા લશ્કરી અધિકારીઓ ઈદીના સંપર્કમાં આવતા હતા અને તેની સાથે દોસ્તી પણ હતી. એટલે સ્વાભાવિક છે કે તેઓ યુગાન્ડા વિશે ઘણું બધું જાણતા હોય. પરંતુ તે બધામાં ઈઝરાયેલી કર્નલ બોર્કા બાર્લયેવને ઈદી અમીન સાથે સૌથી વધુ બનતું હતું. સિમોન પેરેઝને તે ખબર પડ્યા એટલે પેરેઝે તરત જ તેમને બોલાવ્યા ને ઈદી સાથે વાત કરવા માટે કહ્યું. તેમણે મિત્રતાના સબંધને લીધે અમુક માહિતીઓ ફોન પર મીઠી મીઠી વાત કરીને એની પાસેથી કઢાવી. ત્યાં એન્ટેબીમાં પેસેન્જરો પણ મુંઝાયા હતા. આ બાજુ આ આતંકીઓ ખૂબ જ મોટી ભૂલ કરી બેઠા. આ આતંકીઓ યહૂદી બંધકોને બાકીના બંધકોથી અલગ કરી દે છે. જે બંધકો યહૂદી ન હતા તેમને છોડી દેવામાં આવે છે. આવું જ નાઝી લોકોએ યહૂદી લોકો સાથે બીજા વિશ્વયુદ્ધમાં કર્યું હતું. જેને યહુદીઓના ઈતિહાસનો સૌથી દુઃખદ અધ્યાય કહેવામાં આવે છે.\n\nતેમણે ઈઝરાયેલી ન હોય તેવા કુલ 47 લોકોને છોડી દીધા. પછી એ યાત્રીઓને લઈને એક પ્લેન એન્ટેબીથી પેરિસ જવા માટે નીકળ્યું. આ વાતની જયારે ઈઝરાયેલમાં P.M.O. એ ખબર પડી એટલે ત્યારે મોસાદે તરત જ યુરોપમાં રહેલા પોતાના જાસુસોને ચેતવ્યા અને પેરિસ તરફ જવાનું કહ્યું. ત્યાં જઈને તે જાસુસો, પ્લેન આવ્યા પછી એ પસેન્જરોના સગા સંબંધીઓના ટોળામાં ભળી વાતવાતમાં પુછપરછ કરીને દરેક 47 પેસેન્જરોના નામ-સરનામાં મેળવી લીધા. અહીંયા પેરિસમાં પોતાના પરિવારના લોકો હેમખેમ પાછા ફરવાની ખુશીમાં ઘણા લોકો રાત્રે પાર્ટી પણ કરતા હતા. ત્યાર પછી મોડી રાતે ઘણા યાત્રીઓના ઘરના બારણે ટકોરા પડ્યા, તો ઘણા લોકોની પાર્ટીમાં પણ વિક્ષેભ ઉભો થયો. નકલી રિપોર્ટર તરીકે ઓળખ આપીને જણાવ્યું કે આ ઘટનામાં સામેલ વ્યક્તિનો ઈન્ટરવ્યૂ લેવો છે.\n\nબસ, જેટલું જરૂરી હતું એ બધું જ એ લોકોએ મેળવી લીધું. જેમ કે, આંતકીઓ કેટલા હતા? કેવા હતા? એમનો પોશાક, હથિયાર? યુગાન્ડાના ઈદી અમીન/સૈનિકોનું વર્તન કેવું હતું? યાત્રીઓને ક્યાં રાખ્યા એવી સઘળી માહિતી મેળવી સ્વદેશ મોકલી આપી.\n\nઅહીંયા આ 4 દિવસ સુધીમાં તો બધા જ બંધકો આ આતંકીઓને સારી રીતે ઓળખી ગયા હતા અને તે દરેકને જુદા જુદા પ્રકારના ‘ધ કૃઅલ વન, ધ નાઇસ વન, ધ ફેટ વન, ધ પેરુવીયન’ જેવા નામ પણ આપ્યા હતા. એક બંધકનું કહેવું એ હતું કે આતંકીઓમાં પેલી સ્ત્રી સૌથી વધુ ભયાનક હતી કે જે તેમને વોશરૂમ જવું હોય તો પણ તેમની પીઠ પાછળ ગન રાખીને ત્યાં પણ તેમનો પીછો કરતી હતી. એટલે તે લોકોએ સતત વારાફરતી ત્યાં જવાનું નક્કી કર્યું કે જેથી તેને ક્યારેય આરામ જ ન મળે. અંતે તેણીએ મુસાફરોનો પીછો કરવાનું બંધ કર્યું. આ જ દિવસે ફ્રેંચ પાસપોર્ટ અને ઈઝરાયેલી ઓળખ ધરાવતા 26 વર્ષના નાચમ દહન નામના એક બંધકની આકરી કસોટી યુગાન્ડાના સૈનિકો અને આતંકીઓએ શરૂ કરી. આતંકીઓની પૂછતાછ દરમિયાન એક વખત તેને મોઢા પર લાત ખાવી પડી, પીઠ પાછળ માર ખાવો પડ્યો અને તેની આંગળીઓને પણ વાળવામાં આવી. આતંકીઓએ તેને એક મોટો અહેવાલ તૈયાર કરવાનું કહ્યું. તે રાત્રીએ તે દહનને બીજા ઈઝરાયેલી નાગરિકોથી અલગ કરી દીધો અને બારી પાસે બેસાડીને એક મોટો અહેવાલ તૈયાર કરવાનું કહેવામાં આવ્યું. અંતે જ્યારે પેલી આતંકી સ્ત્રીએ જઈને તેને સુવાનું કહ્યું ત્યારે જ બધા ઈઝરાયેલીઓએ રાહતનો દમ લીધો. હવે થયું એવું કે દરરોજની જેમ જ, ઈદી અમીન આજે પણ આ બંધકો અને હાઈજેકર્સને મળવા માટે આવે છે અને ત્યારબાદ ખૂબ જ આરામથી પોતાની ભાષણબાજી કરીને નીકળી જાય છે.\n\nમોસાદની ઈન્ટેલિજન્સીના અનુસાર બે જર્મન નાગરિક હતા. એક પુરુષ અને એક મહિલા બંને નકલી પાસપોર્ટ ઉપર આ ફ્લાઈટની ફર્સ્ટ ક્લાસની ટીકીટ લઈને એથેન્સથી બેઠા હતા. પુરુષનું સાચું નામ વિલફ્રેડ બોઝ હતું અને તે પોપ્યુલર ફ્રન્ટ ફોર લિબરેશન ઓફ પેલેસ્ટાઈન ગ્રૂપનો કમાન્ડર હતો. સ્ત્રીનું નામ હતું બ્રિજીટ કુહમેન અને તે બાદર મેનહોફ નામના જાણીતા જર્મન આતંકી ગ્રૂપની સભ્ય હતી. બાકીના બે હાઈજેકર્સ સામાન્ય એટલે કે ઈકોનોમી ક્લાસમાં મુસાફરી કરી રહ્યા હતા. જેમના નામ હતા અબુ હાલીદ અલ હિલાલી અને અલી અલ મિયારી. બંને ફિલિસ્તીનના નાગરિક હતા.\n\nપાંચમો એટલે કે 1 જુલાઈ, 1976 નો દિવસ : આ સાહસ ઈમ્પોસીબલ જેવું હતું. કુલ 106 જણા યુગાન્ડાના એન્ટેબીમાં સશસ્ત્ર પહેરા નીચે નજરકેદ હતા. ઈઝરાયેલથી એન્ટેબી 4200 K.M. દૂર થાય. એમાય ઈઝરાયેલના સૈનિકવાહક વિમાનો દરેક આફ્રિકી દેશને વટાવતા ત્યાં સુધી પહુચે તો એકાદ દેશના રડારમાં આવ્યા વગર તેઓ રહે જ નહીં. જે તે દેશના રડાર ઓપરેટરો કદાચ એવું માનીલે કે ઈઝરાયેલના વિમાનો અહીં પોતાના દેશથી આટલે દૂર સુધી ના આવ્યા હોય, પરંતુ પાયલોટો વચ્ચેના સંદેશા સાંભળી જાય તો પણ ખાનગી મિશન ખુલ્લું પડી જાય ને બધો ખેલ ત્યાં જ પૂરો. ટૂંકમાં બધી બાબતે હતું તો અઘરું જ. આમ છતાં ઈંટનો જવાબ પથ્થરથી આપવાનો હતો એ પણ ફાઈનલ જ હતું. આ બાજુ યુગાન્ડામાં સામાન્ય રીતે સવાર પડી. સવાર પડતા જ દહનની પૂછતાછ શરૂ થઈ. આજે તો દહન પાસે 11 પાનાંનો પણ અહેવાલ લખાવવામાં આવ્યો. તેને મેદાન પર લઈ જઈને ધમકી પણ આપવામાં આવી. પછી તેને ઉપર આવવા દેવામાં આવ્યો.\n\nકમાન્ડો એટેક કરવા માટે તે લોકોને ત્યાનું લોકેશન કેવું હોય એ આઈડિયા નહોતો આવતો. પણ ત્યારે જ એક અધિકારીના મગજમાં લાઈટ થઈ કે ટર્મિનલ્સનું બાંધકામ ઈઝરાયેલની જ પ્રાઈવેટ કંપનીએ કરેલું. આ વાત થતાં જ તાબડતોબ જાસૂસો એ કંપનીમાંથી બ્લ્યુ પ્રિન્ટ સહિતનો એ ટર્મિનલ્સનો ડાયાગ્રામ લઈ આવ્યા અને બીજા જાસૂસો પણ પૂર્વ આફ્રિકામાં પ્રવાસ કરવો છે એવો ડોળ કરીને બધી જ એરલાઈન્સના ટાઈમટેબલ લઈ આવ્યા. ખાસ કરીને એન્ટેબી એરપોર્ટ પર કયું પ્લેન રાત્રી દરમિયાન કેટલા વાગે લેન્ડ થાય છે અને ક્યારે ટેકઓફ થાય છે એ ધ્યાનમાં રહે એવી રીતે. આવી બધી તૈયારી વચ્ચે P.M. એ સવારે બરાબર 9 વાગ્યે વડાઓને બોલાવ્યા અને કહ્યું કે આપણા દેશબંધુઓને છોડાવવા માટે એન્ટેબી પર કમાન્ડો એટેક કરવાનો પ્લાન છે. એમાં ઝાઝો સમય ગુમાવ્યાં વગર ચર્ચા-વિચારણા બાદ સૌએ સહમતી દર્શાવી.\n\nબપોરના 12.30 વાગ્યા. હવે તકલીફનો કોઈ પાર નહોતો કારણ કે સમય પૂર્ણ થવામાં માત્ર દોઢ કલાક જ બચ્યો હતો. અહીંયા આ બાજુ ઈઝરાયલ કલાક, મિનિટ અને સેકન્ડ્સની સંપૂર્ણ ગણત્રી કરતું સમય સાથે ચાલી રહ્યું હતું. ત્યાં જ નાટક કરવામાં માહેર પેલા કર્નલ સાહેબ, ઈદી સાથે સમય મુદત થોડી વધે એવા પ્રયાસ અજાણ થઈ કર્યા રાખતા હતા. એ ઈદી થોડા સમય પછી મૂડમાં આવી ગયો બાદ કર્નલે કહ્યું કે વાત મળ્યા મુજબ ઈઝરાયેલ સરકાર તમારાં ખોપથી ડરી ગઈ છે. સમાધાન કરી નાખશે. એ નવાઈ લાગે છે કે હજી સુધી તમને જણાવ્યું નહીં. આ વાત કરતા જ નક્કી કર્યા મુજબ ઈઝરાયેલે ફ્રેંચ સરકાર દ્વારા મેસેજ મોકલાવ્યો કે અમે સમાધાન કરવા તૈયાર છીએ પણ થોડોક સમય આપો. બસ આ સાંભળીને જ ઈદીએ કર્નલને કહ્યું કે બપોરે બે વાગ્યે રેડિયો પર જાહેરાત સાંભળજો. આ સાથે જ ઈદીએ હાઈજેકર્સ સાથે મળીને 4 જુલાઈ 1976 ના બપોરના બે વાગ્યા સુધી મુદત વધારી આપી. એટલે કે હજુ બીજા 3 દિવસ! આજે પણ ઈદી અમીન બંધકો અને હાઈજેકર્સને મળવા માટે પોતાના દીકરા સાથે આર્મી યુનિફોર્મમાં આવ્યો. સાથે જાહેરાત પણ કરી કે, ઈઝરાયેલી સરકાર વાટાઘાટો કરવા માટે તૈયાર થઈ ગઈ છે એટલે ડેડલાઈનને બીજા ત્રણ દિવસ સુધી વધારી દેવામાં આવી છે. અહીંયા પેસેન્જર્સને હૈયા ધારણ મળી.\n\nઆ દરમ્યાન ઈઝરાયેલી ના હોય એવા બાકીના સો પેસેન્જરો સાથે બીજું પ્લેન પેરિસ જવા ઉપડ્યું. હવે એ જુના ટર્મિનલ્સ પર રહ્યા કુલ 94 ઈઝરાયેલી મુસાફરો અને 12 ક્રુ મેમ્બર્સ. હવે આ ઈઝરાયેલી બંધુઓને બચાવવા માટે મોસાદ / લશ્કરને વ્યૂહરચના કરવા જણાવવામાં આવ્યું. આ અપ્રતિમ, અસામાન્ય અને અકલ્પનિય એડવેન્ચર એટલે ઓપરેશન થંડરબોલ્ટ!\n\nઆ રહસ્યમય મિશનની પૂર્વ તૈયારીઓ શરૂ થઈ ગઈ હતી. તેમણે નક્કી કરી લીધું હતું કે યુગાન્ડામાં એરપોર્ટ ઉપર સ્ટ્રાઈક જ કરવી. આ મિશનની આગેવાની બે બાહોશ અધિકારીઓ એક ડાન શોમરોન અને બીજા સિયરેટ મટકલના ઓફિસર યોનાથન નેતાન્યાહુને સોંપવામાં આવી હતી. તે લોકોને એ પણ ખબર હતી કે એક કલાકમાં જ તેઓએ આ ઓપરેશન પૂર્ણ કરવાનું રહેશે. જો એક કલાકમાં તેઓ સફળ ન થાય તો યુગાન્ડન આર્મીને ખબર પડી જાય. તે લોકોએ બધી જ ઝીણામાં ઝીણી વિગતો અને સંપૂર્ણ સેકન્ડ્સ સાથેની ગણતરી કરી લીધી હતી કે યુગાન્ડાની આર્મીને શસ્ત્રસરંજામ સાથે એરપોર્ટ પર પહોંચવામાં એક કલાક તો થાય જ છે. તેથી તે લોકોની પાસે ફક્ત એક જ કલાક હતો. મતલબ કે જો એક કલાક કરતા વધુ સમય થાય તો ઈઝરાયેલી સૈનિકોને જાનથી મારી નાખવામાં આવે અથવા તો તેમને બંદી બનાવી લેવામાં આવે અને સ્થિતિ ખૂબ જ વણસી જાય કારણ કે પછી તો આખું યુગાન્ડા યુદ્ધમાં જ ફેરવાઈ જાયને. તેમાં પણ સૌથી અગત્યની વાત તો એ હતી કે બંધકોને સુરક્ષિત બહાર કાઢવાના હતા અને તમે આટલા 4200 કિલોમીટર સુધી દુર જાવ છો તો પ્લેનમાં ફ્યુઅલ ભરવા માટે વચ્ચે કોઈપણ એક દેશમાં તો ઉતરાણ કરવું જ પડે ને.\n\n",
      "duration": "7 mins",
      "category": "Horror"
    },
    {
      "title": "વિલ યુ મેરી મી ?",
      "story_name": "૨૦ જાન્યુઆરી ૨૦૨૦  નારગોલ ગામ\n\n                           આ વાત છે એવા ઘરની જે ઘરમાં રહેવાની બહુજ ઈચ્છા ધરાવતો નીલ આજે તેમાં જ દબાઈને રહી ગયો. એવા સમયે આખા ઘરમાં થોડું અંધારું અને ક્યાંક લાઈટો ચાલુ હતી. એ લાઈટો પરથી ઘરમાં બહુજ ઝડપથી એક જગ્યાએથી બીજી જગ્યાએ દોડ દોડ કરતો એ રાત્રે. ઘરમાં બીજું કોઈ રહેતું હોય તેવું લાગ્યુ નહીઁ કેમ કે તે કોઈને બુમ પણ પાડતો નહોતો. ખુબ જ ડરીને રહ્યો તે નીલ, તેના મોઢા પર પરસેવો છે અચાનક ધીરે ધીરે રોવા પણ માંડ્યો. શું થયું હશે ખબર જરાય નહોતી પડતી એને! ખરેખર?\n\n                        હવે બદલાતો સમય, અચાનક તે વોશરૂમમાં ગયો જ્યાં કાંચ હતો અને કાંચમાં જોઈને બોલ્યો ‘વિલ યુ મેરી મી?’ કદાચ પોતાને તો નહીઁ બોલ્યો હોય ને. હવે કાચની સામું તે ઉભો છે તો હશે કે તે જ કાચમાં દેખાય! પણ થાય છે એવુ કે તે કાંચમાં નથી દેખાતો, પણ એક આત્મા એટલેકે ભૂત છે તેની સામું. નીલે ભૂતને કેમ કહ્યું કે લગ્ન કરીશ એની સાથે? ગાંડો થયો હશે નીલ? ભૂતને લગ્ન કરવાનું તો કોણ કહે? પણ હા નીલ થયો છે ગાંડો, તેનો જવાબ તે ભૂત એટલેકે તે આત્મા નથી. તેનો જવાબ જ કંઈક બીજો છે જે રોજ નીલને ખાતો હતો, અને તે આજે તેનો જવાબ શોધી હંમેશા માટે સારું જીવન જીવવાનો હતો. તે આત્મા કોઈ આમ જ આત્મા નહોતી, તે પણ લોહીની તરસી હતી, જેનો સામનો આ નીલને કરવાનો હતો. હવે આવું નીલ કરે તો છે પણ તેના મોઢા પર જરાય ડર નથી તેનું એકજ કારણ હોઈ શકે, તે મોતથી ગભરાય તેવો માણસ નથી. આખી દુનિયા સાથે લડી શકે તેવી તાકાતનો હતો પણ પ્રેમ સાથે જુકી ગયો હતો. પ્રેમી પંખીડો કોઈને બચવા પોતે શહીદ થઈ જવાનો હતો.\n\n                       અત્યાર સુધીની વાત હતી નીલ આવું બોલ્યો. હવે થાય છે એવુ કાંચમાંથી લોહીલુહાણ હાથ બહાર આવે છે અને નીલનું ગળું પકડી લે છે, તેવા સમયે ડર રાખવાનો હોય છતાં ડર નથી તે હસતો હતો. ત્યારનીજ વાત હશે એક માણસ જેનો ચહેરો દેખાતો નથી તે ઘરમાં ઉભો છે તેના હાથમાં માળા દેખાય છે જેના પર થોડી લાઈટ પડે છે. મંત્ર બોલતો હતો તે અને તે સાંભળતો હતો નીલ. સમયની સેકન્ડ જાય છે છતાં પણ નીલ હસતોને હસતો, એક સમય એવો આવે છે આત્મા તેનું ગળું છોડી દે છે. નીલ છતાં પણ હસતો. હવે નીલ ત્યાંથી થોડો બહાર નીકળ્યો, અને પેલી બાજુ જ્યાં માણસ હતો ઊભો ત્યાં તેની પેટ સામું છૂટી છરી આવે છે અને તે માણસ હાથથી પકડી લે છે. હવે તે છરી ફેંકી કોઈ આત્માએ નહીઁ પણ નીલે ફેંકી હતી. નીલ એ અજાણ્યા માણસને મારવાનો હતો જેનો ચહેરો જ નથી દેખાતો. શું નીલની અંદર આત્મા ગઈ કે પછી નીલ તેને મારવા ઈચ્છતો હતો કે પછી નીલ પોતે મેલી વિદ્યા કરતો હશે ? તેના જવાબ તો સમય જતા જ ખબર પડશે. હવે થાય છે એવુ કે તે માણસનો ચહેરો દેખાય છે ત્યારે,\n\n“બાપ છે તું મારો, આ હાથમાં હજી તને મારવાની ચાહત છે.” પૂરો ગુસ્સેથી બોલ્યો નીલ, જે તેના પપ્પા રિતેશને કહી રહ્યો હતો.\n\n“તને શું લાગ્યુ, તું મારો છોકરો થઈને મને મારી શકીશ! બાપ તો બાપ હોય.” રિતેશે તેનો જવાબ આપતાં કહ્યું.\n\n“અને તું એવાજ ઘરમાં કાંડ કરવા લઈ આવ્યો, જ્યાં તારું રાઝ ચાલે! શું કર્યું તારી આત્માએ. હું તો તેનો દીવાનો થઈ ગયો. મે તો લગ્ન કરવા સુધીની માંગ કરી. છોડી દીધું તેને મારું ગળું.” મોઢા પર સ્મિત સાથે નીલે કહ્યું.\n\n“હા હા, લગ્ન પણ કરાવીશ. તો તારે જવું નથી તેની જોડે!” આશ્ચર્યમાં હોય તેવા અવાજે રિતેશે કહ્યું.\n\n“મનનો માલિક હોઈશ તું, પણ જેના પ્રેમ માટે આ બધુ કરી રહ્યો છું, તેને વ્યર્થ નહીઁ જવા દઉં. જેટલાં લોકો સલવાયા છે તેમને બહાર નીકળીશ અને જેટલાં લોકોને તે માર્યા છે પપ્પુ બનાવીને તેમને હું ન્યાય અપાવીશ. લે હું તો અહીંયા દોડતો હાંફી ગયો છું તું તો પુરી તાકાત સાથે છે ને! લગાવી દે તાકાત માથાના વાળથી પગની એડી જેટલો જોર, તો મારવામાં કામિયાબ રહીશ કદાચ પણ તું મને હરાવામાં કામિયાબ નહીઁ રહે. કેમ કે મારો પ્રેમ, આ ઘરમાં રહેલી આત્માથી માંડી ઘણાય લોકોનો તું દુશ્મન થઈ ગયો છે પણ યાદ રાખજે, તું મર્યો તો તારી લાશ પણ કોઈને નહીઁ મળવા દઉં.” નીલ પોતે તો ગુસ્સામાં આટલુ બોલી ગયો પણ શાંત મગજે રહેનાર તેનો બાપો, તેની સાથે રમત રમતો હતો.\n\n                            નીલની પાછળ એક સ્ત્રી આવી અને તેના પીઠ પર છરી ભોંકી. નીલ અધમુઓ થઈ પાછળ જોયું અને આશ્ચર્યમાં આવી ગયો અને બોલ્યો “તું!”\n\n                          કોણ હશે આ, કેમ તેના પપ્પા તેને મારવા ઈચ્છે, કેમ તેને આત્માને લગ્ન કરવાનું કહ્યું અને કદાચ સાચો હશે તો કેમ આજે તે પાછો પડી ગયો, કેમ હારવા જેવી વાત આવી ગઈ?\n\n                   \n\nભાગ ૨ (પ્રશ્ન થવો.)\n\n                         અત્યાર સુધીમાં જે વાતાવરણ બતાવ્યું તે વર્તમાન હતું જે હાલ બની રહ્યું છે. હવે આવે છે તેનો ભૂતકાળ, જેમાં એવા તો શું બનાવ બન્યા કે પોતાના પપ્પા નીલને મારવા ઈચ્છતા હતા! આ વાત ત્યારની, જ્યારે નીલને નહોતી ખબર તેના પપ્પા તેને કંઈપણ આવું કરવાનાં હશે. આ વાત વર્ષ પહેલાની હોવાથી તે આ બધી વાતોથી અજ્ઞાન હતો.\n\n                       નીલ તેના બેડરૂમમાં ઊંઘ્યો હતો ત્યારે એને એવુ સપનું આવતા બેડ પર હલન-ચલન કર્યા જતો હતો. સવારનો સમય હતો, એવા સમયે તેના કપાળ પર પરસેવો વળતો હતો. માન્યું કે કંઈક ભયંકર સપનું જોતો હશે. ખરેખર શું તે ખતરનાક બની શકે? \n\n                      તેવા સમયે તેની મમ્મીએ બુમ પાડી, ‘નીલ,’ તો અચાનક હળવી ચીસ પાડી ઉઠ્યો અને તરત બેડ નીચે ઉતરી તરત વોશરૂમ જવા દોડ્યો ત્યાં તેની મમ્મીએ કહ્યું કે ‘કોલેજ જતા મોડું થઈ જશે તો.’ ત્યારે નીલે જવાબ આપતાં કહ્યું, ‘હા હું, નાહવા જાઉં છું. આવું નાસ્તો કરવા હમણાં.”\n\n                     ત્યાં ઘરના હોલમાં તેના પપ્પા બેઠા હતા, તેમના હાથમાં માળા હતી તે ફેરવતા હતા. તેમને જોતા જ ડર લાગે તેવો ચહેરો અને સફેદ કપડાં પહેરા. આવો ડરાવનો હોય તો ધોળે દિવસે સપના તો આવનાને નીલને! એ નીલ પછી બહાર આવીને નાસ્તો કરતો હતો ત્યારે તેની આંખો લાલ અને હાથ ધ્રુજતા હતા. તેની મમ્મી નિશાએ તેની જોડે વાત કરવાની કોશિશ કરી.\n\n“શું બેટા, બધું ઠીક તો છે ને!” આશ્ચર્ય સાથે નિશાએ પૂછ્યું.\n\n“હા મમ્મી, અત્યારે સવારમાં ખરાબ સપનું આવી ગયું હતું.” નીલે ડર સાથે જણાવ્યું.\n\n“અરે સપના તો આવ્યા જાય, એવુ મનમાં નહીઁ લેવાનું.” નિશાએ કહ્યું.\n\n“હા, ચાલ મારે નાસ્તો પત્યો જાય છું કોલેજ.” નીલે પોતાનો થેલો લઈને બહાર નીકળતા જણાવ્યું.\n\n“વાંધો નહીઁ બેટા.” નિશાએ કહ્યું.\n\nપછી તે જતો રહ્યો અને તેના પપ્પા એટલે રિતેશ તેની પત્ની પાસે આવ્યો.\n\n“સપનું જેવું તેવું નહીઁ, બહુજ ભયંકર આવેલું છે. વાત કરતા અચકાય ગયો બસ.” રિતેશે પોતાને અહેસાસ થયો તે જણાવ્યું.\n\n“એટલે તમને ખબર છે શું આવ્યું હશે સપનું?” નિશાએ પૂછ્યું.\n\n“એટલું ખબર પડી મને કે કોઈને કોઈ મરણ જોયું હશે તેને. વધારે જાણી નહીઁ શક્યો કેમ કે કોઈ મને રોકી રહ્યું છે. કદાચ ભગવાન કાતો કોઈ હેવાન.” થોડાક કડક અવાજે રિતેશે કહ્યું.\n\n“એટલે કોઈ મોટુ સંકટ આવાનું છે?” નિશાએ ડર સાથે પૂછ્યું.\n\n“સંકટ આવવાનું નથી. આવી ગયું છે, જે તેના ઉપર સવાર છે. કોઈ બોલાવી રહ્યું છે તેને અને મને એવુ લાગે છે કે આ ઘરથી તેને અલગ થવું પડશે.” રિતેશે તીખા અવાજે કહ્યું.\n\n“આ શું બોલી રહ્યા છો, તમે?” આવી વાતથી નિશા ડરી અને તેને પૂછ્યું.\n\n                        પણ અચાનક રિતેશ ધ્રુજ્યો અને પછી,,,,\n\n“શું થયું? તું મારી સામું આમ કેમ જોવે છે?” નિશા પહેલી વાતથી ડરી હતી એટલે તે રિતેશ સામું એવા ડરેલ આંખે જોતી હતી એટલે રિતેશે પૂછ્યું.\n\n“કંઈ નહીઁ, છોડો વાતને કશું નથી થયું.” બધી વાત પતાવતા નિશાએ કહ્યું અને તે રસોડામાં ગઈ.\n\n“નીલને સપનું અને એના પપ્પાની અંદરથી નીકળેલો અવાજ, ખરેખર બહુજ મોટુ સંકટ સવાર છે. બચાવજે મારી અંબેમાં.” ડરી રહેલ નિશા આવું વિચારવા માંડી.\n\n                           નીલ કોલેજ પહોંચ્યો અને તેના બધા ભાઈબંધ જોડે હરખથી વાત કરતો.\n\n“કેમ છો, બધા.” હરખતાં નીલ બોલ્યો જેમકે કશું થયું જ ના હોય.\n\n“ટોપા, જલસામાં લાગે તું!” તેનો દોસ્ત હેમીલે કહ્યું.\n\n“જલસામાં ના હોય તેવું બનેજ નહીઁ.” નીલે કહ્યું. ત્યાં તેની ગર્લફ્રેન્ડ સામેથી આવતી હેમીલને દેખાય છે.\n\n“લે તારી વાળી ધારા આવી ગઈ. હવે ત્યાં વાતો કરીશ અને અમને તરછોડીશ.” હેમીલે કહ્યું.\n\n                      આટલી વાત થતા નીલ પૂરો પાછો ગુસ્સામાં આવી ગયો. ત્યાં બાજુમાં થોડેક દુર એક છોકરો એક છોકરીને પ્રોપોઝ કરતા આઈ લવ યુ કહ્યું. ત્યારે નીલ તેની જોડે દોડતો ગયો અને મારવા માંડ્યો.\n\n“બોલ હવે આઈ લવ યુ બોલ.” ગુસ્સેથી મારતા મારતા કહ્યું નીલે.\n\n“છોડ તું એને શું કરી રહ્યો છે, આ બધું.” હેમીલે છોડાવતા કહ્યું. નીલ છતાં પણ છોડતો નથી, મારવા જ માંડ્યો અને અચાનક નીલ બેભાન થઈ ગયો. તેને ઘરે લાવ્યો અને હેમીલે તથા બીજા દોસ્તોએ અને ધારાએ બધું જણાવ્યું.\n\n“મારો દીકરો સવારે પણ આવી રીતે ઘરેથી ગયો હતો. ખબર નહીઁ મારા દીકરાને શું થઈ રહ્યું છે!” નિશાએ તકલીફ ભર્યા અવાજમાં કહ્યું.\n\n“અમે પણ ડરી ગયા હતા, આંટી. માંડ તેને છોડાવ્યો તો તે બેભાન થયો. અમારી પાસે કંઈ ઉપાય નહોતો. પહેલા તેને હોસ્પિટલ લઈ જવાનો વિચાર કર્યો પણ રિતેશ અંકલે ના પાડી. તેમને ઘરે લાવવાનું કહ્યું.” હેમીલે બધી વાત જણાવી.\n\n“મે એટલા માટે ના પાડી કેમ કે આનો જવાબ ડોક્ટર પાસે નથી.” રિતેશ શાંત અવાજે જવાબ આપતાં કહ્યું.\n\n“કેમ પણ થયું શું?” નિશાએ આંખમાં આંસુ સાથે કહ્યું.\n\n“આની દવા ના ભગવાન જોડે છે કે ના કોઈ ડોક્ટર પાસે. આની દવા કદાચ આની પાસે છે જે આપણે શોધવી પડશે.” રિતેશે વિચારીને કહ્યું.\n\n“તમે શું બોલો છો, મને કંઈ ખબર જ ના પડી!” નિશાએ આશ્ચર્ય સાથે પૂછ્યું.\n\n“તેના માટે મારે શાંત રહેવું જરૂર છે. હું તેના હલન-ચલન અને તેની તકલીફને મહેસુસ કરીશ.” રિતેશે કહ્યું.\n\n                            રિતેશ તેની બધી વસ્તુને અડતો હતો અને બધું સમજવાની કોશિશ કરતો હતો. અમુક વાતે હસી જતો અને અમુક વાતે તકલીફમાં આવી જતો. અને અચાનક જ તે પોતાની જગ્યાએ જ ધ્રુજવા લાગ્યો, આંખો બંદ હતી. બધી વસ્તુ પડી હતી આજુબાજુ ત્યાં ટકરાવાત લાગ્યો. ત્યાં અચાનક હાંફી જઈને આંખ તેની ખોલી અને આજુબાજુ જોવા લાગ્યો. ત્યારે તેમને જોઈને બધા ડરી ગયા હતા ખાલી હેમીલ હિમ્મત કરીને પકડી ઉભા કર્યા તેમને.\n\n“શું થયું અંકલ, એવુ શું જોયું તમે?” ડરેલ અવાજે હેમીલ પૂછ્યું.\n\n“સલવાય ગયો નીલ. તેની વાતથી.” રિતેશે આશ્ચર્ય સાથે કહ્યું.\n\n“એવી કંઈ વાત છે જે તેને હેરાન કરે છે?” નિશાએ પૂછ્યું.\n\n“બધું નથી જાણી શક્યો, જે વાત ખલેલ પહોંચાડે છે તે કંઈક આવી છે.” પૂરો ડરેલ અવાજ સાથે રિતેશે કહ્યું. “વિલ યુ મેરી મી?”\n\n\n\nભાગ 3 (પ્રશ્નના જવાબની શોધ)\n\n“લગ્ન તો થઈ ગયા, હવે કેમ આમ બોલો છો?” નિશાએ કહ્યું.\n\n“આ લગ્નની વાત કોઈ છોકરો કોઈને બોલતો હતો, ત્યારે નીલ આ વાત સાંભળતો હતો. થયું એવુ કે તેને પછી એવુ જોયું જેનાથી તે ડરી ગયો. મહેસુસ એવુ થયું મને કે કોઈ હેવાન તે રૂમમાં હતો જ્યાં આવું થયું. વિલ યુ મેરી મી? આટલુ કહ્યું તે છોકરાએ એ છોકરીને, પછી કંઈક અજાયબી વાતાવરણ ઉભું થયું તેને ભયંકર માયાજાળ કહી શકાય. કેમ કે નીલ ત્યારે ત્યાં હતો તો તે બધું પડતું મૂકીને ભાગ્યો હતો. કેમ ભાગ્યો તે મને નથી ખબર, તે જાણવા માટે નીલ જ આપણને મદદ કરી શકે.” રિતેશે સાવચેતીથી કહી દીધું.\n\n“તો પછી નીલ પોતે થોડો જવાબ આપવાનો! જવાબ આપણે શોધવો પડશે.” હેમીલે કહ્યું.\n\n“આટલુ બધું ફરકવાની જરૂર નથી, આનો જવાબ શોધવા તમારે નારગોલ પાસે આવેલ સ્મશાનની બાજુમાં આવેલું ઘર કે જ્યાં કોઈ જવા માંગતું નથી ત્યાંથી જવાબ મળશે.” નીલે પોતાના બેડ પર ઉભા થઈને કહ્યું. બધા રિતેશની વાત સાંભળતા હતા અને અચાનક આવીરીતે નીલ બોલ્યો તો બધા ભડક્યા. પણ રિતેશ થયો ગુસ્સે, કદાચ હકીકતની ખબર હશે તેને, છુપાવતો હશે તે.\n\n“હા, જતા આવીશું.” નિશાએ ડરેલ અવાજે કહ્યું. પછી બધા નીકળ્યા બહાર રૂમની અને અંદરોઅંદર વાત કરવા લાગ્યા.\n\n“આ બધી વાત પહેલા આપણે તે સમજવું પડશે કે નીલ કોનો દીકરો છે.” નિશાએ ધીરે રહીને પોતાની વાત મૂકી.\n\n“કોનો દીકરો, મતલબ એ તમારો દીકરો નથી!” આશ્ચર્યમાં આવેલ ધારાએ કહ્યું અને હેમીલ પણ આ બોલવા જતો હતો.\n\n“નીલ તમારો નથી તો છે કોનો?” હેમીલે પૂછ્યું.\n\n“એ અમને નથી ખબર.” જવાબ આપતાં નિશાએ કહ્યું.\n\n“એટલે, અમે કંઈ સમજ્યા નહીઁ?” હેમીલે આશ્ચર્ય થઈને પૂછ્યું.\n\n“હું સમજવું. નિશાને છેલ્લો મહિનો પૂરો થયો હતો ત્યારે તેને હોસ્પિટલમાં દાખલ કરી. એ સમયે થયું કંઈક એવુ કે દીકરી આવી આ દુનિયામાં. કંઈ પ્રોબ્લેમ નહોતો અમને પણ ડોક્ટરે ત્યારે કહ્યું કે હવે પછી નિશા ક્યારેય પ્રેગનેંટ નથી થાય. કારણ એટલું હતું કે તે દીકરી જ્યારે અંદર હતી ત્યારે તેની બાજુમાં રહેલ નળીમાં ગાંઠ થઈ ગઈ હતી તે કાઢવા માટે હંમેશાનું બલિદાન આપવું પડે તેમ હતું. ઘણુંય મનાવ્યા પછી નિશાએ અને મે નક્કી કર્યું કે આ દીકરીને ચોરીછૂપી રિતેશ અનાથ આશ્રમમાં મૂકી કોઈ નવો આવેલ દીકરો લઈ લઈએ. તો તે સમયે નારગોલના અનાથ આશ્રમમાં એક છોકરો આવેલો. ત્યારે અમે પ્લાનિંગ કરી તેની જગ્યાએ દીકરી મૂકી અને દીકરો લેતા આવ્યા જેનું નામ નીલ રાખ્યું.” રિતેશે હકીકત કહી.\n\n“તમે યાર આવું કેમ કરી શકો! આટલુ મોટુ પાપ કર્યું તમે?” હેમીલે થોડા ગુસ્સા ભર્યા અવાજે કહ્યું.\n\n“એટલે તો અમે ભગવાનની શરણે ગયા, પાપ ધોવા.” રિતેશે ભોળા અવાજે જણાવ્યું.\n\n“માફ કરશો, હું થોડો આ વાતથી ગુસ્સે થઈ ગયો.” હેમીલે કહ્યું.\n\n“ગુનો છે, માન્યું પણ માફી પણ માગવા ઈચ્છીએ છીએ અમે.” રિતેશે કહ્યું.\n\n                         પછી નીલને ઘરે મૂકીને આ લોકો નીકળી ગયા. ત્યારે નીલ ઘરમાં ઊંગ્યો હતો તો અચાનક ઉભો થયો. નીલ ધીરે ધીરે હસવા લાગ્યો, અને જોરજોરથી હસવા લાગ્યો.\n\n“પ્લાન સફળ થયો. હવે મઝા આવશે.” નીલે હસતા અવાજે કહ્યું.\n\n                                નીલ તો ઘરમાં મસ્તી કરવા માંડ્યો. ટીવી જોવે નાસ્તો કરે, જેમ કે કંઈ થયું જ ના હોય. આ બાજુ નારગોલ સ્મશાને રાત્રે પહોંચ્યા અને તે ઘરમાં જવાના હતા ત્યારે, એક ઘરડો માણસ ત્યાં આવ્યો જેની દાઢી મોટી, માથાના વાળ મોટા અને એકદમ ભિખારી જેમ દેખાતો. તે પાસે આવ્યો. અંધારી રાત,,,,\n\n“જવાબ શોધવાની લાય લઈને આવેલા માણસો, તમને જવાબ મળશે!” તેને કહ્યું.\n\n                    આને જોઈને ડરેલા બધાએ વાત કરવાની કોશિશ કરી.\n\n“હા જવાબ જોઈએ છે.” હેમીલે ઢીલા અવાજે કહ્યું.\n\n“હું કહીશ, આવો મારી ઝૂંપડીમાં. શાંત અવાજે કહું તમને.” તે તેના ઘરે લઈ જતા કહ્યું.\n\n                     બધા તેના ઘરે ગયા.\n\n“હવે બોલો શું થયું હતું?” રિતેશે પૂછ્યું.\n\nધીરે ધીરે આખી વાત કરતા તેને કહ્યું અને તેની આખો પહોળી હતી. “આ વાત અત્યારની નહીઁ સોં વર્ષ જૂની છે. અહીં એક ગામ હતું, અત્યારે આનો દેખાવ શરુ છે. તમારે ઘરે જે માણસ રહે છે તે માણસ આ ઘરમાં ગયા જન્મમાં એક છોકરી લઈને આવ્યો હતો. તે છોકરી જોડે લગ્ન કરવા ઈચ્છતો હતો એટલે તેને ‘વિલ યુ મેરી મી કહ્યું’\n\n(ભૂતકાળ)\n\n                    તે રૂમમાં એક છોકરો અને છોકરી હતા ઘરમાં.\n\n“વિલ યુ મેરી મી?” તે છોકરાએ પૂછ્યું.\n\n“હા.” હરખાતા તે છોકરીએ કહ્યું.\n\n“હા તો પાડે જ ને તું. કાલે બીજા છોકરા જોડે રંગોળી બનાવતી હતી તું. એ પણ તારો ઘરવાળો બને એમને.” આ છોકરો ગુસ્સામાં આવી બોલ્યો.\n\n“ના એવુ કંઈ નથી, તું ઉંધુ વિચારે છે.” તે છોકરી બોલી.\n\n(વર્તમાન)\n\n“એ સમય તે છોકરાએ તે છોકરીની ગળામાં એક માળા હતી તે ખેંચી મારી નાખી. હવે તેનો બીજો જન્મ થયો હોવાથી તે આત્મા બદલો લેવા ઈચ્છે છે. તમે જો એને આ ઘરમાં લઈને આવો તો તે આત્મા તડપતી હતી તે એને મારીને મુક્ત થઈ જશે.” એ માણસ બોલ્યો.\n\n“શું એટલે મારાં દીકરાને આટલો મોટો કર્યો તો તેને અહીં લાવીએ!” નિશાએ આશ્ચર્ય સાથે પૂછ્યું.\n\n“હા તે એને મારી નાખે, તો બધું શાંત થઈ જાય.” એ માણસ બોલ્યો.\n\n                        પછી એ માણસ નિશાની સામું જોઈને ગભરાય ગયો. એને હૃદય હુમલો થયો હોય તેવી અવસ્થામાં આવ્યો.\n\n“નીકળો તમે, આ ના હોઈ શકે. તમારું આખુ પરિવાર જ દર્દનાક છે નીકળો.” એ માણસ બોલ્યો.\n\n“શું થયું તમને?” હેમીલે પૂછ્યું.\n\n“નીકળો. આખી કાયનાત આજે હલી ગઈ છે. પાપીઓને સજા આપવામાં આવશે. તે આત્મા બધાને બોલાવે છે. નીકળો હવે આવતા નહીઁ, જો જીવવું હોય તો.” તેમ પછી બધાને ઘરમાંથી નીકાળી તે માણસે દરવાજો બંદ કર્યો.\n\n                          આ લોકો બહાર નીકળ્યા.\n\n“શું થયું અચાનક આને!” નિશાએ પૂછ્યું.\n\n“હવે નીલ રહ્યો જવાબ માટે.” રિતેશે કહ્યું. રિતેશ નિશાની સામું જોઈને ગભરાય ગયો પણ કંઈ બોલ્યો નહીઁ. તે ત્યાંથી નીકળી ઘરે આવા રવાના થયાં.\n\n\n\n  ભાગ 4 (યુદ્ધની તૈયારી)\n\nનીલ અને હેમીલ બંને જણા મેસેજથી વાતો કરતા હતા.\n\n“શું થયું ત્યાં હેમીલ?”\n\n“ભાઈ, તારી મમ્મીની જોડે એક વાત છે જે જોઈને તે ભિખારી હતો તે ડરી ગયો.”\n\n“પહેલી વાત તે ભિખારી નથી, લૂંટાયેલ માણસ છે. અનાથ આશ્રમમાંથી એ જે દીકરી મૂકી હતી તેને મોટો કરનાર છે તે.”\n\n“તે આ વાત છુપાઈ મારાથી! એટલે એ છોકરીને ઓળખે છે તું?”\n\n“હા, તારી બાજુમાં જે ધારા બેઠી છે તે જ આમની દીકરી, રિતેશ અને નિશાનું સાચું સંતાન.”\n\n“અને તું ટોપા, ખબર હોવા છતાં તેને ગર્લફ્રેન્ડ બનાવી, કેમ?”\n\n“અમે ભાઈ બહેન પણ ના કહેવાઈએ. અમે પરિવારના થોડી કહેવાય.”\n\n“તો પણ એક જ ઘરમાંથી આવું?”\n\n“આ યુદ્ધ અત્યારથી નહીઁ, ત્યારથી શરુ છે જે દિવસે મને સાચી હકીકત સપનામાં આવી હતી, જેમ કે અત્યારે સપનાથી ડરતો હતો પણ કહાની બહુજ મોટી છે.”\n\n“મેસેજમાં કહી શકીશ!”\n\n“હા કેમ નહીઁ સાંભળ. આ વાત પાંચ છ વર્ષ જૂની છે, મને આ સપનું ત્યારથી ડંખ મારતું હતું. મને ત્યારે તે જગ્યા દેખાતી, તપાસ કરવા હું ત્યાં ગયો અને તે કાકા મળ્યા. તે આ દીકરીને સાચવતા હતા. ત્યારે તે બાજુમાં જે ઘર હતું તે મારા સપનામાં વારે ઘડીયે આવતું. ત્યાં ઘરમાં જતાંની સાથે તે કાકાએ મને બધી વાત સમજાવી કે આવું થયું સોં વર્ષ પહેલા કે તેનાથી પણ વધારે સમય થયો હશે. હવે સાચી હકીકત હું પણ નથી સમજ્યો તેના માટે મારે પાછું ત્યાં જવું પડશે. વાત એટલી જ છે મારે રિતેશને ત્યાં પહોંચાડવો હતો તે પહોંચી ગયો. બહુ શોખ હતોને ભગવાનને યાદ કરવાનો, સાચું કહું તે લાયક જ નથી ભગવાનને યાદ કરે.”\n\n“કેમ એવુ શું થયું?”\n\n“પાકુ જાણવા મારે તે ઘરમાં ફરી જવું પડે.”\n\n“વાંધો નહીઁ, સાચું તો બાકી બહાર આવશે.”\n\n“અને હા ધારા તને પસંદ હતીને, સાચું બોલજે મે તારા પહેલા સ્ટાર્ટ કર્યું તે મજબૂરી હતી એટલે પૂછ્યું?”\n\n“હા ભાઈ.”\n\n“તો પછી ત્યાં જ રેજે. જ્યાં તું ધારાને પોતાની માને. મેસેજ ડીલીટ કર દેજે.”\n\n“હા ભાઈ વાંધો નહીઁ.”\n\n“એક વાત યાદ રાખજે, પ્લાન સફળ થવો જોઈએ.”\n\n“હા વાંધો નહીઁ.”\n\n                               આ સંવાદ પૂરો થયો ત્યાં રિતેશ કંઈક બોલવા ગયો.\n\n“શું કોની જોડે વાત કરે હેમીલ?” રિતેશે કહ્યું.\n\n“હું કોઈની જોડે નહીઁ!” હેમીલ ડરી ગયો અને બોલ્યો.\n\n“મને કંઈક યાદ આવી રહ્યું છે, ગાડી પાર્ક કરીને જે યાદ આવે તે કહું.” ગાડી પાર્ક કરીને બહાર આવી યાદ કરતો હતો, જંગલ વિસ્તાર હોવાથી બીજા બધાને ડર લાગતો હતો. એવા સમયે યાદ કરતા બોલ્યો રિતેશ, “એ રાત્રે કંઈક એવુ થયું હતું.” આંખ બંદ કરી ભૂતકાળ બોલ્યો.\n\nભૂતકાળ\n\n[   “એ રાત્રે એક છોકરો એક છોકરીની જોડે બધી વાત થઈ એ તો આપણે જાણ્યું પણ બીજું કંઈક આવું થયું હતું.”\n\nનીચે ઘૂંટણ પર બેસી પ્રપોઝ કરતા કહ્યું. “તને શું લાગ્યુ હું તને આવી રિતેશ પ્રોપોઝ કરીશ!” અચાનક ગુસ્સામાં આવી ઉભો થયો ત્યારે તે છોકરી ખુશ હતી તે અચાનક ચૂપ થઈ ગઈ.\n\n(છોકરા છોકરીનો સંવાદ.)\n\n“તું કહેવા શું માંગે છે!”\n\n“હું બસ એટલું કહેવા માંગુ છું. તું ખરેખર મારી થવા માંગે છે કે નહીઁ?”\n\n“કેમ થયું શું? હું તો તને જ પ્રેમ કરું છું.”\n\n“રાતનો નહીઁ ખાલી દિવસનો.” હસતા હસતા બોલ્યો હતો.\n\n“હું કંઈ સમજી નહીઁ, અને હા આવું બોલીશ નહીઁ. ઈજ્જત રાખ કંઈક.”\n\n“કેમ રાખું ઈજ્જત! આટલો પ્રેમ કર્યા પછી પણ તું બીજા જોડે કાલે રાત્રે ગઈ હતી મે તને હોટેલમાં જોઈ હતી.”\n\n“અરે એ ખાલી બેસ્ટ ફ્રેન્ડ જ છે મારો.”\n\n“આખી રાત માટે?”\n\n“અરે ત્યાર પછી હું ઘરે જતી રહી હતી અને સવારે વહેલા પ્રોજેક્ટ માટે જવાનું હતું બીજા ગામમાં, એટલું કે જે કેમિકલ બનાવની ફેક્ટરીથી ગામને થતું નુકસાન સવારે વહેલા પોલ્યુશનથી ખબર પડેત, એ ટેસ્ટ માટે ગયેલા.”\n\n“તું ઘરે આવીજ નહોતી.”\n\n“હું ઘરેજ હતી સવારે ચાર વાગે નીકળી ગયા, તે મને ઘરે આવતા અને ઘરેથી જતા જોઈ જ નહોતી.”\n\n“ઓહહ એવુ, તો પછી સવારથી તે અત્યાર સુધીમાં મારો ફોન ખાલી એક જ વાર ઉચક્યો.”\n\n“અમારે કામ પૂરું કરવાનું હતું.”\n\n“કયું, રાત વાળું!” દાજ આવે તે રિતેશ હશે છે.\n\n“તું બોલવામાં ભાન રાખ, સ્વભાવ તારો આવો હતો તો પહેલા કહેવાનું હતું. હું તારી રહેત જ નહીઁ.”\n\n“એવુ છે, તો તું પણ આ દુનિયામાં રહેવા ઈચ્છે છે કે નહીઁ.”\n\n“અગર તું મને કંઈક કરીશ, તો યાદ રાખજે હું તને શ્રાપ આપું છું. તને આવતા જન્મમાં મારોજ કોઈ ઓળખીતો તને આવી રિતેશ ડંખ મારશે જે રિતેશ તું મને મારવાનો છે.”\n\n                          એમ કહીને તે છોકરો તેને ગળામાં પહેરેલી રુદ્રાક્ષની માળાથી તે ગળું દબાવી મારી નાખે છે. અને ત્યાં એક છોકરો બીજો આ બધું જોતો હતો અને તે તેને પણ મારી નાખે છે એટલે બે લાશ આ ઘરમાં રહી. ]\n\n                     તે મારનાર હેવાન નીલ હતો. એટલે તેનું મોત અહીંયા બોલાવી રહ્યું છે.\n\nહેમીલ મનમાં વિચારવાત લાગ્યો. “નીલે આ બધાને માર્યા છે! આ રિતેશ તો બધું જોઈ શકે છે તો હવે સાચું કોણ? રિતેશ કે નીલ. નીલ અને રિતેશની વાત મેચ ખાતીજ નથી. નીલે મને કહ્યું કે બાજુમાં ઉભેલો છોકરો જે જોતો હતો તે નીલ અને તે છોકરીને મારનાર રિતેશ. એટલે રિતેશ સાચો કે નીલ. ગયા જન્મમાં નીલે બંને ને માર્યા કે રિતેશે? ખરેખર મોટો દાવ થયો છે. આ એક શબ્દ ‘વિલ યુ મેરી મી’માં જ અટવાયેલો જવાબ છે. હવે વિશ્વાસ કોની પર કરું?”\n\n\n\n            વિલ યુ મેરી મી? ભાગ 5 (છેલ્લું યુદ્ધ)\n\n                          નીલ તેના ઘરેથી નીકળી ગયો અને આ લોકો ત્યાં પહોંચ્યા. નીલ ગયો નારગોલ તે ઘરે. હવે તે કાકા હતા તેની જોડે મળીને પ્લાન કરેલો પણ નિશામાં શું જોયું હશે? તેનાથી ડરી તે બહુજ દુર જતો રહ્યો ત્યાંથી. નીલ તે કાકાને શોધતો હતો પણ જડ્યા નહીઁ. તે નીલ પછી તરત તે ઘરમાં ગયો હવે વાત હતી કે રાતના ત્રણ વાગી ચુક્યા છે. તો હવે તે આત્મા તૈયાર તો હશે.\n\n                          નીલ તે આગળના દરવાજેથી ગયો ઘરમાં, તે પછી આત્મા અંદર હતી તે નીલની આજુબાજુ ફરકવા માંડે છે. નીલ ચાલતો હોય તો કોઈ રૂમમાં ચીસનો અવાજ આવ્યો, તો અચાનક તેને ગયા જન્મની વાતો યાદ આવવા માંડી. તે બધું યાદ કરતો હતો જે પેલા કાકાએ કહ્યું હતું બધુંજ એવુજ થઈ ચૂક્યું હતું. બધું જ યાદ આવ્યા પછી પાછળથી છૂટો ઘડો આવ્યો જે અંધારી રાતમાં વીજળીના ચમકારા જેવા સમયમાં તે પાછળ ફર્યો અને માથા પર તે ઘડો વાગ્યો. તે ઊલડીને નીચે પડ્યો. તો કોઈ અચાનક તેના પગ પકડી ખેંચવા લાગ્યો, તે ધમપછાડા કરવા લાગ્યો, તે ખેંચાઈ એક રૂમમાં દબાયો. તે રુમમાં બેડની ચાદર ઊંચી થઈ અને તે ચાદરમાં કોઈ આત્મા છુપાયેલી હશે તેવો આકાર પેદા થયો અને તે નીલની પાછળ લાગ્યો. હવે તે ભાગતો ભાગતો કોઈ બીજા રૂમમાં જઈને દરવાજો બંદ કરી દીધો. હવે થયું એવુ તે રૂમમાં બારીના કાંચ બેડ લાકડાનો એમને એમ જૂનો પડેલો તેના કટકા થવા લાગ્યા, આ બધું જોઈને નીલ ગભરાઈ ગયો. હવે તે બધું તૂટેલું હતું તે છૂટું તેના પર ફેંકાયું. લોહી લુહાર થઈ ગયો, થોડા કાંચ પગમાં પેસ્યા, થોડા તેની છાતી પર, થોડા પીઠ પર. તેટલી વારમાં એનું પરિવાર પાછું આવી ગયું. અને દરવાજો ખોલ્યો તો તરત તે અધમુઓ હતો તે વોશરૂમમાં પહોંચ્યો. તેના ઘાવ હતા અચાનક ભરવા લાગ્યા જેમકે કંઈ થયું જ નથી. આ જોઈને નીલ ચકિત થઈ ગયો અને વિચારવા લાગ્યો, ‘પહેલા મારવાનું પછી, જાતે મલમ પટ્ટી.’ પણ એક ઘાવ તે આત્માએ પૂર્યો નહીઁ જે કાચ હૃદયના ભાગમાં આગળ વાગ્યો તે વધારે નહીઁ લોહી નીકળે તેટલોજ વાગેલો. આવી હાલતમાં તે વોશરૂમમાં કાંચ આગળ પહોંચી ગયો અને કાંચ સાફ કર્યો, ત્યારે કાંચની સામું હશે છે કે રોવે તે ખબર નથી પડતી હસતું મોઢું અને આંખમાંથી આંસુની સાથે બોલ્યો, વિલ યુ મેરી મી?’ ત્યાં એક આત્મા ત્યાં કાંચમાં દેખાઈ અને તેને તરત ગળું પકડ્યું. ત્યારે નીલ બોલ્યો.\n\n“આ વાત યાદ નહીઁ હોય તને? કારણ ત્યારે આ ઘરમાં ત્રણ નહીઁ ચાર માણસ હતા. એ પણ મને ખબર છે કે તું મારી ગર્લફ્રેન્ડ નહીઁ, પણ ‘મારી બેન છે તું’” આટલુ કહેતા હાથ છોડી દીધો.” આ ઘરમાં હું આવ્યો હતો મારી ગર્લફ્રેન્ડને લઈને ગયા જન્મમાં, અને શું થયું બધું જ જાણી ગયો. હું તને મુક્તિ અપાવીશ અને બદલો પણ, શ્રાપ તે આપ્યો હતો મારી ગર્લફ્રેન્ડે નહીઁ. હું બદલો પૂરો કરીશ.”\n\nપછી આત્મા તેનું ગળું છોડી ડે છે તે નીચે આવે છે. (તેના પપ્પા જોડે વાત થઈ તે ભાગ ૧માં બતાવેલ છે.) તેને પાછળથી કોઈ ખંજર મારે છે તે તેની માં છે.\n\n“મમ્મી તું મને મારે?”\n\n“તું હેવાન છે, તારે મરવું પડશે નહીંતો કોઈને મારીશ.”\n\n“તારા આ ગળા પર રહ્યો દાગ અત્યારે ખબર પડી.” આશ્ચર્યમાં આવી ગયો નીલ.\n\n“એ જે હોય તે, મરવું પડશે તારે.”\n\n“મને લાગ્યુ આ ઘરમાં બે આત્મા છે પણ અહીં તો એક આત્મા છે. કેમ કે રુદ્રાક્ષની માળાથી ગળું દબાવી તને મારવામાં આવી હતી તે દાગ આ જન્મમાં આપ્યા તને યાદ કરી. પણ કેવી કોમેડી વાત કે ગયા જન્મમાં ગર્લફ્રેન્ડ આ જન્મમાં ડાઈરેક્ટ મમ્મી. બોલતા એ શરમ આવે મને. ક્યાં આપણે લગ્ન મંડપના સપના જોતા અને ક્યાં હું તારા ગોદમાં રમવા વાળો. મળતું આવતું જ નથી.”\n\n“એ વાત હું જાનુ છું નીલ, અને હું બાપો બની આવ્યો.” રિતેશ બોલ્યો.\n\n“મારવાનો મારા હાથે છે ભાઈ તું.” નીલ બોલ્યો.\n\n“કંઈ રીતે? આ બધાને મે મારા વશમાં કર્યા છે.” રીતેશ બોલ્યો.\n\n“કંઈ વાંધો નહીઁ, તારા હાથમાં અત્યારે રુદ્રાક્ષની માળા જ છે. કાફી છે.”\n\n                          આટલી વાતથી મારામારી શરુ. થયું એવુ રિતેશ તેની મમ્મી, હેમીલ અને ધારા બધા તેને મારવા માંડયા. હવે નીલ એકલો પહોંચી વળતો પણ છોકરી પર હાથ નહોતો ઉંચકતો, ત્યારે કંઈક આવું બોલ્યો, ‘એ આત્મા, મારી ગયા જન્મની બેન. આ બે લેડીસને કંટ્રોલ કરને યાર. એમનેમ બેઠી ક્યાંક, હું ગયો તો તને ફરી આવા ટપોરી માણસો નહીઁ મળે.’ પછી તે આત્મા બધાને કંટ્રોલ કરી રહી છે. રિતેશ ફૂલ પકડના આવ્યો અને તે માળાથી બધાને વસમાંથી દુર કર્યા. પછી તે માળા ખેંચાઈ રિતેશ સામું અને તે માળા તેના ગળા પર વીંટાઈ ગઈ. પછી તે ઉપર ખેંચાય ગયો અને ફાંસી લાગવાથી રિતેશ મર્યો. પછી નીલના આંખમાં આંસુ આવ્યા અને તે આત્માએ મુક્તિ લીધી.\n\n“મને એમ કે તો ગદ્દાર તો તું હતો, તો રિતેશ કેમ કર્યો. એટલેકે તારો બાપો?” હેમીલ બોલ્યો.\n\n“સાંભળ. એ રાત્રે શું થયું તે બધું ખબર છે તને. પણ છેલ્લે હકીકત કંઈક એવી હતી, કે હું પોતે તે છોકરીને પ્રોપોઝ કરતો હતો જે આ જન્મમાં મારી માં બનાવી. અને બધા એક પરિવારમાં ગોઠવ્યા. ત્યારે મે એનું ગળું દબાવી છોડી દીધું. ત્યારે પાછળથી આ રિતેશ જેને મારા માથે માર્યું અને પછી તે માળાથી ગર્લફ્રેન્ડનું ગળું દબાવી મારી નાખી. અમને તો જન્મ મળ્યો પણ જે આ રૂમમાં આત્મા હતી તેનો બદલો લેવાનો શ્રાપ તેને અમને આપેલો. એ રાત્રે બીજા રૂમમાંથી રોવાનો અવાજ હતો તે આ છોકરી હતી જે મારી બેન. \n\nહવે તારે ધ્યાનથી સમજવું પડશે. મારી ગર્લફ્રેન્ડ જે છોકરા જોડે પ્રોજેક્ટના કામથી ગઈ તે આ છોકરો હતો. તેની નિયત સારી નહોતી એટલે તેને એક છોકરી પટાવી જે મારી બહેન. અને બીજી બાજુ રાત સુવાના સપના મારી ગર્લફ્રેન્ડ જોડે જોતો જે મને ખબર નહોતી. આ ઘરે આવી સાચી હકીકત હું જાણી ગયો. એટલે આને બે રેપ કર્યા, એક મારી બેન અને બીજી મારી ગર્લફ્રેન્ડ. શ્રાપ એવો હતો કે જે ત્રણ માણસો અમે હતા અને ચોથો આ જે જીવી ગયો. તો મારી બહેને શ્રાપ આપ્યો કે બાકીના બધા એકજ પરિવારમાં જન્મ લેશે અને ભેગા થઈને મારશે આને. પછી તે આત્મા એટલે કે રિતેશને ક્યારેય મુક્તિ નહીઁ મળે નર્કમાં જશે. એટલેકે રિતેશને હવે ક્યારેય સારું જીવન નહીઁ મળે. બદલો પૂરો થયો. અને મારી બેનને હંમેશા માટે મુક્તિ મળી ગઈ. શ્રાપના કારણે મારી બેનને સોં વર્ષ અહીંયા ભોગવવું પડયું.”\n\n“મને એમ કહેતો બધા ઘરના નીકળ્યા તો હું કેમ નહીઁ?” હેમીલ બોલ્યો.\n\n“એ તો હવે ભાઈ તારે લેખકને જઈને પૂછવું પડશે, એતો મને પણ નથી ખબર. કદાચ શો પીશ માટે મુક્યો હશે તને. હેપી એન્ડ તો આયુ, જલસા કરને.” નીલ બોલ્યો.\n\n“એવુ? એને પૂછી લઈશ. બાકી હવે તારી લાઈફના આવા ઝટકા ના આવે.” હેમીલ બોલ્યો.\n\n“ઝટકા આપવા કે નહીઁ તે લેખકને ખબર.” હસતા મોંઢે વાર્તા પતાવી નીલે.",
      "duration": "19 mins",
      "category": "Horror"
    },
    {
      "title": "યાદગાર મુલાકાત",
      "story_name": "એ મુલાકાત મને હંમેશા યાદ રહી છે. આજથી લગભગ પંદર વર્ષ ઉપરની આ વાત છે. હું મારા પરીવાર સાથે સુંધામાતાના દર્શન કરવા નીકળ્યા હતા ત્યારની છે.\n\nઅમદાવાદથી અમે એટલે કે હું - મારી પત્ની અને મારો ભત્રીજો અને એની પત્ની સાથે બીજો એક પરિવાર આમ અમે છ જણા સુંધામાતા એ જવા નીકળ્યા.પોતાની કાર હતી એટલે બીજી કોઈ તકલીફ ન હતી. અમે લોકો લગભગ સાંજે ચાર વાગે નીકળ્યા. અહીંથી લગભગ છ થી સાત કલાકનો રસ્તો છે. એટલે અમારી ગણતરી એવી હતી કે રાત્રે દસ વાગ્યા સુધીમાં ત્યાં પહોંચી જઈને સવારે મંગળાના દર્શન કરીને પરત આવીશું.\n\nઅમે લોકો નીકળ્યાને આશરે ચાર કલાક જેવું થયું હતું. હવે આશરે બે કલાક જેવું બાકી હતું.રસ્તો એકદમ સુમસામ હતો. એ રસ્તા ઉપર કોઈ ચાલું પણ ફરકતું નહોતું. અચાનક મારા ભત્રીજાએ કહયું કે \"કદાચ હું રસ્તો ભૂલી ગયો છું. આ રસ્તો કદાચ સુંધામાતાએ નથી જતો.\" અમે સૌ એની વાત સાંભળીને ગભરાઇ ગયા. કારણ કે એ રસ્તે કોઈ માણસ દેખાતું નહોતું કે જેને આગળનો રસ્તો પૂછીએ. ક્યાંક કોઈ દેખાય એવું કરતાં કરતાં બીજા બે-ત્રણ કિલોમીટર આગળ વધી ગયા. અચાનક અમને અમારી ડાબી બાજુએ દૂર કોઈ તાપણું કરીને બેઠું હોય એવું લાગ્યું. અમે ત્યાં જઈને પુછવાનું નકકી કર્યું. કાર ઊભી રાખી ને અમે બે જણા હજુ દરવાજો ખોલીને બહાર આવ્યા ત્યાં જ સફેદ કપડાં પહેરેલા એક ભાઈ ઓચિંતા જ અમારી જમણી બાજુ પરથી ચાલતા અમારી પાસે આવ્યા. ઓચિંતા આવ્યા એટલે અમે સહેજ ગભરાઇ ગયા પણ પછી હિંમત કરીને એને સુંધામાતા જવાનો રસ્તો પૂછયો. એટલા ગભરાયેલા હતા કે એ ભાઈને ગુજરાતી ભાષા ખબર પડે છે કે નહીં એવો કશો વિચાર જ ના આવ્યો. અમે ગુજરાતી ભાષામાં પુછયું અને એણે એની ભાષામાં જવાબ આપ્યો.\n\nઅત્યાર સુધી તો બધું બરાબર હતું પણ એમનો આભાર માનીને અમે અમારી કાર બાજુ વળ્યા જ છીએને એમ થયું કે એ ભાઈને આજબાજુ કોઈ હોટલ વિષે પૂછીએ.જેવા અમે પાછા ફર્યા અને જોયું તો ત્યાં આગળ અને દૂર દૂર મેદાનમાં કોઈ પણ વ્યક્તિ દેખાતી નહોતી. અમે એમને બુમ પાડી પણ એ ભાઈ જાણે હવામાં ઓગળી ગયા હોય એવું લાગ્યું. પછી તો બધાની જે ફાટી છે. માંડમાંડ અમે લોકો સુંધામાતાએ પહોંચ્યા. આજે એ વાતને આજે પંદર વર્ષ થયાં પણ આજે પણ એ યાદ આવે છે ને એક ધ્રુજારી છૂટી જાય છે..",
      "duration": "2 mins",
      "category": "Horror"
    },
    {
      "title": "કુવો એક રહસ્ય",
      "story_name": "માનસને ગામડાનાં વનવગડામાં ફરવું બહું ગમે. એ ગમે ત્યારે કોઈને પણ કીધાં વગર નીકળી જાય. આમ તો બહુ નીડર હતો. તેને કોઈની બીક લાગતી ન હતી.\n\nએક દિવસ ફરતાં ફરતાં ગાઢ વગડામાં આવેલાં કૂવા પાસે પહોંચી ગયો. તેની પાળીઓ તૂટી ગઈ હતી. અંદર જોતી વખતે ધ્યાન ન રાખો તો અંદર પાણીમાં ગરકાવ થઈ જવાય. વાતાવરણમાં ખૂબ શાંતિ હતી. આમ પણ તે કોલાહલથી દૂર હતો. તેં અંદર જોવાની લાલચ રોકી ન શક્યો. ઘણી વાર સુધી જોયાં કર્યું.\n\nઅચાનક બે હાથ ઉપર આવતાં જોયાં. મનોમન તે ગભરાઈ. રડવાનાં અવાજો સંભળાવા મંડ્યા. માનસને પસીનો છૂટવા લાગ્યો. તેને એક અવાજ સંભળાયો, \"ઘણાં વખતે પાકું ભોજન મળી રહ્યું છે. આજે તો ઉજાણી થઈ જશે.\" બધાં નાચતાં ગાતાં હોય અને વાતાવરણ ડરામણું બનવા મંડ્યુ. વનવગડો તો ભેંકાર હતો. ગભરાઈને બૂમ પાડે તો પણ કોઈ આવવાનું નહતું. તેને શું કરવું સમજ ન પડી. ઇચ્છવા છતાં તે સ્થાન છોડી શકતો ન હતો. કોઈ ખરાબ આત્માએ તેને વશ કર્યો હોય તેમ પથ્થરની જેમ તે જડાઈ ગયો. બહાર જવાની કોશિષ નકામી ગઈ.\n\nથોડી વારમાં તે બેભાન થઈ ત્યાંજ પટકાઈ પડ્યો. એક ગામનો માણસ ત્યાંથી પસાર થતો હતો તેણે માનસને બેભાન અને લવારો કરતો સાંભળ્યો. તેનું શરીર તાવથી ધગધગતું હતું. ડોક્ટર પાસે લઈ આવ્યાં. સમયસરની સારવારથી તે બચી તો ગયો પણ એક કૂવાનું રહસ્ય તે કોઈને કહી ન શક્યો. અંતરમાં આ રહસ્ય દફનાવી દીધું. પછી ક્યારેય વગડો કે કૂવા તરફ ગયો નહીં. તેની આંખોમાં ભય દેખાયા કરતો. તે ડરી ડરીને જીવવા લાગ્યો.",
      "duration": "2 mins",
      "category": "Horror"
    },
    {
      "title": "નાની વહુની હવેલી",
      "story_name": "એ મકાન તૂટ્યા ફૂટ્યા ખંડેર જેવું જ હતું. લોકવાયકા પ્રમાણે ત્યાં વર્ષો પહેલાં એક સુંદર હવેલી હતી, નાની વહુની હવેલી. એક વાત એવી પણ સાંભળી છે કે એ ખૂબ જ સુંદર રૂપ રૂપના અંબાર જેવી નાની વહુ એટલી રૂપાળી હતી, કે એ પાણી પીએ તો એ પાણી ગળાની આરપાર દેખાય. અને એના કોમળ હાથ પર ફૂલની ડાળી અડે ને તો હાથ પર એ ડાળીની છાપ ઉપસી આવે. નાની વહુ વિશે આવી અનેક લોકોક્તિ હતી. \n\nએ ખંડેર માં જવાની કે ત્યાં રમવાની, આસપાસ રહેતાં બધા બાળકોના માં બાપની સખત મનાઈ હતી. અને મહોલ્લામાં કોઈ પોતાના યુવાન દીકરાઓ, કે પુરુષોને તો ખાસ એ તરફ જવા દેતા નહીં. કહેવાય છે કે, ત્યાં આજે પણ નાની વહુ ઝરૂખામાં ઉભેલી દેખાય છે. અને ત્યાં એની સામે જોતાવેંત એ પોતાના બે હાથ ફેલાવીને લોકોને પોતાની પાસે બોલાવે છે. અને એના રૂપ, સૌંદર્યની ચુંબકીય માયાજાળમાં ફસાયેલાઓ, એ તરફ ભાન ભૂલીને ચાલ્યા જાય છે. જ્યારે એ ઝરૂખા સુધી પહોંચી જાય, એટલે નાની વહુ આકાશમાં ઊંચે ચડવા લાગે. અને એની પાછળ એને ભેટવા જનારો ઝરૂખામાંથી નીચે પડી જાય, અને મોતને ભેટે છે. આજ સુધી એ કોઈ સ્ત્રીને દેખાઈ નથી, માત્ર પુરુષો ને અને ખાસ કરીને યુવાનોને જ દેખાય છે. કહેવાય છે કે એનો પતિ કોઈ બીજી સ્ત્રીના પ્રેમમાં હતો, અને રોજ એ પતિ પત્નીના ઝઘડા થતા, એક દિવસ નાની વહુને એના પતિએ કહેવડાવ્યું, કે સાંજે સુંદર નવવધુની જેમ શણગાર સજીને તૈયાર થઈ જજે. હું આવીશ અને મારે આજ દિન સુધી તને કરેલા અન્યાયની તારી પાસે માફી માંગવી છે. વગેરે વગેરે... આવી વાતોથી ખુશ થયેલી નાની વહુ સુંદર નવવધુની જેમ સજીધજીને ઝરૂખામાં ઊભી હતી, એના પતિની રાહ જોઈને. અને દૂરથી પતિને આવતો જોઈ પોતાની બાહોં ફેલાવી પતિને આવકારે છે. અને એનો પતિ એની પાસે જતાંવેંત, નાની વહુને ઝરૂખામાંથી ધક્કો મારીને નીચે પછાડે છે, અને ત્યાંજ અધૂરા અરમાનો સાથે નાની વહુ મૃત્યુ પામે છે, ત્યારથી એ પુરુષ જાત સાથે બદલાની ભાવનાથી પોતાના ચુંબકીય આકર્ષક રૂપ સૌંદર્યથી લોકોને આકર્ષે છે અને મોતને ઘાટ ઉતારે છે.",
      "duration": "2 mins",
      "category": "Horror"
    },
    {
      "title": "ભય",
      "story_name": "ગાઢ અંધકાર, તમરાંના અવાજ, મૂશળધાર વરસાદ, પવન પણ જાણે વરસાદ સાથે બાથ ભીડવાનું નક્કી કરી ચુક્યો હતો. કંઈ જ દેખાતું ન હતું. અમારી ગાડી હાઈવે પર આગળ વધી રહી હતી. અમારો સાથ હેડલાઈટનો પ્રકાશ માર્ગદર્શક બનીને આપી રહ્યો હતો. અમે હાઈવે પર હતા, ને ડર લાગતો હતો. જો સડક કે કાચો રસ્તો હોય તો શું થાય.?\n\nઅચાનક વિજળી ચમકી અને પલવારમાં અજવાળું અંધારામાં ગરકાવ થઈ ગયું. કંઈ જ ન સમજાયું. મારા પતિ સમજી ચુક્યા હતા કે હું ડરી રહી છું. જેમ જેમ આગળ વધતા હતા તેમ તેમ મારા ધબકારાની ઝડપ પણ બમણી થતી જતી હતી. મેં પુછ્યું કે \"ક્યારે હવાઈમથક પહોંચશું ?\" આદત મુજબ જવાબ આપી દીધો કે \"બસ, હવે હાઈવે પર ગાડી લઈ લઉ પછી વાર નહી લાગે.\" મારાથી બોલાઈ ગયું ... \"હેં....\" અને એ ચમક્યા. વાતને વાળતા હોય એવું મને લાગ્યું. મને કહેતા રહ્યા, સમજાવતા રહ્યા, પણ મારા કાને એટલું જ પડ્યુ કે પાંચ કિલોમીટર હાઈવેથી દૂર હતા. મારો જીવ ચપટીમાં આવી ગયો. મે પુછયુ કે \"આટલી વાર થોડી લાગે ? હાઈવે તો નજીક જ છે.\" મારા પતિ હસવા લાગ્યા, \"આવા મૂશળધાર વરસાદમાં ગાડીની ઝડપ ક્યાં છે ? કાચબા ગતિએ તો જઈએ છીએ. ત્યાં તો પત્થર આવતા ગાડી ત્રાંસી થતા રહી ગઈ. કંઈ દેખાતું ન હતું.\n\nમારા પતિએ હેડલાઈટનાં પ્રકાશમાં ગાડી હાઈવે પર લઈ લીધી. મને કહે બસ હવે હાઈવે પર આવી ગયા. સુસવાટા સાથે પવન ગાડીની બારીમાં પછડાતો હતો અને વરસાદ પણ ભટકાઈ ને પાછો કાચ પર જ, ત્યાં તો વિજળી પાછી થઈ અને આ વખતે ઉપરાઉપર બે વાર થઈ. વીજળીના ચમકારામાં હળવેથી આંખ ખોલીને જોયુ તો રાડ ફાટી ગઈ. એક લાંબા વાળવાળી, લાંબા નખવાળી અટ્ટહાસ્ય કરતી સ્ત્રી દેખાઈ. મારા પતિએ ગાડીમાં જોરદાર બ્રેક મારી. મને ખુબ જ ડર લાગતો હતો.\n\nચામાચીડિયાં, કાગડાં અને કુતરાનો અવાજ વાતાવરણને બિહામણું બનાવતું હતું. મને ઊંચું મોં રાખીને ભસતો કુતરો જોઈને વધારે ડર લાગતો હતો. પેલી સ્ત્રી મારી તરફ આગળ વધી, મારી બાજુના કાચ પર ખખડાવવા લાગી. મેં દરવાજો ન ખોલ્યો. એ સ્ત્રીએ કંઈક બતાવતાં આગળની તરફ ઈશારો કર્યો. \n\nઅમે આગળ વધ્યા. થોડે દૂર એક સ્ત્રી પડી હતી. હું અને મારા પતિ ડરતાં-ડરતાં એ સ્ત્રી પાસે ગયા. એ લોહીલુહાણ હાલતમાં પડી હતી. મારા પતિએ એક્સો આઠ અને પોલીસને બોલાવી લીધી. મેં જોયું કે એ સ્ત્રીની મુઠ્ઠીમાં કંઈક હતું.  પોલીસ સૂત્રોના જણાવ્યા પ્રમાણે એ સ્ત્રીને પહેલાં કોઈએ ઝેર આપીને મારી નાખી હતી, પછી આ સ્ત્રીની હત્યાને અકસ્માતમાં બતાવવા અહીં હાઈવે પર ફેંકીને ભાગી ગયાનું જાણવા મળે છે.\n\n હું અચાનક પાછળ ફરીને જોવા લાગી. પેલી સ્ત્રીનો પડછાયો જાણે અમારો આભાર માનીને માથું ન નમાવતો હોય ! ",
      "duration": "2 mins",
      "category": "Horror"
    },
    {
      "title": "મારી આપવીતી....",
      "story_name": "એકવાર અમારા દોસ્તો વિષે ચર્ચા થઇ. વિષય હતો શું આ દુનિયામાં ભૂતનું અસ્તિત્વ છે ?\n\nબધા મિત્રોએ તેમના અલગ અલગ જવાબો આપ્યા તેમની સાથે બનેલી ઘટનાઓ અને આપવીતીઓ કહી સંભળાવી. હવે બન્યું એવું કે ઓરડામાં અમારા બાળકો પણ હાજર હતા. હવે ભૂતની આવી વાતો સાંભળી તેમના બાળમાનસ પર નકારાત્મક અસર થશે આમ વિચારી મેં કહ્યું,\n\n“આજે હું તમને વર્ષો પહેલાં મારી સાથે બનેલી એક સત્યઘટનાથી વાકેફ કરાવું છું. પરંતુ એ પહેલાં વિનંતી કે મારો જવાબ સંપૂર્ણ વાંચ્યા બાદ જ તમે તમારો યોગ્ય પ્રતિભાવ આપજો.\n\nદોસ્તો, એકવાર મોડી રાત્રે હું એક ચલચિત્ર જોઇને મારા દોસ્તો સાથે ઘરે પાછો આવી રહ્યો હતો. યોગાનુયોગ એ રાત અમાસની હતી. ઘરે જવાની ઉતાવળમાં અમે ટૂંકા રસ્તેથી ઘરે જવાનું પસંદ કર્યું. એ ટૂંકો રસ્તો કાચો હોવાથી દિવસ દરમ્યાન પણ ત્યાં લોકોની અવર જવર ઓછી રહેતી હતી ત્યારે રાત્રિના સાડા બાર વાગે એ માર્ગ પર કોણ ભટકવાનું હતું ! સ્વાભાવિકપણે કોઈની અવરજવર ન હોવાને કારણે અમે પસંદ કરેલો ટુંકો માર્ગ એકદમ સૂમસામ હતો. રાતની એ નિરવ શાંતિને દૂરથી આવી રહેલ કૂતરાઓનો ભસવાનો અવાજ ચિરી રહ્યો હતો. કિટકો નો તીક્ષ્ણ સ્વર અમને ધ્રુજાવી રહ્યો હતો. અંધારી એ રાતમાં સુમસામ સડક પરથી અમે ધબકતે હૈયે સાયકલને પેન્ડલ મારી રહ્યા હતાં. ત્યાં એક ઝાડ પર કશાક ફડફડાટનો સ્વર સાંભળી અમારા શરીરમાંથી ભયનું એક લખલખું પસાર થઈ ગયું. મારા એક દોસ્તે ઝાડ તરફ જોયું તો ત્યાં સફેદ વસ્ત્ર જેવું કશુંક હલતું દેખાયું. અમે તે જોઈ ખૂબ ડરી ગયાં. ઝાડ પર જરૂર ચુડેલ હશે એમ માની અમે સાયકલને જોરથી ભગાવી અને સીધા ઘરે આવી રોકાયા.\"\n\nમારા મિત્રો મારી વાતને ધ્યાનથી સાંભળી રહ્યા હતા.\n\nમેં ખોખારો ખાતા આગળ કહ્યું, “તમે બધા કેવી ઉત્સુકતાથી સાંભળી રહ્યા છો નહીં ! કેમ મારી આપવીતી સાંભળવાની મજા આવીને ? દોસ્તો ફિલ્મો કે નવલકથાને રોમાંચક બનાવવા પુરતા આ હોરર વિષય સારો છે. તે વિષે મેં ઘણી વાર્તાઓ પણ લખી છે પણ હકીકત એ છે કે હું ભૂત-પ્રેતના અસ્તિત્વમાં જરાયે માનતો નથી અને મને ક્યારેય એવી હોરર ઘટનાનો અનુભવ પણ થયો નથી. મારા મતે ભૂત પ્રેત એ મનના વહેમ સિવાય બીજું કશું નથી. જો ભૂતપ્રેત હોય તોપણ આપણા માનવજાતની નિષ્ઠુરતા અને ક્રુરતા જોઇને તેઓ ગભરાઈને ક્યાંક લપાઈ છુપાઈને જ રહેતા હશે.\n\nબીજી એક વાત કે તમે ઈશ્વરના અસ્તિત્વ ને માનો છો ? ઈશ્વર અત્ર તત્ર સર્વત્ર છે એ વાત સ્વીકારો છો ? હા ? તો પછી હવે તમે જ મને કહો કે જો ઈશ્વર સર્વત્ર રહેતો હોય તેવી પરિસ્થિતિમા ભૂત ક્યાં વસતા હશે ! જવાબ છે... એ તેવા જ હ્રદયમાં વસે છે જેમાં ઈશ્વરનો વાસ નથી. એટલે મનમાં કોઈ વહેમ રાખ્યા વગર મૌજથી રહો. મનમાં ડર રાખશો તો અમારી જેમ જ ઝાડ પર કપાઈને લટકતી કોઈક સફેદ પતંગ તમને પણ ચુડેલનો આભાસ કરાવશે. બાકી જેનો તેનો વિચાર.\n\n",
      "duration": "2 mins",
      "category": "Horror"
    },
    {
      "title": "ડર",
      "story_name": "એક અંધારી રાતે હું અને મારા મિત્રો ફિલ્મ જોઈને બહાર આયા. પણ અમે થોડું ચાલીને આગળ ગયા. ફિલ્મ અને નાસ્તો પતાવતા એક વાગી ગયો હતો એટલે રિક્ષા પણ ઓછી મળે. કારણ આ રસ્તે અગિયાર વાગ્યા પછી આવતા લોકો બીતા પણ આ તો યુવાન છોકરાઓ કોઈ વાત માને નહિ ના પાડે ત્યાં જાય. રિક્ષા માટે માનવ,કેતન અને કિશોર રાહ જોવા ઉભા હતા. અંદરથી થોડો ડર પણ ખરો.\n\nએકબીજાને દેખાદેખી કોઈનો ડર દેખાતો ન હતો. હસી મજાક અને ફિલ્મની ઘટના વાગોળી સમય પસાર કરી રહ્યા હતા. કોઈ રિક્ષા મળે તો ઘર તરફ લઈ જાય. રાહ જોતા રાતના બે ને દસ થઈ એટલામાં અચાનક એક રિક્ષા દેખાય અને હાથ કરી ઉભી રાખે એ પહેલા રિક્ષા ઉભી રહી ગઇ. બધા અંદર ફટાફટ બેસી ગયા. અને રિક્ષા તો ઉપડી ભાઇબંધોને ક્યાં ઉતરવું છે એ પણ તેઓ ભુલી ગયા કહેવાનું કેમ કે અંદરનો ડર વધી ગયો હતો. એટલે એકબીજાના મનને સમજાવતા જોર જોરથી વાતો કરવા લાગ્યા.\n\n\"ડોફા તારી માસી અને કિશોર તારા ભાઈ ખોટા બીવડાવી દીધા. કંઇ ભૂતના હોય. . . તે જ જોયું ને કોઈ બીક લાગે એવું કે કોઈ ભૂતબુત જોવા મળ્યું. ઉપરથી કેટલી મજા આવી.\"\n\nત્યાં જ રિક્ષા થોડી આડી અવળી ચાલી અને બધા એક બીજાને અથડાયા.\n\n\"અરે કાકા જરા જોઈને.\"\n\n\"અરે કંઇ નહિ થાય તમ તમારે શાંતિથી બેસો તમારું ધર આવે એટલે ઉતારી દઉં.\"\n\nઅચાનક કાકાને જોતા છોકરાઓને થોડી અંદરથી બીક લાગી. પછી એકબીજાનો હાથ પકડી ભગવાનનું નામ શરુ કરી. ત્યા એક ભાઇબંધની નજર કાકાના પગ ઉપર પડી બને પગ ઊધા હતા. કાકા અરીસામાંથી જોવે એ પહેલા છોકરાઓએ નજર ફેરવી લીધી. ઠંડો ઠંડો પવન આવતા હોવા છતાંય બંને છોકરાઓ પરસેવે રેબઝેબ થઈ ગયા. અને ત્યાં જ ત્રીજો મિત્ર બોલ્યો\n\n\"અલ્યા રસ્તામાં ભૂત જોયું કે શું ?\"\n\nપેલો છોકરાઓ તેનો મિત્રનો પગ દબાવવા ચૂપ રે એવું કહેવાનો નિરર્થક પ્રયત્ન કરી રહ્યા હતા પણ અવાજ નીકળે જ કેવી રીતે એતો એટલી હદે ડરી ગયા હતા. બે મિત્ર ઘર આવતા ઉતરી ગયા. ત્રીજે મિત્રને ઇસારો કર્યો આવી જા, ત્યાં જ પેલો રિક્ષા ચાલક બોલ્યો \"તારે તો આગળ ઉતરવું છે ને ?\"\n\nમોઢામાંથી ડરના કારણે અવાજ ન નીકળી શક્યો ખાલી હુંકાર જ કર્યો. તરત રિક્ષા આગળ વધી પછી તેને પેલા રિક્ષા ચાલક બાજું ઉંચુ મોઢું કરી જોવાની કોશિશ ન કરી. એના હાથપગ ધુજી રહ્યા હતા ડર ને કારણે. મનમાં હનુમાનજીનું ખાલી નામ જ બોલી રહ્યો હતો. એટલો ડરી ગયો હતો કે હનુમાન ચાલીસામાં જાણે ભૂલી ગયો. થોડેક દુર જતા જ રિક્ષા ઉભી રહી તરત રિક્ષાની બહાર ઉતરતા જ આખુ પર્સ આપીને છોકરો ભાગ્યો. પાછુ વળી જેવાની હિંમત ન કરી દસ મિનિટ દોડીને તે ત્યાં જ પડી ગયો. સવાર થતા એ પોતાના ઘરે સુતો હતો અને તાવથી તપી રહ્યો છે. એને રિક્ષામાંથી ઊતર્યા પછી તેની સાથે શું બન્યું તેને તેને કંઈ જ ખબર ન હતી.\n\n",
      "duration": "2 mins",
      "category": "Horror"
    },
    {
      "title": "આભાસ",
      "story_name": "મનોહર મકાઈના ખેતરમાં રખેવાડી કરવા ગયો હતો. તે ખેતરના શેઢે બનાવેલા માંચડા પર બેસી તમરાં અને શિયાળવાંના અવાજ સાંભળી રહયો હતો. અમાસના અંધારામાં આજુબાજુના ખેતરમાં રખેવાળી કરવા આવેલા શેઢા પાડોશી લોકો દેખાતા નહોતા, પણ એમના થોડી થોડી વારે ખાંસવાના અવાજ નીરવ રાત્રિમાં મનોહરને સંભળાતા હતા. મનોહર મનમાં ભજન ગાતો ગાતો ખેતરની ચોકી કરી રહ્યો હતો. \n\nએટલામાં એને આભાસ થયો કે કોઈ ધીમા પગલે તેના માંચડા તરફ આવી રહ્યું છે. મનોહરે બુમ પાડી કોણ છે ? પણ કોઈ પ્રત્યુત્તર કે અવાજ આવ્યો નહીં. તેને લાગ્યું કે મને ખાલી આભાસ જ થયો છે. થોડીવાર પછી ફરીથી ધીમા પગલાંનો અવાજ આવ્યો. મનોહરને હવે થોડી બીક લાગવા માંડી એટલે હાથમાં લાકડી લીધી અને માંચડા પરથી નીચે ઉતરવા જતો હતો. ત્યાં પાછો ફરીથી ધીમા પગલાંનો પગરવ સંભળાવા લાગ્યો. તેને લાગ્યું કે કોઈ ધીમા પગલે માંચડા તરફ આવી રહ્યું છે.\n\nઆ વખતે જે આવે તેને જોઈ લઈશ એવા મક્કમ નિર્ધાર સાથે તે બેસી રહ્યો. તેના તરફ આવી રહેલા પગરવનો અવાજ નીરવ શાંતિમાં સ્પષ્ટ સંભળાઈ રહ્યો હતો. ધીમાં ધીમાં પગલાનો અવાજ છેક તેના માંચડા નજીક આવતાં મનોહરે જોયું, તો તેની પ્રિયતમા રેવા ઉભી હતી.\n\nરેવા ધીમા પગલે માંચડા પર ચડી. મનોહર પાસે બેસી અને મનોહરની સામે જોઈને પ્રેમથી બોલી \"મનોહર હું તારા વગર જીવી શકીશ નહિ. હું બીજી કોઈ જગ્યાએ લગ્ન નહીં કરું. ભલે મારા માતાપિતા તારી જોડે લગ્નન કરાવી આપવાની ના પાડે છે. પણ હું તને મારો પતિ માની ચુકી છું. હું સિંદૂર લઈને આવી છું. તું મારા સેથામાં સિંદૂર ભરી દે.જો તું મારા સેથામાં સિંદુર નહી પુરે તો હું દુનિયામાંથી અલવિદા થઈ જઈશ.\"\n\nમનોહરે રેવાને પ્રેમથી સમજાવી પણ રેવા આજે કોઇપણ વાત માનવા તૈયાર નહોતી. રેવાએ મનોહરને પોતાની પ્રીતના સોગન આપ્યા અને સેંથામાં સિંદુર પુરાવ્યું. રેવાના સેથામાં સિંદુર પુરાતાં જ રેવા ખુશીથી નાચવા લાગી. તે માંચડા પરથી નીચે પડવા જતી હતી ત્યાં જ મનોહરે બૂમ પાડી રે...વા.. પણ આ શું ! મનોહરની આજુબાજુ કોઈ નહોતું. મનોહરની સાથે આજે જે કંઈ ઘટના બની એ ખાલી આભાસ હતો. મનોહર મનમાં બોલ્યો કાશ આ આભાસ ના હોત અને હકીકત હોત તો કેટલું સારું....\n\nમનોહરની આંખમાંથી આંસુઓ વહેવા લાગ્યા. બે વર્ષ પહેલાં રેવાએ આત્મહત્યા કરી હતી. કારણકે રેવાના માતાપિતા મનોહર સાથે લગ્ન કરાવવા રાજી નહોતા. ",
      "duration": "2 mins",
      "category": "Horror"
    },
    {
      "title": "ભૂત સિસ્ટરને મદદ",
      "story_name": "પૂર્ણિમાની સુંદર મજાની રાત્રી હતી. ચાંદ પોતાની શીતળ ચાંદની રેલાવી રહ્યો હતો. આજુબાજુ વૃક્ષોનાં પાંદડાં માંથી ચળાઇને આવતી ચાંદનીના ચાન્દરડા પણ ખુબ જ મોહક લાગી રહ્યાં હતાં. સોનુ, મોનુ, પપ્પુ ને ટપુ ચારેય મિત્રો હસી ખુશી પસાર થઇ રહ્યાં હતાં. તેઓએ રૂપાળી પણ ગભરાયેલી એવી છોકરીને જોઈ. આપણે તેને મદદ કરવી જોઈએ. એવુ ચારેય મિત્રો એ વિચાર્યુ. જરાય ગભરાતી નહિ બેન. તારે જયાં જવું હશે ત્યાં અમે મુકી જશું. તુ અમારી મનની માનેલી બેન છો. તારુ ધ્યાન રાખવું અમારી ફરજ છે.\n\nએકાએક વાતાવરણમાં પલટો આવ્યો. વાદળોનો ગડગડાટ,સુકા પાંદડાનો સરસરાટ અને વીજળીનો ચરચરાટ બધું બિહામણું લાગી રહયુ હતું. એકાએક કાળાડિબાંગ વાદળાં અને જોરશોરથી પવન ફૂંકાવા લાગ્યો. પાંદડા ઉપર પગલાંનો અવાજ પણ ભયનું લખલખું લાવી દેતું હતું. ચારેય એકબીજાનાં હાથ પકડીને ચાલી રહ્યાં હતાં. બેન મુજાતી નહિ. કહી હિંમત આપી રહયાં હતાં. એકાએક શિયાળની લાળી અને કૂતરાનો રડવાનો અવાજ પણ સંભળાવા લાગ્યો. વીજળી થતાં આકાશમાં કેટલાય ચામાચીડિયા અને ગીધ ઘુમરી મારી રહ્યાં હતાં. ચારેયને ભય શું કહેવાય તેનો અનુભવ થઈ ગયો. \n\nકોઈ પણ સંજોગોમાં એક બીજાનો હાથ ન છોડવા તેવું નક્કી કરી હનુમાન ચાલીસા બોલતાં બોલતાં તેઓ ચાલતાં જ રહયા. પોતાના અવાજથી પણ પોતાને ડર લાગવા માંડ્યો. અંધારાને લીધે તેઓ ક્યાં જઈ રહ્યા છે ? ક્યાં ચાલી રહ્યા છે ? કશું સમજાતું નહોતું. એકાએક કીચુડડડ અવાજ સંભળાયો. ચારેચાર ડરના માર્યા હોવા છતાં આગળને આગળ ચાલતાં જ રહયાં. એકદમથી ઝાંઝરનો છમછમ મધુર અવાજ. તો એકાએક તીણો દર્દભર્યો કાન ફાડી નાખે તેવો રડવાનો અવાજ. ચારેય મિત્રોએ પોતાના કાન બંધ કરી દીધા. હાથ છૂટી ગયાં. કોણ ક્યાં ગયુ ખબર ન પડી.\n\nએકાએક વિજળી થતાં કબ્રસ્તાનમાં ક્રોસ કરેલી નિશાનીઓ નજરે પડી. આજુબાજુ નજર કરતાં એક વિશાળ ઓળો દ્રશ્યમાન થયો. તે શું હતું ? તેનું અનુમાન પણ થઈ શકતું નહોતું. સવારનો કૂણો સૂર્ય કબ્રસ્તાન ઉપર પડી રહ્યો હતો.તે છોકરીએ પોતાની આપવીતી સંભળાવી. તેનો બળાત્કાર કરી મારીને દાટી દીધી છે. તેની વાત કરી.પોતાને ન્યાય અપાવવા વિનંતી કરી. ચારેય મિત્રો એ માનવતાને આગળ કરી તેની ભૂતબેનને ન્યાય અપાવ્યો.\n\nતે ઓળો શું હતો ? ભૂત, પ્રેત કે કોઈ પડછાયો ?એ યક્ષપ્રશ્ન આજે ઉકલી ગયો. પણ જિંદગીનો એક ડરામણો અને માનવતાને જીવંત રાખતો અનુભવ યાદગાર રહ્યો. ",
      "duration": "2 mins",
      "category": "Horror"
    },
    {
      "title": "ટૂંકી વાર્તા",
      "story_name": "ભવન બારમું ધોરણ પાસ કરીને નજીકનાં શહેરની કૉલેજમાં ગ્રેજ્યુએટ થવા ગયો. છાત્રાલયમાં તે પોતાને ગોઠવવાનો પ્રયત્ન કરતો હતો. બીજા છોકરાઓ ગૃહપતિની નજર ચૂકવીને રાત્રે બહાર નીકળી જતાં. ભવન ડરનાં કારણે તેમની સાથે બહાર જતો નહીં.\n\nએક દિવસ રૂપેશે તેનાં ડરનું કારણ જાણી જ લીધું. પછીનાં શનિ અને રવિની રજામાં બીજા બે મિત્રોને સાથે લઈને ભવનનાં ઘરે ગામડે ગયો. સાંજે વાળું પતાવી ગામનું અને પાદરનું ચક્કર લગાવ્યું. ઘરે પાછાં આવીને ફળિયામાં ખાટલા ઢાળીને વાતોએ ચડયાં. ભવનનાં બાપુજી ખેતરે ચાલ્યાં ગયાં.\n\nઅલકમલકની વાતો કરતાં સાડા અગિયાર થયાં. ભવનને ખેંચીને તેનાં મિત્રો તેને બહાર લઈ ગયાં. પીપળાનાં વૃક્ષથી થોડે દૂર ઉભા રહ્યાં. શિયાળની લારીઓ ધીમે ધીમે ચાલુ થઈ ગઈ હતી. બરાબર બારને ટકોરે એક ભૂતે વૃક્ષ પર હવામાં  લહેરાવવાનું ચાલુ કર્યું. તેની ફકત આંખો દેખાતી હતી. રૂપેશ દોડીને વૃક્ષ પાસે ગયો અને તેનાં પર ઝડપથી ચડી ગયો. તેને જતો જોઈને ભવન ધ્રુજવા લાગ્યો.\n\nત્રણ જ મીનીટમાં રૂપેશ ભૂતને અને તેને હલાવનારને પકડી લાવ્યો. ભૂતને રૂપેશનાં હાથમાં જોઈને ભવને 'ભૂત ભૂત'ની બૂમો પાડવાનું ચાલુ કર્યું. રૂપેશે તેનાં માથે જ ભૂત નાંખી દીધું. એટલે બીજા મિત્રોએ મોબાઈલની ટોર્ચ ચાલુ કરી. પોતાનાં પર પડેલું કાળું કપડું દૂર કરતાં તેમાં બે આંખો દેખાણી. તેને આશ્ચર્ય થયું પણ હજુ ધ્રુજવાનું ચાલુ જ હતું.\n\nતેનાં હાથમાંથી એક મિત્રએ ભૂતનો પહેરવેશ લઈ લીધો. બીજા મિત્રએ તેને પાણી પાયું. થોડીવારે કળ વળતાં રૂપેશની બાજુમાં હરેશને જોયો. 'હરિયા તું ?'\n\nહરેશે તેની માફી માંગી, 'તને ડરાવવાનો મારો કોઈ ઈરાદો નહોતો.'\n\n'તો પછી આ બધું શું છે?'\n\nએમાં એવું છે ને કે તું પહેલેથી જ ભોળો, એટલે તને જે કહેવામાં આવે તે તું સાચું માની લે. પીપળાનું વૃક્ષ કે કોઈપણ વૃક્ષ રાત્રે કાર્બન ડાયોક્સાઈડ છોડતાં હોય એટલે તેની નજીક ન જવાય. આપણા સમાજમાં પિતૃકાર્યમાં પીપળાની પૂજા કરવામાં આવે છે. આપણા વડવાઓએ આપણને વૈજ્ઞાનિક કારણ ન આપતાં કાયમ આપણને ડરાવીને પીપળ વૃક્ષથી દૂર રાખવાનું કામ કર્યું. તેનો ફાયદો ગેરકાનૂની કામ કરનારાઓએ ઉઠાવ્યો. અમને આ બધી બાબતોની ખબર હતી. નાનાં હતાં ત્યારે તારો સ્વભાવ જોઈને હું અને કાનજી તારી મસ્તી કરવા માટે જ તને ડરાવતાં. અમને ન્હોતી ખબર તું મોટો થયા પછી પણ આટલો બધો ડરીશ !\n\n'આ ભૂતનો પહેરવેશ અમે જ લઈ આવ્યાં હતાં.' રૂપેશે કહ્યું.\n\n'તારા ડરપોક સ્વભાવની મને અને તારી બાને ખૂબ ચિંતા થતી હતી. એટલે અમે પણ તારાં નવા ભાઈબંધોને સાથ આપવાની હા પાડી.' બાપુજીએ કહ્યું.\n\nછાત્રાલય પર પાછાં ફર્યાં ત્યારે ગૃહપતીએ કડક શબ્દોમાં સૂચના આપી, 'છાત્રાલયમાં સી સી ટીવી કેમેરા લાગી ગયાં છે, એટલે રાત્રે ચોરીછૂપીથી બહાર જવાની બદલે ફકત શનિવારે મારી રજા સાથે બે જ કલાક બહાર જવાની છૂટ મળશે.' \n\nસૌએ ગૃહપતીની માફી માંગી. રૂપેશે રોજ હનુમાન ચાલીસાનું પઠન શરૂ કર્યું.\n\n",
      "duration": "2 mins",
      "category": "Horror"
    },
    {
      "title": "મરેલા મળે તો મોજ માણીએ",
      "story_name": "ધરમપુરના રાજદરબારમાં તમામ મંત્રીગણ અને રાજદ્વારીઓની હાજરીમાં એક પ્રજાજન આવીને રાજાને નમન કરીને બોલ્યો,\n\n\"મહારાજ સ્મશાનમાં એક માણસ એક કબર બનાવીને બે દિવસથી ઉપર જોઈને વાતો કરી રહયો છે અને કોઈ પૂછે તો ગુસ્સો કરે છે.\"\n\nસહુ હસવા લાગ્યાં પણ સ્થિર બુદ્ધિ ધરાવતાં રાજાએ પોતાનાં કુળનાં અનુભવી ગુરુજી સામું નજ઼ર કરતાં ગુરુજી બોલ્યાં,\n\n\"રાજન એ કોઈ પાગલ નહીં પણ મહાજ્ઞાની વ્યક્તિ છે .\"\n\n રાજા બોલ્યાં,\n\n\"ગુરુજી આ વાત આપ મને સાબિત કરી બતાવશો ?\"\n\n\" તે માટે આપણે તેને મળવા સ્મશાનમાં જવું પડશે.\" રાજાએ ગુરુજીની વાત સ્વીકારી અને ગુરુજી સાથે ગયાં.\n\n સ્મશાનમાં પહોંચતાં રાજાએ પેલાને પૂછ્યું, \n\n\" અરે ભાઈ તમે અહીં એકલાં શું કરો છો ?\"\n\nપેલો બોલ્યો,\n\n \"જ્યાં રે જૂવો ત્યાં નર જીવતાં \n\n એવાં મરેલાં મળે તો મૌજૂ માણીએ.\"\n\nગુસ્સે ભરાયેલા રાજાને રોકતાં ગુરુજી બોલ્યાં, \n\n\"હું પણ મરેલો છું.\" પેલો ગુરુજીને ભેટી પડયો ને બંનેએ ખુબ વાતો કરી.\n\n થોડીવારે પાછાં આવીને ગુરુજી બોલ્યાં,\n\n\"રાજન એ મહાન આત્મા સત્યની શોધ કરે છે. તમને નહીં સમજાય એની વાત.\"\n\n \"ગુરુજી પણ મારે તો સમજવું છે. આપ મને સમજાવો. \"રાજાએ વિનંતી કરતાં ગુરુજી બોલ્યાં,\n\n\"તો સાંભળો ધ્યાનથી. તે ભગવાનને શોધવા આખી પૃથ્વી પર ફર્યો અને આખરે ભગવાન તો પોતાની ભીતર જ હોવાનો તેને અનુભવ થયો. બધું જાણ્યા છતાંય જે પોતાનો અહંકાર એટલે કે, ' હું ' પદને છોડી શક્યો નહીં અને મર્કટ મન અને ઇન્દ્રિયોનો કમને ગુલામ બનતો હતો.\n\n જ્યાં સુધી આ ' હું ' પદ હતું ત્યાં સુધી ઈશ્વર સાથે જોડાઈ શકતો નહીં.\n\n આથી તે પોતાની જ કબર બનાવી પોતાને મરેલો માનીને પોતાનાં આત્મ સ્વરૂપે પરમાત્મામાં એકાકાર બનીને ગૂઢ સંવાદ કરે છે. હવે તેને આ નાશવંત સંસારમાં કોઈ તેનાં જેવો મરેલો માનવી મળે તો જ મૌજ માણવાનું ગમે.\"\n\nરાજા પાછાં વળતાં બોલ્યાં, \"ગુરુજી આપ પધારો મહેલમાં. હું પણ મારી ચિતા જલાવીને પોતે મરીને સાચી મૌજ માણીને આવું છું.\"\n\nરાજા સંપૂર્ણ સત્ય સમજી ગયા હોવાથી ગુરુજી આશીર્વાદ આપીને પોતાનાં રસ્તે ચાલતાં થયાં.",
      "duration": "2 mins",
      "category": "Horror"
    },
    {
      "title": "નીલમ પેલેસ",
      "story_name": "આ વાર્તા શિમલામા આવેલ નીલમ પેલેસની છે. જે એક રાજાનો પેલેસ હતો પણ હવે તે પેલેસને હોટેલમા ફેરવી નાખી. આ વાત થોડા વર્ષો જૂની છે ત્યાંના લોકલ લોકો તો આ વાતથી જાણીતા હતા. ત્યાંના નીલમ પેલેસની વાત ઘણા લોકોના મોઢેથી તમને સાંભળવા મળશે.\n\nનીલમ પેલેસમા એક રાજવી પરિવાર રહેતો હતો. રાજાનું ચરિત્ર થોડું ખરાબ હતું પોતે પૂરો દિવસ મોજ શોખમાં પસાર કરતો. શરાબ અને શબાબની આદત હતી. તેના પેલેસમા મંજુ નામની એક નોકરાણી કામ કરતી હતી. મંજુનો પતિ કેન્સરના રોગમા મૃત્યુ પામ્યો હતો. તેથી મંજુ અને તેની દસ વર્ષની દીકરી મીરા ત્યાં રહેતા હતા. મંજુ પેલેસનું કામ કાજ કરતી અને તેની દીકરી બાજુના ગામની સ્કુલમા ભણતી. બધું બરાબર ચાલતું હતું પરંતુ શરાબ સારા એવા વ્યક્તિનું મન બદલી નાખે. તે દિવસે રાજાની પત્ની અને તેની દીકરી બે દિવસ માટે બહાર ફરવા ગયા. પેલેસમા રાજા એકલો અને આ નોકરાણી.\n\nતે રાતે રાજા પોતાના શાહી રુમમા હતો, શરાબના નશામા લોથ પોથ હતો. નોકરાણી કામ કરવા આવી અને રાજાની દાનત બગડી અને રાજાએ નોકરાણીને જબરદસ્તી શરાબ પીવડાવી તેની ઈજ્જત લૂટી. ત્યાં જ તેની દીકરી મીરા આ બધુ જોઈ ગઈ. રાજાએ નશામા પોતાનું પાપ છુપાવવા બંનેને મારી નાખવા રાક્ષસી રૂપ ધારણ કર્યું. મંજુએ બહુ જ આજીજી કરી કે અમેં આ વાત કોઈને નહિ કહીએ તમે અમને મારો નહી. મારી દીકરી પણ નહી બોલે અમે સાવ ચૂપ રહીશું પરંતુ રાજાએ કઈ વિચાર્યા વગર બંનેને મોતને ઘાટ ઉતારી દીધા. ત્યારે મંજુ મરતા મરતા બોલી કે મારી આત્મા આ પેલેસમા કોઈને શાંતિથી નહીં રહેવા દે.\n\nજયારે રાણી અને તેની દીકરી પાછા આવ્યા તો રાજા એ ખોટી કહાની કીધી કે મંજુ પૈસાની લૂંટ કરી ભાગી ગઈ. પણ હકીકત તો અલગ જ હતી. પછીથી તો રોજ પેલેસમા અજીબ અજીબ ઘટના ઘટવા લાગી. ક્યારેક રાતે કોઈ સ્ત્રીના રડવાના  અવાજ આવે, તો ક્યારેક કોઈ ડરામણા વરુના અવાજ સંભળાય, ક્યારેક રાતે પક્ષીઓ મોતની કિંકયારીઓ કવરતા દેખાય, ક્યારેક કોઈ જોર જોરથી ચીસો પાડી રહ્યું હોઈ એવો ભાસ થાય.\n\nરાજાની પણ તબિયત રોજબરોજ બગડતી ગઈ અને તે પણ એક દિવસ રિબાઈ રિબાઈને મરી ગયો. પછી રાણીએ આ પેલેસને વેચી વિદેશ જતી રહી અને આ પેલેસને ખરીદનારે હોટેલમા ફેરવી નાખી. પણ મંજુની આત્મા તો હજી ત્યાં જ હતી. ડરના લીધે હોટેલનો ધંધો ઓછો ચાલતો હતો તેથી તેના માલિકે એક તાંત્રિકને બોલાવી વિધિ કરાવી અને આ બંનેની આત્માની શાંતિ માટે પૂજા પાઠ કરાવ્યા. ત્યાર પછી ત્યાં આવા ડરામણા અવાજ બંધ થયાં અને લોકોએ રાહતનો શ્વાસ લીધો.\n\n આજે પણ લોકો તે નીલમ પેલેસ ને જોવે એટલે મંજુ, તેની દીકરી તથા રાજાની વાત યાદ આવી જ જાય.",
      "duration": "2 mins",
      "category": "Horror"
    },
    {
      "title": "રહસ્યમય તાળું ચાવી",
      "story_name": "અમર એકલો જ ગાડી લઈને ફરવા નીકળ્યો. તેની ગાડી એક જંગલ તરફ વળી, તે ધીમે ધીમે આગળ વધી રહ્યો હતો. તેને આ સુમસાન જગ્યા પર એક મોટો બંગલો દેખાયો. તેણે ગાડી થોભાવી અને અંદર જવા ગેટ ખોલ્યો, કોઈ ચહલપહલ ન જણાઈ, તે ધીમા પગલે \"હલો, કોઈ છે ? \" એમ વારંવાર બોલી આગળ વધી, મુખ્ય દરવાજા પાસે ગયો. જ્યાં એ દરવાજા પાસેની ડોરબેલ વગાડવા ગયો ત્યાં જ દરવાજો ખૂલ્યો, તે ધીમા પગલે અંદર પ્રવેશી ગયો. \n\nચારેબાજુ એકદમ શાંતિ હતી. ઘરમાં કોઈ દેખાતું ન હતું. અચાનક તેની નજર એક મોટી નકશીકામ કરેલી પેટી પર પડી, તેનાથી આકર્ષાઈ તે તેની નજીક ગયો. ચારે બાજુ ફરી તેને જોઈ. કોઈપણ જગ્યાએ તેને તાળું મારેલું હોય તેવું લાગ્યું નહીં. તેને ખોલવા પ્રયત્ન કર્યો, પણ પેટી ખુલ્લી નહીં. હવે તેની કૂતુહલતા વધવા લાગી, તેના મનમાં હજારો પ્રશ્ન ઉઠવા લાગ્યા. \n\n આ બંગલો આમ અવાવરૂ કેમ ? આટલો મોટો બંગલો છે, બધું અહીં વ્યવસ્થિત મૂકેલું તથા અદ્યતન સાધન સામગ્રી, આટલી સરસ ચોખ્ખાઈ, તેને ખૂબ નવાઈ લાગી. અમરને મનમાં હવે છૂપી આશંકા પણ લાગવા લાગી. તે બધી જગ્યાએ ફરવા લાગ્યો, બધા રૂમ, બાથરૂમ, રસોઈઘર બધું જોયું, પણ તેને કોઈ દેખાયું નહીં. બધું ફરીને પાછો અમર પેલી રહસ્યમય પેટી પાસે આવ્યો, તેને ખોલવા પ્રયત્ન કર્યો. ક્યાંય તેને તાળું દેખાતું નથી, છતાં તે આજુબાજુ બધે ચાવીની તપાસ કરે છે. જાતજાતની યુક્તિ અજમાવીને પેટી ખોલવા પ્રયત્ન કર્યો, પરંતુ રહસ્યમય તાળું ચાવી તેને મળતા નથી, અમર થાકીને એક જગ્યાએ બેસી પડ્યો અને અચાનક તેનો હાથ જમીન પરની એક લાદી પર પડતાં તે લાદી ખસી, તેની નીચેથી તેને એક ચાવી મળી. \n\n અમર વિચારમાં પડી ગયો કે આ ચાવી કયા તાળાની હશે ? આ રીતે કોઈ જાણે ના તેમ જમીનની અંદર લાદીની નીચે તે ચાવીને સંતાડી એટલે ચોક્કસ કોઈ ખાસ તાળાની જ ચાવી હશે, તેણે ચાવી લઈને બધે તાળાની તપાસ કરી, પેલી નકશીકામ કરેલી પેટીમાં લગાડવા પ્રયત્ન કર્યો પણ તાળા જેવું ક્યાંય દેખાતું ન હતું.\n\nઅચાનક અમરને લાગ્યું કે પેટી પેલી ચાવીને જાણે કે ચુંબક હોય તેમ આકર્ષી રહી, ખેંચી રહી હતી. \n\n અમરને સંકેત લાગ્યો, તે ચાવીને વધુ પાસે લઈ ગયો, એક જગ્યાએ ચાવી પેટીની ખાંચામાં જઈને બેસી ગઈ અને પેટી ખુલી ગઈ. \n\n અમરની આંખો તો પેટીમાંનો ખજાનો જોઈને આશ્ચર્યથી પહોળી થઈ ગઈ , 'રહસ્યમય તાળું ચાવીએ' તેને અમીર બનાવી દીધો. તેણે બધું ધન ભરી લીધું. ગાડી શહેર તરફ હંકારી.\n\nબંગલો કેમ અવાવરું હતો ? ધન કોનું હતું ? એ બધા પ્રશ્ન આજેય પ્રશ્ન બનીને ઊભા હતા.",
      "duration": "2 mins",
      "category": "Horror"
    },
    {
      "title": "ડરામણું",
      "story_name": "એ અંધારી રાત ને ડરામણું વાતાવરણ હતું. ભારતી અને મીના દેરાણી જેઠાણી બે જ ઘરે હતાં. એ બંને મંદિરમાં જઈ શકે એમ નહોતા. ઘરમાં કેસેટ ભૂતના પિક્ચરની પડી હતી.\n\nભારતી એ દેરાણીને પુછ્યું, \"જોવું છે આ મુવી ? તો બધાં ઘરે આવે ત્યાં સુધી સમય પસાર થઈ જાય.\"\n\nમીના એ કહ્યું કે \"ભાભી મને ભૂતના પિક્ચરથી ડર લાગે છે. પણ તમે મુકી દો, જેથી થોડો સમય તો પસાર થઈ જાય.\n\nઆમ પણ આવડાં મોટાં બંગલામાં વાતાવરણ ડરામણું જ લાગે છે !\"\n\nભારતી કહે \"સારું એવો કોઈ ડરામણો સિન હશે તો ભગાવી મૂકીશું.\"\n\nઆમ કહીને વીસીઆર પર ભૂતનું પિક્ચર ચાલુ કર્યું. પિક્ચર નું નામ તો યાદ નથી. પણ પિક્ચર ખરેખર ખુબ જ ડરામણું હતું. મીના એ તો બે ત્રણ સીન પછી આંખો બંધ કરીને ભગવાનનું નામ લેવાનું શરૂ કરી દીધું હતું. ભારતીને પણ હવે પિકચર જોતાં જોતાં ડર લાગવા માંડ્યો હતો. એક તો આવડાં મોટાં બંગલામાં કોઈ બીજું હતું નહીં સિવાય બે સ્ત્રીઓ. બહાર ચીબરીનો અવાજ પણ ડરામણું વાતાવરણ પેદાં કરતું હતું.\n\nએકાએક જ લાઈટો બંધ થઈ ગઈ. મીના તો ભારતીને ભેટી પડી, ને બોલી ભાભી મને ડર લાગે છે ! ભારતી કહે ડર નહીં હમણાં લાઈટ આવી જશે. આમ કહીને ભારતીએ ગેલેરીમાંથી બહાર નજર કરી તો આખાં વિસ્તારમાં લાઈટ નહોતી બહાર તો બધું જ સૂનસાન હતુ ખુબજ ડરામણું ભાસતું હતું. મીનાને બાથરૂમ જવું હતું તો બૂમો પાડતી હતી ચાલોને ભાભી મારી સાથે. ભારતી આગળ ને હાથ પકડીને મીના પાછળ ચાલતી હતી. પેસેજ પસાર કરીને રૂમમાં થઈને જતાં હતાં ત્યાં કાચની બારીમાંથી બહાર પવનથી ડોલતાં ઝાડનો પડછાયો પડતો હતો. એ જોઈને તો મીના એ ભૂત ભૂત કરીને બૂમાબૂમ કરી મૂકી ને રડવા લાગી. ભારતી ને પણ આ ડરામણું ભાસતું હતું..\n\nબંન્ને પાછાં એકમેકનો હાથ પકડીને બેઠક રૂમમાં આવી ગયા, ને મોટે મોટેથી માળા કરવા લાગ્યા. ને પ્રાર્થના કરી રહ્યા કે મંદિરે ગયેલા ઘરના સભ્યોને જલ્દી મોકલજે પ્રભુ !",
      "duration": "2 mins",
      "category": "Horror"
    },
    {
      "title": "આઝાદી",
      "story_name": "ઓ ઈશ્વર ભજીએ તને મોટું છે તુજ નામ,\n\nગુણ તારા નિત ગાઈએ થાય અમારા કામ.\n\nઈંગ્લેન્ડમાં બર્મિંગહામ નામના શહેરની એક શાળામાં આ પ્રાર્થનાનો અવાજ આવી રહ્યો હતો, એક રશિયન યુવતી ત્યાંથી પસાર થઈ રહી હતી. પાવલોવા અને તેનો દીકરો પોવા આ શાળામાં અભ્યાસ કરી રહ્યો હતો. યુક્રેનથી આવેલા નિરાશ્રિતોમાં આ બંને મા દીકરાનો પણ સમાવેશ થતો હતો.\n\nઆંસુ પણ ખૂટી ગયા હતા અને કાયમ લાલ લાગતી આંખો આજે વધારે સૂઝેલી લાગતી હતી. રોજ સવારે શાળામાં આ પ્રાર્થનાનો અનુવાદ તેણે રશિયન ભાષામાં કરીને સમજી લીધો હતો પણ માને ખબર ન પડે એની સતત કાળજી તે રાખતો હતો.\n\nપિતાને રશિયા યુક્રેનના ભીષણ યુધ્ધમાં ગુમાવ્યા બાદ ઈંગ્લેન્ડમાં નિરાશ્રિત થઈને આવવું પડ્યું હતું. પોતાનું દુઃખ કોને કહેવું ? અનેક પ્રશ્નો હતા. ખાવું પીવું, અભ્યાસ, જોબ, રહેઠાણ ! આ મુશ્કેલીઓમાંથી મા દીકરો બેય માંડ માંડ બહાર નીકળ્યા હતા. જીવન ચલાવવા માટે પાવલોવાએ પોતાની જ શાળામાં ક્લીનર તરીકેનું કામ અપનાવી લીધું હતું. બંને શાળાએ સમયસર પહોંચી જતા. આજે પોવાને \"વતન\" વિશે નિબંધ લખવાનો હતો અને તેની ચર્ચા કરવાના હતા. બધા બાળકો તૈયારી સાથે ક્લાસમાં આવી ગયા. હાજરી પૂરીને ક્લાસ ટીચરે ભણાવવાની શરૂઆત કરી.\n\nએક પછી એક બધા પોતાના વિચારો રજૂ કરતાં ગયા. ત્રીસ વિદ્યાર્થીઓના ક્લાસમાં અઢાર ભાષા બોલનારા હતા અને ક્લાસટીચર એમાંથી દસ ભાષાઓ આસાનીથી સમજતા હતા. હવે પોવાનો વારો આવ્યો.\n\n\"મને સમજ નથી પડતી કે વતન એટલે શું ? યુક્રેન કે જ્યાં મારો જન્મ થયો હતો અને મારું બચપણ વીત્યું હતું. અત્યાર સુધીની મારી ઉંમરમાં મેં યુદ્ધ સિવાય બીજું કશું જોયું જ નથી. કાયમ એક શહેરથી બીજા શહેરમાં જવું એ જાણે અમારા કુટુંબ માટે એક સામાન્ય વાત હતી. મારા મમ્મી પપ્પા ને મારી મોટી બહેન આ બધાથી ટેવાઈ ગયા હતા. જ્યારે રશિયાએ અમારા દેશ પર આક્રમણ કર્યું ત્યારે મારા પપ્પા તે યુદ્ધના ચોથા દિવસે જ હોમાય ગયા. મારા મમ્મી મારી બહેન અને મને લઈને તરત જ દેશ છોડીને પોલેન્ડ પહોંચ્યા ત્યાં મારી મોટી બહેનને ગોળી લાગી અને તે ત્યાં જ મૃત્યુ પામી. હવે મારી મા સીધી મને લઈને નિરાશ્રિતોની છાવણીમાં જઈ પહોંચી. જે પ્લેનમાં સહાય મળે તે પ્લેનમાં અમે બેસી ગયા તે રીતે અમે અહીં ઈંગ્લેન્ડમાં આવ્યા.\"\n\nહજી પોવા પોતાની વાત કરી રહ્યો હતો ત્યાં અચાનક બોંબ ધડાકો થયો. શાળાના એલાર્મ વાગવાનું શરૂ થઈ ગયું. બધા વિદ્યાર્થીઓ અને સ્ટાફ શાળાના મેદાનમાં પહોંચી ગયા. પ્રિન્સિપાલે શાળામાં રજા જ પાડી દીધી. \n\nપાવલોવા પોવાને લઈને ફરીથી ભાગી છૂટી હજી કેટલું દુઃખ વેઠવાનું બાકી છે ! તેમ વિચારતાં તેને કંપારી છૂટી ગઈ. બીજા બે ત્રણ દિવસમાં ઈંગ્લેન્ડમાં યુદ્ધના સાયરનો વાગવા લાગ્યા.\n\nફરી એરપોર્ટ પર ઘસારો શરૂ થયો હવે પાવલોવા અને પોવાએ નક્કી કર્યું કે તેઓ નિરાશ્રિત તરીકે ભારતદેશમાં જશે અને જાણે ભગવાને તેમની પ્રાર્થના સાંભળી હોય તેમ પહેલી જ ફલાઇટમાં બંનેનો વારો આવી ગયો. ચોવીસમી જાન્યુઆરીએ બરાબર બપોરે દોઢ વાગે ઈંગ્લેન્ડને બાયબાય કરીને પચીસમી જાન્યુઆરીની સવારે ભારતભૂમિ પર પગ મૂક્યો ત્યારે જાણે પાવલોવા અને પોવાને લાગ્યું કે હવે આ દેશ જ પોતાનું વતન બની રહે તો કેટલું સારું !\n\nએરપોર્ટ પર નિરાશ્રિતોને લેવા માટે એક સંસ્થાના ડાયરેકટર ખુદ આવ્યા હતા. પચાસ જેટલા નિરાશ્રિતોને લઈને એક સુંદર શાળામાં પહોંચ્યા ત્યાં ભવ્ય સ્વાગત કરવામાં આવ્યું. \n\nબીજે દિવસે છવ્વીસમી જાન્યુઆરી હતી. પોવા અને પાવલોવા ઉઠ્યાં ત્યારે દેશના ત્રિરંગાને સલામી દેવાઈ રહી હતી તરત જ તેઓ હાથ મોં ધોઈને શાળાના મેદાનમાં પહોંચી ગયા અને તે જ સમયે પોવાએ નક્કી કરી લીધું કે હવે તે ભારત દેશ છોડીને ક્યારેય ક્યાંય નહીં જાય અને રાષ્ટ્રધ્વજને સલામી આપીને \"ભારત માતાકી જય\" નો નારો લગાવ્યો.",
      "duration": "3 mins",
      "category": "Horror"
    },
    {
      "title": "કારમો ઘા",
      "story_name": "દિવાળીના દિવસો નજીક આવી રહ્યા હતાં. સાફ-સફાઈ ચાલુ જ હતી. હવે ફક્ત આઠ દિવસ જ બાકી રહ્યા હતા. એમાં નાસ્તો પણ બનાવવાનો હતો. ચંદ્રિકા મનમાં ને મનમાં વિચારતી હતી કે આટલું બહોળું સંયુક્ત કુટુંબ અને કરવાવાળી પોતે એકલી. વળી આઠમો મહિનો જતો હતો કેમ કરીને હું પહોંચીશ ! બંને દેરાણીઓ તો કામે જતી રહે. બે નણંદો પણ ગામમાં જ હતી. ઘરનાં દરેકની ખાસિયતનો ખ્યાલ પણ કરવાનો \"ચાલો હશે મારો વાલો છે ને ! એ જ મારી લાજ રાખશે.\" \n\nચંદ્રિકાના સાસુ હંમેશા ઘૂઘરાથી જ નાસ્તાની શરૂઆત કરતાં. મઠિયાં, ફરસીપૂરી, મોહનથાળ, ઘારી વગેરે આનંદથી સાસુજીની મદદથી બનાવી લીધાં.\n\nઆજે વાઘબારસનો થોડો આરામ થશે એમ માનીને ચંદ્રિકા જરા આડી પડી.\u200C અસહ્ય થાક વર્તાતો હતો પણ સાસુજીને કહી શકતી ન હતી. સાસુ મંગલાબેન પણ વહુની અઘરણીથી જ્ઞાત જ હતાં. એટલે ચા તેને આપી આવ્યા. અવારનવાર ચંદ્રિકાને મીઠી ટકોર પણ કરતાં અને ચંદ્રિકા તેનો પ્રેમથી અમલ પણ કરતી.\n\nબીજે દિવસે ધનતેરસ હોવાથી સૌ વહેલા ઊઠીને પરંપરાગત ધનની પૂજા, લક્ષ્મીપૂજન વગેરે સારું ચોઘડિયું જોઈને કરવામાં આવ્યું. દેરાણીઓએ પણ અઠવાડિયાની રજા લીધી હોવાથી ચંદ્રિકાને સહાયરૂપ બનતાં. બંને દેરાણીને ઘરે એક એક દીકરા હતા.\n\nચંદ્રિકાને ઘણી બાધા - આખડીઓ રાખ્યાં પછી સારા દિવસો આવ્યાં હતાં અને ઘરનાં બધાં બનતો સાથ તેને આપતાં હતાં.\n\nકાળી ચૌદસને દીવસે સવારથી જ નૈવેદ્ય માટેની સામગ્રીઓ તૈયાર કરવામાં આવી રહી હતી. બરાબર સાંજે સાત વાગે નૈવેદ્ય જારવાની તૈયારીમાં હતાં ત્યાં જ ચંદ્રિકાને અચાનક પેટમાં દુઃખાવો શરૂ થયો અને તેને હોસ્પિટલમાં જવું પડ્યું. સાથે તેમના પતિ પણ હતા. \n\nહોસ્પિટલમાં જઈ બધી તપાસ કરી તો ડોક્ટરે એમ કહ્યું કે, \"તાત્કાલિક ડિલીવરી કરાવવી પડશે અને જો તેમ નહીં કરીએ તો માતા અને બાળકને બંનેને જીવનું જોખમ છે.\"\n\nચંદ્રિકાએ જ હકારમાં જવાબ આપ્યો. અને તૈયારીઓ શરૂ થઈ. ચંદ્રિકાના પતિ વૈભવે તરત જ ફોન કરીને ઘરે જણાવી દીધું. નિવેદની કાર્યવાહી તો પૂરી થઈ ચૂકી હતી અને બધાં જમવા પણ બેસી ગયા હતા. સમાચાર સાંભળીને બધાં ગભરાઈ ગયા. મંગલાબેન પ્રસાદ લઈને જ ઊભા થઈ ગયા અને તૈયાર થવા જતા રહ્યાં. બંને વહુઓને સૂચના આપતા ગયા કે જમી પરવારીને ચંદ્રિકા માટે પ્રાર્થના કરજો. મંગલાબેન પતિ મથુરભાઈ સાથે ગાડીમાં જ બેસી ગયાં. \n\nહોસ્પિટલમાં પહોંચ્યાં. વૈભવને ત્યાં જ બહાર બેઠેલ જોઈને મંગળાબેન તેની સામે પ્રશ્નાર્થ નજરે જોઈ રહ્યાં.\n\n\"બા ઓપરેશન કરવું પડ્યું. ચંદ્રિકાને જરાય સારું નથી.\" ગળગળા અવાજે વૈભવ બોલ્યો.\n\n\"બેટા સૌ સારાવાના થશે. ચિંતા ન કર, ઉપરવાળો બેઠો છે. હજી સુધી મારી લાજ રાખી છે તો આજે પણ રાખશે.\"\n\nબધાની નજર વારંવાર ઓપરેશન થિયેટરની ઝબકતી લાલ બત્તી પર જ હતી. ત્રણ કલાકની મહેનત બાદ સર્જન ઓપરેશન થિયેટરમાંથી બહાર નીકળ્યાં અને સમાચાર આપ્યાં કે ચંદ્રિકાબેનને બચાવી લીધાં છે પણ તેના પુત્રને અમે બચાવી શક્યાં નથી. \"જેવી ઈશ્વરની ઈચ્છા\" કહીને મંગળાબેન પુત્રને આશ્વાસન દેવા લાગ્યા. ચંદ્રિકા આ કારમો ઘા કેમ કરીને ઝીલશે તે વિચારથી તેઓ જરા અસ્વસ્થ થઈ ગયાં પરંતુ પોતે ગમે તેમ કરીને તેને આશ્વાસન આપીને તેનું મનોબળ મજબૂત કરવા માટે આકાશ પાતાળ એક કરશે એમ વિચારીને ચંદ્રિકાના રૂમમાં ગયા.\n\nચંદ્રિકા હજી બેભાન અવસ્થામાં જ હતી બે કલાક પછી ભાન આવતા સાસુ, સસરાને સામે જોઈને વિચારમાં પડી.\n\nબે દિવસ બાદ ડિસ્ચાર્જ લઈને ઘરે આવ્યાં, પરંતુ ચંદ્રિકાને પોતાની જિંદગી જીવવા જેવી લાગતી ન હતી. બધાં તેને સમજાવવા માટે પ્રયત્નો કરતાં પણ કેમેય કરીને કળ વળતી ન હતી. આ કારમો ઘા તે ઝીરવી શકે તેમ જ ન હતી. લાભપાંચમની સવારે તેણે નિદ્રાવસ્થામાં જ પ્રાણ ત્યજી દીધાં.",
      "duration": "3 mins",
      "category": "Horror"
    },
    {
      "title": "નવવધુ",
      "story_name": "રાત્રિના લગભગ બાર વાગ્યા છે. જમીને અમે બધા ધાબા પર સુવા આવી ગયા. મને છેલ્લા ત્રણ-ચાર દિવસથી ઝીણો તાવ આવતો હતો આથી ડોક્ટરને બતાવ્યું અને રિપોર્ટ કરાવ્યો તો માલુમ થયું કે ટાઈફોઈડની અસર છે. શરૂઆત જ\u200C હોવાથી ડોક્ટર એ કહ્યું દવાથી કંટ્રોલમાં આવી જશે. પરંતુ ધીમે ધીમે તાવ વધવા લાગ્યો, હું એકદમ બેચેન થઇ ગયો.\n\n\"તાવ અત્યંત વધી રહ્યો છેમાં હવે મારાથી નથી રહેવાતું\" - અંતેમાંને જગાવીને કહ્યું\n\n\"અરે, તારું શરીર તો ઉકળી રહ્યું છે દિકરા\" -\u200C\u200Cમાએ મારું શરીર સ્પર્શ \u200Cકરતા\u200C કહ્યું\n\nમને તાત્કાલિક સારવાર માટે હોસ્પિટલમાં ખસેડવામાં આવ્યો.બોટલ અને ઇંજેક્શનથી અડધા કલાકમા તાવ કંટ્રોલમાં આવી ગયો. આ બધામાં રાત્રિના બે વાગી ગયા. ઉંઘ ન આવતી હોવાથી હું રૂમની બહાર ગેલેરીમાં આવ્યો. હોસ્પિટલની આજુબાજુ લીલા લીલા ઝાડ, ઠંડો ઠંડો પવન, ચારે તરફ અંધારું અને શાંતિ છવાયેલી હતી. હવે મેં સહેજ હળવાશ અનુભવી અને ગેલેરીમાં મુકેલા બાંકડા પર બેઠો.\n\nઆજુબાજુ નજર ફેરવતાં મારું ધ્યાન મારા રૂમની એકદમ\u200C સામે આવેલા રૂમ પર ગયું. દુલ્હનના વસ્ત્રમાં કોઈ નવવધૂ ત્યાં ગેલેરીના બાંકડા પર બેઠી હતી. ઘઉંવર્ણો રંગ, ભરાવદાર શરીર, દેખાવમાં સામાન્ય હતી. તેની આંખોમાં ભીનાશ અને ચહેરા પર ચિંતા સ્પષ્ટ વર્તાય રહી હતી. અને તે ચિંતા જ આટલી રાત્રે ત્યાં બેસવાનું કારણ હોવાનું મેં અનુમાન લગાવ્યું. મારા સામે જોઈને તેણે સ્મિત આપ્યું, સામે મેં પણ સ્મિત આપ્યું. થોડીવારમાં તે ઉભી થઇ અને અંદર જતી રહી. હું પણ ઉંઘ આવતા રૂમમાં જઈને સુઈ ગયો. \n\nસવારમાં નર્સએ બોટલ ચડાવી, ઇંજેક્શન,દવા વગેરેમાં જ સાંજ થઈ ગઈ. હું સહેજ ફ્રેશ થવા બહારનીકળ્યો, સામેના રૂમ પર નજર કરી પરંતુ તે બંધ હતો. થોડીવાર બેસીને હું અંદર જતો રહ્યો. નર્સએ ફરી બોટલ ચડાવી. મારી આંખ લાગી અને હું સુઈ ગયો. આંખ ખુલી ત્યારે લગભગ રાત્રિનો એક વાગ્યો હતો. હું બહાર જઈને બેઠો. આજુબાજુ જોયું અને સામે આવેલા રૂમ પર જઈને મારી નજર સ્થિર થઈ. ત્યાં કોઈ ન હતું. બે વાગ્યે રૂમનો દરવાજો ખુલ્યો તે નવવધૂ ત્યાં જ જઈને બેઠી. તે મને જોઈ રહી અને હું તેને. કંઈક અજાણ્યું થઈ રહ્યું હોવાનો મને અનુભવ થયો. થોડીવારમાં તે ઉભી થઇ અને અંદર જતી રહી. હું દિવસમાં બવવાર માત્ર તેને જોવા બહાર જતો પરંતુ દિવસ દરમિયાન તે રૂમ બંધ જ રહેતો. બપોરની કાળઝાળ ગરમીને મેં આનું કારણ ગણાવ્યું.\n\nઆજે મને હોસ્પિટલમાં ચાર દિવસ થઈ ગયા અને દરરોજ તેને જોવાનીકળવું એ મારો નિત્યક્રમ. ડોક્ટર આવ્યા, ચેકઅપ કરી જણાવ્યું કે હવે હું સ્વસ્થ છું અને બપોર સુધીમાં મને ઘરે જવા રજા આપી. મારું મન બેચેન બની ગયું. તે નવવધૂ વિશે જાણવાની મારી ઈચ્છા તીવ્ર બની ગઈ એટલામાં નર્સ મને દવા આપવા આવ્યા, ઉત્સુકતાથી મેં તેમને પૂછી લીધું.\n\n\"આ સામેના રૂમમાં કોને દાખલ કર્યા છે ?\" \n\nઆ સવાલ સાંભળીને તેઓ\u200C જાણે એકદમ સ્તબ્ધ થઈ ગયા. તેમના હાથ ધ્રુજવા લાગ્યા.\n\n\"તમે આવો સવાલ કેમ પુછી રહ્યા છો ?\"- સ્વસ્થ થતાં તેમણે પુછ્યું\n\n\"અરે એ તો બસ જાણકારી માટે.\" - મેં કહ્યું \n\n\"તે રૂમ છેલ્લા બે વર્ષથી બંધ હાલતમાં છે.આજથી બે વર્ષ પહેલાં ત્યાં એક નવવધૂને સારવાર માટે લાવવામાં આવી હતી. લગ્ન બાદ તેના સાસરિયાઓએ પરિણીતાને દહેજ માટે માર માર્યો હતો. તેને તાત્કાલિક ધોરણે દાખલ કરવામાં આવી હતી પરંતુ અહીં પહોંચતા પહેલા જ મૃત્યુ પામી. ત્યારબાદ ઘણા લોકો એ તેને ત્યાં કોઈ નવવધૂને જોઈ હોવાથી અમે તે રૂમ બંધ કરાવી દીધો. પરંતુ તમે આવો સવાલ કેમ પુછ્યો ?\" \n\n\"તેના મૃત્યુનો સમય ?\"- મારાથી પુછાય ગયું\n\n\"બરાબર તો મને યાદ નથી પરંતુ કદાચ રાત્રિના બે વાગ્યે\"- નર્સએ\u200C કહ્યું\n\nરજાની રાહ જોયા વિના હું બિલ ભરીને રવાના થયો.\n\n",
      "duration": "3 mins",
      "category": "Horror"
    },
    {
      "title": "પલટવાર",
      "story_name": "પોલીસ સ્ટેશનમાં આજે સવારથી જ દોડાદોડ હતી. લોકોની ભીડ જામતી જતી હતી. જેને ખબર મળે એ તરત જોવા આવતું. \" ઘોર કલિયુગ છે ભાઈ !\" કેટલાક લોકો બોલી રહ્યા હતા. છેવટે પોલીસ સ્ટાફે જેમ તેમ કરીને ભીડને ત્યાંથી હટાવી. \n\nવાત જ કંઈક એવી હતી. વહેલી સવારે શહેરના છેવાડે આવેલા મંદિરના પગથિયે પૂજારીને ધાબળામાં વીંટાળેલી નવજાત બાળકી મળી આવી હતી. થોડીક વાર આમતેમ એના માબાપની તપાસ કરી પણ કંઈ પત્તો લાગ્યો નહીં. બાળકી ભૂખથી ખૂબ રડી રહી હતી. પાસે આવેલી ગૌશાળામાંથી તાજું દૂધ લાવીને બાળકીને પીવડાવ્યું. ધીમે ધીમે દર્શનાર્થીઓ આવવા લાગ્યા. લોકોની મદદથી પૂજારી બાળકીને લઈને પોલીસ સ્ટેશને પહોંચ્યાં. \n\nપોલીસે બાળકીના માબાપને જેમ બને એમ જલ્દી શોધવાનું બીડું ઝડપ્યું. સી.સી.ટીવી.ની ફુટેજના આધારે શકમંદોને પકડી પાડી પૂછપરછ કરી. થોડા કલાકોમાં બાળકીને નોંધારી ત્યજનાર માણસ ઝડપાઈ જ ગયો. એ માણસ બીજો કોઈ નહીં પરંતુ એનો સગો બાપ નીકળ્યો ! પોલીસે કડકાઈ બતાવી તો ભયનો માર્યો સાચું બોલી ગયો. કેટકેટલીય બાધા-આખડીઓ કર્યા પછી દીકરો જ આવશે એવા કોઈ પાખંડી તાંત્રિક પર વિશ્વાસ મૂકીને રૂપિયાનું પાણી કર્યું. પણ છેવટે ત્રીજી દીકરી જ આવી. હવે એ અને એની પત્ની આ દીકરીને રાખવા જ નહોતા માંગતા. \n\nબાળકીની સલામતીને પ્રાથમિકતા આપવી વડા પોલીસ અધિકારીને જરૂરી લાગી એટલે મહિલા સામાજિક કાર્યકરને બોલાવીને હાલ પૂરતી બાળકી સોંપવામાં આવી. મીડિયામાં સમાચાર વાયુ વેગે પ્રસર્યા. અનેક લોકોએ બાળકીને દત્તક લેવાની તૈયારી પણ બતાવી. \n\nઆખરે જરૂરી કાનૂની પ્રક્રિયા પૂર્ણ કરીને કેનેડામાં વસતા એક નિઃસંતાન દંપતીને એ બાળકી સોંપાઈ. હંમેશા ખુશમિજાજ રહેતી એ બાળકીના નવા માતાપિતાએ એને 'હેપ્પી' નામ આપ્યું. ખૂબ જ જતન અને લાડકોડથી બાળકી મોટી થઈ. ઉચ્ચ શિક્ષણ મેળવીને એ પુરાતત્વ સંશોધક બની. \n\nપોતે મૂળ ભારતીય છે એ સચ્ચાઈથી અજાણ હેપ્પીને ભારત દેશ પ્રત્યે પહેલેથી જ લગાવ અનુભવાતો. ઈન્ટરનેટના માધ્યમથી ભારતીય સંસ્કૃતિ અને પુરાતત્વ અવશેષોની રસપૂર્વક માહિતી મેળવતી. એ અરસામાં બીમારીમાં એની માતાનું મૃત્યું થયું. હવે પિતા એકલા જ રહ્યા. માતાની જૂની ડાયરીમાંથી એને કેટલાક જરૂરી કાગળિયા ને ફોટા મળ્યા. પિતાના મુખે પોતે દત્તક પુત્રી હોવાનું રહસ્ય ખૂલતાં ભારત આવવાની અદમ્ય ઈચ્છાને એ રોકી ન શકી અને સંશોધનના બહાને એ પોતાની ટીમ સાથે ભારત પહોંચી.\n\nહેપ્પીએ ભારત આવીને અનેક સ્થળોની મુલાકાત લીધી. અહીંના લોકોની પાસેથી રીતભાત અને બોલી પણ શીખી. \n\nએક વાર હેપ્પી હજારો વર્ષ જૂના-પુરાણા એક મંદિર અને એની નજીક આવેલી વાવનું નિરીક્ષણ કરવા રોકાઈ. એનું પર્સ ક્યાંક પડી ગયું. એક અર્ધપાગલ ભિખારી જેવા લાગતા માણસે એનું પર્સ ઉપાડી લીધું અને મંદિરના ઓટલે જઈને ખાવાનું મેળવવા માટે પર્સ ફંફોસવા લાગ્યો. હેપ્પીના સાથીદારની નજર એના પર પડી અને હેપ્પીને જાણ કરી અને બધાએ એ ભિખારીને ઘેરી લીધો. હેપ્પીએ પર્સ તપાસ્યું. બીજું બધું અકબંધ હતું. પર્સમાંથી નીચે પડેલા કાગળિયા અને ફોટોગ્રાફ લેવા જતાં હેપ્પીની નજર એક ફોટા પર પડી અને એની આંખમાં ચમકારો થયો. \n\nપેલા ભિખારીના ચહેરાને ધ્યાનથી જોયો. થોડી ક્ષણો માટે એ વિચારમાં પડી ગઈ. \n\n\"વૉટ હૅપન હેપ્પી ?\" એના જોડીદારે એને ઢંઢોળી.\n\n\"નથિંગ..\" કહીને એણે પેલા ભિખારીને થોડું ખાવાનું આપીને મંદિરના પગથિયે બેસાડ્યો. પછી એના પિતાને ફોન જોડીને ગળગળા થઈને બસ એટલું જ બોલી, \" ડેડી.. યુ નો..આઈ રિયલી લવ યુ સો મચ..\" ",
      "duration": "3 mins",
      "category": "Horror"
    },
    {
      "title": "અજાણી કાર અને લિફ્ટ",
      "story_name": "\" અજાણી કાર અને લિફ્ટ \"\n\nસરસ્વતી પોતાની કાર લઇને અમદાવાદથી ગોધરા જતી હોય છે. કારમાં ધીમું સુગમ સંગીત રેલાતું હોય છે. એ સમય બપોરના ત્રણથી ચાર થવા આવ્યા હતા.ધીમે ધીમે કાર હંકારી ને સરસ્વતી ગોધરા તરફ જતી હોય છે. બાલાસિનોર બાયપાસ વટાવી ને સ્હેજ આગળ જતાં રસ્તા ની સાઇડ માં એક યુવતી લિફ્ટ માગે છે.પણ અજાણી વ્યક્તિ ને ને સરસ્વતી લિફ્ટ આપતી હોતી નથી. એ યુવતીને લિફ્ટ આપતી નથી. કોઈ સારી ખાનદાનની દેખાતી યુવતી.\n\nસરસ્વતી કાર સ્હેજ આગળ લે છે. પછી પસ્તાવો થાય છે.કેમ મેં લિફ્ટ આપી નહીં ? મનમાં પસ્તાવો કરતી કાર ચલાવે છે.\n\nએટલામાં એક અજાણી કાર એની કારને ઓવરટેઈક કરીને આગળ વધતી હોય છે. એ વખતે એ કારમાં બેઠેલી યુવતી એ સરસ્વતીને પોતાનો હાથ બતાવ્યો.સરસ્વતી એ જોયું ...ઓહ્...આ તો પેલી જ યુવતી. જેણે હમણા લિફ્ટ માંગી હતી.હશે એનો કોઈ બોયફ્રેન્ડ !. એ અજાણી કારમાં થી જોરદાર હસવાનો અવાજ આવતો હતો. કંઈ ક ડર લાગે એવો!\n\nગોધરા આવવાની હજુ વાર હતી. લગભગ પંદર કિલોમીટર હશે ને સરસ્વતી એ રસ્તાની સાઇડમાં એક કારને પલટી ખાધેલી જોઈ.સરસ્વતીની ધડકનો વધી ગઈ હતી. એણે કાર રોકી. જોયું તો બે લાશ કારની બહાર પડી હતી. કદાચ કારનો દરવાજો ખુલી ગયો હશે. એ યુવતી એજ હતી જેણે લિફ્ટ માંગી હતી. અને એજ કાર જેણે ઓવરટેઈક કર્યો હતો.\n\nસરસ્વતી એ હેલ્પલાઇન માં ફોન કરીને અકસ્માત ની વિગત જણાવી. ગોધરાથી સાત કીલોમીટર પહેલાની પોલીસ ચેકપોસ્ટ પર એ અકસ્માતની વિગત જણાવી.પોલીસ ચેકપોસ્ટના ચાર્જ વાળા સાહેબ હસ્યા. બોલ્યા.:- આ તમે આજે ત્રીજા છો જેણે આ અકસ્માતની વિગત કહી. છેલ્લા એક મહિનાથી હું પણ આનાથી પરેશાન છું.એક ભૂતની વારંવાર લોકોને હેરાનગતિ કરે છે. કદાચ એનો આત્મા અવગતે ગયો હશે ! આજથી એક મહિના પહેલા એ જગ્યા એ અકસ્માત થયો હતો. એ યુવતી હાઈવે પર લિફ્ટ માંગીને એકલદોકલને લુંટી લેતી. એ અને એને લિફ્ટ આપનાર પણ મૃત્યુ પામેલા છે.\n\nચાલો આપણે સ્થળ પર તમને બતાવીશ કે ત્યાં કોઈ કાર કે કોઈ લાશ મલશે નહીં.\"\n\nસરસ્વતી એ પોલીસ સાથે ઘટના સ્થળે ગયા. જોયું તો અકસ્માતનો કોઈ પુરાવો મલ્યો નહીં. આ એક #પેરાનોર્મલ વાત જાણીને સરસ્વતી ત્યાંથી ગોધરા જતી રહી.\n\nબસ.ત્યાર થી સરસ્વતી એ નક્કી કર્યું કે કોઈ અજાણી વ્યક્તિને હાઈવે પર કે ક્યાંય પણ લિફ્ટ આપવી નહીં. આમ એક અજાણી કારવાળો યુવાન લિફ્ટ આપવાના કારણે મૃત્યુના મુખમાં પહોચી ગયો.",
      "duration": "2 mins",
      "category": "Horror"
    },
    {
      "title": "વધ",
      "story_name": "\"શું થયું હતું એ રાતે ? નંદની શું તમે જ તમારા પતિનું મર્ડર કર્યું છે ? જણાવો. કોઈ પણ પ્રકારના ડર વિના તમે જણાવી શકો છો.\n\n છેલ્લા એક મહિનાથી રોજ આ જ પ્રશ્ન અલગ અલગ રીતે પૂછાતો ને ઉત્તર એકમાત્ર.. નંદનીનું મૌન.\n\n આજે ફરી એ જ નું પુનરાવર્તન.. ન જાણે શું થયું પણ આજે નંદનીએ મૌન તોડયું.\" ના, મેં વિનયનું મર્ડર નથી કર્યું. મેં એ નરાધમનો વધ કર્યો છે.\" આ સાંભળી આખી કોર્ટમાં સન્નાટો છવાઈ ગયો.સૌ નંદનીને જોઈ રહ્યાં.. નંદનીએ ફરી કહ્યું, \" હા, જજસાહેબ ! મેં એનો વધ કર્યો છે.. મેં જ એનો.\" આગળનાં શબ્દો ડૂસકાં સાથે ક્યાંય ઓગળી ગયા\n\n\" તો જણાવો, શું થયું હતું એ રાતે.. ? \"\n\n  એક ઊંડા શ્વાસમાં દ્રઢ નિશ્ચય સાથે હિંમત ભરતાં નંદનીએ કહ્યુ, \" સમાજનાં સૌથી પ્રતિષ્ઠિત અને શહેરનાં સૌથી ધનવાન પરિવારના એક નાવાઈનાં પુત્ર વિનય સાથે મારા વિવાહ થાય હતા હું પોતે પણ એમબીએ. થઈ છું. જીવનમાં કહેવાતાં તમામ સુખો છે મારે.. ને સ્ત્રીજીવનનું સૌથી મોટું દુઃખ શંકાશીલ હમસફર મળ્યો છે મને.\n\nનવરાત્રી ચાલતી હતી. આઠમની રાત હતી. મને બાળપણથી જ ગરબાનો ખૂબ જ શોખ. પણ વિનયનાં સ્વભાવને કારણે એ પણ છોડી દીધો. એ રાતે એની કઝીન નીલિમા આવી હતી. એના અતિ આગ્રહને કારણે હું એમની સાથે ગરબા રમવા ગઈ હતી, અલબત્ત, મમ્મીજીની પરમિશન લઈને. હું રાતે જલદી ઘરે આવી ગઈ હતી. પણ એ ખૂબ જ ગુસ્સે હતા. મને જોતા જ એ ગુસ્સામાં ગાળાગાળી કરવા લાગ્યા. સપરમા દિવસે ઝઘડો ન થાય અને મારે માર ન ખાવો પડે એ માટે હું રૂમમાં જવા લાગી. એમણે ડાઈનિંગ ટેબલ પરથી કાંટાચમચીનો ઘા કર્યો,હું બચીને રૂમમાં દોડી. એ રૂમમાં આવ્યા અને બેલ્ટથી મને મારવા લાગ્યા, હું બચવા રૂમમાં જ ફાફા મારતી હતી. ત્યાં જ મને ગરદનથી પકડી તમાચા મારવા લાગ્યા. પછી ગુસ્સામાં બરાડતા, કયા તારા યાર વગર સૂની પડી ગઈ ' તી કે રાતનું પણ ભાન ન રહ્યું. કહેતા મારા વાળ પકડી સીડીથી મને ઘસડતા નીચે ખેંચી લાવ્યા. હું ચીસાચીસ કરતી રહી..રડતી રહી.\n\n\" તું માત્ર મારી છે. સમજી ! તું માત્ર મારી અને મારી જ છે. આમ ખૂબ જ ઝનૂનમાં બોલતા એ મારી સાથે બળજબરી કરવા લાગ્યા. મારાં શરીર પર નહોર ભરી મને નોચવા લાગ્યો. સાચું કહું સાહેબ, એના મારથી શરીરને જેટલી તકલીફ ન્હોતી થતી એટલી માનસિક તાણ થતી.. હું ખુલ્લા આકાશમાં પણ કેદ હોઉં એવું હરપળ લાગતું. એક ફફડાટ, એક ડર સતત મારામાં મોજૂદ રહેતો.\n\n એ મને ચૂંથી રહ્યો હતો એક તરફ નવરાત્ર દરમિયાન શક્તિ સ્વરૂપ મા ની પૂજા થઈ રહી હતી ને હું અહીં ચૂંથાઈ રહી હતી,હું બચવા પ્રયત્ન કરી રહી હતી પણ એની મજબૂત પકડમાંથી છૂટવું મારા માટે અશક્ય હતું. ત્યાં જ મારા હાથમાં પેલી કાંટાચમચી આવી ગઈ, જે એણે મને છુટ્ટી મારી હતી. ન જાણે ક્યાંથી શું સૂઝ્યું કે મેં એ કાંટો એની ગરદનમાં માર્યો. એની પકડ ઢીલી પડી. મેં મારા બચાવ ખાતર કાંટો એની ગરદનમાં માર્યા જ કર્યો. વિનય ત્યાં જ ઢળી પડ્યો.. જાણે મા સાક્ષાત મને પ્રેરી રહ્યા હતા એના જુલ્મી રાક્ષસી પંજામાંથી જાતને છોડાવવા. પછી શું થયું એ આપ સૌ જાણો જ છો.\n\nઆટલું કબૂલતા, આઘાત અને ડરનો હિમાલય નંદનીનાં મન પરથી ખસી ગયો. ને વિનયનાં મૃત્યુ પછી કોરીધાકોર બનેલી આંખો હૃદયની સઘળી પીડા લઈ વહી રહી.",
      "duration": "3 mins",
      "category": "Horror"
    },
    {
      "title": "ફ્લેટમાં ઘર",
      "story_name": "ફ્લેટમાં પોતાનું ઘર રાખવા આકાશે ઘરના બધા ખૂણે નજર ફેરવીને ઘર દેખી લીધું. સગવડભર્યા ઘરની બધી વ્યવસ્થાઓ જોઈને તેને ઘર ગમી ગયું. એ ઘરના મકાન માલિક, રજનીશભાઈ, બિલકુલ બાજુના જ મકાનમાં રહેતા હતા. આકાશે તેમના ઘરે જઈને ઘર ગમી ગયું એ વિશે તેમને જણાવ્યું.\n\n\n\n“આકાશભાઈ, તમે ઘર ખરીદો એ પહેલા એક ચોખવટ કરી લેવા ઈચ્છું છું.” તેમણે ચાની ચૂસ્કી લેતા કહ્યુ.\n\n“જી...”\n\n“અહીં ભાડે રહેતા પરિવારમાં એક સ્ત્રીએ પંખે લટકીને આત્મહત્યા કરેલી હતી. એ ઘટના બાદ તેમનું પરિવાર અહીંથી બીજે રહેવા જતું રહ્યું, એ પછી આ ઘર છેક મહિનાથી બંધ પડ્યું રહ્યું છે.”\n\n\n\n“રજનીશભાઈ, દરેકના ઘરમાં કોઈને કોઈ મરતું જ હોય છે. એમાં બિચારા આ ઘરનો શું વાંક ? અને આટલું સરસ ઘર આ એરિયામાં મળવું ઘણું મુશ્કેલ છે. મારો તો આ ઘર લેવાનો નિર્ણય ફાઇનલ છે.”\n\n“બસ... તો તો કોઈ જ વાંધો નથી. આતો શું છે કે તમને પહેલેથી જાણ કરી દેવી સારી.”\n\n“જી બિલકુલ, પણ રજનીશભાઈ, હું તો એ બધી અલૌકિક વાતોમાં બિલકુલ માનતો નથી.”\n\n“તો પણ મારી ફરજમાં આવે તમને જાણ કરવાની. અમે તો લગભગ એમના ગયા પછી ઘર જ નથી ખોલ્યું.”\n\nઆકાશે હસીને માથું હકારમાં હલાવ્યું. પછી કહ્યું, “તો કાલે સામાન ગોઠવવાનું શરૂ કરી દઈએ...ઓકે ?”\n\n“જી હા, બિલકુલ, તમને જ્યારે યોગ્ય લાગે ત્યારે. હવે તો ઘર તમારું જ છે...” હસીને કહ્યું.\n\n\n\nઆકાશ હસતાં મુખે ઘર બહાર નીકળ્યો. ફ્લેટના લિફ્ટની સ્વિચ દબાવતા કહ્યું, “બાય ધ વે રજનીશભાઈ, ઘરની સાફસફાઇ કરવા અગાઉથી કામવાળી બાઈને બોલાવી દીધી એ બદલ ધન્યવાદ!”\n\nલિફ્ટમાં જતાં આકાશની વાત સાંભળીને રજનીશભાઈના ચહેરા પરથી સ્મિત ઊડી ગયું. તેમના ચહેરા પર ગંભીરભાવ ચડી બેઠા.\n\n“એ કામવાળી બાઈને હવે રેગ્યુલર ઘરના કામકાજ માટે કહી દેજો.”\n\n“કઈ બાઈની વાત કરો છો તમે ?” બે ડગલાં ઘરની બહાર નીકળીને તેમણે ગંભીરભાવે પૂછ્યું.\n\n\n\n“હમણાં હું ઘરના દરેક રૂમ જોવા અંદર ફરતો હતો ત્યારે એ બાઈ બેડરૂમનો પંખો લૂછતી હતી ને !”\n\n“મેં તો કોઈ કામવાળી બાઈને બોલાવી જ નથી...” તેમણે સુન્ન પડી ગયેલા ચહેરે કહ્યું.\n\n“તો એ...! એ સફેદ સાડીમાં પંખો લૂછતું હતું એ કોણ હતું ?” આકાશે ભયભીત ભાવે પૂછ્યું.\n\nબંને એકબીજા સામે આછો ડર ઘૂંટાતી નજરે જોઈને રહ્યા; અને અચાનક મનમાં પેલી વાત ઝબકી ઉઠી! - એ સ્ત્રીએ પંખે લટકીને આત્મહત્યા કરેલી હતી.",
      "duration": "2 mins",
      "category": "Horror"
    },
    {
      "title": "ચોથો રસ્તો ?",
      "story_name": "\"પહોળો રસ્તો, એક તરફ માટીના પહાડ, એક તરફ ખાઈ, એ મારી બાજુમાં તો પણ કાર ખાલીખમ જાય, બીજુ કોઈ નહીં તો પણ અવાજ જ અવાજ, એ રસ્તાનુંજ રાજ, કોઈ વળાંક નહીં, તોય આવ્યો પાછોત્યાંજ.\"\n\n\n\n૧૭ મે ૧૯૯૮, શનિવાર, વૈશાખી અમાસનો દિવસ હતો અને વાગ્યા હતા બપોરના દોઢ જેવું કંઈક. નિશાંત, ઉર્વેશ અને રાહુલ ઘાઢ મિત્રો અને ત્રણ દિવસની ટુર પર નીકળેલા. નાસિકથી આગળ જતા વાન્છીની ચોકડી આવે અને એ પણ એક કિલોમીટરે ટોલનાકું છે. આ ચોકડી પરથી ડાબા હાથે અડધો કિલોમીટર જાઓ પછી ત્રણ રસ્તા પડે. પણ બપોરના બેથી અઢીની વચ્ચે ત્યાં ચોકડી થઇ જતી. આ ચોથો રસ્તો કોઈને અખા દિવસમાં જડતો જ નહિ બસ બે થી અઢી. અને એટલેજ આ રસ્તે આ સમયગાળામાં કોઈ પણ ટ્રાવેલ ન કરતુ. કહેવાય છે કે કોઈ અદ્રશ્ય શક્તિ છે જે આ રસ્તો બતાવે છે અને પછી... આ બધી સાંભળેલી વાતો છે, બાકી કોઈનો અનુભવ નથી અને જે અનુભવ લેવા ગયું છે એક્યારેય પાછું નથી આવ્યું.\n\nનિશાંત અને એના બે મિત્રો બરાબર દોઢ વાગ્યે ટોલનાકે હતા અને આ વાત ચર્ચામાં આવી. નિશાંતને વાત જરા ગળે ઉતરી નહીં અને મજાકમાં ઉડાવી દીધી, ઉર્વેશે વાતને વધારી અને એ સામર્થ્ય પર આવી ગઈ. નિશાંત પીછે હઠ કરે એમ હતો નહીં અને એને એ રસ્તે કાર વાળી. ઉર્વેશ અને રાહુલ ગભરાયા, ગાડી થોભાવી ઉતારી ગયા અને નિશાંતને પણ સમજાવ્યો, ઉર્વેશે શરણાગતિ સ્વીકારી લીધી પણ નિશાંત માટે હવે અહમનો પ્રશ્ન થઇ ગયો. બંને મિત્રોને ઉતારી એ આગળ ચાલ્યો ગયો, બંને એ બહુ રોક્યો પણ નિશાંત માને એમ જ નહોતો. કાર સડસડાટ આગળ વધી ગઈ. બરાબર પોણો કલાકે કાર પછી આવી, નિશાંતજ ચલાવીને લાવ્યો પણ એ નિશાંત અલગ હતો. ચૂપ, નિસ્તેજ અને ગભરાયેલો.\n\nનિશાંત એકવીસ વર્ષનો હતો ત્યારથી એક અજીબ બીમારીથી પીડાતો હતો, જે આમરણ એની સાથે જ રહી અને એની સાથે જ ગઈ. હાઈ-વે ફોબિયા. મનોચિકિત્સક જ આવું જ કહેતા હતા, ઘણા પ્રયત્નો પછી પણ મોટા મોટા માનસિક રોગોના ડોક્ટર્સ પણ એની તકલીફનું કારણ સમજી ન શક્યા. પણ, એના બે મિત્રો ઉર્વેશ અને રાહુલ કારણ જાણતા હતા, એમની પાસેથી જાણીને નિશાંતના પરિવારે દવા સિવાય પણ બધા જ પ્રયત્નો કરી જોયા, પણ..ડોક્નુંટર્સનું કહેવું હતું કે એને એક પ્રકારનો આઘાત લાગ્યો હોવો જોઈએ અને બાકીના કહેતા કે કોઈ વળગણ છે. પણ ઈલાજ કોઈ પાસે નહોતો.\n\nઘણી વખત એના પરિવારે ત્યાં જઈને જોવાનો પ્રયત્ન કર્યો એ રસ્તાને પણ... ત્રણ જ રસ્તા.. ચોથો રસ્તો...?!\n\nબેત્તાલીસ વર્ષની વયે નિશાંત મૃત્યુ પામ્યો. ત્યાં સુધી ફક્ત એટલું જ બોલતો હતો કે...\n\n\n\n\"ખુલ્લો રસ્તો, પહોળો રસ્તો...\n\nએક તરફ માટીના પહાડ, એક તરફ ખાઈ,\n\nએ મારી બાજુમાં તો પણ કાર ખાલીખમ જાય,\n\nબીજુ કોઈ નહીં તો પણ અવાજ જ અવાજ,\n\nએ રસ્તાનું જ રાજ,\n\nકોઈ વળાંક નહીં,\n\nતોય આવ્યો પાછોત્યાંજ.\n\nખુલ્લો રસ્તો.\"",
      "duration": "2 mins",
      "category": "Horror"
    },
    {
      "title": "સાબિતી",
      "story_name": "શિયાળાના એ દિવસોમાં હું મારા મકાનના ધાબા ઉપર સૂર્યસ્નાન કરી રહ્યો હતો. એક અજાણી વ્યક્તિ તેના વિચિત્ર ચહેરા ઉપર સ્મિત રેલાવતી મારી સામે આવીને ઊભી રહી. હું તેને કંઈક પૂછું તે પહેલાં તેણે જ મારી સામે કોઈપણ જાતના સંદર્ભ વગર જ સીધો એક પ્રશ્ન મૂકી દીધો.\n\n”તમે ઈશ્વરમાં માનો છો ?”\n\n“ના, બિલકુલ નહિ.”\n\n“તો તમે બુદ્ધિવાદી હશો ! હું સાચો છું ?”\n\n“હા,બિલકુલ. પણ, તેનું તમારે શું કામ ?”\n\nતેણે મારા શબ્દો તરફ ધ્યાન આપ્યા વગર જ આગળ કહ્યું, ”મહેરબાની કરીને તમે મારા ઉપર એક ઉપકાર કરશો ? તમારા બુદ્ધિવાદમાં એવું કોઈ સૂત્ર ખરું કે જે તમારી સંપૂર્ણ વિચારધારાને સમજાવી શકે ?”\n\n“અલબત્ત. હા તે છે : ‘ઈશ્વર ક્યાંય નથી.\n\n“તમને વાંધો ખરો, જો હું તમારા ‘ક્યાંય ’ શબ્દને બે શબ્દો ‘હવે અહીં (now here) એમ છૂટો પાડું તો ?”\n\n“પણ, શા માટે ? હું સમજી શકતો નથી કે તમે શું કહેવા માગો છો ?”\n\n“હું તમારા માટે સાબિત કરી શકું કે ઈશ્વર અહીં છે.”\n\n“મારે કોઈ સાબિતીઓની જરૂર નથી કે જેને હું માનતો હોઉં !”\n\n“ચાલો બરાબર. પણ, હવે તમે મારા છેલ્લા એક પ્રશ્નનો જવાબ આપશો ?”\n\n“પૂછો. પણ, તમે કોણ…?”\n\nતેણે મારા પ્રશ્નને અધવચ્ચેથી જ કાપી નાખીને તેની અવગણના કરતાં પૂછ્યું, “તમે ભૂતમાં માનો છો ?”\n\n“ના, જરાય નહિ. હું વૈજ્ઞાનિક પણ છું! તમે જાણો છો કે વિજ્ઞાન પ્રયોગો વડે સાબિતીઓના આધારે જ સત્યને શોધે છે ?”\n\n“હું દિલગીર છું કે હું તમને ઈશ્વર વિષેની કોઈ સાબિતીઓ આપી શકતો નથી, એટલા માટે કે તમને સારી રીતે સમજાવવા માટેની એ પ્રક્રિયા ઘણી લાંબી થાય તેમ છે. પણ, હું તમને હાલ તરત જ ભૂતના અસ્તિત્વ વિષેનો પ્રયોગ બતાવી શકું !”\n\n”ખરેખર !”\n\nપણ, મેં શું જોયું !\n\nપેલો અજાણ્યો માણસ મારી આંખો સામે જ અદૃશ્ય થઈ ગયો, જાણે કે તે હવામાં ઓગળી ગયો હોય ! અને, મેં મારા પરસેવાથી જ સ્નાન કરી લીધું !",
      "duration": "2 mins",
      "category": "Horror"
    },
    {
      "title": "હૉરર મૂવી",
      "story_name": "               તમે એ વખતે મિત્રોના સમૂહમાં નવા પ્રવેશેલા, સૌરભ. ગૃપના બીજા મિત્રો એકબીજાને ઘણા સમયથી ઓળખતાં હતાં પણ તમે તમારા પિતાની બદલી થતાં આ શહેરમાં નવા જ આવેલા. કૉલેજમાં પણ નવા હતાં. તમારી પડોશમાં રહેતી માલતીના કારણે તમને આ ગૃપમાં ઝડપી પ્રવેશ મળી ગયેલો, કારણ કે માલતી આ ગૃપની સભ્ય હતી. બે છોકરાં અને ત્રણ છોકરી એમ મળીને આ ગૃપના પાંચ સભ્યો હતાં. તમારા પ્રવેશથી એની સંખ્યા છ થઈ ગયેલી.\n\n\n\nસંકેત, સુકેતુ, માલતી, મનશ્રી, મિતાલી અને તમે. એક દિવસ તમારા ગૃપે મૂવી જોવાનું નકકી કર્યું. સુકેતુએ હોરર ફિલ્મ જોવાનો પ્રસ્તાવ મૂકયો. મિતાલીએ થોડી આનાકાની કરી પણ છેવટે બધાની સહમતિમાં એણે પણ સહમતિ આપી. તમે બધા પહોંચી ગયા મૂવી વર્લ્ડ થિયેટરમાં. ટીકીટ લઈ તમે બધા પોતપોતાની સીટ પર ગોઠવાઈ ગયાં. મૂવી શરુ થયું. શરુઆતમાં તો તમે બધા એન્જોયના મુડમાં હતાં પણ જેમ-જેમ મૂવી આગળ વધ્યું તેમ તેમ તમારાં બધાના ચહેરાં સફેદ પડવા લાગ્યાં.\n\n\n\nબે ભૂતોની દુશ્મનાવટની એ ફિલ્મ હતી. સફેદ ભૂત અને કાળું ભૂત. ભૂતોની વસાહત, એમની વેશભૂષા વગેરે જોઈને પરસેવે રેબઝેબ થઈ ગયેલાં તમે બધા. માલતી અને મનશ્રીની હાલત તો એ એકબીજીને પકડીને બેઠી હતી એ પરથી જ નકકી થતી હતી. મિતાલી ઓછી ડરતી હોય એવું તમને લાગેલું. તમને તો બહુ ડર લાગતો હતો પણ તમારી એક બાજુ સુકેતુ હતો ને બીજી બાજુ મિતાલી એટલે એક પુરુષ સહજ સ્વભાવે તમે ન ડરવાનો ડોળ કરતાં હતાં. અચાનક સફેદ ભૂતની એન્ટ્રી થતાં જે ભયંકર સંગીત શરુ થયું એ સાંભળીને તમારી બાજુમાં બેઠેલી મિતાલીએ ડરના માર્યા તમારી છાતીમાં માથું સંતાડી દીધું અને જોશથી તમારો હાથ પકડી લીધો. તમે પણ ડરના માર્યા એને ચોંટી ગયાં.\n\n\n\nપરિસ્થિતિનો ખ્યાલ આવતાં બંને અલગ થયાં. મિતાલી વધુ ડરી ગઈ અને ફિલ્મ અધવચ્ચે છોડીને જતી રહેવાની એણે જીદ પકડી. તમે પણ આટલી વખત તો ધીરજ ધરેલી પણ તમે પણ કહ્યું મને ડર લાગે છે હું પણ જાઉં છું. તમે બંને બહાર નીકળી ગયાં. પેલા ચાર જણ તો હિંમત કરીને બેસી રહ્યાં. બહાર નીકળીને મિતાલીએ કહ્યું 'સૌરભ, બહુ ડર લાગે છે મારે ફિલ્મ પૂરી થાય ત્યાં સુધી રાહ નથી જોવી. તું મને મૂકી જા. 'શિયાળાની કડકડતી ઠંડીમાં સુમસામ રાત વધુ ડરામણી લાગતી હતી. મિતાલી છોકરી હતી અને તમે છોકરો પણ હાલ તો ડરના મામલે બંનેની હાલત સરખી હતી. તમે હિંમત કરીને બાઈક પાર્કિંગમાંથી બહાર કાઢયું. મિતાલી તમારી બેકસીટ પર બેસી ગઈ. સુમસામ રસ્તા પર બાઈકને જોઈને કુતરું ભસ્યું. મિતાલી ઉછળીને સીધી તમારી પીઠ સાથે ચોંટી ગઈ, તમારા શરીરમાંથીય ભયનું લખલખું પસાર થઈ ગયું. કુતરું જ છે તેની ખાત્રી થતાં મિતાલી 'સૉરી' કહી પાછળ હટી ગઈ. તમે ડર્યા નથી એવો દેખાવ કર્યો પણ મિતાલીને તો ખબર જ હતી કે એની જેમ તમે પણ હોરર મૂવી છોડીને આવ્યાં છો.\n\n\n\nથોડેક આગળ જતાં એક મોટું પક્ષી અચાનક ઉડ્યું ને તમારા બાઈક પરથી પસાર થયું ફરી એ જ ધટનાનું પુનરાવર્તન. તમે છેવટે મિતાલીને એના ઘરે ઉતારી તમારા ઘરે પહોંચ્યા. મિતાલીના ઘરેથી તમારાં ઘરે એકલાં આવતાં તમે પાંચ મિનીટના રસ્તામાં પાંચ વખત હનુમાન ચાલીસા બોલી ગયેલાં. એ રાત્રે તમને બે બાબતો એ સુવા નહી દીધેલાં એક હૉરર મૂવીએ અને બીજા મિતાલીના સ્પર્શે.\n\n\n\nબીજા દિવસે તમારું અને મિતાલીનું નામ ડરપોક પડી ગયું. ગૃપના બીજા ચાર સભ્યો ડરપોક કહીને તમને બંનેને ચીડવવા લાગ્યાં. તમે બંનેએ પ્રતિકાર પણ કર્યો. મિતાલી જ્યારે તમારી સામે જોતી ત્યારે ગઈ કાલની ધટનાઓને યાદ તેની આંખમાં સ્પષ્ટ પણે જોઈ શકાતી હતી અને તમે તેના સ્પર્શને અનુભવી રહ્યાં હતાં સૌરભ.\n\n\n\nઆ હૉરર મૂવી તમારી વચ્ચે પ્રેમાંકુર ફૂટવાનું નિમિત્ત બની. તમે અને મિતાલી પ્રેમી પંખીડા બની ગયાં. પુરુષનું સાહસ સ્ત્રીને આકર્ષે છે, અહીં તમારા ડરે તમને મિતાલીના હ્રદય સિંહાસનમાં સ્થાપિત કરી દીધાં. બંનેના પરિવારો આ માટે રાજી ન હતાં. તમે અને મિતાલીએ કોર્ટ મેરેજ કરી લીધાં. એક સાંજે તમે મિતાલીને એના ઘરથી ભગાડીને લઈ આવ્યાં. પેલાં ચાર બહાદુર મિત્રો સુકેતુ, શિવાંગ, મનશ્રી અને માલતીની પણ તમને મદદ મળી. એકાદ મહિનાના ધમપછાડા પછી બંને પરિવારોએ મને -કમને સ્વીકૃતિ આપી દીધી.\n\n\n\nહૉરર મૂવી જોતી વખતે કાલ્પનિક ભયથી ડરી ગયેલાં તમે મિતાલી સાથે પ્રેમ નિભાવવામાં સાહસવીર સાબિત થયાં.\n\n\n\nઘણાં સમય પછી આ નાતાલ પર તમે છ એ છ ભેગા થયાં છો, અલબત્ત પરિવાર સાથે. તમારા મિત્રોને કહો કે એમના લાઈફ પાર્ટનર પાસે બાળકોને મૂકી તમારી અને મિતાલી સાથે હૉરર મૂવી જોવા આવે, સૌરભ. હવે મિતાલી તમારી છે ને તમે મિતાલીના. ડર લાગે તો એકબીજાને ચોંટી જવાની છૂટ.",
      "duration": "3 mins",
      "category": "Horror"
    },
    {
      "title": "સ્મશાન વૈરાગ્ય",
      "story_name": "આ બહુ જૂની વાર્તા નથી. એક દિવસ એક કંપનીમાં નોકરી કરતો એક છોકરો હતો. તેને કોઈ ભૂત-પ્રેતમાં વિશ્વાસ નહોતો. તે ભૂતની બાબતમાં માત્ર મનની માયા જ માનતો હતો. એક દિવસ તેની કંપનીમાં કામ વધી ગયું હતું. જેના કારણે તેને ઘરે આવવામાં રાત્રે મોડું થયું હતું. મોડી રાત્રે તે પોતાની ઓફિસથી નીકળી ગયો હતો. તે તેની બાઈક પર જેના ઘરે જવા નીકળ્યો હતો. થોડે દૂર સુધી હજી તેનું બોઈંગ ગયું પણ નહીં હોય ક્યાં કોઈ  તેમનું બાઈક બંધ પડી  ગયું હતું. રાત્રીનો સમય હતો રોડ પર કોઈ હતું નહીં જેને રીપેરીંગ બાબતમાં કઈ જ્ઞાન હતું નહીં. છેલ્લે તે હારીથાકીને હવે તેણે પગપાળા બાઈક દોરીને ચાલવા માંડ્યો.\n\nબાઈક લઈ ચાલ્યાં થોડે દૂર પછી તેને બસ સ્ટોપ દેખાયો. તે થોડો સમય ત્યાં થાકના પરિણામે ઊભો રહ્યો. ત્યાં જો કોણ જાણે ક્યાંથી એક સાધુ આવીને તેની બાજુમાં બેસી ગયા..\n\nસાધુ પોતાની પાસે બીડી પીવાની આદત હશે જેને પરિણામે તેઓ જેમની પાસે રાખતા હતા. અને જેઓ બીડી પણ વિચિત્ર રીતે પીતા હતા. છોકરાને એવી આદત હતી કે તે કોઈની પણ સાથે વાત કરવા માંડે, અને તેમાંય રાત્રીનો સમય એકલો હતો અને સાધુ મળ્યા એટલે ભાઈ જેમની સાથે નીચેના ગપાટે ચડી ગયા.\n\nતેણે આ સાધુ સાથે વાત પણ શરૂ કરી. સાધુ બાબાએ તેની સાથે થોડીક વારમાં જ ભૂત અંગે વાત કરવાની ચાલુ કરી તો તે છોકરાએ કહ્યું, બાબા ! હું કોઈ ભૂત-પ્રેતમાં માનતો નથી. આ બધું માત્ર ને માત્ર જુઠ્ઠાણું છે હું આ બધી કોઈ વાતોમાં માનતો નથી.\n\nસાધુએ કહ્યું, તમે ભૂતમાં માનો કે ન માનો, પણ ભાઈ તું એમ ન કહી શકે કે ભૂત એ ભૂત નથી. ભૂત પ્રેતાત્મા છે એટલે છે જ, તેમાં કાંઈ ખોટું નથી.\n\nઆ સાંભળીને છોકરો થોડો હસ્યો. તેણે કહ્યું, ભૂત છે તો આપણે તેમને કેમ જોઈ શકતા નથી. શું તમે મને હવે ભૂત બતાવી શકશો ?\n\nસાધુને લાગ્યું કે હવે આ છોકરાને ભૂત બતાવવું જોઈએ. સાધુએ છોકરાને સ્મશાન તરફ ચાલવા કહ્યું. પછી શું થયું તેમ બંને સાથે ત્યાંથી નીકળી ગયા. ચાલતાં ચાલતાં રસ્તામાં છોકરો થોડો ડરવા લાગ્યો. તેમ છતાં, તેણે પોતાનો ડર હળવો કરીને આગળ વધવાનું ચાલુ રાખ્યું.\n\nથોડીવાર પછી તે સ્મશાન પર પહોંચી ગયો. સ્મશાનમાં હજુ પણ કેટલાક મૃતદેહો સળગી રહ્યા હતા. છોકરા સાથે આવેલ સાધુ બાબાએ તેને એવી જગ્યાએ બેસાડ્યા જ્યાં થોડા સમય પહેલા મૃતદેહને બાળવામાં આવ્યો હતો.\n\nસાધુએ લોખંડની ખીલી જમીનમાં ચોંટાડી દીધી. તેમાં સફેદ દોરો બાંધવામાં આવ્યો હતો. આ દોરાના છેડાને પેલા છોકરાને પકડવાનું કહ્યું.\n\nહવે તે છોકરો કે જે એમ કહેતો હતો કે હું આમાં માનતો નથી તે વધુ ને વધુ ડરી રહ્યો હતો. તેનો શ્વાસ ઝડપી થઈ રહ્યો હતો. આ સાથે તેના હાથ-પગ પણ ધ્રૂજતા હતા. તેમ છતાં તેણે દોરો પકડ્યો.\n\nસાધુએ ચાર જગ્યાએ કેટલાક પતાસા રાખ્યા. બધા પતાસા એ દોરાની પાસે એક લીટીમાં રાખવામાં આવેલ. તે પછી સાધુએ છોકરાને ચેતવ્યો. હવે તું જો છોકરા આ પતાસા ને કોઈ આત્મા તેને ખાવા આવશે.\n\nએક વસ્તુ યાદ રાખજે જ્યાં સુધી તે ખાધા પછી દૂર ન જાય ત્યાં સુધી તારા હાથમાંથી દોરો કોઈકાળે છૂટવો ન જોઈએ નહીં. જો આમ થયું, તો તને નકકી કોઈ નુકસાન થઈ શકે છે. પછી સાધુ જેમની જગ્યાએ મંત્રો પાઠ કરવા લાગ્યા.\n\nકેટલાક મંત્રોના પાઠ કર્યા પછી, સાધુએ છોકરાને તેની આંખો બંધ કરવા કહ્યું. પછી થોડી વાર પછી જ આંખો ખોલવાનું કહ્યું. જ્યારે છોકરાએ આંખો ખોલી ત્યારે તે શું જોઈ રહ્યો હતો. તે તેના પર બિલકુલ વિશ્વાસ કરી શકતો ન હતો. વાસ્તવમાં ચાર આત્માઓ હતા. જે પતાસાની મીજબાની ઉડાવી રહ્યા હતા.  \n\nપરંતુ જ્યારે તેણે જોયું કે તેની પડોશમાં રહેતા વ્યક્તિની આત્મા પણ ત્યાં જ હતી. જેનું થોડા દિવસ પહેલા અવસાન થયું હતું. જેથી તેના હાથમાંથી દોરો પડી ગયો. હવે કે જુએ છે કે જે સાધુ તેને લઈને આવેલ હતો, તે સાધુ પણ ત્યાં નહોતો. છોકરો ઉતાવળમાં સ્મશાનમાંથી તેના ઘર તરફ ભાગવા લાગ્યો. જ્યારે તે તેના ઘર તરફ જઈ રહ્યો હતો ત્યારે પાછળથી કોઈ તેને તેના નામથી બોલાવી રહ્યું હતું.\n\nતેની પાછળથી વિવિધ અવાજો આવી રહ્યા હતા. પરંતુ છોકરાએ પાછું વળીને જોયું જ નહીં.  ઘરે ગયા પછી તેણે આ બધી વાત તેના માતા-પિતાને જણાવી. પછી તે પોતાના રૂમમાં સૂઈ ગયો. બીજા દિવસે તેની આંખો તે જ સ્મશાનમાં અને તે જ જગ્યાએ ખુલી જ્યાં તેણે આત્માને જોયો હતો. જે બાદ તે માનસિક રીતે બીમાર થઈ ગયો હતો.\n\n",
      "duration": "3 mins",
      "category": "Horror"
    },
    {
      "title": "લોંગડ્રાઈવ વિથ ભૂત",
      "story_name": "ચાર વર્ષ પહેલાંની તે રાત હું કદી ના ભુલી સકું !\n\nઆમતો ઓફીસથી છએક વાગ્યેજ નીકળી જતો હોઉં પણ એક દિવસ થોડું વધારે મોડું થઈ ગયું. મારા ઘેર જતાં અડધો થોડો અંતરીયાળ રસ્તો આવે. ભાગ્યેજ બીજું કોઈ વાહન કે રાહદારી મળે, સામી સાંજે પણ ત્યાંથી નીકળતાં ડર લાગે, એમાં પણ હું તો પહેલેથીજ ડરપોક હતો.\n\nઆજે ખબર નહીં કેમ સ્ટ્રીટ લાઈટ પણ બંધ છે, મારા સ્કુટરની હેડ લાઈટ તો પહેલેથી જ ડીમ હતી.\n\nમનમાં થયું આજે તો ભાઇ આપણું આવી બન્યું.\n\nહું ધીમે ધીમે જતો હતો બે મીટરથી આગળ કંઈજ જોવું શક્ય નહોતું. અચાનક એક છોકરી મારા સ્કુટર સામે આવી ગઈ. મેં જોરદાર બ્રેક મારી. મેં તેની સામે જોયું તો જોતોજ રહી ગ્યો, એવી સુંદર છોકરી મેં ક્યારેય ન્હોતી જોઈ. તેને એકદમ સફેદ ગાઉન જેવો ઝબ્બો પહેરેલો પણ ઘણાબધાં ઘરેણાં પહેરેલા હતા. મને થયું આજે ચુડેલ તૈયાર થઈને નીકળી લાગે છે !\n\nજેવી ગાડી ઉભી રહી તરત જ તે પાછળ બેસી ગઈ. હું ડરી ગયો અને કહેવા લાગ્યો,\n\n ''અરે પણ તમે કોણ છો ને તમારે ક્યાં જવું છે ?''\n\n\"સ્કુટર ચાલુ રાખો બધા સવાલો ના જવાબ મળી જશે.\" મારી પાછળ તેના પંજાના નખ ભોંકાતા હોય એવું મને લાગ્યું. મારા ધબકારા વધી ગયા હું જોર જોરથી હનુમાન ચાલીસા બોલવા લાગ્યો. પણ તેને તો કોઈ ફરકજ ન પડ્યો, આરામથીથી પાછળ બેઠી હતી. મને લાગ્યું આ ભૂત પર હનુમાનજીની કૃપા લાગે છે !\n\nધીમે ધીમે મારો ડર વધી રહ્યો હતો.\n\nથોડી વાર પછી મેં પૂછ્યું ''તમારે કઈ બાજુ જવું છે હું તમને છોડી જઈશ''\n\n\"મારે ક્યાંય નથી જવું તું સીધું જોઈ ગાડી ચલાવે રાખ ક્યાંય વળતો નહિ, નહીતો તારા માટે સારું નહીં થાય.\" કહેતાં પંજાનું જોર વધાર્યું સાથે સાથે મારો ડર પણ વધ્યો.\n\nઆમતો એને કોઈ અસર નહોતી થતી તો પણ મેં તો મૂંગા મોઢે હનુમાન ચાલીસા ચાલુ રાખી. થોડી વાર પછી મને મારા વાંસા પર વિચિત્ર અહેસાસ થયો. એને મારા વાંસા પર પોતાનું માથું ટેકવી દીધું હતું. મારા શરીરમાં તો જાણે વીજળી દોડી ગઇ. તેના નાકમાંથી નીકળી રહેલ ગરમ હવા મને સળગાવી નાખશે એવું લાગતું હતું.\n\n\n\nએકાદ કલાકમાં તો અમે સિટીની બહાર નીકળી ગયા. મેં જોયું સ્કૂટરનું પેટ્રોલ ખલાસ થવામાં હતું. હવે મને ટેન્શન આવ્યું કે જો પેટ્રોલ પતી જશે તો શું કરીશ..! પણ ગાડી ઉભી તો રખાય નહી માટે મેં કંઈ પણ વિચાર્યા વગર આગળ વધવાનું ચાલુ જ રાખ્યું. સિટીથી બહુ દૂર નીકળી ગયા હતા, ચુડેલ તો આરામથી મારો ટેકો લઈ સૂતી હતી, તેના ગરમ સ્વછોશ્વાસ મને અનુભવાતા હતા. તેના એકેક શ્વાસે મને કરંટ લાગતો હોય એમ લાગતું હતું.\n\nથોડીજ વારમાં ગાડી એકાએક ઉભી રહી ગઈ. મને થયું હવે આ ભૂત મને ખાઈ જશે, અહીં રોડ પર કોઈ આવતું જતું પણ નથી.\n\n\"કેમ ?...કેમ ગાડી ઉભી રાખી, મેં ના પડેલી ને.\" આંખો ચોળતાં ચોળતાં ચુડેલે પૂછ્યું.\n\n\"જુઓ....મેં..નથી....રાખી ..એતો પેટ્રોલ ખલાસ..\" મારા તો હોશ ઉડી રહ્યા હતા કંઈજ બોલાતું નહોતું.\n\nહું હાથ જોડી બેસી નીચે બેસી ગયો ને આજીજી કરવા લાગ્યો, ''પ્લીઝ મને માફ કરી દો, મને જવા દો, મને ન ખાશો, પ્લી...ઝ\"\n\nમારી હાલત જોઈ તે હસવા લાગી ! તેને હસતી જોઈ મારો ડર વધ્યો.\n\n''તને એવું લાગ્યું કે હું ભૂત કે ચુડેલ છું.! તેં કોઈ દિવસ ચુડેલ જોઈ છે ખરી ? મારું નામ મિતાલી છે, કાલે મારા લગ્ન છે. પણ મને આજે જ ખબર પડી કે પેલાનું બીજી જોડે ચક્કર ચાલે છે. મારા માબાપ તે માનવા તૈયાર જ નથી, એને તો આબરૂની જ પડી છે. હું ઘર છોડી ભાગી નીકળી. ને તમે મળી ગયા. હું સમજી ગયેલી કે તમે મારાથી ડરી ગયા. એટલે મેં પણ નાટક ચલાવ્યું.\"\n\nપોતાના વધારેલા નખ બતાવતાં તે ખડખડાટ હસવા લાગી..!\n\nતેની વાત સાંભળી હું પણ હસવા લાગ્યો.\n\nએ ચુડેલ સાથે હું ચાર વર્ષથી રહું છું, આજે પણ તે રાત યાદ કરી તે મને ચિડવે છે.",
      "duration": "3 mins",
      "category": "Horror"
    },
    {
      "title": "ઢીંગલી બા",
      "story_name": "                 એકવાર એક હોટલમાં એક યુગલની હત્યા થઈ જાય છે. કંઈક તો કારણ હશે જ. તપાસ કરવા માટે પોલિસ પહેલાં હોટલ અને પછી આ યુગલનાં ઘરે પહોંચી જાય છે. ઘર નહીં બંગલો હતો. બેઠા ઘાટનો ગોળ લાડવા જેવો, સપાટ થાળી જેવી લીલીછમ લોનની વચોવચ. પોલીસને બંગલો ગમી જાય છે. કદાચ હરાજી થાય તો પણ હું લઈ શકવાનો નથી. એમ મનોમન બોલી હસતાં -હસતાં ઈન્સ્પેક્ટર રોહન બંગલાની અંદર જાય છે. ઘણીબધી તપાસ અને નોકરોની પૂછપરછ કર્યા બાદ પણ કોઈ જ કારણ હાથ આવતું નથી.\n\n          થોડા દિવસ પછી જે હોટલમાં હત્યા થઈ હતી, ત્યાં ઈન્સ્પેક્ટર રોહન ફરીથી જાય છે. આ વખતે કબાટ ખોલે છે, ટેબલનાં ખાના જુએ છે. ઝીણવટભરી નજરને એક ફોટો દેખાય છે. લઈ લે છે. બાથરૂમ વગેરે જોઈ તપાસીને બહાર નીકળે છે. દરવાજો બંધ કરવા જાય છે, ત્યાં જ સામે અરીસામાં......એક ઢીંગલી દેખાય છે. ઢીંગલી કબાટ ઉપર ચડાવેલી હોય છે. હોટલનાં મેનેજરને પુછતાં ખબર પડે છે કે ઘણાં સમય પહેલાં કોઈ ભૂલી ગયું હતું. ઈન્સ્પેક્ટર રોહનને લાગ્યુ કે ઢીંગલીને આમ અભરાઈએ રાખી છે, એના કરતા તો સાથે લઈ જાવ. ઈન્સ્પેક્ટર રોહન ઢીંગલીને ફોરેન્સિક લેબમાં મોકલે છે. હું અહી સારી રીતે( પોલિસ સ્ટેશનમાં) આરામથી વિચારી શકીશ, એવું વિચારી ચા નાસ્તાનો ઓર્ડર આપે છે. \n\n                  થોડીવાર પછી બંગલાની દેખરેખ રાખનાર રામુકાકા પોલીસ સ્ટેશન આવે છે. ઈન્સ્પેક્ટર રોહન રામુકાકાને આવેલા જોઈ ખુશ થાય છે કે બધાં પોતાની ફરજ આવી રીતે નિભાવે તો દેશમાં કેસ ફટાફટ ઉકેલી શકાય. બંગલાના માલિક જીવતા ન હોય ત્યારે આવો સહકાર આપવો ખરેખર સરાહનીય છે.\n\nરામુકાકા: સાહેબ, આપે મને બોલાવ્યો.\n\nઈન્સ્પેક્ટર રોહન: હા, કાકા તમે ફોટાનું આલ્બમ લાવ્યા છો ને ?\n\nરામુકાકા: હા, હા.\n\nરામૂકાકા આલ્બમ ઈન્સ્પેક્ટર રોહનને આપે છે. ઈન્સ્પેક્ટર રોહન જોવાનું શરુ કરે છે. મૃતક યુગલનાં ફોટા જોઈ વિચારે છે કે યુગલ એકબીજા સાથે ખુશ હશે. અચાનક એક ફોટો જોઈને વિચલિત થઈ જાય છે.\n\nતરત રામુકાકાને પૂછે છે કે આ કોનો ફોટો છે ?\n\nરામુકાકા: આ તો શેઠના દીકરી છે. આઠ વરસના ઢીંગલી બા સ્વર્ગ સિધાવી ગયા.\n\nત્યાં તો બીજા આલ્બમમાં એ જ ઢીંગલીના ફોટા શેઠ-શેઠાણી જોડે જુએ છે. ધારીને જોતા ખબર પડી કે......શેઠાણી બીજા છે.\n\nરામુકાકા : આ અમારા દયાળું પ્રેમાળ સારા શેઠાણી અને ઢીંગલી બા ના મમ્મી છે. તેમના અવસાન પછી શેઠે બીજા લગ્ન કર્યા. બીજા શેઠાણી બહું માથાભારે અને ઢીંગલી બા ને તો સાચવે જ નહીં. શેઠને ગુસ્સો પણ આવે કે ઢીંગલી બા ની સાચવણ માટે જ તો બીજા લગ્ન કર્યા હતા.\n\n             એકવાર ત્રણેય ફરવા ગયા ને ઢીંગલી બા અને શેઠનું રહસ્યમય મૃત્યુ થયું. પણ બીજા કોઈ ઠગ શેઠ બનીને, પ્લાસ્ટિક સર્જરીની કમાલથી શેઠાણી જોડે બંગલામાં પાછા આવી ગયા, એટલે કોઈને શંકા ન ગઈ. ઢીંગલી બા મામાની ઘરે છે એવી જાણ અમને બધા નોકરોને કરી.\n\nઆટલું સાંભળ્યા પછી ઈન્સ્પેક્ટર રોહન ઊભા થઈ એક આંટો મારે છે.\n\n          ત્યાં તો ઢીંગલીને લઈને હવાલદાર અંદર આવે છે. તેનાં હાથમાં રિપોર્ટ હોય છે. ઢીંગલીને જોતા જ રામુકાકા રડી પડે છે. રડતાં રડતાં ઢીંગલી બા ની ઢીંગલી .......બોલીને નિસાસો નાખે છે. ઈન્સ્પેક્ટર તરત જ રિપોર્ટ ખોલે છે. કારણકે ફોટો એમાં જ હતો. ફોટો રામુકાકાને બતાવે છે. રામુકાકા ખુરશીમાંથી ઊભા થઈ જાય છે. આ અમારા શેઠ નથી.\n\n             ઈન્સ્પેક્ટર બધું સમજી જાય છે. અસલી શેઠ-શેઠાણી તો સ્વર્ગે સિધાવી ચૂક્યા છે. અને આ ઢીંગલીના નવા મમ્મી પપ્પાનો ફોટો છે. પ્લાસ્ટિક સર્જરી પહેલાનો.\n\n ઘણાં વરસે પાછા એ જ હોટલ, એ જ રુમ, ને ત્યાં ઢીંગલી બા ની ભૂલાઈ ગયેલી ઢીંગલી...ઢીંગલી ઓળખી ગઈ. બાપ-દીકરીના મારનારને....ત્યાં ઢીંગલી બા નો આત્મા પણ ઢીંગલી ને કારણે આસપાસ જ હતો.\n\n         આટલાં વરસોમાં કોઈને નુકશાન ન પહોંચાડનાર ઢીંગલી બા બદલો લઈ લે છે. પોતાના દુશ્મનોને નજર સામે જોઈ એક ઢીંગલી બની જાય છે ભયાનક ઢીંગલી.\n\n**************\n\n             ઢીંગલીના ફ્રોકમાં ચિઠ્ઠી હતી કે મારા પપ્પા અને મને મારનાર નવા શેઠ -શેઠાણીનો અંત કરી દઉં પછી મારી ઢીંગલીની દફન વિધિ જરુર કરજો.\n\nમારી ઢીંગલી કોઈને હેરાન નહીં કરે. ----ઢીંગલી બા.\n\n*******************\n\n",
      "duration": "3 mins",
      "category": "Horror"
    },
    {
      "title": "રહસ્યમય તલવાર",
      "story_name": "મને યાદ છે હજુ એ કાળી ગુફા કે જેમાં કોઈપણ વ્યક્તિ જતા ન હતા. મારા ગામની બાજુમાં એક ખંડેર હતું આ ખંડેર ડુંગરા ઉપર હતું એટલે બાળકો માટેનું મનગમતું સ્થાન હતું. બાળકો એટલે આમ તો સમજણા પરંતુ ગામડાના બાળકોનું બાળપણ લાંબા સમય સુધી ચાલતું હોય છે.\n\nવડીલોએ કાળી ગુફાની વાત કરેલી પણ એ ગુફા ક્યાં આવી છે તે કોઈને ખબર ન હતી. ઉનાળાના બળબળતા બપોરે અમે સાત આઠ મિત્રો રાવણા ખાવા જવાના બહાને ઘરેથી નીકળી ગયા. ત્યારબાદ સાતલડીને કાંઠે આવેલા ડુંગર પર જવાનું અને વડલા નીચે બેઠા વડલાના છાંયે બેસવા જાય રમવા માટે પહોંચી ગયા. બાજુમાં સૌથી ટોચ પર એક ખંડેર જેવું મકાન અમારા માટે સતામણી દાવ રમવાનું મુખ્ય કેન્દ્ર હતું. ત્યારબાદ રમી રમીને થાકીએ ત્યારે નદીના ઘૂનામાં ધુબાકા મારવાના આમ બપોરે રાવણા ખાઈને ઝાડ નીચે બેઠા.\n\nત્યારે અચાનક કનુંને શું સુજ્યું કે કહ્યું કે ચાલો ને એક દાવ થઈ જાય, તરત જ મને બધાં પણ રાજી રાજી થઈ ગયા અમે એકબીજાને થપો આપતા આપતા દૂર દૂર સુધી ફેલાઈ ગયા. ત્યારે જ હું ડુંગરાની સાવ નીચેના ભાગમાં પહોંચી ગયો હતો. પણ ત્યાં અચાનક એક ખાડામાં ફસાઈ ગયો. ત્યારે જ હું એક દોરી જોઈને તે પકડીને ઊભો થયો ત્યારે મને ભાન થયું કે અહીં તો મોટો ખાડો લગે છે. ત્યાં મેં હાથથી થોડી માટી દુર કરી તો ત્યાં એક મોટો પથ્થર નો ખૂણો દેખાયો. હજુ ખોલવા જાઓ એના પહેલા જ મારો મિત્ર જગો આવીને મને થપ્પો કરી ગયો. મે એને રાડ પાડી ને મારી પાસે બોલાવ્યો. જગો પાસે આવે કે મેં એમને કહ્યું કે જો અહીં પથ્થર દેખાય છે અને એમાં કાંઈક ચીતરેલું લાગી રહ્યું છે. ચાલ મને મદદ કર આ ખેંચીને જોઈએ કે આ તેની પાછળ શું છે!!?\n\nઅમે બંને જોર લગાવીને લગભગ ત્રણ ફૂટનાં મોટા પથ્થરને થોડો દૂર ખસેડયો, ત્યારે એમાંથી એક ભયંકર અવાજ આવ્યો અમે બંને ડરી ગયા કારણ કે તેની પાછળ એક ગુફા હતી. પેલી વડીલોની વાર્તાવાળી ગુફા અને આ ગુફા આજે અમે શોધી કાઢી હતી. હિંમત કરીને અમે બંને પથ્થરની બાજુ સરકી ને ત્યા પહોંચ્યા તો ખબર પડી કે ત્યાં ખૂબ જ અંધારું હોવા છતાં પણ એક અગમ્ય પ્રકાશ અમને એમના તરફ ખેંચી રહ્યો હતો. ગુફામાં થોડી અંદર સામેની દીવાલ પાસે એક મોટા પથ્થર પર એક સિધી તલવાર ઊભી હતી. અને એમાંથી પ્રકાશ ચારે બાજુ ફેલાઈ રહ્યો હતો તેને જોઈને આશ્ચર્યચકિત થઈ ગયા કે આ પ્રકાશ અને તલવાર શું રહસ્ય ધરાવે છે? તલવાર પણ હવામાં લટકી રહેલી છે ખુબ જ જોરથી ખખડી રહી હતી. અમે બંને એકબીજાના હાથ પકડીને ડરતા ડરતા પાછા પગે ગુફાના પથ્થરો સુધી પહોંચ્યા. અચાનક જ આખી ગુફા ધ્રુજવા લાગે ત્યારે ચારેબાજુ તે પથ્થર નીચે પડવા લાગ્યા. અને તલવાર પણ ગોળ ચક્રીની જેમ ફરવા લાગી અને ખૂબ જોરથી ધડકવા લાગી. અમને બંનેને કંઈક અજુગતું લાગ્યું પણ બહાર નીકળવાનું અમને રસ્તો જડતો હતો. પણ પથ્થરની દિશામાં ભાગ્યા . . જગો તો બે વાર પડતા પડતા બચી ગયો. બસ ત્યાંથી બહાર નીકળતા ગુફાનો પથ્થર બંધ થઈ ગયો અને એના પર ધૂળ છવાઇ ગઇ.  જાણે કે એટલામાં કંઈ જ ન હતું એવું પહેલા જેવો થઈ ગયું. જગાને તો ચક્કર આવવા માંડ્યા છતાં પણ અમે એક-બીજાના ટેકે ટેકે ચાલ્યા, માંડમાંડ કરી ટેકરા પર પહોંચ્યા અને બૂમ પાડીને બીજા બધાને બોલાવ્યા બધા મિત્રોને વાત કરી, એક મોટા મિત્રે કહ્યું કે હવે આપણે કોઈને નહીં કહીએ નહિતર આહીં રમવાનું બંધ થઈ જશે. આપણા માતા-પિતા આપને કોઈ આવવા દેશો નહીં. પણ એક શરત રાખી કે ડુંગરાની પાછળની બાજુએ કોઈ આપણે ક્યારેય જશુ નહીં કારણ કે કાળી ગુફા અને એની અંદર રહેલી પ્રકાશ વાળી એ ઝળહળતી રહસ્યમય તલવાર.  \n\nબસ હજુ સુધી આ વાત કોઈને કરી નથી મારા બીજા મિત્રો તો એક સપનું સમજીને ભૂલી ગયા છે. બસ મને હજી પણ એ આ ઘટના યાદ છે, આજે પણ એ તલવાર મારી નજર સમક્ષ ઊંઘી હવામાં લતકતી દેખાઈ રહી છે.\n\nઆજકાલ આ વિસ્તાર સરકારના કબ્જા હેઠળ છે અને જંગલ વિસ્તાર હોવાથી ત્યાં અવરજવરની મનાઈ છે. બસ માનું છું કે મારા જેવો અનુભવ બીજા કોઈને થયું ન હોય તો સારું છે. આજે પણ એ રહસ્યમય તલવારના ઘણી વખત મને સપના આવે છે અને હું અચાનક જાગીને તરત જ એની યાદમાં ખોવાઈ જાઉં છું કોની હશે એટલે એ રહસ્યમય કાળી ગુફાની રહસ્યમય તલવાર !",
      "duration": "3 mins",
      "category": "Horror"
    },
    {
      "title": "મુક્તિ",
      "story_name": "ગયા વર્ષે અમે ચાર પાંચ મિત્રો ભેગા થઈ ખંડાલા ગયા હતા. કોઇ પણ હોટલમાં બુકિંગ ના મળતા આખરે અમારે રોડ પર જ રાત્રી પસાર કરવાનો વારો આવ્યો.\n\nશહેરની આસપાસનો વિસ્તાર સવારે જેટલો સુંદર લાગતો હતો એનાથી અધિક રાત્રે બિહામણો લાગતો હતો.\n\n ધોર અંધારી રાત અને રાત્રે બોલતા તમારાં, ફરતાં ચામાચિડીયાં, ઊંધા લટકતાં ઘુવડો, શિયાળની લાળી, કૂતરાંનો રડવાનો, ભસવાનો અવાજ તથા અનેક નિશાચરોના બિહામણાં અવાજો અમારા ધબકારા વધારતા હતા.  \n\n અંધકારમાં પ્રકાશની જેમ અને નિરાશામાં આશાની જેમ અચાનક એક સફેદ ગાડી અમારી નજીક આવી ઊભી રહી.  \n\n\" મે આઈ હેલ્પ યુ ?\" \n\nગાડીનો ગ્લાસ નીચો થતાં એક સુંદર યુવતીનો ચહેરો દેખાયો.  \n\n\"એકચ્યુલી અમને રહેવા માટે કોઈ હોટલ નથી મળી. \"મારા મિત્ર રાજેશે યુવતી સાથે વાત કરવાનો પ્રયાસ કર્યો.\n\n\"આેહ ! તમે ઇચ્છો તો મારા બંગલામાં રોકાઈ શકો છો. \"\n\nઅમને તો જાણે ઘર બેઠા ગંગા મળી હોય એવું લાગ્યું. મારા મિત્રએ ગાડી શરૂ કરવાનો પ્રયત્ન કર્યો પરંતુ ખબર નહીં કેમ અમારી ગાડી શરૂ ના થતાં એ યુવતીની ગાડીમાં બેઠા.\n\n \"હેલો, માય નેમ ઇઝ ફેરી. \"\n\n \"હું, અવિનાશ. \"\n\nમારાં મિત્રોએ પણ પોતાનો પરિચય આપ્યો.\n\nફેરી ખરેખર પરી જેવી હોય, મારી નજર એક ક્ષણ માટે પણ એના ચહેરાં પરથી ખસતી નહોતી. કદાચ પહેલી નજરનો પ્રેમ આને જ કહેતા હશે.\n\nથોડીવારે અમે એક મોટા બંગલામાં પહોંચી ગયાં. જ્યાં નીરવ શાંતિ હતી. મારો મિત્ર સામેના એક રૂમમાં જતો હતો ત્યાં જ ફેરીએ તેને અટકાવ્યો, અને કહ્યું કે એ રૂમને છોડીને તમે બીજા બધા રૂમ વાપરી શકો છો.\n\n મધ્ય રાત્રિનો સમય હતો. મારા મિત્રો તો થાકના કારણે ઊંઘી ગયા પણ મને વારંવાર ફેરી યાદ આવતી હતી. અચાનક મને કોઈકના હસવાનો તથા કોઈના રડવાનો અવાજ આવવા લાગ્યો ! કોઈ સફેદ વસ્ત્રોમાં સજ્જ એકદમ સુંદર યુવતિ જાણે કે મને એની તરફ ખેંચી જતી હોય એવો આભાસ મને થવા લાગ્યો.\n\nપ્રકાશના એ પૂંજ તરફ હું ખેંચાયો. જોયું તો ફેરી બેઠી હતી. ફેરી સાથે વાત કરતા મને ખબર પડી કે તે અહીં તેના બોયફ્રેન્ડને મળવા આવી હતી. આખી રાત મેં ફેરી સાથે વાતો કરી. તેની સાથે મને આત્મીયતા બંધાઈ ગઈ.\n\n બીજા દિવસે મેં બંગલામા બધે નજર કરી પણ ફેરી ના દેખાતાં અમે એકલા જ શહેરમાં ફરવા નીકળી પડ્યાં હતાં. અમે અમારી સાથે એક ગાઈડ કર્યો હતો. આખા દિવસની મુસાફરી બાદ રાત્રે ગાઈડે અમને પૂછ્યું કે તમારે ક્યાં જવાનું છે ? અમે એ બંગલાની વાત કરી. ગાઈડ જાણે કે ચોંકી ગયો ! તેણે અમને કહ્યું કે,\n\n\"આપ શું બોલો છો ? એ બંગલો તો છેલ્લા ત્રણ વર્ષથી બંધ છે. લોકો કહે છે કે એ બંગલો તો ભૂતિયો બંગલો છે, ત્યાં એક યુવતીની આત્મા ભટકતી રહે છે. એ ખૂબ જ સુંદર દેખાતી યુવતી રોડ પર તથા બંગલાની આસપાસ ભટક્યા કરે છે. તે યુવતી પોતાના બોયફ્રેન્ડને મળવા આવી હતી. પરંતુ એ પહેલા જ કોઈ રહસ્યમય કારણસર તેની મૃત્યુ થઈ ગઈ અને તેની આત્મા ભટકે છે.\"\n\nઅમે દોડીને એ બંગલા તરફ પહોંચ્યા. મેં ફેરીના નામની બૂમ પાડી, પરંતુ ફેરી ક્યાંય દેખાય નહીં. અચાનક મારી નજર બંધ રૂમ પર પડી. રૂમનો દરવાજો ખોલતાં અંદર ફેરીનો ખૂબ જ મોટો ફોટો અને તેની પર હાર ચઢાવેલાં હતાં. હૂં ફોટોની નજીક ગયો અને મને દર્દનાક સ્વરે સંભળાયું મુક્તિ ! \n\nઅમે બધા મિત્રો જાણે કે સુન્ન થઈ ગયાં ! અમે બધા મિત્રોએ નક્કી કર્યું કે અમારે ફેરીની મુક્તિ માટે તેની મદદ કરવી જોઈએ.\n\nઅમે કબ્રસ્તાન ગયાં અને તેની આત્માની શાંતિ તથા મુક્તિ માટે પ્રાર્થના કરી. આજે પણ જ્યારે અમે બધા ભેગા થઈએ છીએ ત્યારે ફેરીને ચોક્કસ યાદ કરીએ છીએ.\n\n મારા હૃદયનો એક ખૂણો તો આજે પણ ફેરી માટે પ્રેમ અનુભવે છે.",
      "duration": "3 mins",
      "category": "Horror"
    },
    {
      "title": "અતીતનો રંગ",
      "story_name": "એ દિવસે એ ઊંઘી ના શક્યો એનો અતીત એનો ભૂતકાળ એને સતાવી રહ્યો હતો.\n\nભૂતકાળ યાદ આવતા રાતના ૨:૦૦ ના ટકોરે શિયાળાની કડકડતી ઠંડીમાં પણ એ પરસેવે રેબઝેબ થઈ ગયો.\n\nએના ચહેરા પરનો રંગ એ કાળી અંધારી રાત્રે પણ ઊડી જતો લાગ્યો.\n\nબાજુમાં શાંતિથી સૂઈ રહેલી પત્નીની ઊંઘમાં ખલેલ પહોંચી અને એ સફાડી જાગી ગઈ. ઊઠીને પાણીનો ગ્લાસ આપતા પૂછ્યું શું થયું \"પારસ\" કેમ અડધી રાતે આટલો પરસેવો ?\n\nપારસ કંઈ નઈ અદિતિ એતો ખરાબ સ્વપ્ન હતું !\n\nના \"પારસ \" તું કઈક છૂપાવતો હોય એવું લાગે છે ?\n\nના અદિતિ આતો કામ ને લગતો તણાવ પારસ બોલ્યો !\n\nચાલ ને તો કાલે ડોક્ટરને મળી આવીએ અદિતિ એ ઉમેર્યું !\n\nસારું ચાલ કાલે જરૂર લાગશે તો જઈ આવીશું એવું કહેતા પારસ કહે આજે સૂઈ જઈએ !\n\nસવારનો ચા અને નાસ્તો કરતા અદિતિએ ફરી પૂછ્યું ચાલ જઈએ એ ડોક્ટર જોડે આજે, પારસ એ વાતને નકારી કાઢતા કહ્યું ફરી જરૂર લાગશે તો જઈશું.\n\nએ દિવસે પારસ ને ઓફિસમાં મન ના ચોંટ્યું,\n\nવિચારો આવતા રહ્યા.\n\nપારસની લાગણીશીલ સ્વભાવ રડવાની તૈયારી જ કરતો હતો ત્યાં ફોનનો રણક્યો !\n\nસામે છેડેથી અવાજ આવ્યો કેમ દોસ્ત ભૂલી ગયો કે શું ?\n\nલગ્ન થયા એટલે તું તો અમારા જેવા મિત્રોને ભૂલી જ ગયો ! \"જોરું કે ગુલામ સાલે \" એવું કહેતા અવનિશ બોલ્યો બોલ બાકી કેમ છે મજામાં ને તું અને ભાભી !\n\nબસ ચાલ્યાં કરે છે આજે આ તબિયત થોડી ઠીક લાગે છે,એટલે ઓફિસમાં બેઠો છું પારસ બોલ્યો !અવનિશ કહે તો આરામ કરવો હતો ને તું પણ ! બાઈ ધ વે થયું છે શું તને !? કઈ નઈ તને તો ખબર છે કે જ્યારથી આપણે હોસ્ટેલમાં હતા એ જ ખરાબ સ્વપ્નો આવ્યા કરે છે !\n\nઅરે તું પણ શું યાર, અવનીશ બોલ્યો !\n\nએ દિવસે તારી ભૂલ નહોતી દોસ્ત અવનીશએ કહ્યું,\n\nહોસ્ટેલમાં ભણતા ત્યારે પારસ પાસે જ કાર હતી, કાર લઈને મિત્રો સાથે અવાર નવાર ફરવા જતા, હોસ્ટેલની રંગ ભરી લાઈફ સ્ટાઈલમાં સદાઈ મિત્રો સાથે ખુશ રહેતો પારસ...\n\nએક દિવસે મોડા આવતા રાત્રિના પ્રકાશમાં સામે છેડેથી આવતી મોટરકારની લાઈટથી પારસની આંખો અંજાઈ ગઈ અને ગાડી ધમ્મ દઈને કોઈ વસ્તુ સાથે અથડાઈ, પારસ એ કાર ને કન્ટ્રોલ કરતા બ્રેક મારી અને કાર સામેની દીવાલ સાથે અથડાઈ...પારસ અને તેના મિત્રો માંડ માંડ બચી ગયા !\n\nબધા એ ભગવાનનો આભાર માન્યો કે હાશ બચી ગયા ત્યાં પારસની નજર ગાડી નીચે આવી ગયેલા એક કૂતરા ઉપર પડી, આજું બાજુ ગલૂડિયાંનું ટોળું વળી ગયું હતું એના ઉપરથી એવું લાગતું હતું કે આ એમની માં હતી !\n\nપારસ પ્રાણી પ્રેમી હતો, જીવનમાં પણ વીગન લાઈફસ્ટાઈલ અપનાવેલી હતી..અને આ એનાથી શું થઈ ગયું એ વિચારતાં જ એ બાળકની જેમ રડવા લાગ્યો. એને રડતાં જોઈને મિત્રો એ સાંત્વના આપી પણ કેમેય કરતા પારસ રડતો બંધ ન થયો, અવનિશ ત્યારે જોડે જ હતો સાંજે બધા હોસ્ટેલ પહોંચ્યા બીજા દિવસે એ ગલૂડિયાંની માં ના અંતિમ સંસ્કાર કર્યા..ત્યાર પછી એ ગલૂડિયાંનું રોજે રોજે ધ્યાન પારસ એ રાખ્યુ જ્યાં સુધી એ મોટા થઈ ગયા !\n\nઆજે ૭ વર્ષે પણ પારસના મન ઉપરથી એ વાત નથી ભૂસાતી કે એને કોઈની માતાને એક્સિન્ટમાં મારી નાખી !\n\nઅવનિશએ ફોન મૂકતા પહેલા ફરી કહ્યું કે પારસ એ દિવસે આપડે કદાચ નિમિત્ત માત્ર હોઈશું !\n\nઆજે પારસ એ ઘરે જઈને \"પત્ની\" ને બધી વાત કરી, સવારની ચિંતામાં હતી એને પણ થોડી રાહત થઈ અને પારસને સમજાયો !\n\nપરંતુ અતીત તો એ રંગ પારસ ને પડછાયાંની જેમ સતાવ્યા કરે છે !",
      "duration": "3 mins",
      "category": "Horror"
    },
    {
      "title": "ધોધમાર ડરનો વરસાદ",
      "story_name": "આજે નીલને ઓફિસથી ઘરે જતા મોડું થઈ ગયું હતું. રાતના અગિયાર વાગ્યા હશે અને આંધી આવવાના અનસાર વર્તાઈ રહ્યાં હતા. વીજળી પણ ચમકીને દસ્તક દઈ રહી હતી. ચારેબાજુ ઘનઘોર અંધારૂ છવાયેલું હતું. ના કોઈ આગળ ના કોઈ પાછળ સૂમસામ રસ્તોને ઉપરથી ગાજવીજ કરતો ધોધમાર વરસાદ પડવા લાગ્યો. જોત જોતામાં બધું જ જળબંબાકાર થઈ ગયું અને તેમાં તેની ગાડી ખરાબ થઈ ગઈ.\n\nઆજુબાજુ નજર ફેરવીને જોયું તો દૂર દૂર સુધી કોઈ ગેરેજ પણ નજર નહોતું આવી રહ્યું. મોબાઈલમાં નેટવર્ક પણ પકડવાનું બંધ થઈ ગયું તે જોઈને નીલના ધબકારા વધી ગયા. તનમાં ઝણઝણાટી વ્યાપી ગઈ. દૂર દૂર સુધી સૂમસામ રસ્તો જોઈને નીલના કપાળે પરસેવો છૂટી રહ્યો હતો. તેને રસ્તાની સાઈડમાં બાઈક પાર્ક કરી રસ્તાની બાજુમા કોઈ લિફ્ટ મળી જાય તે માટે ગાડીની રાહ જોવા લાગ્યો. ઘણા સમય પછી એક ગાડી દૂરથી ધીરે-ધીરે તેના તરફ આવી રહી હોય એવું લાગ્યુ. ગાડી જોઈને નીલને શ્વાસમાં શ્વાસ આવ્યો તેને ગાડી ઊભી રાખવા માટે પોતાનો હાથ લંબાવ્યો. તે ગાડી ધીરે ધીરે આંચકા ખાતી એની પાસે આવી તે જોઈને નીલ તો ફટાફટ ગાડીનો દરવાજો ખોલીને સીટ પર જઈને બેસી ગયો પણ આ શું ! \n\n ગાડીમાં તો બેસી ગયો પણ અંદરનું દ્રશ્ય જોઈને તે તો ડઘાઈ જ ગયો. બધી જ ખુશી એક ઝાટકે કે ઘરમાં ફેરવાઈ ગઈ. તેના તો હોશકોશ ઊડી ગયા.તેનું ગળું પણ સુકાવા લાગ્યું. આખો તો તે દ્રશ્ય જોઈને તેના ડોળા પણ બહાર આવી ગયા. હવે તો તેની ધડકનો પણ તે જ થઈ ગઈ. આખા શરીરમાં કંપારી છૂટી ગઈ. કારણકે ડ્રાઈવરની સીટ પર કોઈ જ બેઠું નહતુ તેમ છતાં ગાડીઆ આપોઆપ તેની જાતે જ ચાલી રહી હતી. એક તો ચારે બાજુ ઘનઘોર અંધારું છવાયેલું હતું. રસ્તો સુમસામ હતો. દૂર દૂર સુધી કોઈ જ દેખાતું નહોતું. ના તો કોઈ આગળ દેખાઈ રહ્યું હતું કે ન તો કોઈ પાછળ.ના તો કોઈ આજુબાજુ દેખાઈ રહ્યું હતું અને ઉપરથી વીજળીના કડાકાને ભડાકા સાથે ધોધમાર વરસાદ વચ્ચે હવે જવું પણ ક્યાં તે જ સમજાતું નહોતું. શું કરું ? ગાડીની બહાર જવું કે અંદર બેસી રહું. હવે શું કરવું તે વિચારી જ રહ્યો હતો ,ત્યાં જ સામે એક વળાંક દેખાયો.\n\nએટલામાં ગાડી પર કાચના દરવાજામાંથી બે હાથ ધડાક દઈને અથડાતા જોયા. અને તેવામાજ વળાંક આવ્યો હતો તે તરફ ગાડી પણ વળી ગઈ. હવે તો તે હાથ પણ ગાયબ થઈ ગયા, તે જોઈને તેના હોશ કોશ ઊડી ગયા બસ હવે તો બેહોશ થવાની તૈયારીમાં જ હતો અને તેને હનુમાન ચાલીસા યાદ આવી ગઈ. તેને વિચાર્યું અંદર રહેવામાં જ ભલાઈ છે અને મનમાં મનમાં હનુમાન ચાલીસના જાપ જપવા લાગ્યો.\n\n હવે ગાડી ધીમે-ધીમે રોકાતી, અથડાતી, ખડકાતી આગળ જઈ રહી હતી. એટલામાં જ રસ્તાની બાજુમાં એક પેટ્રોલ પંપ નજર આવ્યો. જોડે જોડે આ ગાડીને પણ પેટ્રોલ પંપ દેખાઈ ગયો હોય એમ તેની સામે જઈને ઊભી રહી ગઈ તે જોઈને થોડી રાહત થઈ. જાનમાં જાન આવી તેને એક સેકન્ડનો પણ વિચાર કર્યા વગર ગાડીનો દરવાજો ખોલીને ફટાફટ નીચે ઉતરી ગાડીથી દૂર જઈને ઊભો રહી ગયો. ગળું સુકાઈ ગયું હોવા છતાં તેના હાથમાં રહેલી પાણીની બોટલ તેને ડર ના કારણે દેખાઈ નહોતી તે હવે દેખાઈ જતા તેને પાણીની બોટલનું ઢાંકણું ખોલી એક શ્વાસે ગટગટાવી ગયો.\n\nએટલામાં જ એક વ્યક્તિને ગાડીનો દરવાજો ખોલી ડ્રાઈવિંગ સીટ પર બેસવા જ રહ્યો હતો. તે જોઈને નીલ દોડતા દોડતા તેની પાસે પહોંચી ગયો અને હાથ પકડીને બોલવા લાગ્યો, \"ઓ ભાઈ સાહેબ આ ગાડીમાં ના બેસો. હું આ જ ગાડીમાં બેસીને અહીં આવ્યો છું. આ ગાડીમાં ભૂત છે.\" તે સાંભળીને તે વ્યક્તિને તો ખૂબ જ ગુસ્સો આવી ગયો તેને એક જોરદાર કચકચાવીને તમાચો નીલના ગાલ પર જમાવી દીધો અને બોલ્યો \"તારી તો.. તું આવીને ગાડીમાં બેઠો ક્યારે ? તું અંદર આવીને બેસી ગયો હતો એટલે જ ! હું વિચારતો હતો કે આ ગાડી અચાનક આટલી બધી ભારી કેમ થઈ ગઈ છે.!\n\nમારો તો ગાડીને ધક્કા મારી મારીને દમ નીકળી ગયો.\n\nઆ મારી ગાડી છે\u200C, તેમાં પેટ્રોલ ખૂટી ગયું હતું. જેના કારણે ત્રણ, ચાર કિલોમીટરથી ધક્કો મારતા મારતા અહીં સુધી ગાડીને ખેંચીને લાવ્યો છું.",
      "duration": "3 mins",
      "category": "Horror"
    },
    {
      "title": "કોણ છે વીરા ?",
      "story_name": "          ભુનેત નામનું એક ગામ હતું. ગામ ખૂબ જ નાનું હતું. ભુનેતના દવાખાનામાં ચાર છોકરીઓ ઈન્ટેર્નશીપ કરવા આવે છે. ચારે છોકરીઓ પહેલેથી એકબીજાને ઓળખતી હતી તો એક જ રૂમમાં બધા સાથે જ રહેતા. \n\n           ભુનેત ગામના દવાખાનામાં જ ચારે ચાર ત્યાંજ કામ કરતાં. ત્યાંના દર્દીઓ ની તપાસ કરતાં. ચારે દરરોજ સાથે આવવાનું, જવાનું, ખાવાનું, પીવાનું, ફરવાનું, ફોટા પાડવાનું બધું જ સાથે જ કરતાં.  \n\n               એવામાં ચારમાંથી એકને રાતના 1વાગે અજીબ અજીબ અવાજ સાંભળતા હતાં. પ્રીતિએ 2-3 વાર તો એના સાથે રહેલી વીરાને કહેવાની કોશિશ કરી. પણ વીરાએ એ વાતને ધ્યાનમાં જ ના લીધી. તો ત્યાં જ બેસેલી રીતુ પ્રીતિ ને કહે છે કે, ' પ્રીતિ આ તારો વહેમ છે. તેથી તારી વાત કોઈ નથી માનતું. તું પણ આ ભ્રમ માંથી બહાર આવી જા. અને શાંતિથી ભુનેતની મજા લે. ' પ્રીતિએ આટલી વાત સાંભળીને હવે તે પણ આ અવાજને નજરઅંદાજ કરવા લાગી. \n\n            વીરા ભુનેત ગામના એક ડૉક્ટરના પ્રેમમાં પડી. ડૉક્ટર પણ વીરાને પ્રેમ કરતો. બંન્નેના સબંધને હજી તો 3 જ મહિના થયા હતાં. છતાં બંન્ને એ પ્રેમમાં મર્યાદાની સીમા પાર કરી લીધી. સીમા અને એ ડૉક્ટરનું તો જાણે રોજ નું થઇ ગયું હોય એમ જ રહેતા. થોડા દિવસ પછી વીરાને ખબર પડી કે, ડૉક્ટર તો બસ પોતાના શારીરિક ઈચ્છાઓ સંતોષવા માટે જ વીરા જોડે પ્રેમનું નાટક કરતો હતો. વીરાએ જયારે ડૉક્ટર ને પૂછ્યું ત્યારે ડૉક્ટર એ પણ એ વાતનો સ્વીકાર કર્યો. અને એ વાત વીરા સહન ના કરી શકી. અને વીરાએ તેના હાથ ની નસ કાપીને પોતાનો જીવ ગુમાવી દીધો.\n\n          થોડા દિવસોમાં તો ભુનેત ગામના લોકો કહેવા લાગ્યા હતાં કે, વીરાને પડેલું દુઃખથી આજે પણ વીરાની આત્મા આ જ દવાખાનામાં ભટકે છે. અને કોઈ પણ પુરુષ ડૉક્ટર ભુનેત ગામનાં દવાખાનામાં આવે તો વીરા તેનો જીવ લઇ લે છે. \n\n          આ ઘટનાથી બાકીની ત્રણ છોકરીઓ પર ખૂબ જ અસર થઇ. તેઓની ઇન્ટર્નશિપ પુરી થઇ ગઈ હતી. તેઓ બધા પોત પોતાના ઘરે જતા રહ્યા. અને હવે તો તેમના જીવનમાં આગળ પણ વધવા લાગ્યા. \n\n          બસ, એટલામાં જ એક સવારના 7 વાગે છે. અને અંકિતા તેના રૂમમાંથી અલાર્મ બંધ કરીને નીચે આવે છે. નીચે આવતાની સાથે જ અંકિતા તેની મમ્મી ને ચા બનાવવાનું કહે છે. અંકિતા આટલું કહીને સોફા પર બેસે છે. અંકિતા આમતો સોફા પર બેસી ને તેનો મોબાઈલ જ દેખાતી. પણ આજે તે ઉપરથી લાવવાની ભૂલી ગઈ તો ટેબલ પર પડેલું પેપર વાંચવા લે છે. પેપર વાંચતા વાંચતા અંકિતની નજર પેપર ના ચોથા પાના પર પડી. અને અંકિતની આંખો ફાટી જાય છે. ઠંડીમાં પણ પરસેવે રેબ જેબ થઇ ગઈ હતી. \n\n           અંકિતા તરત જ તેની મમ્મી ને પૂછે છે કે, 'મમ્મી આપણે કદી ભુતેન ગામમાં ગયા છીએ?' મમ્મી એ જવાબ આપતાં કહ્યું કે, ' હા, બેટા! આપણે ભુતેન ગામમાં ગયા છીએ. એ સમયે તું ખૂબ જ નાની હતી ચાર જ વરસની. ત્યાં તું ખૂબ જ બીમાર પડી હતી તો ભુતેનના દવાખાનામાં આપણે એક રાત રોકાયા હતાં. ત્યાં તને તારા જ ઉંમર ની છોકરી જોડે ખૂબ જ સરસ દોસ્તી થઇ ગઈ હતી. મને તેનું નામ તો યાદ નથી. પણ તમે બંન્ને એક જ દિવસમાં ખૂબ જ સારા દોસ્ત બની ગયા હતાં. પણ જો આજ ના પેપર માં આવ્યુ છે કે એ દવાખાનું છેલ્લા ચારેક એક વર્ષથી તહેસમહેસ થઇ ગયું છે. ત્યાં કોઈ ની આત્મા બધાને હેરાન કરે છે.'\n\n         અંકિતા તેની મમ્મી ને કહે છે કે, 'મમ્મી તે નાની છોકરીનું નામ વીરા હતું???' અંકિતની મમ્મી જવાબ માં કહે છે કે, 'હા, લગભગ તો આવું જ કંઈક નામ હતું. મને હવે કઈ યાદ નથી. પણ, તું કેમ આટલું બધું પૂછે છે આપણે ગયા હતાં એ તો આજ થી ઓગણીસ વર્ષ પહેલા. તેના પછી તો કદી નથી ગયા. '\n\n           અંકિતા ટેબલ પર ચા નો કપ મૂકી ને કઈ જ બોલ્યા વગર બસ સીડીયો ચડતા ચડતા વિચારમાં જ ડૂબેલી છે. આ બધું શું છે?? જે પેપરમાં દેખ્યું એ જ બધી ઘટના નું રૂપ પેપરમાં છે. પેપરના ચિત્રમાં બતાવેલી દરેકે દરેક વસ્તુ ને સપનામાં દેખી. સપનામાં દેખેલી વીરા પણ આ જ. રૂમ પણ એ જ. ડૉક્ટર પણ એ જ. જે મારા સપનામાં હતું એજ બધું પેપર માં કેવી રીતે? આજ વિચારો અને પ્રશ્નોમાં ખોવાયેલી અંકિતા તેના રૂમ નો દરવજો બંધ કરીને સાંજ સુધી એકલી જ બેસે છે. અને બસ વિચારોના માયાજાળ માં ખોવાઈ ને વારંવાર તેના મોબાઈલ માં અને સપનામાં ઝાંકતી જ રહે છે. કે સપનામાં પડેલા મારા, પ્રીતિ, રીતુ ને વીરાના બધા જ ફોટો વાસ્તવિકતામાં કેવી રીતે મારા મોબાઈલની ગૅલરીમાં સેવ થયેલા છે. \n\n",
      "duration": "3 mins",
      "category": "Horror"
    },
    {
      "title": "જંગલમાં ડાકણ",
      "story_name": "એક ગોરખપુર નામનું નાનકડું ગામ હતું.અનેક લોકો રહેતા હતા. આ ગામના લોકોનો મુખ્ય વ્યવસાય તો ખેતી હતી. પણ ખેતીમાં સારી આવક ન થતા કેટલાક લોકો ગામની નજીકના એક નાનકડા શહેરમાં નોકરી કરવા જતા હતા. આ ગામમાં એક રાજુ નામનો યુવાન પણ રહેતો હતો. તેનો પરિવાર ઘણો જ ગરીબ હતો.\n\nઆ રાજુ પણ બીજા કેટલાક માણસોણી જેમ, બાજુના શહેરમાં નોકરી કરવા જતો હતો. ઘણીવાર તેને શહેરમાંથી આવતા રાતે મોડું થઇ જતું હતું. હવે આ ગામાંમથી શહેરમાં જતા રસ્તામાં એક ભયંકર જંગલ આવતું હતું. આ જંગલમાં કોઈ હિંસક પ્રાણીઓ તો ન હતા. પણ લોકોનું કહેવું હતું કે આ જંગલમાં એક ડાકણ રહેતી હતી. જે રાતે લોકોને ડરાવતી હતી. એટલે ખાસ કરીને કોઈ રાતે તે જંગલમાંથી પસાર થતું નહિ.\n\nહવે એક દિવસની વાત છે. આજે રાજુને દુકાનમાંથી પગાર મળવાનો હતો. બધાને પગાર આપતાં આપતા થોડું મોડું થઇ ગયું. એટલે રાજુને પણ ઘરે જવામાં મોડું થઇ ગયું. અને રાત પડી ગઈ. તે જંગલવાળા રસ્તે ઘરે જવા નીકળ્યો. તેને થોડો ડર પણ લાગતો હતો. પણ બીજો કોઈ રસ્તો પણ હતો. એટલે રજુ ધીમે ધીમે જઈ રહ્યો હતો.\n\nએટલામા તેને જંગલમાં કોઈના રડવાનો અવાજ સંભળાયો. રાજુએ ધ્યાન આપી સાંભળવાની કોશિશ કરી તો એ અવાજ કોઈ બાઈનો હતો. રાજુને ખુબ જ નાવાઈ લાગી. આટલી મોડી રાતે આવા જંગલમાં કોણ બાઈ રોતી હશે. રાજુ જે બાજુથી રડવાનો અવાજ આવતો હતો. તે બાજુ ગયો. ત્યાં જઈને જોયું તો અવાજ એક ગુફામાંથી આવતો હતો. તે એ ગુફામાં ગયો. ત્યાં જઈને જોયું તો એક સ્ત્રી બેઠી બેઠી રડતી હતી. રાજુ ધીમે પગલે એ બાઈની પાસે ગયો.\n\nપણ રાજુ એ બાઈને જઈને કંઇક પૂછે તે પહેલા તેના માથામાં એક જોરદાર ફટકો પડ્યો. અને તે બેભાન થઇ ગયો. એ પછી તેને કશું યાદ રહ્યું નહિ. એ જ્યારે જાગ્યો ત્યારે સવાર થઇ ગઈ હતી. અને તે જંગલમાં જ પડ્યો હતો. પણ આ શુ ? તેને જોયું તો તેના ખીસામાંથી પાકીટ અને હાથની ઘડિયાળ ચોરાઈ ગઈ હતી. તે અઆખી વાત સમજી ગયો. આ કોઈ ડાકણ બાકણ ન હતી. પણ કેટલાક ગુંડા તત્વો જ આ રીતે ડાકણના નામથી લોકોને ડરાવતાહતા. અને લુંટફાટ કરતા હતા.,\n\nરાજુએ પણ નક્કી કર્યું કે તે ગમે તેમ કરીને આ લોકોને સબક શિખવાડશે.\n\nરાજુ બીજા દિવસે શહેરમાં ગયો. અને પોલીસ સ્ટેશન જઈ આ જંગલવાળી વાત કરી. પોલીસ ઇન્સ્પેકટર સાહેબ આખી વાત સમજી ગયા. બીજા દિવસે રાતે પોલીસ અને રાજુ બધા આયોજન કરી જંગલમાં ગયા. અને પેલી ડાકણ બની લોકોને ડરાવતી ગુંડાટોળીને શોધવા લાગ્યા. એટલામાં પાછો કોઈ સ્ત્રીનો રડવાનો અવાજ સંભળાયો. એ અવાજ એક ગુફામાંથી આવતો હતો. રાજુ પોલીસને સાથે લઈને એ ગુફામાં ગયો. જેવી પેલી બાઈ દેખાઈ બધા તેની પર તૂટી પડ્યા. આખરે પેલી બાઈનો પોલ ખુલી ગયો. અને તેનું નાટક પકડાઈ ગયું. તેણેપોતાનો ગુનો કબુલ કર્યો કે તે લોકો આ રીતે જંગલમાં લોકોને ડરાવીને લુંટફાટ કરતાં હતા.\n\nબસ એ પછીથી ગામલોકોના મનમાંથી એ જંગલ અને ડાકણનો ડર નીકળી ગયો.",
      "duration": "3 mins",
      "category": "Horror"
    },
    {
      "title": "પ્રેમ ઉત્સવ",
      "story_name": "પ્રેમમાં તો પાગલ થવાનું હોય છે,\n\nબંધ આંખે બધું જોવાનું હોય છે.\n\nદર વર્ષે આપણે ૧૪ ફેબ્રુઆરી 'વેલેન્ટાઈન ડે'તરીકે ઉજવીએ તો પ્રેમ વિશે થોડી વાતો કરીએ. પ્રેમ એટલે પ્રકૃતિને એનો સુંદર ખોળો, પ્રેમ એટલે માતાની ઝરમર આંખડી, પિતાની બાથ, બહેનની બાંધેલ હાથે રાખડી, પ્રેમ એટલે જીવનની સાધના, પ્રેમ એટલે પત્નીનો કોમળ હાથ, પ્રેમ એટલે ઈશ્વરે મોકલેલો માણસો માટેનો અદભૂત અનુભવ આ અનુભવમાં નદીની ભીનાશ છે, ફૂલોની સુગંધ છે, સૂર્યનું તેજ છે. શિયાળાનો ભેજ પણ છે, હવાનો સ્પર્શ છે તો વરસાદનું વહાલ છે. વૃક્ષનો છાંયાડો છે. પ્રેમ જ કુદરત છે. કારણ કુદરતના બધા અનુભવો પ્રેમમાંથી પ્રગટ થાય છે અને આથી જ પ્રેમએ ઈશ્વરનું સ્વરૂપ છે.\n\nકારણ કે કોઇ ફૂલ પોતની સુગંધ ક્યારેય પોતાની પાસે સંગ્રહી રાખતું નથી. પ્રેમ ફૂલ જેવો છે. પ્રેમમાં બીજા જ મહત્વના છે કારણ કે પ્રેમ ભાવનો વિષય છે. હ્રદયની વાત છે અને હ્રદય ભાવોથી સુગંધી બને છે. જ્યારે ભાવ એક હદયથી બીજા હદય તરફ ગતિ કરે ત્યારે પ્રેમ કહેવાય હદય એક બાગ છે અને ભાવો એ ફૂલો છે. એટલે રવીન્દ્રનાથ ટાગોર કહે;  \n\n\"પૈસા અને પ્રેમ વચ્ચેનો તફાવત એટલો જ કે \n\nપૈસાને સાચવવા પડે છે જ્યારે પ્રેમ આપણને સાસવે છે.\"\n\nઆજ સુધી પ્રેમની શક્તિ માપવાનું, કોઇ યંત્ર બન્યું નથી મુઠી જેવડા હદયની શક્તિ એ છે કે તે પહાડ જેવડા માણસને પણ ઝુકાવી શકે નહીં આથી પ્રેમની શક્તિનું કોઇ માપ નીકળી શકે નહી જેમ આકાશ વિશે પણ આપણે માહિતી નથી આપી શકતા એમ પ્રેમ વિશે પણ આપણે અચોક્કસ છીએ આથી સુરેશ દલાલ કહે છે.\n\n\"રાત-દિવસનો રસ્તો વ્હાલમ નહી તો ખુટે કેમ ?\n\nતમે પ્રેમની વાતો કરજો, અમે એમ કરીશું પ્રેમ.\"\n\nપ્રેમ એ અનુભૂતિ છે, પણ એ અભિવ્યકિત ત્યારે જ બને જ્યારે કોઇની ઉપર તેને ઢોળવામાં આવે કોઇના પર ઢોળવામાં આવેલો પ્રેમ જ વાસ્તવિક બની શકે છે. પ્રેમ સોના જેવો છે એક જ સોનામાંથી અનેક ઘરેણા ઘડાય છે પછી તેનું જુદુ નામકરણ થાય છે વિંટી, બૂટી, હાર જેવા નામથી ઓળખાય પ્રેમ એકાંતમાં અનેકતા છે. અનેકતામાં એકતા પ્રેમનું લક્ષણ છે. આવો પ્રેમ જ વસ્તવિક પ્રેમ છે તેથી એ સહકાર રૂપે, ક્ષમારૂપે, સમર્પણરૂપે દેખાય જેમ શરૂઆતમાં કહ્યું તેમ પ્રેમ વાદળ જેવો છે તેનો આકાર બદલાય છે.\n\nપ્રેમમાં બેઉ જરૂરી છે જેમ નદીને માટે કિનારો જરૂરી છે તેમ કિનારાની માર્યાદા લઈ લેવાય તો ? નદીની મસ્તી વિકરાળ સ્વરૂપ ધારણ કરી શકે છે એવું જ પ્રેમનું છે. પ્રેમની મસ્તી અલગારી હોય પણ માર્યાદા સૂક્તો નથી પ્રેમ મસ્તી સદ્ ગુણોમાં રજૂથાય પ્રેમ જ એવો છે કે એમાં ઉડવાનું મનથાય કારણ પ્રેમમાં કલ્પના વગર જીવી શકાય નહીં. કોઇ કવિએ કહ્યું છે...\n\n\"પ્રેમ માટે ઊંડો ભાવ જોઇએ,\n\nકલ્પનાની એક નાવ જોઇએ.\n\nબીજુ કશું નથી ચાહતો એ,\n\nમન-હદયનો લગાવ જોઇએ.\"\n\nરાધાએ પ્રેમ કર્યો પછી માત્ર કષ્ણનો વિરહ અનુભવ્યો, જાનકીજીએ લગ્ન પછી રામનો વિરહ વનવાસ અનુભવ્યો, ઊર્મિલાએ પાંપણ પટ પટાવ્યા વગર લક્ષ્મણની રાહ જોઇ પ્રેમ સ્થળ નથી જોતો ! આંખોની ઝળહળમાં સમયના પૂરને ડુબાડી દે છે. પ્રેમ કોઇને સુધારી નથી શકતો જેવા છીએ એવા અપનાવવાનું કામ કરે છે. પ્રેમમાં પડેલા બે વ્યકતત્વોમાં કષ્ણનો કલરવ અને રાધાનો રાસ પ્રગટે છે. મીરાએ એકતાર લઈ પ્રેમ ગાયો, તો નરસિંહ મહેતાએ કરતારમાં ઘુટયો છે ભક્તિનું પાત્ર છે ઈશ્વર પ્રેમ કરનાર તથા પ્રેમનું પાત્ર એ બે વિના પ્રેમ થઈ શકે નહીં વળી પ્રેમનું પાત્ર પ્રથમ તો આપણા પ્રેમનો પ્રત્યુતર આપે એવી કોઇ એક વ્યકિત હોવી જોઇએ તેથી પ્રેમમય ઈશ્વર અમુક અર્થમાં માનવી ઈશ્વર હોવો જોઇએ તે પ્રેમ ઈશ્વર હોવો જોઇએ. આપણે સ્વયમ પ્રેમના વિચાર તરફ વળીએ અને પ્રેમને ત્રિકોણ તરીકે લઈએ તો પાયો પ્રથમ ખૂણો નિર્ભયતા ભય હોય ત્યાં સુધી પ્રેમ નથી ,પ્રેમ ભયને દૂર કરે છે પોતાના બાળક બચાવવા માતા વાઘની સામે પણ થશે, ત્રિકોણનો બીજો ખૂણો અયાચકતા પ્રેમ કદી માંગતો નથી પ્રેમનો ત્રીજો ખૂણો એ જ પ્રેમ છે. કેવળ પ્રેમની ખાતર જ પ્રેમ કરે છે. જેમાં પ્રેમપ્રતિ પ્રેમથતો હોય એ પાત્ર તેવું એકમાત્ર સ્વરૂપ પ્રેમ છે આ ઊઁચામાં ઊંચોભાવ છે અને એ નિવિશેષ સ્વરૂપ છે અહીં જ ભક્તિ પ્રગટે છે... પ્રેમ માપવાનો એક જ ઉપાય પ્રેમ આપવાની શરૂઆત કરી દો બધુ ભૂલી જઈ પ્રેમમાં ઝંપલાવો.અને પ્રેમ ઉત્સવ માનાવો.",
      "duration": "3 mins",
      "category": "Horror"
    },
    {
      "title": "કાતિલ કોણ ?",
      "story_name": "સિંધુ સંસ્કૃતિની સભ્યતાને તાદૃશ કરતું તે ગામ. ગામ\u200Cના મકાનો, રસ્તાઓ, કોઠારો દરેકની સુવ્યવસ્થિત રચના જે તેની\u200C સુંદરતામાં ચાર ચાંદ લગાવતા હતા. ગામની\u200Cઆ સ્વચ્છતા અને શાંતિ નુ એકમાત્ર કારણ હતું તે ગામનાં મુખ્યા સજ્જનસિંહ.   મુખ્યા ગામની દરેક સમસ્યાનો ઉકેલ ખૂબ ધૈર્ય અને સમજદારીથી લાવતા હતા અને આ સમસ્યાઓમાંથી હાર નીકળવાની સહનશીલતા તેમને મળતી તેમના પરિવારના સભ્યો પાસેથી. પરિવારના સભ્યોમાં મુખ્યાની પત્ની ઉજ્જવલાદેવી, દિકરી ચંદા, મુખ્યાના નાનાભાઈ વામનસિંહ,\u200C નાના\u200Cભાઈની પત્ની સરલાદેવી અને તેમની દીકરી તૃષલાનો સમાવેશ થતો હતો. ઘરના આજ સભ્યોની આસપાસ સમાયેલું હતું મુખ્યાનુ\u200C\u200C સંસાર. જે સુખેથી પસાર થઈ રહ્યું હતું. સમય પોતાનું ચક્ર ચલાવે છે અને તે સાથે વધુ ગાઢ થાય છે ચંદાને તૃષલા નો સંબંધ. રૂપમાં બંને બહેનો જાણે સ્વર્ગથી ઉતરેલી અપ્સરા. કમળ જેવા જેમના નૈન, ગુલાબની પાંખડી જેવા હોઠ અને હરણ સમોવડી ચાલ. બંને બહેનો જ્યારે તેમની કોમળ કેડ માં ઘડા મુકીને પાણી ભરવાનીકળતી ત્યારે ગામ આખુ\u200C તેમની સુંદરતા અને સંબંધ જોઈ ને બળી ઉઠતું. ચંદારૂપ અને ગુણ બંનેમાં સમાન જ્યારે તૃષલા નો સહેજ ગુસ્સેલ સ્વભાવ પરંતુ જ્યાં સુધી ચંદા તેના સાથે હતી ત્યાં સુધી તેને કોઈ સમસ્યાનો સામનો \u200Cકરવો\u200C પડે તેમ\u200C\u200C ન હતું.\n\nએકદિવસ નિત્યક્રમ મુજબ બંને બહેનો પાણી ભરવા જાય છે ત્યારે- 'અરે વાહ ચંદા તારી આ રત્નજડિત વીંટી તો \u200Cખુબ સુંદર છે' - તૃષલા એ કહ્યું.\n\n'હાં, તે મને \u200Cપિતા\u200Cજી\u200C એ\u200C આપી \u200Cછે'\n\n'તે \u200Cમને પહેરવા આપ ને, મારા હાથ માં તે વધુ સુંદર લાગશે'- તૃષલા\u200C હસતા\u200C હસતા બોલી\n\n'અરે તૃષલા જે મારું છે એ તારું જ તો છે પણ આ વીંટી ને પિતાજીએ મને અત્યંત સાચવી ને રાખવા કહ્યું છે તેથી તે હું તને ન આપી શકું'-ચંદા એ સમજાવતાં કહ્યું\n\nચંદાના\u200C મોંથી આમના સાંભળીને તૃષલા સહેજ રોષે ભરાય, ચંદાની પુરી વાત પણ સાંભળવા ન રહી અને ગુસ્સામાં ચંદાને નદી તરફ ધક્કો મારીને તે પોતાના ઘડામાં પાણી ભરી ઘર તરફ ચાલવા લાગી. તૃષલા એટલા તે રોષમાં હતી કે પાછળ ચંદા આવે છે કે નહીં તે પણ\u200C જોવા તે ઉભી ન રહી, થોડી વારમાં ચંદા તૃષલાને થોભવાની સાદ\u200C દેતી\u200C દોડતી આવી. ગામમાં પ્રવેશતા જ આજે વાતાવરણમાં કઈક બદલાવ નો આભાસ થયો.\n\nગામના લોકોની નજર આજે પણ તેમના પર જ હતી પરંતુ તે નજરમાં હતા સવાલ. આ નજર\u200C કોના\u200C માટે હતી અને કેમ તેવા\u200C\u200C વિચારોના વંટોળ\u200C સાથે તેમને ઘર તરફ જતાં પોતાના\u200C પગલાંને વેગ આપ્યો. પરંતુ આ શું ઘરના દ્વાર પાસે તેમના તો જાણે પગ જ જકડાઈ ગયા. આંખો સમક્ષ જે દૃશ્ય હતું કદાચ તે ગામમાં ક્યારેય કોઈએ જોયું નહિ હોય. તે ઘટનાને વધુ દર્દનાક બનાવવામાં જાણે કુદરત પણ સાથ આપી રહી હોય તેમ આકાશમાં કાળાડિબાંગ વાદળો છવાઈ ગયા હતા, પવનના સૂસવાટા, વિજળીના કડાકા અને નજર સમક્ષ છે સરલાદેવીનો મૃતદેહ.\n\nહત્યા કોઈ તીક્ષ્ણ હથિયાર\u200C વડે કરવામાં આવી હતી. કદાચ કોઈ શા માટે આવું કરે અને કેમ તેવા અનેક\u200C વિચારો દરેકના\u200C મનમાં આવ્યા પરંતુ તે માત્ર વિચાર બની ને રહી ગયા. દિવસો વીતતા જાય છે અને સમય રમી જાય છે પોતાની રમત. સરલાદેવીના મૃત્યુ ને આજે આઠ મહિના થઈ ગયા છે પરંતુ હત્યાનું રહસ્ય આજેપણ અકબંધ. મુખ્યા\u200Cની પત્ની ઉજ્જવલાદેવી અંને ચંદાએ તૃષલાને ખુબ સારી રીતે સંભાળી લીધી અને જીવન ફરી એકવાર પાટે ચડી જાય છે.\n\n'ચંદા, ભલે તૃષલા સ્વસ્થ દેખાય છે પરંતુ તારે હંમેશા તેની આસપાસ જ રહેવાનું છે એ તારી જવાબદારી છેને દિકરી ?' - ઉજ્જવલાદેવી એ કહ્યું\n\n'હા મા' એટલું કહીને ચંદા જાણે કોઈ વિચારોમાં ખોવાઈ ગઈ.\n\nઉજ્જવલા દિકરીના વર્તનમાં આવેલા બદલાવને બહુ પહેલાથી ઓળખી જાય છે પરંતુ તે સમય બરાબર ન\u200C હોવાથી તે આ વિશે પછી વાત કરવાનો નિર્ણય કરે છે. નિત્યક્રમ મુજબ બંને બહેનો નદી\u200C કિનારે પાણી ભરીને ગામમાં પ્રવેશ કરે છે અને આ શું કુદરત જાણે ફરી એ જ દિવસ બતાવવા જઈ રહી હોય એમ આકાશમાં કાળાડિબાંગ વાદળો, પવનના સૂસવાટા, વિજળીના કડાકા અને ગામના માણસોની એ જ સવાલ ભરી નજરો. જે જોઈને તૃષલાના પગ ત્યાંજ\u200C થીજી ગયા.\n\n'તૃષલા ઉભી કેમ રહી ગઈ ? ચાલને ઘરે' - કહેતી ચંદા આગળ ચાલે છે.\n\nતૃષલા તેના મનમાં ઉઠતા પ્રશ્નોના વંટોળને દબાવી ને તેના સાથે ચાલતી થાય છે. ઘરના મુખ્ય દ્વાર પાસે એ જ આઠ મહિના જુના દ્શ્યો પરંતુ આ વખતે તૃષલાના પિતા વામનસિંહનો મૃતદેહ. જે જોઈને તૃષલાના\u200C મુખમાંથી ઉગર્યો' એક આખરી ચિત્કાર જે સાથે તે પોતાનો અવાજ ખોઈ\u200C બેસે છે.\n\nફરી એજ સવાલો ફરી એજ વિચારો અને કોઈ તીક્ષ્ણ હથિયાર વડે હત્યાના અનુમાન. પોતાના ભાઈનું મૃત્યુ મુખ્યાને સંપૂર્ણપણે તોડી નાખે છે, પરંતુ ઈશ્વરની મરજી આગળ ક્યાં કોઈનું કંઈ ચાલે છે અને હવે તો પોતાના માથે બે-બે દિકરીઓની જવાબદારી છે એમ વિચારી તે ખુદને સ્વસ્થ કરે છે. સમય ફરી પોતાની રમત રમી જાય છે. વામનસિંહના મૃત્યુને આજે એક વર્ષથી વધુ સમય થઈ ગયા બાદ પણ તૃષલા માતા-પિતાના મૃત્યુના આઘાત માંથી બહાર આવી શકી નથી, અને આમ જ ચાલે છે તેનું જીવનચક્ર. \n\nચંદા ના\u200C વ્યવહાર માં આવેલા બદલાવ વિશે પૂછવા ઉજ્જવલાદેવી ની નજરો તેને આમતેમ શોધતી હોય છે, ત્યાંજ ચંદા મુખ્ય દ્વાર થી અંદર પ્રવેશ કરે છે. તેના મુખ પર આજે એક અલગ જ પ્રકારનો સંતોષ વર્તાય રહ્યો હતો.\n'ચંદા દિકરી ક્યાં હતી તું \u200Cઅને તૃષલા ક્યાં છે?' - માં એ પુછ્યુ\n'હુ નથી જાણતી માં'- સહેજ ખચકાતા ચંદા એ જવાબ આપ્યો\n'આ શબ્દો મારી દિકરી \u200Cના નથી... ચંદા શું થયું છે તને? તારા વર્તનમાં આટલી કઠોરતા કેવી રીતે થય ગઈ?'- માં એ આખરે આ પ્રશ્ન પુછી જ લીધો.\n'કઠોરતા!\u200Cના\u200C માં \u200Cતમારી\u200C દિકરી \u200Cકઠોર નથી.માં શું તમને યાદ છે સરલા કાકી ના મૃત્યુ નો એ દિવસ?- ચંદા એ પુછ્યુ\n'હા, દિકરી તે હું કેવી રીતે ભુલી શકું!' - સરલાદેવી એ કહ્યું\n'એ દિવસે પિતાજીએ મને એક અત્યંત સુંદર એવી રત્નજડિત વીંટી ભેટમાં આપી જે પિતાજી ને તેમના મિત્ર ઝવેરી કાકાએ જીવનના અંતિમ ક્ષણોમાં આપી હતી.તે અત્યંત કિંમતી તો હતી જ પણ તેથીય વધારે તે પિતાજી માટે મુલ્યવાન હતી કારણકે તે ઝવેરી કાકાની છેલ્લી નિશાની હતી.પિતાજી જ્યારે તે મને આપી રહ્યા હતા ત્યારે કોઈ અમને છુપી રીતે જોઈ રહ્યુ હોય તેવો મને આભાસ થયો હતો અને પિતાજીને વિંટી સાચવી રાખવાનું વચન આપી જ્યારે હું મારા ઓરડામાં જઈ રહી હતી ત્યારે કોઈની વાતચીતનો ગણગણાટ મારા કાનમાં પડ્યો જે સાંભળી હું \u200Cતે અવાજની દિશામાં આગળ વધી.કાકા કાકી અને તૃષલા પિતાજીની હત્યા \u200Cકરી\u200C તેમનું સ્થાન લેવાની અને તે માટે એ તે જ રત્નજડિત વીંટી કે જે અત્યંત તિક્ષણ છે તેનો ઉપયોગ કરવાની વાત કરી રહ્યા હતા જેથી હત્યા નો આરોપ મારા પર આવે'- ચંદા એ વિસ્તારમાં સમજાવતાં કહ્યું\n'આ વાત સાંભળી ને મારા હૈયે ફાળ પડી માં, પરંતુ પિતાજી ને કઈ કહેતા\u200C પહેલા જાતે એકવાર તૃષલા ને સમજાવાનો નિર્ણય કર્યો એટલામાં તૃષલા\u200C એ મને પાણી ભરવા જવા\u200C સાદ દિધી, અને\u200C ત્યાં જ\u200C તેને સમજવાનો નિર્ણય ને અમલમાં મુકવાના વિચાર સાથે હું તેના સાથે ચાલતી થઈ.નદીકિનારે તૃષલા એ મારી પાસે વિંટી માંગી જવાબમાં મેં તેને ના કહ્યું અને આગળ કઈ સમજાવું તે પહેલાં જ તૃષલા એ\u200C મને \u200Cનદી તરફ ધક્કો મારી તે ઘર તરફ ચાલી નીકળી'\n'દિકરી તને \u200Cકયાય વાગ્યું તો નહોતું ને?'- ચિંતા સાથે ઉજ્જવલાદેવી ઉભા થઇ ને બોલ્યા\n'\u200Cઉજ્જવલા , ચંદા ક્યાં છો, જલ્દી થી આંગણા માં આવો' - ઉતાવળા અવાજે સજ્જનસિંહ એ સાદ દીધી\n' શું થયું તમે આટલા ચિંતામાં કેમ છો'- ઉજ્જવલાદેવી એ પુછ્યુ\n'ગામની પેલા પાર આવેલા જંગલમાં નદી પાસેથી\u200C\u200C કોઈનો મૃતદેહ મળ્યો છે એવા\u200C સમાચાર આવ્યા છે, આપણે ત્યાં જવું જોઈએ' - મુખ્યા બોલ્યા\n'ચંદા તું પણ સાથે ચાલ'- પિતાજી એ કહ્યું\nજવાબ માં ચંદા માત્ર માથું \u200Cહલાવીને ના કહે છે. ઉજ્જવલાદેવી અને મુખ્યા જતી વખતે ચંદા ને જુએ છે ત્યારે તેમને \u200Cકઈક વિચિત્ર અનુભવ થાય છે જાણે તેઓ ચંદા ને છેલ્લી વાર જોઈ રહ્યા હતા.મુખ્યા અને ઉજ્જવલાદેવી બનાવ બન્યો ઝડપથી તે સ્થળે પહોંચે છે ત્યાં જે મૃતદેહ જુએ છે તે છે તૃષલાનો....\n'આજથી દોઢ-બે વર્ષ પહેલાં પણ અમને અહીંયા થી આવી જ એક કન્યાનો મૃતદેહ મળ્યો હતો મુખ્યાજી' ટોળામાંથી કોઈ વૃદ્ધ બોલ્યા\n'કોણ છો\u200C તમે?' - મુખ્યા એ પુછ્યુ\n'હુ અને મારી પત્ની અહીં જંગલ પાસે ઝુંપડી માં રહીયે છીએ' - વૃદ્ધ બોલ્યા\n' એક-બે વર્ષ પહેલાંની વાત છે અમે અહીં થી પસાર થઇ રહ્યા હતા ત્યારે અમે તે કન્યાને કિનારે જોઈ આ તરફ આવ્યા તે મૃત્યુ પામી હતી ઘણો સમય થઈ ગયો હોવાના\u200C કારણે મૃતદેહ સંપૂર્ણ કોહવાઈ ગયો હતો તેથી તેની ઓળખાણ થઈ શકે તેમ ન હતું જેથી \u200Cઅમે તે મૃતદેહને અહિં જ દાટી\u200C દિધો હતો.' - વૃદ્ધ એ સમગ્ર વાત સ્પષ્ટ કરી\nત્યાં જ\u200C ઉજ્જવલાદેવી\u200C ને કોઈના અત્યંત નજીક થી પસાર થવાનો આભાસ થયો.\n'ચંદા.......' - ઉજ્જવલાદેવી ચીસ પાડી ઊઠ્યા\n' ઉજ્જવલા શું થયું?\u200Cઆમ ચંદા ને સાદ દેવાનું શું કારણ?' - મુખ્યા એ\u200C પુછ્યુ\nઉજ્જવલાદેવી ની નજર આસપાસ ચંદા ને શોધવા લાગી, પરંતુ તે ત્યાં ન હતી.\n' અહીંયા ખાડો ખોદાવો, મારે તે કોન છે તે જોવું છે'-ઉજ્જવલાદેવી એ ગભરાયેલી અવસ્થામાં કહ્યું\n' પરંતુ તે શક્ય નથી આપણે આવું ન કરી શકયે' - મુખ્યા એ કહ્યું\n' હું કય નથી જાણતી તમે માત્ર આ ખાડો ખોદાવડાવો' - ઉજ્જવલાદેવી હઠ કરતાં બોલ્યા\nમુખ્યા એ ગામમાંથી બે-ચાર માણસો બોલાવી ત્યાં ખાડો ખોદવાનું કામ શરૂ કરાવ્યું , થોડી જ વારમાં લોકો ની નજર સમક્ષ આવ્યો અત્યંત કોહવાઈ ગયેલો મૃતદેહ જેના \u200Cહાથની આંગળીમાં હતી રત્નજડિત વીંટી.........",
      "duration": "4 mins",
      "category": "Horror"
    },
    {
      "title": "બિહામણો અવાજ",
      "story_name": "રામલાલ આજે જીવનમાં આવેલી બે મોટી ઘાતમાંથી ઉગરી ગયો, જીવ જતાં જતાં બચી ગયો. મૃત્યુની ભીંત પર જાણે જીવનને થપ્પો કરાવી આવ્યો, મૃત્યુને આટલી નજીકથી જોય અંદરથી એ હચમચી ગયો હતો. પત્ની મંજરીએ નજર ઉતારી , રાતનું જમવાનું જમી એ પત્ની પાસેથી મળેલ હિંમત અને હૂંફ સાથે ઊંઘી ગયો.\n\nરાતનાં બરાબર બે વાગ્યા હશે અને શેરીનાં કાળું કુતરાએ ડર લાગે તેવાં અવાજે રડવાનું શરૂ કર્યું એ સાથે જ રામલાલ જબકી સફાળો બેઢો થયો. ભીંત પર ટાંગેલી ઘડિયાળનો ટક ટક અવાજ ડરને વધારી રહ્યો હતો. બાજુમાં પત્ની ઘસઘસાટ ઊંઘી રહી હતી, કાળું કુતરાનો બિહામણો રડવાનો અવાજ ચાલું જ હતો, રામલાલ થથરતો એને બંધ કરવા ગયો.\n\nરોજ રામલાલની આગળ પાછળ કાલો થઈ દોડતો કાળું કુતરો આજે રામલાલને જોતાં જ ડરીને ભાગી ગયો. રામલાલ બેડરૂમમાં આવ્યો જોયું તો એની જગ્યા પર કોઈ બીજો માણસ સુતો હતો એ ઝડપથી એની તરફ દોડ્યો એનું મોઢું જોયું તો એ અસલ એનાં જેવો જ જાણે પોતે જ ,અને એ ડરથી મોટી ચીસ નાખી દોડ્યો કે દિવાલ સાથે ટકારાયો ,એણે આંખો મીંચી દીધી અને આંખો ખોલી જોયું તો એ ભીંતની આરપાર હતો અને કાળું કુતરાનો ફરી એજ બિહામણો રડવાનો અવાજ શરૂ થયો. \n\nસવાર પડવા જ આવીને મંજરી રામલાલને કામે જવા ઉઠાડવા લાગી. રાત વીતી દિવસ ઉગ્યો પણ કાળું કુતરાનો બિહામણો આક્રંદ ચાલું જ હતો અને મંજરીનું રામલાલને જગાડવાનું પણ...",
      "duration": "1 mins",
      "category": "Horror"
    },
    {
      "title": "ફરજમાં બેદરકારી ઘણાંને રડાવે",
      "story_name": "વેરાન રણની રઢિયાળી રાતમાં ચાંદલિયાના અજવાળે સોના જેવું ચમકતું મીઠું જોઈ હરખાતા મોહલો પત્ની રાજુડી સામું જોઈ બોલ્યો,  \n\n\"ઉણ તો મેઠું જોરદાર પાક્યું હે વાછડાં દાદાની દયાથી આપણી કાજુડીના લગ્ન શ્રાવણમાં કરી જ દઈશું.\"\n\nછાપરામાં મા બાપાની વાતો સાંભળી હરખાતી જુવાન કાજુડી દોડીને શ્વેત મીઠાના ઢગલાને ચૂમતા બોલી,\n\n\"વાહ હવે તો મારા ને કાનાના ઘડિયા લગ્ન લેવાશે.\" તે ખુશીમાં ગાવા લાગી,\n\n\"હે વાગ્યો રે ઢોલ આજ વાગ્યો રે ઢોલ\n\nમારા મીઠાના રણમાં વાગ્યો રે ઢોલ.\"\n\nકાજુડીનો નાનો ભાઈ ભોલો પણ બહેનને ખુશ નાચતી જોઈ સાથે નાચવા લાગ્યો,\n\nભર ઉનાળે વૈશાખી વાયરામાં રણની રાત સાથે ગરીબ અગરિયા પરિવારોના હૈયા પણ ખીલી ગયા હતાં પણ માનવની આશાઓ ઝાંઝવા સમાન ગણાય છે.\n\n મોડી રાત્રીએ મીઠા શમણાં સાથે બધા છાપરીની બહાર સુતા હતાં. અચાનક મોહલાની આંખ પગમાં પાણીનો સ્પર્શ રહેતા ઉઘડી ગઈ. ચમકીને જાગીને જોયું તો ખાટલા સુધી પાણી પહોંચી ગયું હતું. છાપરીમાંથી વાસણો તરી રહ્યાં હતાં.\n\nએવું બનેલું કે નર્મદા કેનાલમાં ગાબડું પડતા અને ત્યાં કર્મચારી સુઈ જતા હજારો ગેલન પાણી રણમાં વેડફાઈ રહ્યું હતું.\n\nમોહલાએ રાજુડીને ઢંઢોળીને જગાડતા તેણે ગભરાઈને ચીસ પાડતાં દીકરી કાજુડી પણ જાગીને બૂમ પાડવા લાગી. રાજુડી બોલી, \n\n\"હાય હાય મારુ મીઠું બધું તણાઈ જાશે હવે આપણે શું કરીશું ?\"\n\nમોહલો નિરાશ બની ધીરજ આપતાં બોલ્યો, \n\n\"ધીરા પડો હવે જેવા આપણા નસીબ બીજું શું કરીએ ? આ કુદરતી આપદા સામે માણહ હાવ લાચાર હોય હે.\"\n\nતેમની મહેનતનો પાક મીઠું તો ઓગળી રહ્યું હતું પણ હવે જીવન આ પાણીમાં બચાવવાં સહુ વલખા મારી રહ્યાં હતાં. કાજુડીએ પાણીમાં પિતા સાથે મળીને છાપરામાં ઊંચે બે ખાટલા ઊભા કરી ઉપર એક ઢોલણી બાંધી અને મા રાજુડીને સુઈ ગયેલા ભાઈને જગાડીને લઈને ઊંચે ચડાવી. પાણી હવે કેડ્ય સમું વધી રહ્યું હતું. મોહલાએ રાજુડીને પણ ઉપર ચડાવી દીઘી.\n\n વધુ વજન ન થાય એટલે મોહલો નીચે પાણીમાં થથરતો ઊભો હતો પણ રાજુડીએ જિદ કરીને પિતાને હાથ પકડીને ઢોલણીમાં ઉપર ચડાવી દીધો. પિતાને પલાંઠી વાળીને માની લગોલગ બેસાડીને રાજુડી તેના ખોળામાં ટૂંટિયું વાળીને સૂઈ ગઈ.\n\nમાતા પિતાના નયને આંસુ વરસી રહ્યાં હતાં તો રાજુડીનું હૃદય રડી રહ્યું હતું. મીઠું સરકારી કર્મચારીની બેદરકારીથી તણાઈ ગયું હતું તો વાંક પાણીને કેમ દઈ શકાય ? હવે તો સવારે પાણી ઉતરે ત્યાં સુધી બસ ભાંગેલ હૈયે રાહ જોવા સિવાય કોઈ આરો આ ગરીબ પરિવાર પાસે ન હતો. તેમને એ પણ ખબર નહોતી કે આ કુદરતી આપદા નહીં પણ માનવીય ભૂલનું પરિણામ તેઓ ભોગવી રહ્યાં છે.\n\nકોઈ માનવની ફરજ પરની બેદરકારીથી બીજા ગરીબ લોકોના ઘર અને સપનાં ઉજડી જાય છે તે આ સત્યઘટના પરથી સમજી શકાય છે.\n\n",
      "duration": "2 mins",
      "category": "Horror"
    },
    {
      "title": "બિહામણી હોસ્ટેલ",
      "story_name": " ધોરણ બારમામાં ખૂબ સારા ટકા આવ્યા અને રિયાએ ઇજનેર થવા માટે પુનાની સિંહગઢ કોલેજમાં પ્રવેશ લીધો હતો.\n\n કોલેજનાં સાથે જ કોલેજની જ સિંહગઢ હોસ્ટેલમાં પણ પ્રવેશ લીધો. થોડાંક દિવસ થયા અને અમાસની અંધારી રાત આવી. હવે આ રાતનાં બાર વાગ્યા અને જોરજોરથી કૂતરાંઓનો રડવાનો અવાજ આવવા લાગ્યો. ઉહૂ....ઉહુ...ઉહુ......એ સાથે જ લાંબેથી શિયાળનો પણ રડવાનો અવાજ આવતો હતો. બધી છોકરીઓ ખૂબ ડરવા લાગી. એકબીજાને પકડીને રાતભર જાગતી બેસી રહી.\n\n  સવારે બધાએ હોસ્ટેલમાંની હેડ મેટર્નને વાત કરી. એણે કહ્યું કશું નથી.અમને તો અવાજ ના આવ્યો. બધાએ બહુ કહ્યું પણ એણે ગણકાર્યું જ નહીં.\n\n પંદર દિવસ થયા પૂનમ આવી એ રાતે પણ છોકરીઓને એવાં જ અવાજ આવ્યા.એ રાત પણ બધાએ ડરતાં કાઢી.ફરી સવારે ફરિયાદ કરી પણ એમની વાત કોઈએ ગણકારી નહીં.ઉલટું એમનેજ ખીજવાયાં.\n\n ફરી અમાસ આવી. આવાજ બિહામણા અવાજ આવવા લાગ્યા. એ રાતે તો છોકરીઓ એક બીજાનો હાથ પકડી ડરતા ડરતા બહાર નીકળી તો કોઈકને ઝાડ પર લટકતું ભૂત દેખાયું.કોઈકને પંખા પર લટકતું ભૂત દેખાયું.કોઈકને એમના સાથે ઉલટા પગે ચાલતું ભૂત દેખાયું.કોઈકને માથા વગરનાં ધડ દેખાયાં. જેમ તેમ છોકરીઓ મેટર્નનાં રૂમ સુધી પહોંચી. ધડ ધડ દરવાજો ઠોકયો અને મેડમ જુવો, ભૂત...ભૂત...ભૂત... કહેતી બધીજ છોકરીઓ બેહોશ થઈ ગઈ.\n\n મેટર્ન પણ હવે ડરી ગઈ. એણે બધા હેડને બોલાવ્યા.ડોક્ટરને બોલાવ્યા. બધી તપાસ કરતાં ખબર પડી કે કબ્રસ્થાનની જમીન પર હોસ્ટેલ બનાવવામાં આવી હતી. એથી દર અમાસ અને પૂનમે ભૂતો બહાર આવતાં હતાં. એ કોઈને હેરાન કરતાં ન હતા પણ...\n\n છેવટે તાંત્રિકોને હોસ્ટેલમાં બોલાવવામાં આવ્યા. હોમ, હવન અને પાઠ બોલવામાં આવ્યા અને બધા ભૂતોને મુક્તિ અપાઈ. છોકરીઓને બધા ભૂતોને મુક્તિ મળી. ત્યારબાદ એ કોલેજમાં કે હોસ્ટેલમાં કોઈ દિવસ ભૂતો દેખાયા નથી.   \n\n",
      "duration": "2 mins",
      "category": "Horror"
    },
    {
      "title": "જીવલી અઘોરી",
      "story_name": " '...ના મારે કંઈ એવા સપનાઓના મહેલ નથી ચણવા, જે સપના જ કહેવાય. કોઈના કુળના દિવા હોલવીને મારી ઝુંપડીના મહેલમાં અજવાળા નથી જોઈતા.અરે ! તું વિચારતો ખરા તેનો આત્મા ?'\n\n'...શું ? આત્મા ? તું કયા આત્માની વાત કરે છે ? કયા ?' (અટકીને દેવલો ફરી બોલ્યો) 'અરે જેના સેકન્ડના પા ભાગનાએ લાખો ભાગના સમય માત્રથીએ દૂર થતાજ આપણી આખીએ આ દુનિયા લૂંટાઈ જાય છે. આપણા અસ્તિત્વનું પંચમહાભૂતમાં એજ ઘડીએ વિસર્જન થઈ જાય છે. સ્વજનો, કુટુંબીઓ, મિત્રો, શત્રુઓ સૌની માયા-મૂડી ક્યાંય ઓઝળ થઈ જાય છે. સૌ રડે છે બાર દાહડા અને પછી જમે છે ખુશાલીના લાડવા કે \"હાશ ! આત્મા સદ્-ગતિ પામીને નવું ખોરડું ધારણ કરશે\".આજથી આપણા અંજર પાણી અહીંયા આ આત્મા સંગથી પુરા અને તેને મળશે સદ્ અવતાર !.'\n\n\n\n'પણ,દેવ... તું એક પળ વિચારતો ખરા ! આવા કાળા કરતૂત સમા મેલી વિદ્યાના નુસખા આપણા આત્માને તો જીવતે જીવ દોજખ આપશે ને ?'\n\n\n\n'પણ,ને બણ..જીવલી હું અત્યારે કંઈ સાંભળવા નથી માંગતો. તું ; તું ક્યાં ઓછું દોજખ જીવી છે ? તેની પડછાઈ બનીને ? અને તે મેલીવિદ્યાનો અઘોરી સમો તને એક ઘડીના પા ભાગમાં ભરખી ગયો. હા તું ત્યારે તેના વશમાં હતી તે હું જાણું છું. પણ,અત્યારે તો તેના માટે તું.'\n\n\n\n'..કોરા કાગળ પર ઢોળાયેલી શાહીના ધબ્બા સમી તેના જીવતરમાં તું તેને લાગે છે. દીવાલે બ્લેક એન્ડ વ્હાઈટ કાગળમાં તારા આત્માને તે ટીંગાડવા માંગે છે.  તારા પવિત્ર આત્મા પર કાળી શાહીના દાગ ભરવા માંગે છે તે !(દેવલો એકી શ્વાસે બોલી ગયો)\n\n\n\nજીવલી સુખી સમુદ્રની લહેરોનાં અતિતમાં ગરકાવ થઈ ગઈ. સોનેરી સોણલા સાચેજ ફળ્યા હોય તેમ તે તેને પામીને હરખાતી હતી. પણ, ખરેખર તો જીવલી નહીં પણ તે જીવલીને પામીને હરખાતો હતો. અને પોતાની માયાવી વિદ્યાના અક્ષરો કોઈ છુંદણાવાળાના હાથે તેની ગોરી કલાઈ પર ચિતરાવીને જીવલીને પોતાના ઘરની પણીહારણ બનાવી દીધી હતી.\n\n\n\nપણ વિધીની વક્રતા કહો કે જીવલીના નસીબના સારા નરસા કર્મોનું ફળ...અને વાસનાનો કીડો બનીને ઠેરઠેર શરીર ચૂંથતા તે અઘોરીનો થોડા સમયમાં જીવલીમાંથી રસ ઉતરી ગયો. ફરી ગામની ભાણકી એવી તેનાથી ચારેક વરહ નાની રૂપલી પર તેના ડોળા ભમવા લાગ્યા. ગામ હંધુએ જીવલીને ટકોરે ચેતવા માટે સમજાવા લાગ્યું. પણ,જીવલી તો ઓરઘોર હતી. અને હોયજ ને ! અઘોરીની કાળી કરતૂતોના પડળ જો પડેલાં હતા ! પણ, ધરાયેલો અઘોરી જીવલીથી હવે છૂટવા માંગતો હતો અને ત્રણેક મહિનાનો ભારે પગ લઈને ફરતી જીવલીના મોઢે એક અઘોરી અંધારી સમી રાતે ડૂચો મારીને અવાજ દબાવીને વશીકરણનું ત્રોફણૂ કાચથી સાવ લોહિયાળ કરી મૂક્યું. વશીકરણનું ભૂત ઉતરતાજ જીવલી અઘોરીને જોઈને ડરી ગઈ. અને, અને તે જીવ લઈને ભાગી લંગોટીયા સખા દેવલા જોડે. ડઘાઈ ગયેલી જીવલીને પ્રેમથી સંભાળીને દેવલાએ આખી રાત એની પડખે બેસીને સઘળી બિના કહી વર્ણવી. અને સધિયારો આપ્યો.\n\n\n\n\"જીવલી... ઓ જીવલી...?...\n\n'હંહ...' કરતાં જીવલી અતીતના સમુદ્રમાંથી ડોક્યું કાઢીને બ્હાર આવી.\n\n'તું ક્યાં આમ થાંભલીની જેમ જડ થઈને ખોવાઈ જાય છે ?'\n\n(અટકીને) 'તું તારા આ મનુનું તો કંઈક વિચાર. ચારેક વરહનો થઈ ગયો. કોણ તેને બાપનું નામ આપશે ? અને એટલેજ હું તને તે અઘોરીના કુળવંશ શાંન્તનુંને થોડા દહાડામાંજ ઠેકાણે પાડી દેવાનું કહું છું અને તે સંધિએ જવાબદારી મારી. બસ તારી ફક્ત હા જોઈએ.'\n\n'પણ,દેવલા (બાળપણમાં જે નામે બોલાવતી હતી તે નામેજ બોલતા જીવલીએ કહ્યું)  દેવલા,મારો આત્મા કોઈ કોરા કાગળ સમા આત્માને રોળવા નથી માંગતો, મારા જીવતરના પાના કોઈ માસૂમના રક્તશાહીથી નથી રંગવા. અને એક અમાસની રાતે જીવલી અઘોરી બની ! જીવતરના પાના યૌવન લોહીની શાહીથી રંગાઈ ગયા...અને સવાર પડતાંજ સરકારી દફતરે જઈ જીવલી-દેવલો ન્યાયદેવીની સાક્ષીએ એક થઈ ગયા અને ઘર ભણી વળ્યાં.\n\n\n\nગામની ભાગોળે ઠાઠડી સામે આવતી જોઈ દેવલો બોલ્યો, 'જીવલી મે સાભળ્યું છે કે ઠાઠડીના શુકન બહુ સારા કહેવાય. કેમ કે, તે આત્મા પોતે નવી જીંદગીમાં ડગલાં ભરે છે અને સામે મળતા લોકને પણ નવલી જીંદગીના આશીર્વાદ આપે છે.' જીવલી સહેજ મરકી.\n\n'રામ બોલો ભાઈ રામ'ની ધૂન નજીક આવતાજ દેવલે ઊંચી ડોક કરી. દેહ જોઈનેજ તેનાથી ધ્રાસકે બોલાઈ જવાયું ..\n\n  '..જીવલી ઓ જીવલી આતો આત્મારામનો આત્મા !",
      "duration": "3 mins",
      "category": "Horror"
    },
    {
      "title": "વાવ",
      "story_name": "  શહેરની ગીતાંજલી સોસાયટીમાંથી બજાર સુધી જવાના બે રસ્તા હતા. એક રસ્તો હતો તે થોડો લાંબો હતો જે રસ્તે દિવસના ભાગે લોકો ઓછી અવર જવરકરતા અને બીજો જે રસ્તો હતો ત્યાંથી\u200B બજારમાં જલ્દી આવી જઈ શકાતું. તે રસ્તે દિવસના ભાગે તો માણસોની આવ જા ખૂબ રહેતી પણ સાંજ થતાં જ એ રસ્તો સૂમસામ થઈ જતો, સાંજ પડતાં જ લોકો ભલે વાર લાગે પણ લાંબા રસ્તે જ આવવા જવાનું પસંદ કરતા. કેમકે ટૂંકા રસ્તે એક વાવ આવેલી હતી જે સાવ ખંડેર થઈ ગયેલી તેની કોઈ સંભાળ પણ ન લેતું અને ત વાવમાં જવાની તો કોઈ હિંમત જ ન કરતું કારણ ઘણા લોકોનું કહેવું હતું કે એ વાવમાંથી રાત પડતાં જ ચિત્ર વિચિત્ર અવાજો આવે છે કોઈ અટ્ટહાસ્ય કરતું હોય તેવું લાગે અને કોઈ સ્ત્રી નજર સામે દેખાઈ એક પલમાં અલોપ થઈ જાય છે.\n\n     માટે સાંજ પડતાં જ તે રસ્તો સૂમસામ થઈ જતો. કોલેજમાં ભણતો રવિ ગીતાંજલી સોસાયટીમાં જ રહેતો એ વાવ વાળા રસ્તે જ આવતો જતો પણ તે દિવસ કોલેજમાં\u200B વોલીબોલના મેચની પ્રેકટિસ હોવાથી સાંજના સાત વાગી ગયા શિયાળાના દિવસો હોવાથી સાત વાગ્યામાં સાવ અંધારું થઈ ગયેલું અને વાવ વાળો રસ્તો તો સાવ ઉજ્જડ થઈ ગયેલો હોય રવિના બધા મિત્રોએ તેને તે દિવસ વાવ વાળા રસ્તેથી જવાની ના કહી રવિએ તે લોકોને તો કહ્યું કે હું લાંબા રસ્તેથી જ જઈશ પણ તેને એ સમજણો થયો ત્યારથી એ વાવનું રહસ્ય જાણવાની ઈચ્છા હતી પણ ક્યારેય એવો મોકો જ ન મળતો.\n\n    આજે તો પોતે એકલો જ હોવાથી\u200B તેને થયું કે લાવ આજે તો આ વાવનું રહસ્ય જાણું ! એટલે એ બાઈક લઈ વાવ વાળા રસ્તે જ ગયો વાવ આવતા જ તેણે બાઈક ધીમી કરી અને સાચે જ તેને કોઈના બોલવાના અવાજો સંભળાયા પણ શું બોલે છે તે સ્પષ્ટ નહોતું સંભળાતું અને કોઈના અટ્ટહાસ્યનો અવાજ પણ સંભળાયો થોડીવાર તો રવિ પણ ડરી ગયો તો પણ હિંમત કરીને તે હળવે હળવે વાવના પગથિયાં ચડ્યો અને અંદરનું દ્રશ્ય જોતા જ તે બહાર દોડી આવ્યો અને ત્યાંથી\u200B નીકળી ગયો તે પસીને રેબઝેબ થઈ ગયેલો શિયાળામાં પણ, થોડે દૂર જઈ એણે એક ફોન કર્યો અને થોડીવારમાં તો પોલીસ તે વાવ પાસે આવી ગયા અને રવિને પણ ત્યાં બોલાવ્યો. પોલીસ સાથે હોવાથી રવિમાં હિંમત આવી ગઈ અને તે પોલીસને લઈ અંદર ગયો પોલીસે ટોચૅનો પ્રકાશ ફેંકતાજ ટોળું ભાગવાની કોશિશ કરવા ગયું પણ બધા પકડાઈ ગયા.\n\n  બીજા દિવસે બજારની વચ્ચે એ પાંચેયને પોલીસ લઈ આવ્યા અને થોડા ડંડા ફટકાર્યા એટલે એ સાચું બોલવા લાગે એમાંથી\u200B એક વ્યક્તિ ત્યાં ભેગા થયેલા માણસોને કહેવા લાગ્યો કે અમે લોકો ચોર છીએ અમે ચોરી નો માલ તે વાવમાં રાતે સંતાડવા આવતાં એટલે એવું ઈચ્છતા કે આ સમયે કોઈ ત્યાં ન આવે એટલે વાવમાં ભૂત થતું હોવાની વાત અમારા વડવાઓએ જ ફેલાવેલી. અમારા વડવાઓ પણ આ જ કામ કરતા એટલે એટલા વર્ષો પહેલાં એમણે આ વાત ફેલાવેલી અને દરેક માણસ ભૂતથી ડરતાં હોવાથી અમારી ફેલાવેલી વાતમાં વિશ્વાસ કરતા હતા એટલે સાંજ પછી એ રસ્તે કોઈ ન ફરકતું પણ આ છોકરાએ હિંમત કરી અને અમારો ભાંડો ફૂટી ગયો.\n\n     બધા લોકોએ\u200B રવિને ખૂબ શાબાશી આપી. ત્યારે રવિએ કહ્યું કે \" પહેલા તો મને પણ ડર લાગ્યો હતો, આવા શિયાળે પણ પસીનો આવી ગયેલો પણ નાની બેટરીના સાવ નહીંવત અજવાળે આ બધા કંઈક છૂપાવતા હોય તેવું લાગ્યું, મેં મનમાં વિચાર્યું કે ભૂત હોય તો તે બધા સાથે મળીને આમ કંઈ છૂપાવતા ન હોય નક્કી દાળમાં કંઈક કાળું છે એટલે મેં પોલીસને ફોન કરવાનું નક્કી કર્યું. પણ જો હું ત્યાંથી ફોન કરૂં તો આ લોકો મારો અવાજ સાંભળી જાય તો મને હાનિ પહોંચાડે કાં ભાગી જાય એટલે મેં વાવથી દૂર જઈને ફોન કર્યો અને પોલીસ આવતાં જ હું ત્યાં પહોંચી ગયો. કેમકે મારે લોકોના મનમાંથી ભૂતનો ભ્રમ કાઢવો હતો અને હવે બધાને સાચી વાતની ખબર પડી ગઈ છે એટલે ગમે તે સમયે લોકો ત્યાંથી આવ જા કરી શકશે સાથે સરકારને પણ વિનંતી કે વાવનું સમારકામ કરાવી એક ફરવા લાયક સ્થળ બનાવે.\"\n\n    થોડાં વર્ષો પછી રવિની હિંમતના કારણે એ વાવ લોકોને ફરવાલાયક સુંદર સ્થળ બની ગયું.",
      "duration": "3 mins",
      "category": "Horror"
    },
    {
      "title": "આકાશ ગંગા",
      "story_name": "અનંત આ બ્રહ્માંડમાં\n\nજગ બની ઘુમીયા કરું\n\nનિલગગનમાં એક તું\n\nહું તને શોધ્યા કરું...\n\nવિશાળતાથી ભરેલ આ બ્રહ્માડમાં અનેક રહસ્યો છૂપાયેલ છે...\n\nઆજ એક એવા રહસ્યની વાત કરીએ.\n\nવર્ષ 1971 ભારત પાકિસ્તાનનાં યુદ્ધના ભણકારા વાગી રહયા હતા.\n\nગુજરાત અને પાકિસ્તાનની બોર્ડર પર BSFના મેજર શ્રી રણજીતસિંહ ઓન ડ્યૂટી હતા.\n\nયુદ્ધના ભણકારા વચ્ચે એક સનસનીખેજ ખબર આવી. રેડિયો પર પ્રધાનમંત્રી ઈંદિરા ગાંધીએ જાહેરાત કરી કે યુદ્ધ માટે ગમે ત્યારે તૈયાર રહેજો. અને સેનાને સાબદા રહેવા સૂચન કર્યું. મેજર તરત જ આદેશનાં પાલન કરતા પોતાના સૈનિકોને લઈને પેટ્રોલિંગ માટે નીકળી પડ્યા આ કાળી અંધારી રાતમાં.\n\nઆ પેટ્રોલિંગના સમય દરમિયાન ચારે બાજુ ઘોર અંધકાર હતો. પરંતુ દેશસેવાની દાઝ લઈને નીકળેલા આ પરમ વીર સૈનિકોને આજે કોઈ પણ પ્રકારનો અંધારું નડતું ના હતું. નાનકડી બતી લઈને તેઓ નીકળી પડ્યા હતા.બસ પોતાની ડ્યુટી અને માતૃભારતી ભારત દેશનાં ખાતર ગમે તે કરવા તત્પર હતા. અમાસની રાત હતી અને ઘનઘોર અંધારામાં એ રણ વિસ્તારના ક્રીક વિસ્તારમાં હોડી લઈને પેટ્રોલિંગ કરવા નીકળી પડ્યા.પોતાના દસ સાથી સૈનિકોની ટુકડી લઈને પાકિસ્તાની જાસૂસોને પકડવા અને તેની ગતિવિધિ સમજવા હથિયારો લઈને નીકળી પડ્યા છે. આકાશમાં પણ આજે માત્ર અંધારું જ છવાયેલું છે કોણ જાણે આજે કેમ તારા પણ દેખાતા ન હતા એ એમને ખબર પડતી ન હતી. સૈનિકો પણ એકબીજા સાથે વાત કરીને નવી ઘટના અથવા નવું કંઈક અજુગતું બનવાની વિચારસરણી લઈને બેઠા હતા. ધીમે ધીમે હોડી કાદવ-કીચડ વાળા દરિયાઈ કિનારાથી થતી આગળ વધી રહી હતી. અચાનક જ આકાશમાં એક ખરતા તારાને જેમ એક લિસોટો થયો. પરંતુ આ લિસોટો લીલા વાદળી કલરનો હતો. આ જોઈને બધાને કંઈક અજુગતું લાગ્યું. રણજીતસિંહ પણ ચોંકી ઉઠયા એક તો દુશ્મનનાં વિમાન હુમલાનો ડર અને એમાં આકાશમાં આ પ્રકારની વિચિત્ર ઘટના ઘટવી એ અચંબિત કરે એવી બાબત હતી. પરંતુ થોડી જ વારમાં લગભગ સમગ્ર પ્રકાશ લીલા અને આછા વાદળી રંગનું થવા લાગ્યું. કંઈ કેટલાય સફેદ અને પીળા લિસોટા એમાં પડવા લાગ્યા.તારાઓ તો કે દેખાતા ન હતા જાણે કે આકાશમાં દિવાળીના આતશબાજી કરી હોય તેમ ચારે બાજુ તારા ખરતા હોય એવું લાગી રહ્યું હતું. એ બધા જ ડરી ને એક જગ્યાએ ઊભા રહી ગયા થોડી જ વારમાં એક મોટી માઓટ અવાજના ધડાકા સાથે ઉડતી રકાબી જેવુ યાન ત્યાંથી ખૂબ ઝડપથી પસાર થઈ ગયું.અને આકાશ આખું લીલું થઈ ગયું આ જોઈને બધાની આંખો અંજાઈ ગઈ, જાણે કે અંધાયા થઈ ગયા હોય એમ....બસ આખી રાત તેને કોઈ દેખાયું જ નહીં. એક સુરક્ષિત જગ્યાએ આવીને ઊભા રહી ગયા અને આખી રાત ત્યાં પસાર કરી. સવારે સૂર્યોદય થયો ત્યારે તેની આંખો ખુલી અને આછા પ્રકાશમાં પોતે દેખતા થયા. આ વાત તેણે યુનિટે જઈને બધાને કરી પણ ત્યાં કોઈને આ પ્રકારનો અહેસાસ થયેલો ન હતો અને માત્ર આ લોકોને જ આવો નજારો જોવા મળ્યો હતો. આજ સુધી આનો ઉકેલ કે આ ઘટનાનો કોયડાનો કોઈ ચોક્કસ જવાબ આપી શક્યું નથી. કેમ આકાશ લીલું અને ભૂરું થઈ ગયું હતું. તો પેલો ભયંકર અવાજ અને ઉડતી રકાબી જેવું ત્યાં શું હતું. અને આકાશમાં આટલા બધા ફટાકડાની જેમ તારો કેમ ખરતા હતા હજુ સુધી કોઈને ખબર નથી. આ વાતના લગભગ 30 વર્ષ પછી મેજર સાહેબ પોતાના સંતાનોનાં બાળકોને કહે છે ત્યારે એ લોકો પણ અચંબિત થઈ જાય છે. હજુ સુધી આ વાત કે ઘટનાની સરકાર કે કોઈ સંસ્થા તરફથી પણ આ વાતની કોઈ પુષ્ટિ મળી નથી.",
      "duration": "3 mins",
      "category": "Horror"
    },
    {
      "title": "રીટા",
      "story_name": "મનોજ અને વર્ષા ડ્રાઈવ કરીને આબુ જવા નીકળ્યાં હતા. ઘેરથી નીકળતાં મોડું થયું તો વર્ષા એ કહ્યું, આવતી કાલે જઈશું શું ઉતાવળ છે પણ મનોજના જિદ્દી સ્વભાવને લીધે વર્ષાની વાત અવગણી. સાંજના સાત વાગી ગયેલા. અંધારું થવા આવ્યું અને રસ્તા વચ્ચે કારનું ટાયર પંક્ચર થયું ! દૂરદૂર સુધી કોઈ માણસ દેખાતા ના હતા. મનોજે ટાયરના બોલ્ટ ખોલવાની કોશિશ કરી પણ એનાથી ખૂલ્યાં નહીં.બંને કારમાં બેસી રહ્યાં. કોઈની મદદની રાહ જોઈ રહ્યાં હતા. મોબાઈલનો ચાર્જ પણ ખતમ થઇ ગયો હતો.\n\n\n\nદૂરદૂરથી કોઈ આવતું હોય એવું લાગ્યું. જોયું તો એક સ્ત્રી સફેદ વસ્ત્ર પહેરીને આવી રહી હતી. વર્ષા તો ગભરાઈ ગઈ. પણ મનોજ નીચે ઉતરીને એને પૂછવા લાગ્યો કે નજીકમાં કોઈ મિકેનિકની દુકાન હોય અથવા ગેરેજ હોય તો એ બોલાવી લાવે. સ્ત્રીએ મીઠાં અવાજમાં કહ્યું કે કોઈ મિકેનિક તો નથી પણ જો તમને વાંધો ના હોય તો મારે ઘરે આવો તો મારા દીકરાને કહું તો આપને મદદ કરે.\n\n\n\nમનોજ તૈયાર થઇ ગયો પણ વર્ષાનું દિલ માનતું ના હતું. પણ મનોજ ક્યાં કોઈની વાત માને એમ હતો ? બંને એ સ્ત્રીની પાછળ પાછળ ચાલવા લાગ્યાં. ઘર નજીકમા જ હતું. એ સ્ત્રીએ ઘરનો દરવાજો ખોલ્યો કિચૂડડડ અવાજ આવ્યો. વર્ષા વધારે ગભરાઈ ગઈ. ત્રણે અંદર ગયા. સ્ત્રીએ બેસવા કહ્યું. અને અંદર ગઈ. થોડીવારમાં એ બહાર આવી તો એના હાથમાં ટૂલ બોક્સ હતું. એને કહ્યું કે દીકરો સૂઈ ગયો છે. પણ આપને કોઈ ટૂલ્સ જોઈતા હોય તો આમાંથી લઇ લો. મનોજ હવે મજબૂર થઇ ગયો એને એમ હતું કે એનો દીકરો મદદ કરશે. એ વાંકો વાળીને ટૂલ્સ જોવા લાગ્યો. અને વર્ષા ભયભીત બનીને ઘરનું નિરીક્ષણ કરી રહી હતી. અચાનક એ સ્ત્રી વાંકી વળી અને મનોજને ગળેથી પકડ્યો. એનો સુંદર ચહેરો ભયાનક બિહામણા ચહેરામાં ફેરવાઈ ગયો. અને મોટા મોટા દાંત બહાર આવી ગયા અને એ દાંત વડે મનોજના ગળાને ચૂસવા લાગી. વર્ષા આવક બનીને જોઈ રહેલી. પણ થોડીવારમાં બેહોશ થઇ ગઈ.\n\n\n\nજ્યારે એને હોશ આવ્યા ત્યારે એ એક પથ્થર ઉપર પડેલી હતી.એનું આખું શરીર દુઃખી રહ્યુ હતું. એને રાતનું સીન યાદ આવ્યું. એ જોરથી જોરથી રડવા લાગી, \"મનોજ, મનોજ. \" એક વૃદ્ધ માણસ ત્યાંથી પસાર થયો.એને પૂછ્યું શું થયું ? વર્ષાએ હકીકત બતાવી. પેલા વૃદ્ધે કહ્યું કે અહીં રીટા મેમનું ભૂત રહે છે. એ પુરુષોને છોડતી નથી અને સ્ત્રીઓને કાંઈ કરતી નથી. એનો પ્રેમી બેવફા નીકળ્યો જેથી એ આત્મહત્યા કરીને મરી ગઈ. પણ બિચારીને મરીને પણ ચેન ના મળ્યું અને આવી રીતે આવતા જતા દરેક પુરુષની જાન લઇ લે છે. હું તારી દયા ખાવા સિવાય કાંઈ ના કરી શકું. તું ઘરે જા હવે તારો મનોજ આ દુનિયામાં નથી રીટાએ એને અદ્ગશ્ય કરી નાખ્યો છે. આટલું કહી વૃદ્ધ જતો રહયો. વર્ષા વિચારતી રહી કે કાશ મનોજે મારી વાત માની હોત અને આજ ના નીકળ્યા હોત તો !",
      "duration": "3 mins",
      "category": "Horror"
    },
    {
      "title": "પ્રવાસ",
      "story_name": "બસમાં મોજ મસ્તી કરતા ગીતો ગાતા ગાતા. અમે એક ઘનઘોર જંગલનાં રસ્તેથી પસાર થઈ રહ્યા હતા. સૂરજ ઠળવાની તૈયારીમાં હતો. ધીમેધીમે, સાંજના કેસરીયા રંગોથી, આખું આકાશ ચિતરાઈ રહ્યું હતું. અમે જંગલની વચ્ચેના રસ્તા પરથી પસાર થઈ રહ્યા હોય, તેવું લાગી રહ્યું હતું. એવામાં જોરદાર ધળાકો થયો, ને બસ ઊભી રહી ગઈ. ' શું થયું હશે ? 'અમારા સૌના જીવ તાળવે ચોંટી ગયા.\n\n' હું નીચે ઉતરી જોવ છું. તમે કોઈ નીચે ઉતરતા નહીં.' પ્રોફેસર, કપિલ સચદેવ બોલ્યા. હવે સંધ્યા રાણી પણ, પોતાનો ઉજાસ સંકેલી રહી હતી. અંધારું વધારે ઘેરું બની રહ્યું હતું. સાથે ઝરમર વરસાદ વરસી રહ્યો હતો. કપિલ સરે, પોતાની બેગમાંથી ટોર્ચ કાઢી. ડ્રાયવરને સાથે આવવા ઈશારો કરતા, એ બન્ને બસની નીચે ઉતર્યા. \n\n' સાહેબ ! ટાયર પંચર નથી.'ડ્રાઈવરે બસના બધા ટાયર ચેક કરતા કહ્યું. \n\n\"તો! આ અવાજ શેનો હતો ? \"કપિલસરે, પ્રશ્નાર્થ નજરે જોતા કહ્યું.\n\n\"સાહેબ, આ જંગલ ભયાનક છે. અત્યારે અંધારું પણ થઈ ગયું. હવે અહીંયા જાજો વખત રહેવું યોગ્ય નથી. આપણે અહીંથી બને એટલા વહેલા નીકળી જવું જોઈએ. \"ડ્રાઈવરે કહ્યું.\n\n\"તું સાચું કહે છે. \"કપિલસર, ડ્રાયવરને બસ ચલવાનો ઈશારો કરતા બોલ્યા.\n\nડ્રાઈવરે બસ સ્ટાર્ટ કરવાનો ઘણો પ્રયત્ન કર્યો. પરંતુ બસ સ્ટાર્ટ થવાનું નામ નહોતી લેતી. \"એકાએક બસને શું થયું ? \"ડ્રાઈવર મનમાં\u200C બબડયો.\n\n \"શું વાત છે ? તું બસ ચાલુ કેમ નથી કરતો ? કપિલસર, ડ્રાઈવર પાસે જઈને બોલ્યા.\n\n\"સાહેબ,બસ ચાલુ થઈ રહી નથી. સાહેબ, આ જંગલમાં અત્યારે કોઈની મદદ નહીં મળે ? \"ડ્રાઈવરે સવાલ કર્યો.\n\n\"અત્યારે કોણ મદદ કરવા આવે !, વરસાદ પણ વધી રહ્યો છે. ને અત્યારે વન્ય પ્રાણીઓનો ખતરો પણ માથે મંડરાઈ રહ્યો છે. \"કપિલસરે ચિંતા વ્યક્ત કરતા કહ્યું.\n\n   ઘનઘોર જંગલ, ને એમાંય વરસતો વરસાદ, ક્યાં જવું ? અમે તો બસના બારી, દરવાજા બંધ કરી. પોતપોતાની સીટ પર, લપાઈને બેસી ગયા. બારીમાંથી બહારનું દ્ર્શ્ય ભયંકર જણાઈ રહ્યું હતું. એવામાં બસ જોરજોરથી હલવા લાગી. અમે ચીસો પાડી ઉઠ્યા. કપિલસરે, અમને શાંતિથી બેસવા કહ્યું. ને પોતે બસના પાછળના કાંચમાંથી જોવા લાગ્યા. બહાર ધૂંધળી માનવ આકૃતિ દેખાઈ. બસ ચકડોળની માફક હિલોળા રહી હતી. પેલી આકૃતિ. અમારી બસની નજીક આવી ઊભી રહી. ત્યાં વીજળી ચમકી. એ અંજવાળામાં, પેલી આકૃતિ સાફ દેખાઈ આવી. અમારી ચીસ નીકળી ગઈ. અમને ચીસો પાડતા જોઈ કપિલસર, અમારી વચ્ચે આવી સિટને કચકચાવી પકડીને ઊભા રહ્યા.\n\n\"તમે, ડરો નહીં. હિંમતથી કામ લો. લાગે છે. આપણે કોઈ મોટી મુસીબતમાં મુકાઈ ચૂક્યા છીએ. આનો સામનો હિંમતથી કરવો પડશે. ડરતા નહીં. બધા એકબીજા સાથે રહેજો. \"કપિલસરે, કહ્યું.\n\n\"પેલી આકૃતિ !! સર એ શું હશે ? \"રોનકે, પેલી ભયાનક દેખાતી આકૃતિ સામે હાથ લંબાવતા કહ્યું.\n\nઅમારી વાતો સાંભળી, ડ્રાઈવર પણ, મહા પરાણે સિટોને પકડતો પકડતો અમારી પાસે આવી ઊભો. એણે બારીના કાંચમાંથી એ આકૃતિને નીરખી જોઈ. બહાર ધોધમાર વરસાદ,ને એમાંય હવેતો વીજળીના કળાકાં વાતાવરણને વધારે ભયંકર બનાવી રહ્યા હતા.\n\n\"એ અડધું શરીર માનવને, અડધું વાનર, વિચિત્ર જાનવર છે. આ કોઈ પ્રેત હોય એવું લાગે છે. નહીંતર બસ આટલી ઉછળે નહીં. કોઈ આસુરી શક્તિ હોય એવું લાગે.\"ડ્રાઈવરે, પેલા જાનવરને જોઈ તર્ક લગાવતા કહ્યું.\n\n\"સર અહીંયા જુઓ એવા જાનવરો તો આહિયાં પણ છે. એ જ, બસને આમતેમ ડોલાવી રહ્યા છે. \"પાછળની સીટ પર બેસેલા વિદ્યાર્થીઓ બોલ્યા.\n\n  હવે અમે મૂંઝાયા, ક્યાં જવું. બસની બહાર પણ નીકળી નહોતા શકતા. એવામાં પેલી ભયંકર આકૃતિએ બસના દરવાજા પર હાથ પછાડવાનું શરૂ કર્યું. લાગ્યું કે હમણાં દરવાજાના કાંચને તોડીને, એ અંદર ઘુસી જશે.\n\n   કપિલસરે, તેની આંખોમાં ટોર્ચની લાઈટ મારી. પેલી આકૃતિ ટોર્ચના પ્રકાશને, સહન ના કરી શકી. એણે સામી ત્રાડો પાડી. બસની બહાર પડેલા પથ્થર વડે, કાચને તોડી નાખ્યો. દરવાજો ખોલીને, એ બધા અર્ધ માનવ શરીરો, વારાફરતે, બસની અંદર પ્રવેશ્યા.\n\n   હવે બસ એકદમ શાંત પડી ગઈ હોય એમ. સ્થિર ઊભી રહી ગઈ. પેલા સાત અર્ધમાનવ શરીરો અમારી એકદમ નજીક આવી ઊભા. અમે ડરના માર્યા એક બીજાના હાથ પકડી લીધા. સીટ પર ટૂંટિયું વાળીને, મો છૂપાવી.આંખો બંધ કરી બેસી ગયા. પેલા ભયાનક અર્ધ માનવ શરીરો અમારી પાસે આવી અમને વરાફરતી સૂંઘવા લાગ્યા. અમારા હૃદય જાણે ધબકતા બંધ થઈ ગયા હોય એવું લાગ્યું. મોત સામે દેખાઈ રહ્યું હતું. કપિલ સર, અને ડ્રાઈવરે હિંમત એકઠી કરી. \n\n   કપિલ સર, ધીમા પગલે, ડ્રાઈવરની સીટ પાસે ગયા. સીટ પાસે રાખેલો ફાયર સ્પ્રેને લઈ આવ્યા.\n\n\"બાળકો,તમારા નાકને કપડા વડે ઠાંકી દો. ને આંખો ખોલશો નહીં. \"કપિલ સરે બૂમ પાડી કહ્યું.\n\nકપિલ સરનો અવાજ સાંભળી, પેલા સાતેય અર્ધ માનવોએ, કપિલ સર તરફ ત્રાટક્વા પોતાના પગ ઉપાડ્યા. કપિલ સરે એકી સાથે સાતેયની આંખોમાં સ્પ્રે છાંટ્યો. એ અર્ધમાનવોની આંખોમાં બળતરા, થવા લાગી. ને એ અર્ધમાનવો બળતરાંના કારણે ચીસો પાડતા ત્યાંથી ભાગી છૂટયા.\n\nઅમે રાહતનો શ્વાસ લીધો. ડ્રાઈવરે બસ ચાલુ કરવા ફરી પ્રયત્ન કર્યો. ડ્રાઈવરે એક બે વખત, ચાવી ફેરવી,અમારા આશ્ચર્ય વચ્ચે બસ ચાલુ થઈ ગઈ. અમારા ચહેરા પર ખુશીની લહેર ફરી વળી.\n\n  ડ્રાઈવરે એ ધોધમાર વરસાદમાં પણ,બસને પૂર ઝડપે દોડતી કરી. દરવાજાના તૂટેલા કાચમાંથી વરસાદનું પાણી બસની અંદર આવી રહ્યું હતું. જંગલોના રસ્તામાંથી પસાર થતાં, આગળ ચાલી રહી હતી.\n\nએ ડરાવની ભયંકર, રાત પસાર થઈ. વરસાદ પણ હવે વરસતો બંધ થઈ ગયો. ડ્રાઈવરે એક ગામ આવતા ત્યાં બસને રોકી. બસની નીચે ઉતરી. અમે જમીન પર બેસી ગયા. ગામના ઝાડની નીચે. બે ત્રણ ભાભલાઓ બેઠા હતા. કપિલસર, તેની નજીક ગયા અને અહીંયાથી બહાર નીકળવાનો રસ્તો પૂછવા લાગ્યા. સાથે અને રાતે બનેલ ઘટનાં કહી.\n\nકપિલસરની વાત સાંભળી. એક ભાભાએ કહ્યું. \"ભાઈ નસીબદાર છો. કે બચી ગયા. એ ઈલાકામાં રાતના સમયે કોઈ નથી જતું. જાય એ જીવતું પાછું નથી આવતું. હવે ફરી રાત પડે તે પહેલા અહીંયાથી નીકળી જાવ.\n\nઅમે એ લોકોની વાત સાંભળી રહ્યા હતા. અમારા શરીરમાં કંપારી છૂટી ગઈ. કપિલસરે અમને બસમાં બેસવાનું કહ્યું. ને ડ્રાઈવરે બસ ફરી હંકારી. અમે રાત પહેલા અમારા શહેર પહોંચ્યા. અમે તો પ્રવાસમાં મજા કરવા ગયેલા. પરંતુ આ મજા તો માથે પડી. એ ભયાનક અને અકલ્પનીય રાત, યાદ આવતા આજે પણ રુંવાડા ઊભા કરી દે છે.   ",
      "duration": "4 mins",
      "category": "Horror"
    },
    {
      "title": "ભૂતિયા બંગલો",
      "story_name": "કોટા રાજસ્થાનમાં એક બંગલો હતો. બંગલો બહુ જ જૂના જમાનામાં બંધાયેલો હતો. પાછલાં અઢાર વર્ષોથી તેમાં કોઈપણ રહેતું ન હતું. ઈચ્છા હોવા છતાં પણ તેમાં કોઈ રહી શકતું ન હતું. અજિતસિંહને જ્યારે આ બંગલા વિશે ખબર પડી તો તેણે નક્કી કરી લીધું કે આનું રહસ્ય જાણીને જ રહેશે, કેમ લોકો બંગલામાં રહી શકતા નથી ? મજબૂત ઈચ્છાશક્તિની સાથે તેણે બંગલામાં રહેવાની પૂરી તૈયારી કરી લીધી. જ્યારે તેણે બંગલાની તરફ પગરણ માંડયાં તો બંગલાના મુખ્ય દ્વાર પર એક અજાણ્યા માણસે તેને રોકી લીધો ને કહ્યું, ‘સાંભળો ભાઈ, અજિત તેને જોઈને ત્યાં જ ઊભો રહી ગયો. તે અજાણ્યો માણસ તેની નજીક જઈને બોલ્યો, ‘ક્યાં જઈ રહ્યા છો ?’ ‘તમે કોણ ?’ અજિતે જવાબ આપવાના બદલે તેને સામે પ્રશ્ન કર્યો. ‘મારું નામ અર્જુનસિંહ છે.’ હું અહીંયાં બાજુમાં જ રહું છું. તમે મારા સવાલનો જવાબ ન આપ્યો. હું બંગલામાં જઈ રહ્યો છું.\n\nઅજિતે કહ્યું વાસ્તવમાં આ બંગલામાં જનાર દરેક વ્યક્તિનો જીવ જોખમમાં આવી જાય છે, કાં તો તે મરી જાય છે અથવા જીવ બચાવીને તાબડતોડ ભાગી જાય છે તમે આ બંગલામાં ન જાવ. મારી વાત માનીને તમારા ઘરે પાછા જતા રહો. મેં તમને કહ્યું કે આ બંગલામાં જવું તમારા જીવનને ખતરા રૂપ છે. હા, એ તો બરાબર, પરંતુ ખતરો શું છે, જે બધા લોકોનો જીવ જતો રહે છે ? આના વિશે કંઈ પણ કહેવું યોગ્ય નથી. પણ કેમ ? કારણ કે આનું રહસ્ય તો આજ સુધી કોઈને પણ જાણવા મળ્યું નથી. જ્યાં સુધી મને ખ્યાલ છે કે આ બંગલામાં ભૂત રહે છે સાચે ? અજિત ખુશ થઈને બોલ્યો, જાણે તેને તો બહુ મોટી લોટરી લાગી ગઈ. અર્જુનને તેની ખુશી જોઈને નવાઈ લાગી. તે ગંભીરતાથી બોલ્યો, તમે કેમ આટલા બધા ખુશ થઈ ગયા. તમને તો ભૂતનું નામ સાંભળીને બીક લાગવી જોઈએ. તમે સાચું કહો છો પરંતુ તમે નથી જાણતા કે હું ભૂતોમાં બહુ જ દિલચશ્પી રાખું છું. તે પ્રસન્નતાપૂર્ણ સ્વરમાં બોલ્યો, ‘જો આ બંગલામાં ભૂત હોય તો હું જરૂર આ બંગલામાં જઈશ અને તે બંગલામાં જતો રહ્યો. અજિતે પોતાની બેગ એક બાજુ રાખીને તે ડ્રોઇંગરૂમમાં સોફા ઉપર બેસી ગયો. તેણે ત્યાં જ બેસીને બે-ત્રણ દારૂના પેગ પીધા. ત્યાં જ અચાનક રૂમમાં જે આઠ લાઈટના બલ્બ હતા તેમાંથી એક બલ્બ ચાલુ-બંધ થવા લાગ્યો. અજિતે તેની ઉપર ધ્યાન ન આપ્યું. અચાનક બીજો બલ્બ પણ ચાલુ-બંધ થવા લાગ્યો અને એક પછી એક બધા જ બલ્બ ચાલુ-બંધ ચાલુ-બંધ થવા લાગ્યા અજિત આ દૃશ્ય જોઈને પોતાની જગ્યા ઉપરથી ઊભો થઈ ગયો અને પૂર્ણ રૂપે સાવચેત થઈ ગયો અને અચાનક તેની સામે એક નાનકડું ટેબલ હવામાં ઊડવા લાગ્યું. તે લગભગ છ ફૂટ ઉપર ગયું અને પછી એકદમ જોરજોરથી ગોળ ગોળ ફરવા લાગ્યું. ટેબલને ગોળ ફરત તે જોઈ જ રહ્યો અને પછી ટેબલ અચાનક અજિતની તરફ આવવા લાગ્યું. આ જોઈને અજિતે તરત જ પોતાની જગ્યા બદલી લીધી. તે એક બાજુ જતા બચી ગયો અને ટેબલ એ જ જગ્યાએ આવીને પડયું જ્યાં થોડીક વાર પહેલાં અજિત ઊભો હતો. ટેબલ નીચે પડતા જ તૂટી ગયું. અજિતને હજુ કાંઈ સમજાય તે પહેલાં જ સોફાની સીટ તીવ્રતાથી તેની તરફ આગળ વધી તે ઝડપથી ઊભો થયો ને એક મોટો કૂદકો મારીને પાછી જગ્યા બદલી લીધી. સોફો દીવાલની જોડે અથડાયો. પછી બીજો સોફો તેની જગ્યાએથી હવામાં ઊડીને અજિતની તરફ આગળ વધ્યો તે ઝડપથી નીચે બેસી ગયો આથી સોફો તેના ઉપરથી પસાર થઈ ગયો અને અજિત બચી ગયો પછી અચાનક બધું શાંત થઈ ગયું અજિતે ચારેબાજુ સતર્કતાથી જોયું. પછી મોટા અવાજે બોલ્યો, ‘તું જે પણ હોય, સામે આવીને વાત કર.’ ત્યાં જ એક પડછાયો તેની સામે આવી ગયો. અજિત પડછાયાને જોઈને બોલ્યો, ‘કોણ છે તું ? ‘ ‘તારું મૃત્યુ’ પરંતુ તું કેમ જાતે મારવા ઈચ્છે છે ? તારી ભૂલના કારણે ! કઈ ભૂલ ? આ બંગલામાં આવવાની, પરંતુ તું કેમ કોઈને આ બંગલામાં રહેવા નથી દેતો ?’ કારણ કે હું કોઈ પણ રીતે આ બંગલાને સુખી જોઈ નથી શકતો.’ પરંતુ કેમ ? પેલાએ કહ્યું, ‘આજથી અઢાર વર્ષ પહેલાં આ બંગલાના માલિકે મને અહીંયાં જ મારી નાંખ્યો હતો. મારી કોઈ ભૂલ ન હતી. આના કારણે જ મારો આત્મા આ બંગલામાં ભૂત બનીને ભટક્યા કરે છે. હું કોઈને પણ આ બંગલામાં રહેવા નહીં દઉં, કારણ કે આ બંગલામાં મારું ખૂન થયું હતું આથી આ બંગલામાં એ દરેક વ્યક્તિનું મૃત્યુ થશે જે આમાં રહેવા આવશે.’ ‘હું તારા અસલી રૂપમાં તને જોવા માગું છું.’ અજિતે કહ્યું ‘તને મારી નાંખતા પહેલાં હું તારી આ ઈચ્છા જરૂર પૂરી કરીશ.’ અને ત્યાં જ તેની આંખોની સામે ઊભેલા પડછાયાએ એક બહુ જ ભયંકર-ડરામણું રૂપ લઈ લીધું. એટલું બધું ભયંકર હતું કે એક ક્ષણ માટે તો અજિત પણ ડરી ગયો હતો, પરંતુ બીજી જ ક્ષણે તેણે પોતાની જાત ઉપર નિયંત્રણ મેળવી લીધું. પછી તેણે ધીમે રહીને પેન્ટના ખિસ્સામાંથી સફેદ પાઉડર મુઠ્ઠી ભરીને કાઢયો અને પછી પેલા ભૂતની ઉપર તે પાઉડર છાંટી દીધો. આ પાઉડર ભૂતની ઉપર પડતાં જ તેની અંદર આગની જ્વાળા ઊઠવા લાગી. ભૂત જોરજોરથી ચીસો પાડવા લાગ્યું અને ધીમેધીમે પેલું ભૂત ત્યાં જ સળગી ગયું. અજિતે છેવટે નિરાંતનો શ્વાસ લીધો અને પછી તે શાંતિથી સૂઈ ગયો. બીજા દિવસે સવારે તે બંગલામાંથી હેમખેમ બહાર આવ્યો. તેને જીવતો જોઈને અર્જુનને નવાઈ લાગી. અજિતે તેને રાત્રે બનેલ આખી ઘટના જણાવી અને કહ્યું કે હવે આ બંગલો ભૂતિયા બંગલો રહ્યો નથી.",
      "duration": "4 mins",
      "category": "Horror"
    },
    {
      "title": "ભય",
      "story_name": "મને આજે પણ બરાબર યાદ છે. અમાસની એ અંધકારમય રાત્રી ! ચારે તરફથી આવતો બિહામણો અવાજ. અમારી ગાડી પાછળ કોઇ ખૂબ જ ઝડપથી દોડી રહયું હોય, એવો મનમાં થતો આભાસ. એક પાંદડાના હલવાથી પણ અમારા સૌના ઘબકારાં વધી જતાં હતાં. મેં અવિનાશનો હાથ મજબૂત પકડયો. \n\n\"અવિનાશ ન..હીં. મને બહુ જ બીક લાગે છે. મન અજીબ ભય અનુભવે છે.\"\n\nત્યાં તો કોઈ સ્ત્રીની ચીસો અને રડવાનો અવાજ સંભળાયો ! કાળા કપડાં અને એનાથી વધુ ભયાનક ધોર કાળું શરીર ! જેમને રાત્રે તો શું દિવસે પણ જોતા ભય લાગે, એવા તાંત્રિક પોતાની પાસે રહેલી લાકડીથી કોઇ સ્ત્રીનું વળગણ ઉતારી રહ્યા હતા. તાંત્રિકે મેલી વિદ્યાથી આસપાસ ઘૂમાડો કર્યો. પેલી સ્ત્રી રડીને બેભાન જેવી થઇ ગઈ. તાંત્રિકે એના પરિવારજનોને બીજી અમાસે ફરી આવવા કહ્યું !\n\n\"બાબાજી કી જય હો, બાબાજી કી જય હો\" કહેતો, એ સ્ત્રીનો પરિવાર ત્યાંથી રવાના થયો. \n\nમારા સાસુ સસરા તાંત્રિક બાબા પાસે આગળ વધ્યા. \n\n\"બોલ કેટલા દાણાં પાડુ ?\"\n\n\"બાર.\" મારા સાસુએ કહ્યું.\n\nતાંત્રિકે જાદૂઈ છડી પર તથા દાણાં પર ફૂંક મારી હાથમાંથી આસરે થોડા દાણા ફેંકયા અને અવિનાશને એ દાણા ગણવાં કહ્યા. સૌના આશ્ચય વચ્ચે તે બાર જ હતા ! \n\n\"બોલો શું જોઈએ ?\"\n\n\"બાબા લગ્નના તેર વર્ષ થયાં, ઘણી દવાઓ પણ કરાવી છતા પિતા બનવાનું સુખ નથી મળ્યું.\"\n\n\"કયાં છે તારી સ્ત્રી ?\"\n\nમારી સાસુએ મને જોરથી ધકકો માર્યો. હું એ તાંત્રિકની નજીક જઇ પહોંચી.\n\n\"સુંદર નારી ! આ સુંદર નારી પર તો કોઈનો કાળો પડછાયો છે.\"\n\n તેમણે મારા માથા પરથી એક શ્રીફળ આેવારીને ફોડયું. શ્રીફળમાંથી લોહી જેવું કંઇક નીકળ્યું. અમે બધા ગભરાયા. \n\n\"મેં નજર તો ઉતારી દીધી છે પણ એ મેલી આત્મા ફરી એનો કાળો પડછાયો પાડશે એટલે તમારે સવા મહિના સુધી એને અહીં લાવવી પડશે. મારે એની પર એકાંતમા થોડા મંત્રોચ્ચાર અને વિઘિ કરવા પડશે. આટલું કરશો એટલે ચોકકસ પારણા બંધાશે.\"\n\nઅમારું કુટુંબ ભણેલું ગણેલું હોવા છતાં બાબાનો જય જયકાર કરતું ત્યાંથી નીકળ્યું ! આજે મને પ્રથમ વખત વાંઝિયાપણું અભિશાપ સમાન લાગ્યું ! મનમાં અજીબ ડર લાગતો હતો. શું સાચે મને કોઇની નજર લાગી હતી ? \n\nબીજા દિવસે અવિનાશ મને મારા સાસુ સસરાના કહેવાથી ફરી એ તાંત્રિક પાસે લઇ ગયાં. મેં જોયું કે, લોકો પોતાની અલગઅલગ સમસ્યાઓ લઇ ત્યા આવતાં હતા. મને કશું યોગ્ય નહતુ લાગતું. ત્યાં તો મારા જેવી બીજી એક અભાગણ સંતાન સુખ માટે આવી.\n\nઅવિનાશે કહ્યું, \"જો તારી સાથે વિધિ કરાવવા આ બેન પણ આવશે તેથી બહુ ચિંતા ના કરીશ.\" \n\nથોડીવારે બાબાનો એક શિષ્ય મને અંઘકારમય આેરડામાં લઇ ગયો.તાંત્રિકબાબા ત્યાં મંત્રોચ્ચાર કરતા હતાં. હું એમની સામે બેઠી.અચાનક ખૂબ જ ધૂમાડો થયો અને પછી મને કશું યાદ નથી ! હું ઊઠી ત્યારે થોડા ચક્કર આવતા હતા. મને કશું જ ગમતું નહતુ. આવું સવા મહિના સુધી ચાલ્યું. \n\nશરીર અને મન અસહ્ય પીડાં અનુભવતા હતા. આજે તાંત્રિક પાસે જવાનો છેલ્લો દિવસ હતો. બાબા પાસે અમે પહોચ્યા તે દિવસે વિઘિ રોજ કરતા વધુ ચાલી. ઘરે પહોંચતા સુધી મારી તબિયત વધુ બગડી. હું બેભાન થઇ ગઇ.જયારે ભાનમાં આવી ત્યારે અવિનાશ તથા પરિવારજનો ખૂબ જ ખુશ હતા. અવિનાશે મને કહ્યું, હું મા બનવાની છું. મારી આંખો માંથી પણ હર્ષના આંસુ છલકાયા !\n\nતો શું એ તાંત્રિકબાબા સાચે ચમત્કારિકબાબા હતા ? કે કોઈ જાદુગર હતા ?  મારી વેરાન દુનિયામાં જાણે ચમત્કાર થયો.સમય પસાર થતો ગયો.ઘરમાં સૌ પોતાના કૂળદીપકની આવવાની ખુશીમાં ખુશ હતા.બધા મને પણ ખૂબ સાચવવા લાગ્યા. \n\nએક દિવસ એ રસ્તેથી પસાર થતા મને થયું લાવ બાબાને પગે પડતી આવું.સંધ્યાની વિદાય તથા રાત્રીનું આગમન થઇ રહ્યું હતું. મેં ચારે તરફ નજર કરી પણ કોઇ ન દેખાવાથી હું આગળ વધી. ત્યાં મને એક ભોંયરા જેવું દેખાયું. હું હિંમત કરી આગળ વધી તો મારા આશ્ચર્ય વચ્ચે ત્યાં બાબાના શિષ્યો શ્રીફળમાં નાનકડું કાણું કરી અંદર ચુંદડી તથા કોઇ કેમિકલ ઉમેરી શ્રીફળ બંધ કરતા હતા ! હું દબાતા પગલે આગળ વધી. મારો ભય વધતો જતો હતો. એ અંધારિયા રૂમનું દ્રશ્ય જોઈને મારા પગ તળેથી જમીન સરકી ગઇ ! ત્યાં તાંત્રિક બાબા તથા તેમના કેટલાક માનિતા શિષ્યો કોઇ સ્ત્રીને ઇંજેક્શન આપી હિપનોટાઇસ કરી શરીર સંબંધ બાંધતા હતા. મારો હાથ મારા પેટ પર ગયો. તો શું મારી સાથે પણ... એક કારમી ચીસ મારા હૃદયમાંથી નીકળી ! હું વીજળી વેગે ત્યાંથી ભાગી.\n\n\"સ... ર... સર.પ્લીઝ મારી સાથે ચાલો.\"મેં રડતાં રડતાં પોલીસ સ્ટેશનમાં ફરિયાદ નોંધાવી.\n\nપોલિસે તરત જ ત્યાં તપાસ કરી. લોકોને ઠગનારા તથા યુવતીઓનો બળાત્કાર કરનારા ઢોંગી તાંત્રિકના આખા રેકેટને પોલીસે પકડ્યું. મેં પણ એ તાંત્રિકને મારી જિંદગી બગાડવા બદલ ઢોર માર માર્યો. મારી આંખોમાંથી અશ્રુધારા સતત વહી રહી હતી. \n\nપૌત્મોરહમાં અંધ બનેલા મારા સાસુસસરા તથા મને આવા તાંત્રિકના હાથમાં સોંપનારા મારા પતિ અવિનાશ વિરુધ્ધ પણ મેં ફરિયાદ નોંધાવી. મારી જેમ બીજું કોઇ અંધશ્રદ્ધાનો કે જાદૂનો ભોગ ના બને તે માટે હું ચમત્કાર કે વિજ્ઞાન ! તથા શ્રધ્ધા,અંધશ્રધ્ધાના વિષય પર જાગૃતિ અભિયાન ચલાવવા લાગી.\n\n",
      "duration": "4 mins",
      "category": "Horror"
    },
    {
      "title": "ભૂતની પોલ",
      "story_name": "ભારત આઝાદ થયું ત્યારે ગામડાની સ્થિતિ બહુ કંગાળ. કોઈના ઘરમાં ભાગ્યે જ 50-100 રૂપિયા રોકડા મળી આવે. 1950-60 ના દાયકામાં નાનડિયાનાં મોટા ભાગના ઘર નળિયા વાળા. ઘર એટલે માટીની કાચી દીવાલ, બાવળના લાકડાના માપ સાઈઝ વગરના બારી બારણાં ને દીવાલો ઊંટની જેમ વાંકીચૂકી. ઘરમાં ઢોર પણ બંધાય ને ખેતીનો સામાન, ઢોરનો ચારો ને ફળિયામાં ઢોલિયા પડ્યા હોય. ઘર એટલે મોટો ઓરડો ને ઉપર નળિયા. બજારની દૂકાનો પણ લગભગ આવી જ. નળિયા ગોઠવવા દીવાલો ઉપર લાંબા જાડા લાકડા ગોઠવ્યા હોય, મુખ્ય લાકડાને જેને આડસર કહેવાય, તેની વચ્ચે ઘરની મધ્યમાં ટેકા માટે ઉભો થાંભલો હોય. જાડા લાકડાની ઉપર આડા નાના લાકડા ને ડાળીઓ ગોઠવી તેની ઉપર લાઈનબંધ નળિયા ગોઠવ્યા હોય.  \n\n\n\nનાનડિયા નવાબનું ગામ. ખેતીની પેદાશનો ત્રીજો ભાગ નવાબ ટેક્સ પેટે લઇ જાય. અત્યારે ઓનલાઇન ટેક્સ ભરનારને ત્યારની ટેક્સ ઉઘરાવવાની પદ્ધતિ જાણીને નવાઈ લાગશે. ગામની ફરતે કાંટાની વાળ. ગામની અંદર આવવાનો એક જ રસ્તો જ્યાં નવાબના માણસો ટેક્સ ઉઘરાવવા ઉભા રહે. ત્યારના ગામડામાં આવક માત્ર ખેતીની જ. ખેતીની જે કંઈ પેદાશ થાય તે ગામમાં ગાડાથી કે જાતે ઉપાડીને લાવવાની. ગામના ઝાંપે માલ લઇને નીકળે એટલે દરબારના માણસો ત્રીજો ભાગ લઈને જ ખેડૂતને ગામમાં પ્રવેશ આપે ને એનો કોઈ હિસાબ કિતાબ નહિ કે ના મળે એની પહોંચ.\n\n\n\nગામમાં બહુ થોડા ખેડૂત સુખી બાકી બધા ખાતાંપીતા. ઠીકઠીક મોટા ખેડૂત પોતાના ખેતરનું ને ઢોરઢાંખરનું કામ કરવા સાથી રાખે. સાથી 24 કલાક ખેડૂતના ઘરે જ રહે. સવાર સાંજ ઢોરનું વાસીદું, પાણી પાવાનું, ચારો નાખવાનું કામ કરી શિરામણ કરી ખેતરે જાય. સાંજ સુધી ખેતરનું કામ કરે ને ખેડૂત સાથીને બપોરે ભાટ આપી આવે. સાંજે ખેતીનું કામ કરી, સાથે ઢોર માટે ચારો લાવવાનો ને ખેતીની પેદાશ થઇ હોય તે ગાડામાં નાખી લાવવાની. સાંજે વાળું પાણી કરી ઢોરને નીરણ નાખી ઢોર બાંધવાની કોઢ કે ડેલે સૂઈ જવાનું. મારા પિતા અમારા એક કુટુંબી કાકીને ત્યાં સાથી તરીકે કામ કરે. સાથીનો વાર્ષિક કરાર હોય, ધૂળેટીથી આવતી હોળી સુધીનો. વર્ષનું મહેનતાણું રૂપિયા છસો, બે જોડી કપડાં, પગરખાં ને જમવાનું ખેડૂતને ત્યાં જ.\n\n\n\nકચરભાઈની જુવાની, ત્રીસેક વરસની ઉમર. નવા નવા સાથી તરીકે રહ્યા ત્યારે 'જવી મા' જે એમના નજીકના કાકી થાય તેમણે ચેતવ્યા કે આપણે ડેલે ભૂત થાય છે એટલે તારે ડેલે ઢોરને નીરણ નાખી સુવાનું ઘરે જ. મારા પિતા કહે ભૂત બ્રૂત હોય નહિ, એ તો તૂત હોય ને ભૂત હોય તો મારે જોવું છે. કાકીએ બહુ કહ્યું પણ મારા પિતાએ હઠ પકડી કે મારે ભૂત જોવું જ નથી પણ પકડવું છે. પેલે દિવસે ડેલે ઢોરને નીરણ નાખી ને ખાટલે સુવા જાય ત્યાં અવાજ આવ્યો ભૂત જેવો જ હુ. હુ હુ. હુ હુ. હુ હું. પિતાને અમે બાપુજી કહેતા, તેમણે ગભરાયા વગર પોતાનું ફાળિયું છોડીને ખાટલામાં સુતેલા ભૂતને બાંધી દીધું. ભૂતે છૂટવા બહુ કોશિશ કરી, પણ કંઈ મેળ ના પડ્યો એટલે બોલ્યો કચરાભાઈ મને છોડી દ્યો હું કરસંગ છું. કરસંગે પોતે કઈ જ્ઞાતિનો છે તે પણ કીધું. પણ અત્યારે તો કોઈ જ્ઞાતિનું વાર્તામાં નામ લખો તો આખી જ્ઞાતિ તૂટી પડે એટલે એટલે એવું લખવાનું ટાળવું પડે છે. જોકે કોઈ જ્ઞાતિ કે કુટુંબમાં એક માણસ ખરાબ હોય તો કાંઈ આખી જ્ઞાતિ ખરાબ હોતી નથી. કચરબાપાએ કરસંગને પછેડીથી બાંધી દીધો ને ગામના પોલીસ પટેલને બોલાવી પકડાવી દીધો.\n\n\n\nગામમાં પટેલ સિવાયના વસવાયાં કહેવાય. નાનડિયા ગામમાં એક વસવાયાં ભાઈ રહે જેનું નામ કરસન્ગ. કરસન્ગ કામનો તો ચોર પણ રાતનો એનો ધંધો પણ ચોરીનો. રોજ રાતે આવી ને 'જવી મા' ને ડેલે સુઈ જાય. મોકો મળે એટલે ગામમાં ચોરીનો ખેલ પાડે. પોલીસ પટેલે ભૂતની ઉલટતપાસ કરી તો ગામની કેટલી બધી ચોરીનો હિસાબ મળી ગયો. કરસંગ ગામમાં રહે એટલે કોણ પૈસાપાત્ર છે અને કોનું ઘર ક્યાં છે ને કેવું છે તેની રેકી કરે. રાત પડે એટલે ઘરની ઉપર ચડી વચ્ચેથી નળીયા ઉખાડી જ્યાં થાંભલો હોય ત્યાંથી ઘરમાં નીચે ઉતરે. એને ચોરી કરી ભાગવાની કોઈ ઉતાવળ નહિ. જો ઘરમાં ચોરી કરતો હોય તો, રસોડામાં ભજીયા બનાવી ખાય, સંડાસ પાણી કરે ને પછી અગાઉ ચોરી ના માળના પોટલાં તૈયાર કર્યાં હોય તે થાંભલેથી ઉપર ચડી લેતો જાય. ઉખાડેલા નળીયા સરખો કરી કોઈના ડેલે સુઈ જાય. પછી તો પંથકમાં આવી ચોરીની પેટર્ન હોય તો ચોર કરસંગ જ હોય એવું પોલીસ માનતી ને ખરેખર એવું જ હોય. કરસંગ ચોરી કરે એટલે ત્યાં નાસ્તો કરે ને સંડાસ જાય. પછી તો એણે ગામ છોડી દીધું, ને 30-35 વર્ષ પછી એક દિવસ સોંરાષ્ટ્રનુ છાપું વાંચ્યું તો ગીરમાં એક ગામમાં એવી ચોરી થઈ એમાં કરસંગનું જ નામ હતું. મતલબ કે 40-50 વર્ષ પછી પણ કરસંગ ઘરડો થયા પછી પણ સાર્થક કરતો હતો કે વાંદરો ઘરડો થાય પણ ગુલાંટ ના ભૂલે.",
      "duration": "4 mins",
      "category": "Horror"
    },
    {
      "title": "વડલો",
      "story_name": "મિત્રો, આપણે નાનેથી મોટા થયાં એ દરમ્યાન આપણે ઘણી લોકવાર્તાઓ સાંભળેલ હોય છે, અમુક લોકો ક્યારેક પોતાની જિજ્ઞાસાને વશ થઈને એ લોકવાર્તાની ખરાઈ કરવાં માટેની પણ ઈચ્છા ધરાવતાં હોઈ છે...પરંતુ જ્યારે આ લોકવાર્તાની ખરાઈ કરીએ છીએ ત્યારે તેનું પરિણામ કેવું ભયંકર આવશે તેનો આપણે વિચાર પણ કરેલ નથી હોતો !\n\n\n\n    આવી જ એક ઘટનાં મારી સાથે પણ બનેલ હતી, મારું ગામ અમરેલી હતું, અને દર ઉનાળુ વેકેશનમાં હું મારા મામાના ગામ એટલે કે નવાગામ જતો હતો. લગભગ દર વર્ષે આવી રીતે વેકેશનમાં નવાગામ જતો હોવાથી મારે પણ તે ગામમાં ઘણાં મિત્રો બની ગયાં હતાં. અમારી પાંચ મિત્રોની ટોળકી બની ગઈ હતી.!\n\n\n\n     એક દિવસ ભર ઉનાળે, મુઠ્ઠી જાર જમીન પર નાખો તો તેની ઘાણી બની જાય, એવા ધકધકતા ધોમ તડકામાં અમે પાંચ મિત્રો ગામનાં પાદરે રમવા પહોંચી ગયાં. મનુષ્યનાં નામે એક ચકલું પણ ફરકતું ના હતું. બધાં જ લોકો પોત પોતાનાં ઘરમાં આરામ ફરમાવી રહ્યાં હતાં, આખા ગામમાં જાણે કરફ્યુ જાહેર કરવામાં આવેલ હોય તેમ નીરવ સન્નાટો છવાયેલ હતો.!\n\n\n\nઅમે લોકો ધીમે - ધીમે ગામનાં પાદરે રમતાં - રમતાં ગામનાં પાદરની વચ્ચોવચ્ચ આવેલ એક વડલા પાસે જઈ પડયા, એવામાં મારું ધ્યાન એ વડલાની ફરતે બાંધેલ એક લાલ રંગનાં કપડાંની પોટલી પર પડી. આથી ઉત્સુકતાવશ થઈને મેં એ લાલ રંગની પોટલી વડલા પરથી છોડીને નીચે ઉતારી અને ઝડપથી એ પોટલી ખોલી.તો તેમાં ચોખા,ઘઉં, કંકુ, બંગડીઓ, ચાંદલા અને અગરબત્તી એવી બધી વસ્તુઓ હતી. આથી અમે બધા આ વસ્તુઓ જોઈને ગભરાઈ ગયાં. આથી અમે ગામને પાદર આવેલ એક નહેરમાં નાખીને ગભરાઈને પોત-પોતાનાં ઘરે જતાં રહ્યાં.\n\n\n\nએ દિવસે રાતે મને ખુબજ તાવ આવી ગયો, મારૂ આખે આખું શરીર ધ્રુજી રહ્યું હતું, હું કંપી રહ્યો હતો, ગામનાં ડોકટર અમારા ઘરે આવ્યાં, અને મને એક ઇન્જેક્શન આપ્યું, અને થોડી દવાઓ લેવાં માટે સમજાવ્યું..ઇન્જેક્શન અને દવા લેવાં છતાંપણ મારો તાવ ઉતરવાનું નામ નહોતો લઈ રહ્યો..! જેમ જેમ કલાકો વીતતા રહ્યાં તેમ તેમ મારી હાલત વધુ ખરાબ થઈ રહી હતી. આથી મારા દાદાએ મને પૂછ્યું કે, \" બેટા ! આજે આખો દિવસ તે શું કર્યું...? તે શું - શું પ્રવૃત્તિઓ કરી.?\" - આથી મેં મારા દાદાને ગામને પાદર આવેલ વડલાવાળી આખી વાત માંડીને કરી....આ સાંભળી મારા દાદાના ચહેરા પર ગભરાહટ સાથે ચિંતાઓની લકીરો છવાઈ ગઇ. ખૂબ જ ઊંડો વિચાર કર્યા બાદ...મારા દાદા એ એકપણ ક્ષણ વ્યર્થ કર્યા વગર ગામમાં આવેલાં શિવજી મંદિરના પૂજારીને અમારા ઘરે લઈને આવ્યાં, એ પુજારીએ મારા પરથી નજર ઉતારી. મારા થોડાક કેશ કાપીને લાલ રંગના એક કપડામાં વીંટાળી મારા મામાને પેલા વડલા પર લટકાવી આવવા માટે કહ્યું, અને પૂજારી ત્યારબાદ મંદિરે પાછા ફર્યા, અને મારા મામાએ પુજારીએ જે પ્રમાણે જણાવ્યું હતું તે પ્રમાણે કર્યું. થોડાજ કલાકોમાં મારા તાવ ધીમે - ધીમે ઉતારવા લાગ્યો, અને સવાર સુધીમાં તો હું એકદમ પહેલાની માફક સ્વસ્થ થઈ ગયો. !\n\n\n\nજોત- જોતામાં મારું ઉનાળુ વેકેશન પણ પૂરું થઈ ગયું, પછી મને મારા મમ્મી પાસેથી જાણવા મળ્યું કે મારા દાદા અત્યાર સુધી મારા મમ્મીને જે લોકવાર્તા કહેતાં હતાં..એ ખરેખર સાચી જ હતી..અને મારાથી જાણતાં કે અજાણતાં એ વડલા સાથે શ્લોક કે મંત્રોચ્ચાર દ્વારા બાંધેલ એક ચુડેલને મેં છનછેડાય ગઈ હતી.!\n\n\n\nમારા મમ્મીએ ત્યારબાદ મને આખી વાત કરી કે આજથી ઘણાં વર્ષો પહેલાં અમારા ગામમાં એક ચુડેલ આવી ચડેલ હતી, જે આખા ગામનાં નાના - નાના બાળકોને જ પોતાનો શિકાર કરતી હતી...અને એ ભૂલકાઓનું લોહી પીતી હતી ધીમે - ધીમે એક પછી એક બાળકો ગામમાંથી ગુમ થવાં લાગ્યાં, અને પછી એવું જાણવા મળ્યું કે આપણાં ગામમાં એક ચુડેલ આવી ચડેલ છે, અને આપણાં સંતાનો ગુમ થવાં પાછળ એનો જ હાથ છે, બરાબર એ જ દિવસે અમારા ગામનાં શિવજી મંદિરમાં કાશીથી એક મહંત આવેલ હતાં, આથી ગામમાં રહેતા લોકો અને સરપંચ આ સમસ્યાના નિરાકરણ માટે શિવજી મંદિરે આવેલાં મહંત પાસે ગયાં, એજ દિવસે મોડી રાતે રાતનાં બાર વાગ્યે એ મહંત અને શિવજી મંદિરના પુજારીએ ગામનાં જુવાનોની અને મંત્રોચ્ચારની તાકાતથી એ ચુડેલને ગામને પાદર આવેલ વડલા સાથે બાંધીને સળગાવવામાં આવી હતી..અને ત્યારબાદ બીજે દિવસે એ ચુડેલને મનપસંદ વસ્તુઓ એક લાલ રંગના કપડામાં વીંટાળીને એ વડલા સાથે બાંધી દીધેલ હતી....ત્યારથી માંડીને આજ સુધી એ ચુડેલે ક્યારેય કોઈ ગામ વાસીઓને હેરાન કરેલ ન હતાં..!\n\n\n\nમિત્રો આ લોકવાર્તા મારા માટે ખરેખર સાચી જ હતી. પરંતુ હું તેના વિશે જરાપણ જાણતો ન હોવાથી મેં અજાણતાં જ એ ચુડેલને છનછેડી દીધેલ હતી. આથી જ એ રાતે મને ખુબ જ તાવ આવી ગયો હતો અને મારી હાલત લથડી પડેલ હતી. પરંતુ આભાર એ શિવજી મંદિરના પૂજારીનો કે જેણે મને આવી મુસીબતમાંથી હેમખેમ બચાવી લીધો..ત્યારબાદ હું નવાગામ જેટલી વખત ઉનાળુ વેકેશન કરવા ગયો, એ દરમ્યાન એ વડલા પાસે હું ક્યારેય નથી ગયો. જ્યારે પણ હું ત્યાંથી પસાર થતો ત્યારે મને મારા મમ્મીએ કહેલ લોકવાર્તા જે મારા માટે હકીકત જ હતી. એ અચૂકપણે યાદ આવી જતી હતી.!",
      "duration": "4 mins",
      "category": "Horror"
    },
    {
      "title": "સાચી પરખ",
      "story_name": "દીકરી તો કાળજા કેરી કટકી હોય છે. તેની તોલે તો કોઈ જ ન આવી શકે ! દીકરીનું બીજું નામ છે ઋણ, ત્યાગ, બલિદાન, સમર્પણ, લાગણી, ભીની સુવાસ અને લક્ષ્મી.\n\n      સાગપરિયાનો ખુલ્લો હાઇવે છે, સોરઠ ના મોટા શહેરની પાસે નાનું ગામ એવું સાગપરિયા.. બે ખુલ્લા ધોરીમાર્ગની વચ્ચે આવેલું નાનું જે ગામ......માત્ર ઢાબાની સુવિધા મળે અને ટાયર પંચર વાળાની બે દુકાન, જોડે એક માતાજીનું નાનું મંદિર........બેય બાજુ નર્યા જંગલો અને વચ્ચે નીકળતો ધોરી માર્ગ.\n\nમાંડ કોઈ ગાડી ત્યાં ઊભી રહે. એવા નાના ગામે કોઈ ઊભું ના રહે, સીધી સડસડાટ ગાડી નીકળી જાય. લૂંટાવાની બીકે અને કોઈ આત્માના બીકે કોઈ ઊભું ના રહે.. માંડ દિવસની એક એસ.ટી. જાય......\n\n\" આજે તો ખાસુ મોડું થઈ ગયું \" આમેય કોઈ રસ્તામાં હોટેલ નથી આવવાની અને બીજી બાજુ ભૂખ લાગી છે. નાની અમથી જેવી આવે એવી ખાવું તો પડશે જ ! ' એમ ડૉ. દેરવાળા બોલે છે '\n\nએમની ગાડી સડસડાટ નીકળતી રાતના એ ધોરીમાર્ગ ને કાપતી કાપતી સાગપરિયા ગામે આવી ઊભી રહી. દૂરથી બોર્ડ દેખાયું \" ગરમ ભોજન \" વળો ડાબી બાજુ......\n\n     ને તેમની ગાડી સાગપરિયા માટે ડાબી બાજુ વળી. એ ભેંકાર રસ્તો, ના કોઈ લાઈટ, ના કોઈ માણસ, ના કોઈ અન્ય વાહન, ના કોઈ ગામ જેવું લાગે....માત્ર એ અને ખાલી રસ્તો.\n\n\" ડૉ. એ ગામની દિશા તરફ વળ્યા અને એક નાનું ઢાબા જેવું નજરે આવ્યું \" ફટાક કરીને ગાડી ઊભી રાખી અને ત્યાં જઈ ને ઊભા રહ્યા. અંદર નજર નાખી કોઈ જ નહીં, એક પીળો બલ્બ ચાલુ, એક જુના જમાના નો રેડિયો અને બાબા આદમ નું ગીત, આખાય ઢાબા માં કોઈ કરતા કોઈ નહીં.. બધે નજર ફેરવી અને નિરાશા ના મોઢે પાછા ફર્યા ત્યાં તેમની પાછળ એક ઊંચો સરખો માણસ આવ્યો...\n\nએને જોઈ ને ડઘાઈ ગયા અને કહ્યું : ભૂખ લાગી છે કાઈ બનાવી દો......બહુ દૂરથી આવ્યો છું.\n\nએ માણસ ને જોઈ ને ડૉ. ગભરાઈ ગયા અને તેનો વ્યવહાર જોઈને ડરી ગયા. પછી માણસ જોડે વાત કરવાની ચાલુ કરી.\n\nડૉ. : બાકી રાતે પણ તમારે ચાલુ રાખવું પડે ?\n\nમાણસ : મેં ગુજરાતી નહીં હું..મુજે નહીં સમજ આયેગા.\n\nડૉ. : કોઈ વાંધો નહીં, તુમ ખાના બનાઓ મેં બેઠા હું.\n\nમાણસ : સાહબ, બહાર બેઠો..યહાઁ નહીં.\n\nડૉ. બહાર બેઠા અને વાત ને અડધો કલાક પર વીતી ગયો પણ પેલો માણસ હજુ આવ્યો નહીં. એ વિચારે આટલી વાર લાગતી હશે ? પછી ફરી ત્યાં બેસી રહ્યા અને રાહ જોવા લાગ્યા..\n\n    ના રહેવાયું અને છેલ્લે અંદર ગયા, જોયું તો અંદર કોઈ જ નહીં.. એજ પીળો બલ્બ અને રેડિયો નું ગીત. પણ, બનાવનાર માણસ ગાયબ......ડૉ. ને જાણે આંખે અંધારા આવ્યા અને પોતે ન માનનાર માની ગયા.\n\nડૉ. ને તો કાપો લોહી ના નીકળે.. પછી યાદ આવ્યું : એ માણસ બહારથી જ અંદર આવ્યો હતો માટે બહાર ગયો હશે.....બાથરૂમ કરવા અથવા કોઈ અન્ય કામે.\n\n   ડૉ. ઘણી રાડો પાડી પણ સાંભળે કોણ ? છેવટે જીવ વહાલો લાગે તેમ ભાગ્યા ગાડી લઈ ભાગ્યા..\n\n\" માંડ ગાડી આગળ વધી હશે ને ત્યાં જ ગાડી બંધ \" ગાડી ને ચાલુ કરવા માટે મથ્યા પણ ગાડી ચાલુ જ ન થઈ !\" \n\nડૉ. ને શંકા ગઈ અને થયું જરૂર આ પેલા માણસનું કામ છે જેણે મને હેરાન કરવા માટે અને લૂંટવા માટે મારી જોડે પૈસા હડફવા માટે આ પ્લાન કર્યો હશે. \n\n   રસ્તાની બેય બાજુ કોઈ નહીં.. અને નસીબ જોગે એક ગાડી નીકળી..ઘણી રાડો પાડી પણ કોણ ઊભું રહે ? દરેક એમ જ વિચારે અહીં ઊભા રહેવા જેવું નથી, કોઈ સારું માણસ ના હોય, લૂંટી કાઢે..........ડૉ. તો એવો ભરાઈ ગયો હતો કે જાય ક્યાં ?\n\nઅને રહેમ રાહે એક ગાડી ઊભી રહી અને આખીય ઘટના કહી.. એમાં ગાડીમાં એક નાની છોકરી અને તેના પિતા જેવો લાગતો પુરુષ. \n\n   અને ભણેલા ગણેલા હતા માટે ડૉ. બેસી નું માની ગયા અને તેમની જોડે ડૉ. બેઠા..\n\nઘણી વાતો નીકળી અને એવામાં ધ્યાન ગયું ડૉ. નું.........\n\n\"છોકરી ના પગ ઊંધા હતા અને એ ક્યારની બારી બહાર જ જોયા કરતી હતી\" ડૉ. ને ફરી શક ગયો અને મનમાં વિચાર્યું જરૂર કાઈ લોચા છે..\n\n  બહુ લાબું વિચાર્યું નહીં અને ચાલુ ગાડી એ ઊતરી ગયા, હવે તો એ કયાંય આવી ગયા હતા..અને એમની ગાડી પણ ક્યાંય હતી. ભયાનકતાની હદો વટાવી ગયા.\n\n   \" સ્થિર મને બેઠા અને જોયું તો રાત ના ત્રણ વાગ્યા હતા \" તેમને રાહત જેવું લાગ્યું અને થયું બસ એકાદ કલાક બાદ તો સવાર અને સવારે તો ભીડ હોય અને ભૂત જેવું ના હોય.\n\nમારે ક્યાંય મદદ નહીં માત્ર હું અહી બેસું અને આરામ કરું. એવા માં માંડ આંખો બંધ હશે ને ત્યાં જ કોઈ ના રડવાનો અવાજ આવ્યો અને એક ઝાટકા સાથે જાગી ગયા અને જોયું તો સામે કોઈ નહીં............\n\n       મનમાં ભ્રમ હશે વિચારીને ફરી આડા પડ્યા ને ત્યાં ફરી અવાજ આવ્યો. જોયું તો એક નાની છોકરી દોડતી દોડતી તેમની નજર સામેથી ગઈ. અને અલોપ પણ થઈ ગઈ.... ફરી વાર નજરે આવી અને અલોપ....અને એટલા માં ડૉ.ની એકદમ નજરે આવી ગઈ અને હસવા લાગી, નાચવા લાગી અને ગાવા લાગી.......\n\nએને જોઈ ડૉ.ની આંખો ભરાઈ ગઈ અને એમની દીકરી યાદ આવી ગઈ જે અદ્દલ આ છોકરી સમાન હતી અને દીકરી તેના જેવી જ લાગતી હતી.\n\n    ડૉ. તેને જોઈ ને રડી પડ્યા અને તેમની દીકરી ને યાદ કરવા લાગ્યા...જે આમ જ હતી અને એક રાત્રે તેનું નિધન થયું.. હાથ માં રાખેલી બાળકી તેમની જતી રહી, અને ખુદ ડૉ. હોવા છતાં માત્ર જોઈ જ રહ્યા અને બચાવી ના શક્યા.\n\n  \" પરી નામ જેવી પરી \" મમતા ના સાગરમાં ઊછરેલી પરી અને પિતાની ગોદમાં રમતી એવી પરી. બાની લાડકવાઈ અને દાદાની રાજકુમારી... એવી પરી માંડ દસ વર્ષની ઊંમરે જતી રહી.\n\nએકાએક ડૉ. ને તેમની પરીની યાદ આવી અને મનમાં થયું : \" આજે હું બચી ગયો મારી પરી ના કારણે \" મારી પરીની હાજરી હશે માટે આજે હું બચી ગયો નહીં તો આજે જે મારી સાથે થયું છે તે જોતા એમ જ લાગે કે આજે મારો છેલ્લો દિવસ હોત.\n\n\" નથી પરી મારી પાસે છતાંય મારી મદદ કરે છે \" કેટલી શુદ્ધ આત્મા છે એનો......એને એના બાપ નું દુઃખ જોવાઇ ન રહ્યું અને મને મદદે આવી મારી પરી..આજે ક્યાંક ને ક્યાંક હું બચી ગયો એમાં મારી પરીનો જ હાથ છે.\n\nહા, હું નથી માનતો પ્રેત ને પણ, જે ઘટના બની અને હું જીવીત રહ્યો એજ મારી પરી નો હાથ અને ઈશ્વરનો આધાર....\n\nપ્રાણ જાય પણ પ્રકૃતિ ના જાય...દીકરી તો વિધાતાનું ઘર છે.. એમ જ ખોળે દીકરી નથી આવતી.\n\nસાચી પરખ તો દીકરી કરી જાણે બાકી અમથી દીકરી એના બલિદાન અને ત્યાગ માટે નથી જાણીતી.",
      "duration": "5 mins",
      "category": "Horror"
    },
    {
      "title": "રાહુલની વાતો",
      "story_name": "રાહુલ પોતાના દોસ્તો સાથે શેરીમાંથી રમીને ઘરે ગયો. ઘરે જઈને અચાનક કોઈ'દી ન પૂછવાવાળો સવાલ એને પોતાની મમ્મીને પૂછ્યો કે મમ્મી આ ભૂત જેવું કંઈ હોતું હશે શું ? બધા તો કહેતા હતાં આજે કે આપણી આગળની શેરીમાં પેલા પીપળા નીચે ભૂત થાય છે. પણ મમ્મી હું તો ઘણીવાર સ્કૂલથી આવતી વખતે ત્યાંથી પસાર થયો છું તો મને તો એવું કંઈ ન દેખાયું. કે ને મમ્મી આ ભૂત સારા હોઈ કે ખરાબ ? અને શું સાચે આપણે તેને જોઈ શકીએ ? શું સાચે આપણે તેની સાથે વાત કરી શકીએ ? \n\nરાહુલના આવા સવાલો સાંભળી તેની મમ્મીને ચિંતા થવા લાગી કે ક્યાંક સાચે રાહુલ ત્યાંથી પસાર થતાં ડરી ન જાય. પણ નવ વર્ષના બાળકને શું ખબર પડે ? રાહુલ સવાલો પર સવાલો કરતો ગયો. રાહુલના મમ્મીને લાગ્યું કે જો હું રાહુલને સાચું કહી દઈશ તો એ ડરી જશે, એટલે રાહુલના મમ્મી એ તેને સમજાવ્યો. જો બેટા ભૂત એ કંઈ ખરાબ નથી હોતું, એમાં ક્યાંકને ક્યાંક આપણા પૂર્વજો જ હોઈ છે. એ આપણે ક્યારેય નુકશાન પોહચાડશે નહી. ક્યાંકને ક્યાંક એની વિધિ અધૂરી કે તેની કોઈ તમન્ના અધૂરી રહી ગઈ હોય એટલે એની આત્મા આમતેમ ભટકતી રહે છે. બીજું કંઈ હોતું નથી. એટલું કહી તેના મમ્મી બોલ્યા; શું તું પણ આવી વાતો લઈને બેસી ગયો છે રાહુલ. મને ભુલાવી દીધું કે હું ગેસ પર દૂધ મૂકીને આવી છું. ચાલ છોડ આવી વાતોને હાથ - મોઢું ધોઈ આવ, પછી નાસ્તો કરી લે, આજે તારો મનગમતો બનાવ્યો છે. \n\nમમ્મીએ કહ્યા પછી પણ રાહુલના મનમાં આ ભૂત વિશે જાણવાની ઉત્સુકતા બમણી બની ગઈ. તે મનમાં મનમાં વિચાર્યા કરતો હતો. પછી તે નાસ્તો કરવા બેઠો, જોયું તો ગુમસૂમ વિચારમાં પડેલો હતો આ જોઇને તેના મમ્મી બોલ્યા શું થયું રાહુલ ડરી ગયો. જો એવું કઈ ના હોય બેટા અને તને એવું લાગેને તો તારે હનુમાન ચાલીસા બોલવાનું ચાલુ કરી દેવાનું એટલે કોઈ પણ ખરાબ આત્મા તારી નજીક નહી આવે. આ સાંભળી રાહુલ વળી બોલ્યો; અને મમ્મી જો સારી આત્મા હોય તો ? તેના મમ્મી બોલ્યા; શું રાહુલ તું પણ આવી વાતો લઈને બેસી ગયો છે આજે, મને કામ કરવા દે અને તું પણ જા હવે વાંચવા બેસ.\n\nરાહુલના મનમાં આ વાતો ચાલતી હતી. એક દિવસ રમતાં રમતાં રાહુલ એ પીપળા નીચે ગયો અને ત્યાં જઈને બેસી ગયો. થોડો સમય બેઠો ત્યાં સામેથી એક વૃદ્ધ, સાવ દુબળા શરીરવાળા એક દાદા આવીને પીપળાના છાયા નીચે બેસી ગયા. રાહુલને લાગ્યું આ દાદાજીને વધુ ખબર હશે ભૂતની, મમ્મી કરતાં. પછી તેને દાદાજીને પૂછ્યું; તમને એક વાત પૂછું આ ભૂત એટલે શું ? બધા કહે છે અહીંયા ભૂત થાય છે. મારે પણ જોવું છે કેવું હોઈ એ. નાદાનીભરી વાતો સાંભળી દાદાજી હસી પડ્યાં. અરે બેટા ભૂત જેવું કોઈ હોતું નથી, એતો બસ કોઈની અધૂરી ઈચ્છાઓને કારણે એનું મન અહીં ભટકતું રહે છે. આ સાંભળી રાહુલ બોલ્યો; હા મમ્મી પણ આવું જ કહેતી હતી. \n\nબન્ને એકબીજા સાથે વાતોમાં લાગી ગયાં. રાહુલને ઘરે જવાનો સમય થયો. દાદાજી સાથે બેસીને તેને સારું લાગ્યું, એટલે રાહુલ કહે દાદાજી તમે કાલે પણ અહીં આવજો હું અહી જ રમવા આવીશ. આ સાંભળી દાદાજી કહે; ના બેટા હવે હું અહી ક્યારેય નહીં આવું, મારી ઈચ્છા આજે પૂરી થઈ ગઈ. આ સાંભળી રાહુલને પેલું મમ્મીએ કહેલું ભૂતનું યાદ આવી ગયું અને થોડો ડરી ગયો તે હનુમાન ચાલીસા બોલવા લાગ્યો, તો પણ દાદાજી ગયા નહીં. આ જોઇને નાદાન બાળકના મોંમાંથી સાચું નીકળી ગયું અને તેને કહ્યું; દાદાજી તમે તો ભૂત નથી ને ? પણ મમ્મીએ કહેલ મુજબ મેં હનુમાન ચાલીસા બોલી તો પણ તમે ગયા નહીં. તો તમે એક સારી આત્મા છો ?\n\nદાદાજી ફરી હસવાં લાગ્યા; બેટા જેમ તારા મમ્મીએ કહેલું એમ અહીં બધી આત્મા ખરાબ નથી હોતી. અમુકની ઈચ્છાઓ અધૂરી રહી ગઈ હોય છે ને એ ભટકતી હોઈ છે. એની ઈચ્છા પૂરી થતાં એ મુક્ત થઈ જાય છે. આ સાંભળી રાહુલ બોલ્યો; તો દાદાજી તમારી કંઈ ઈચ્છા આજે પૂરી થઈ ? દાદાજી બોલ્યા; તને જોવાની મારા પૌત્ર. રાહુલ વિચારમાં પડી ગયો શું હું રોજ રાતે તારાઓ સામે જોઇને દાદાજીને બોલાવતો હોવ છું, તો આ મારા દાદાજી હશે. રાહુલના વિચારો દાદાજી એ સાંભળી લીધા અને કહ્યું હા, બેટા તને જોવાની તમન્ના ઘણી હતી. જ્યારે તું કૂખમાં હતો. તને રમાડવાની, વાર્તા સંભળાવાની ઘણી ઇચ્છાઓ હતી પણ એ પૂરી ન થઈ શકી એટલે હું ભટકતો હતો, પણ આજે હું મુક્તિ પામીશ. આ સાંભળી રાહુલ દાદાજીને ભેટી પડ્યો. ભેટી પડતાં જ દાદાજી તરત અલોપ થઈ ગયા.",
      "duration": "4 mins",
      "category": "Horror"
    },
    {
      "title": "આ પ્રેતયોનિ શું હોય છે ?",
      "story_name": "જાણકાર કહે છે કે જે વ્યક્તિ મૃત્યુ પામે પછી તેનો આત્મા ભૂત થાય છે એનું કારણ છે અત્યંત આવેગવાળી કોઈ ઈચ્છા પ્રેમ હોય છે અથવા તો કોઈ માણસ આપઘાત કરે, તે જીવવા માંગતો હોય પણ સમય-સંજોગો તેને જીવવા દે તેમ ન હોય ત્યારે આવા આવેગને કારણે એ ઝેર પી લે પણ ઝેર પીધા પછી શરીર છોડતી વખતે એના મન આદિની જે સ્થિતિ થાય છે એ બહુ ભયંકર હોય છે. એ કારણે એ પ્રેત થાય છે. પ્રેતનો એવો સ્વભાવ છે કે એ દશામાં જેના પ્રત્યે તેને આક્રોશ રહ્યો છે તે દંશ જતો નથી, કાયમ રહે છે. એટલે પછી તે કોઈને ને કોઈને હેરાન કરે છે. તેને જીવતાં જેણે દુઃખ પહોંચાડયું હોય એ લોકોનું ઉધાર એની મેળે વખત આવતા થાય છે. કેટલાક કિસ્સા જોઈએ. મનુભાઈની પેઢીમાં એક નોકર હતો. દક્ષિણમાં એક ઠેકાણે ધોધ પાસે મનુભાઈ, તે નોકર અને બીજા બધાં મજા કરવા ગયેલા. એ નોકર કહે કે ધોધની છેક નીચે કૂવો છે. એમાં આ છોકરાને લઈને જઉં અને તરીને બહાર નીકળું ! મેં કહ્યું અલ્યા મરવું છે ? બૈરી છોકરાં છે કે નહીં ? લાવ ! એમ કહીને મેં એ છોકરાને લઈ લીધો. પછી એ તો પેલા ઝરણાં પાસે આમતેમ ફરવા લાગ્યો અને કહ્યું કે, ‘ભાઈ, તું આવતો રહે, આ લીલ બાઝેલી છે અને લપસીશ તો પડી જઈશ.’ આમ બોલીએ ત્યાં તો એ પડયો અને મરી ગયો. એ ભૂત થયેલો. એના મનમાં એમ કે, ‘શેઠે કેમ મને ના ઉગાર્યો ? મને તે આત્મા જ્યાં ત્યાં ધક્કા મારે અને હું પડી જાઉં. મને વાગે પણ ખરું. મામાએ મને પડી જતાં જોયેલો. પાછળથી સુસવાટાબંધ પવન વાતો હોય એવું લાગે. મને થતું કે આ શું થાય છે ? પછી એક વખત મેં ધ્યાનમાં બેસીને જોયું ત્યારે મને સમજણ પડી. પછી અમારા મૌન મંદિરના ઓરડામાં એ પ્રેતને રાખેલો. પછી એની સારી દશા થઈ ગઈ.’ \n\nશ્રી મોટા કહે છે કે મુંબઈમાં એક સ્વજનની દીકરી એમ.એસસી. થયેલી. કોઈકના પ્રેમમાં હતી. એના બાપે બીજે ઠેકાણે વિવાહ કરેલો. એ છોકરી ભણેલી-ગણેલી. બીજી મા સાથે એને બનતું નહીં. તે જેને પ્રેમ કરતી તે છોકરા સાથે એવું નક્કી કરેલું કે પરણાય એવી સ્થિતિ નથી. માટે હવે મરી જવું. પોતે એમ.એસસી. થયેલી એટલે શું ખાતાં તરત જ મરી જવાય એ જાણે, પેલાએ ઝેરનું પડીકું આપ્યું. છોકરી ખાઈ ગઈ, પણ પેલા છોકરાને નંદલાલે સમજાવીને વારેલો એટલે એ બચી ગયો. આ છોકરી પ્રેત થયેલી. પ્રેતનો મારો અને તેમને ઘરોબો ખરો એટલે મેં એના બાપને કહેલું કે, ‘હું સંભાળી લઈશ.’ ઘણી વખત સુરતના આશ્રમમાં રાત્રે અવાજો કરે. એ વખતે બેન મારી સાથે રહેતી હતી. તેમણે એ અવાજો સાંભળેલા. મેં એમને નહીં કહેલું કે આ પ્રેતના અવાજો છે નહીંતર એ ગભરાય, મને એણે બિવડાવવાના ઘણા પ્રયત્નો કરેલા. પછી ઠેકાણે આવી ગયેલી. આવી ઘટનામાં ધીમેધીમે કરીને કામ સધાય છે. પછીનો એનો હવન પણ કરવો પડેલો. અડદ અને સાત જાતના લોટ લેવા પડેલા અને મનુષ્ય આકારનું એનું પૂતળું બનાવેલું અને હવન કરીને એને હવનમાં હોમવાનું. એમાં ઘી હોમવાનું, એટલે પૂરેપૂરું બળી શકે. મંત્રોચ્ચાર કરીને એને બાળવાનું. એટલે પેલાની મુક્તિ થાય. આવી ક્રિયા હું કાંઈ જાણું નહીં ! પણ મને એવી પ્રેરણા થાય એ પ્રમાણે હું કરું.\n\nકોઈ જીવ હોય, એને પોતાનાં બૈરી-છોકરાં, વેપારધંધા વગેરે માટે ઘણો મોહ હોય. માલ-મિલક્ત વગેરે ઉપર પુષ્કળ આસક્તિ હોય. એ વાતે અકાળે મરવાનું થાય એ એને બહુ કારમું લાગે. તો પણ એ પ્રેત થાય. માટે ઉંમર થાય એટલે માણસે ધીમેધીમે આ સંસારમાંથી આસક્તિ ઓછામાં ઓછી કરતા જવું એ એના પોતાના માટે સારું છે. પ્રેત યોગ્ય માધ્યમમાં પ્રવેશીને ભોગવે છે. એ ભોગવ્યા પછી એનો નવો જન્મ થવાની શક્યતા ઊભી થાય છે. આપણા કરતાં પ્રેતની ભોગવવાની તૃષ્ણા બહુ જબરી તીવ્રતાવાળી હોય. પેલા જીવનું શરીર પણ પ્રેતના લીધે લથડી જાય. પ્રેતયોનિમાં રજસ મોખરે છે. એ રજસને કારણે એ ગમે ત્યાં જઈ શકે છે એટલું જ નહીં. પણ તે ગમે ત્યાં આરપાર થઈ શકે છે. તમારાં બારી-બારણાં બંધ હોય તો પણ ત્યાં અંદર જઈ શકે છે ત્યાં અંદર આવી શકે છે. કોઈ વિદ્વાન હોય, બહુ ભણેલો હોય, જેનામાં ઓરિજિનાલિટી પણ છે, પણ અનુભવી નથી. જો આવાનું અકાળે અવસાન થાય તો એની જિજ્ઞાસા રઝળી પડે. પોતાની કળા કે વિદ્યા બીજાને આપવાની જિજ્ઞાસા એને રહે છે. એવા જીવો બીજા જીવોને ભણાવી પણ શકે છે. તેમને ખરેખર ભણાવે છે એને (ભણનાર)ને ખ્યાલ પણ નથી આવતો કે તેમને આટલું ક્યાંથી આવડી રહ્યું છે.",
      "duration": "4 mins",
      "category": "Horror"
    },
    {
      "title": "ચુડેલને બેનબા કહેતા માંડ છુટકારો",
      "story_name": "મીઠાના વહેપારી જયેન્દ્રસિંહ પોતાનાં વતનથી પાટડી રાત્રે જવા નીકળ્યા હતાં. જૈનાબાદ સુધી વાહન મળ્યું પણ ત્યાંથી પાટડી દશેક કિમિ દૂર હતું. રાત્રે સાડા દશથી સાડા અગિયાર સુધી રાહ જોઈને બેઠેલા પણ વાહન ન મળતાં એક ત્યાંના પરિચિત મુસ્લિમ ભાઈએ સલાહ આપી કે, \n\n\"બાપુ જૈનાબાદ ચોકડી ચલે જાવો વહા સે હાઇવે વાલે સાધન મિલ જાયેગા. જરા સાંભલકર રહેના હા વહા મેરી બેટી ડાયન કા ત્રાસ બઢ ગયા હે. \"\n\n \"હા હા પણ દરબારોને ભૂત બુતની બીક ઓછી લાગે તમને તો ખબર જ છે અમે તો કાયમ રણમાં ભટકનારા.\" \n\n\"અરે બાપુ મેરી બેટી ચુડેલ ખતરનાક હે. ભલભલે કા છકકા છુડા દેતી હે.\"\n\n\"સારું સારું આજ જોઈ લઈએ તમારી ચુડેલને પણ.\"\n\nએમ કહીને હસતા હસતા જયેન્દ્રસિંહ આ રસ્તા પર કાયમ મુસાફરી કરતાં જાણકાર હોવાથી એકાદ કિલોમીટર દૂર જૈનાબાદ ચોકડી પર જઈને દસાડા હાઇવે પરથી આવતાં વાહનોની રાહ જોતાં રોડ પર ઊભા હતાં.\n\nસામે એક સુંદર પહેરવેશ ધરાવતી સ્ત્રી બેઠેલી દેખાઈ. જયેન્દ્રસિંહે વિચાર્યું કે,\n\n \"આ પણ મારી જેમ વાહનની રાહ જોતાં લાગે છે. થોડીવારે ઘડિયાળમાં જોયું તો બાર વાગ્યા હતાં. એટલામાં જ પેલી બાઈ સામેથી ઊભી થઈને ખણ્ણનન. ખણ્ણનન. ચૂડીઓ અને ઝાંઝરના મસ્ત રણકાર કરતી તેમની બાજુમાં આવીને નીચે બેસી ગઈ.\n\nજયેન્દ્રસિંહને ખુબ જ સંસ્કારી સ્ત્રી લાગતા પોતા પણ રાજપૂત સંસ્કારો મુજબ વિવેકથી પૂછેલું,\n\n\"બેનબા ક્યાં જવું છે આપને ?\"\n\n\"તમે જ્યાં જવાના છો ત્યાં.\" જયેન્દ્રસિંહ પહેલા ચોકી ગયા પણ બહેન નીચે શાંતિથી બેઠા હોવાથી તેમને વિચાર્યું કે,\n\n\"અહીં આગળ તો પાટડી જ એક મોટું છે એટલે બહેનને પાટડી આવવું હશે. કદાચ ઓળખતા પણ હોય મને.\"\n\n જયેન્દ્રસિંહ બોલ્યાં,\n\n \"બેનબા ચિંતા ન કરો અહીં બેસો શાંતિથી વાહન આવશે તો તમને કહીશ.\"\n\n આટલું બોલીને મર્યાદા જાળવવાં ખાતર થોડા દૂર જઈને ઊભા પણ થોડીવારમાં જોયું તો પેલી સ્ત્રી ત્યાં પણ પાસે આવીને બેસી ગઈ હતી.\n\n\"બહેન ડરશો નહીં ગાડી આવશે તો તમને લઈ જઈશું તમતમારે નિશ્ચિત રહો.\"\n\n કહીને ફરી તે થોડા વધુ દૂર ઊભા રહ્યાં. એક સાધન આવતાં દેખાતાં તેની લાઇટમાં જોયું તો પેલી સ્ત્રી આજુબાજુ ન દેખાતાં જયેન્દ્રસિંહે બૂમ પાડેલી, \n\n\" બેનબા સાધન આવે છે હો ઊભું રાખું તો બેસી જાજો.\" \n\nસાધન પસાર થયું પણ હાથ કરવાં છતાંય ઊભું રહ્યું નહીં. અને જેવું સાધન પસાર થઈ ગયું અને જયેન્દ્રસિંહની અચાનક નજર લગોલગ બેઠેલ સુંદર સ્ત્રી પર પડી. તેની સુંદરતા અને પહેરવેશ જાણે વધતો હોય તેમ લાગતું હતું. ગોરું ગોરું મુખડું, દાડમની કળી જેવા દાંત. અદભુત શણગાર ભલભલાને મોહિત કરી દે તેવો હતો.\n\nપોતે એક રાજપૂત છે અને આ સ્ત્રીને બહેન માની છે એટલે નજર પણ ન બગાડાય તેવા સંસ્કારી જયેન્દ્રસિંહ બોલ્યાં,\n\n\"બેનબા તમે હમણાં ગયાને એક સાધન આવ્યું પણ ઊભું ન રાખ્યું. તમે હોત તો કદાચ બે જણાને જોઈ ઊભું રાખત.\"\n\n \"મારે તમે જાવ ત્યાં જ આવવું છે હો.\"\n\nમધુર સ્વરે સ્ત્રી બોલતા બાપુ બોલ્યાં,\n\n \"હા હા ચોક્કસ બેનબા સાધન ઊભું રેવા દયો તમને પહેલા બેસાડીશ બસ તમે લગીર પણ ચિંતા ન કરો. હું દરબાર છું.\"\n\n\"મને ડર શેનો લાગે ? આ તો મારુ કાયમનું ઠેકાણું છે.\" પેલી સ્ત્રી બોલતા બાપુ વિચારમાં પડી ગયા કે, \" કાયમનું ઠેકાણું ? પણ હશે કદાચ અહીં રોજ આવતાં જતા હોય આ ગામમાં રહેતાં હોય તો આ તેમની જગ્યા માનતા હોય.\"\n\n ફરી મર્યાદા જાળવવાં તે દૂર જઈને ઊભા રહ્યાં પણ થોડીવારે પેલી સ્ત્રી લગોલગ જ બેઠેલી દેખાઈ. ચારથી પાંચવાર દૂર ગયા પણ આ સ્ત્રી ક્યારે આવીને બેસી જાય તેની ખબર રહેતી ન હતી. બાપુ બોલી બોલીને થાકેલા કે,\n\n\"બેનબા અહીં બેસો ને ડરશો નહીં.\" પણ બેનબા હવે વધુ નખરા કરતાં હોય તેમ લાગ્યાં. ઘડિયાળમાં એક વાગતાં થોડીવારે પાસે આવીને ચૂડીઓ ખખડવા લાગ્યાં. \n\n જયેન્દ્રસિંહ થાકતાં વિચાર્યું કે, \" આ કા તો જાણીજોઈને નખરા કરે છે કાંતો સાચે જ ખુબ ડરે છે એટલે વાંહે વાંહે ફરે છે પણ તે પોતે કહે છે કે, તે ડરતી નથી આ તેનું કાયમી ઠેકાણું છે. તો પછી કેમ એક જગ્યાએ બેસતી નથી ?\" \n\n બાજુમાં નજર કરી તો પેલા બેનબા પાછા બાજુમાં બેસીને, 'ખી ખી ખી' દાંત કાઢવા લાગ્યાં હતાં. ચૂડીઓ ખખડાવતા હતાં એટલે ધીરજ તૂટતાં જયેન્દ્રસિંહ બોલ્યાં,\n\n\"અરે બેનબા સાચું કહો તમે કોણ છો ? અહીંના છો તો કેમ આવું કરો છો ?\"\n\n \"તમે તો કહેતા હતાં હમણાં પેલા ભાઈને કે હું ચોકડી પર જોઈ લઈશ. મેં સાંભળ્યું હતું હો.\"\n\nકહીને તે ખી ખી ખી કરતી અજીબ પ્રકારનું હસવા લાગી. અચાનક જયેન્દ્રસિંહને મગજમાં લાઈટ થઈ કે, તેમને પેલા મુસ્લિમ મિત્રને કહ્યું હતું કે, \"સારું સારું આજ જોઈ લઈએ તમારી ચુડેલને પણ..' તે ચમક્યા મનમાં ડર પેદા થતાં જ બોલ્યાં,\n\n\"શું આ ચુડેલ જ આ સ્ત્રી બની હશે ?\"\n\n આંખના પલકારામાં તે સ્ત્રી તરફ નજર કરી તો તે પહેલીવાર ઊભી થઈ હતી. જયેન્દ્રસિહ ડર દેખાડ્યા વગર દૂર જઈને ઊભા રહ્યાં. પણ હવે તે જાણે પ્રગટ થવા માંગતી હોય તેમ બોલી,\n\n \"જોઈ લ્યો જોઈ લ્યો હવે મને જોવી હતી ને..! \"\n\n કહેતાંક તે તરફ આગળ વધતી બાપુએ પગ સામું જોતાં જ ચક્કર આવી ગયા હતાં.\n\nઉલટા પગ હતાં ને ચોટલો પાછળ પગમાં લબડતો હતો. અંધારામાં સ્પષ્ટ જોઈ શકાતું હતું. હવે સાચે જ ભયભીત બની ગયા. ભાગવાથી કોઈ ફાયદો ન હતો તે પોતે સમજી ચુક્યા હતાં. જન્મદાત્રી મા શક્તિને મનોમન પ્રાર્થના કરી કે,\n\n \"હે મા હવે તું સાચવજે આબરૂ મારી.\"\n\n હૃદયની પ્રાર્થના જાણે મા ભગવતી એ સાંભળી હોય તેમ દૂરથી ગાડીની લાઈટ પડી. લાઈટ આવતાં જ તે ઓથે ઝાડ પાસે અંધારામાં જઈ ભયાનક રૂપ ધારણ કરવાં લાગી. એક તરફ જિંદગી અને એક તરફ મોત જેવું જયેદ્રસિંહને દેખાયું હતું. \n\nતેમનાં બેનબા હવે નવા રુપરંગમાં ખીલી ભયંકર અટ્ટહાસ્ય કરતાં હતાં. તે બોલી, \n\n\"જોઈ લ્યો બરાબર..\"\n\nકહીને અવળા ફરતાં જ તેમનો પોલો બરડો જોતાં જાણે પોતે બેભાન થઈ જશે તેવું લાગ્યું હાડ માંસના લોચા બહાર સ્પષ્ટ દેખાતાં હતાં. હવે ન સહેવાતા જયેન્દ્રસિંહ વાહન નજીક આવતાં જ રોડ વચમાં જઈને ઊભા રહ્યાં. હાઇવે પર વચ્ચે ઊભેલ જોઈ દૂધનું મેટાડોર ઊભું રહ્યું. અંદર બે લોકો હતાં.\n\nજયેન્દ્રસિંહ કેબીન પાસે જઈને માંડ બોલી શક્યા, \n\n\"ભાઈ પાટડી... \" સાંભળતાં જ ડ્રાઈવર બોલેલો, ,\n\n\"આમ રોડ પર નો ઊભું રેવાય ભાઈ. વાંહે બેહી જાવો જલ્દી.\"\n\n \"ના ના મારે આગળ બેહવું છે મહેરબાની કરો.\"\n\n \"પણ અજાણ્યા માણસને કેમ કરી આટલી રાતે મોરે બેસાડાય ?\"\n\nચુડેલ હસીને બોલી,\n\n\"રોકાઈ જાવો ને મજા આવશે.\" ફરી હસીને બરડો બતાવ્યો. જયુભાના હાંજા ગગડી ગયા પરસેવો નિતરતો જોઈ ડ્રાઈવર બોલ્યો,\n\n\"કેમ ભાઈ આટલા ડરેલા લાગો છો.?\"\n\n \" ચુ ચુ ચુડેલ.. !\" આંગળી તે તરફ ચિંતા જયેન્દ્રસિંહ બોલ્યાં.\n\n\"અરે ભાઈ ચુડેલ બુડેલ કાંઈ ન હોય તમારો વહેમ હશે અમે રોજ રાતે નીકળીએ છીએ. જુવો ત્યાં કોઈ જ નથી. બતાવો ક્યાં છે.?\"\n\nજયુભા ડરના માર્યા આંગળી ચિંતા બોલ્યાં, \" આ સામે ઊભી જુવો.\"\n\n \"શું મજાક કરો છો ત્યાં ફક્ત ઝાડ છે ભાઈ. તમે ડરી ગયા લાગો છો.\"\n\nજયેન્દ્રસિંહ સમજી ગયા કે, 'આ બેનબા નખરા કરે છે તે કોઈને દેખાતાં નહીં અને મને પાછળ બેસાડવા માંગે છે. ચુડેલ બેનબા વાંસ જેટલા વધીને બોલ્યાં,\n\n\"હા હા પાછળ બેસી જાવો હું પણ બેસીશ સાથે અંધારામાં.\"\n\n થથરતા હાથ જોડી હિંમત કરી તે બોલ્યાં,\n\n\"બેનબા થોડીવાર ખમ્મા કરો રૂપ તમારા ખુબ આકરા છે.\"\n\n\"એ ભાઈલા આવવું હોય તો જલ્દી વાંહે બેહી જાવો મોડું થાય છે.\" બીજો બાજુમાં બેઠેલ ભાઈ બોલ્યો.\n\n જયેન્દ્રસિંહે તરત જ બુદ્ધિ વાપરી પોતાનાં ગળાનો સોનાનો દોરો, વિંટી અને ઘડિયાળ કાઢીને ડ્રાઈવરને આપતાં કહ્યું,\n\n\"લ્યો વિશ્વાસ ન આવતો હોય તો આ જોડે રાખો પણ મને આગળ બેસાડો ભાઈ હું મીઠાનો વહેપારી છું. પાટડીમાં બધા જ મને ઓળખે છે. મોત માથે ભમે છે આટલું માન રાખો.\"\n\nકહીને હાથ જોડી માં શક્તિને પ્રાર્થના કરી કે,\n\n\"ભેળી રહેજે મા ભગવતી કરજે પુત્રની સહાય.\"\n\n વાહન ચાલકને ભરોસો આવતાં બોલ્યો,\n\n \"ભલા માણહ આટલા બધા ડરપોક કેમ છો ? વેપારી સાવ આવા ફોસકી હોય ?\"\n\nજયુભાને જીવનમાં પહેલીવાર કોઈએ મોંઢા પર ડરપોક, ફોસકી કહેવાની હિંમત કરી હતી પણ આજ જયુભા પોતે પાવર કરી પેલાને મારી શકે એમ ન હતાં કેમ કે બધો પાવર ચુડેલ બેનબાએ હણી લીધો હતો. વળી ડાયનનું અટ્ટહાસ્ય કાનનાં પડદા તોડી રહ્યું હતું. પણ પોતાનું સ્વામાન ઘવાતું હોવાથી મનમાં બોલ્યાં,\n\n\"પાટડી આવવા દે પછી તને બતાવું કોણ ફોસકી છે...!\" \n\nદોડતા જઈને ચડવા ગયા પણ ચડી શકતાં ન હતાં જાણે એક પગ પર બેનબા ચોંટ્યા હોય તેવું લાગતું હતું. તેમને હાથ લાંબો કર્યો એટલે પેલો બીજો માણહ હસીને બોલ્યો,\n\n\"શું ભૂંડા માણહ આટલું બધું ડરો છો આવો હાથ પકડું.\" કહેતાંક હાથ પકડતાં જયેન્દ્રસિંહે આખરી મરણીયો પ્રયાસ કરતાં હોય તેમ બૂમ પાડી,\n\n\"જય માં શક્તિ.\" કહેતાંક એક જ કૂદકે ચડીને સીધા ડ્રાઈવરની પાસે જઈને દબાઈને બેસી ગયા. તેમનું શરીર ધખધખી રહ્યું હતું. પેલા બેનબા હજીય તેમની નજર સામે નખરા કરતાં ઊંચા થતાં બોલ્યાં,\n\n\"હજી જોઈ લ્યો બરાબર.\"\n\nઆંખો બન્ધ કરતાં જયુભા બોલ્યાં,\n\n\"જલ્દી હંકારો ગાડી..\" \n\nબંને જણાએ તેમની પર હસતા હસતા ગાડી ચાલુ કરી જેવી ગાડી હાલી કે જયુભા રાહત અનુભવવાં લાગ્યાં પણ અચાનક ચુડેલ બેનબા બારી જોડે ઊંચા થઈ મોઢું લાવતા બોલ્યાં,\n\n\"બહેન માની, સંયમ, વિવેક જાળવ્યો મારો એટલા માટે જીવતા જવા દઉં છું બાકી આજ સુધી કોઈ મને જોનાર જીવતો રહ્યો નથી ભાઈલા.\"\n\nડઘાયેલા જયુભા હાથ જોડી બોલ્યાં,\n\n\" અભાર માંડ છોડવાં બદલ બેનબા.\"\n\n જયુભાને ડરમાં હાથ જોડી એકલા બબડતા જોઈ બાજુનો માણહ બોલ્યો,\n\n\"આ ભાઈ ગાંડા તો નથી થઈ ગયા ને ? \"\n\nબહાદુર જયુભા બધું જ અપમાન સહેતા ચૂપ રહ્યાં. તેમને એક વાત યાદ આવી ગઈ,\n\n \"સમય સમય બળવાન નહીં પુરુષ બળવાન\n\n કાબે અર્જુન લુટીયો વોહી ધનુષ ને બાણ.\"\n\n ગાડી આગળ ચાલતા ઠંડો પવન પણ જયુભાના શરીરને ઠંડુ કરી શકતો ન હતો. થોડા સ્વસ્થ દેખાતાં ડ્રાઈવરે તેમના સોનાના દાગીના પાછા આપ્યા અને બોલેલો,\n\n\"આટલી બધી બીક લાગતી હોય તો તમારે રાતે નીકળાય જ નહીં ભાઈ.\"\n\n\"એય મને ઓળખે છે હું દરબાર છું. પાટડી જઈને પૂછજો મારા વિશે કોકને.\"\n\nબીજો બોલ્યો, \"અરે દરબાર તમારી હાલત નજરે જોઈ છે કેવા બહાદુર છો તે. હવે પૂછવાનું શું હોય. ચિંતા ન કરો અમે કોઈને નહીં કહીએ.\" \n\n કહીને બંને મજાકમાં હસવા લાગ્યાં. પાટડી આવતાં જ સામે બે દીકરાઓ લેવા ઊભા હતાં. \n\n જયુભા ઉતરતા જ ડ્રાઈવર બોલ્યો,\n\n \"સાચવજો આમનેં રાતે ફરવાં નો દેહો ખુબ જ ફોસકી છે.\"\n\n જુવાનિયો ગુસ્સામાં ઉપર ચડીને ડ્રાઈવરની ફેટ પકડીને મારવા જાય તે પહેલા જયુભા રોકતા બોલ્યાં,\n\n \"વીરુ રહેવા દે તેમણે મારો જીવ બચાવ્યો છે. છોડ હોસ્પિટલ જવું છે મારે.\"\n\nવીરુ છોડતા બોલ્યો, \n\n \"તારો બાપ બંદૂક સામે ધરો તોય કદીય ડર્યો નહીં જયુભા અને તું ડરપોક કહે છે.\"\n\n ડ્રાઈવર તો નજરે જોયું તે જ કહેતો હતો. પણ હકીકત સાચી ફક્ત જયુભા અને ચુડેલ બેનબા જ જાણતાં હતાં. \n\n ઘેર ગયા બાદ પાંચ દિવસ સુધી ચુડેલ બેનબાની યાદમાં તાવ દવાઓ લેવા છતાંય ઉતર્યો નહીં. ભુવા તાંત્રિક અને દવા ત્રણેય ભેગી થયા માંડ જયુભા સજા થયા. બેનબા કહેતા ભાઈનો માંડ છુટકારો થયો.",
      "duration": "7 mins",
      "category": "Horror"
    },
    {
      "title": "ઝમીર",
      "story_name": "રોમાનિયાના ટ્રાન્સિલવેનિયા પ્રાંતમાં રહેતો કાઉન્ટ ડ્રેકુલા એક લિજેન્ડરી બ્રામસ્ટોકરે લખેલી કલાસિક 'હોરર' નવલકથાનું પાત્ર છે. જેનું અકાળે મોત નીપજતાં તે પ્રેત બની ગયો હતો. રોજરાત્રે આ ડ્રેકુલા તેની કબરમાંથી બહાર નીકળતો અને નગરની ખૂબસૂરત યુવતી શોધી તેનો પીછો કરી તે યુવતીને પોતાના પાશમાં લઈ તેના ગળામાં તેના તીણા રાક્ષસી દાંત ભરાવી તેનું લોહી ચૂસી લેતો અને યુવતી આખરે તેને સમર્પિત બનતી અથવા મોતને ભેટતી.\n\nઆજે સમાજમાં જીવતા નરપિશાચો તેમને ગમી ગયેલી યુવતીની પાછળ પડી જઈ તેને વશ કરવા પાછળ પડી દિવસના અજવાળામાં હેરાન કરતાં ફરતા હોય છે. ૨૧મી સદીના આવાજ જીવતા ડ્રેકુલાના કરતૂત જોઈ એક નેક વેંપાયરની અનુકંપના એક દિવસ જાગી અને.....\n\n'શિખા'ગોવાના પણજી વિસ્તારમાં તેની ઘરડી માતા સાથે રહેતી હતી. તે અહીં મપુસા વિસ્તારમાં આવેલી ચર્ચની એક મિશનરી સ્કૂલમાં ડ્રોઈંગની ટીચર હતી.\n\nઆ મપુસામાં ધોળે દહાડે એક હોરર ઘટના ઘટી ગઈ. ૩0 વર્ષની વયનોસાવિયો ફર્નાંડીઝ પણજીથી મપુસા સુધી વહેલી સવારે વીસ કિલોમીટર સુધી એક છોકરીનો માત્ર પીછો જ કરતો રહ્યો. ફાઇન આર્ટ્સની વિધાર્થિની શિખા કે જેની વયમાત્ર ૨૨ જ વર્ષની હતી તે સ્કૂલમાં સવારે પાર્ટ ટાઈમ નોકરી કરવા જતી હતી તે સમયે સવિયોએ જેવી શિખાને સાઇકલ ઉપર સ્કૂલે જતાં જોઈ તરત જ તેની તરફ,તેના મોપેડની ગતિ વધારી દીધી. તે શિખાની પાછળ તેની સ્કૂલે ગયો. અને જેવી શિખા દરવાજે પહોચી, ત્યારે તે શિખાની સામે રસ્તો આંતરી ઊભો રહી ગયો. બીજી પળે તેણે શિખાના લમણાં ઉપર હોકીનો જોરદાર ઘા કરી, શિખાને લોહીલુહાણ કરી દીધી. શિખા સ્કૂલમાં આવેલા ચર્ચના દરવાજે,લોહી નીતરતી હાલતમાં જ ઢળી અને બેભાન થઈ ગઈ.\n\nચર્ચના ફાધર વિલિયમે 'શિખા'ની ચીસ સાંભળી, પણ તેઓ બાહર આવે તે પહેલા, તો સવિયો ભાગી ચૂક્યો હતો. ઘાયલ યુવતીને એક ઓટોરિક્ષા દ્વારા ફાધર વિલિયમે સિવિલ હોસ્પીટલમાં દાખલ કરાવી અને ડોક્ટરોએ તેને બધીજ તાકીદની સારવાર આપી પરંતુ લમણાં ઉપરના ઘા ને લઈને શિખાની યાદશક્તિ હંમેશને માટે જતી રહી હતી.\n\nઆ ઘાતકી બીના પછી લોકો ભયભીત બની ગયા હતા અને રવિવારની પ્રાર્થના પછી, ખાસ શિખા માટે લોકોએ ચર્ચમાં પ્રાર્થના કરી. ફંડ ફાળો એકઠો કરી શિખાને મદદ કરવા વિચારતા હતા.\n\nશિખાની માતાનું કહેવું હતુ કે,સાવિયો ફર્નાંડીઝ છેલ્લા કેટલાયે સમયથી શિખાનો પીછો કરતો હતો. તેની તસવીરો પાડી લેતો. શિખાનો વીડિયો ઉતારી લેતો હતો. તેણે કેટલાક હસ્ત લિખિત પત્રો પણ શિખાને લખેલા હતા, તે શિખાને પ્રેમ કરે છે તેવું શિખાને કહેતો પરંતુ શિખાને તેનો પ્રેમ મંજૂર નહતો. આવા રખડું આવારા છોકરા સાથે કોઈ પણ સબંધ રખવા તેનું \"ઝમીર\", તેને રોકતું હતું. તેણે સાવિયો ફર્નાંડીઝને તેનો પ્રેમ સ્વીકારવા ઈન્કાર કરી દીધો હતો. તેમ છતાં,હવે સાવિઓ,શિખા જ્યાં પણ જાય ત્યાં તેની પાછળ પાછળ જતો. એક દિવસ તો તેણે શિખાને એવી ધમકી આપી કે,જો તે તેની સાથે લગ્ન નહીં કરે તો તેના ફોટોગ્રાફર્સને મોર્ફ કરી તે સોસિયલ મીડિયા પર શિખાને બદનામ કરી નાખશે .શિખાએ,થાકીને હવે સ્કૂલમાં જવાનો રસ્તો બદલી નાંખ્યો હોવાથી,સવિયો હતાશ થઈ ગયો હતો,અને આજે વહેલી સવારથી શિખાનો તેના ઘરથી પીછો કરી, તે ગુસ્સામાં હતો.\n\nમાપુસા વિસ્તારની આ પ્રાઈવેટ મિશનરી સ્કૂલમાંએક ચર્ચના સંકુલમાં હતી. આ ચર્ચ ઘણું જૂનું હતું, અહીં વરસો પહેલા કબ્રસ્તાન હતું, સમય વિતતા અંહી ચર્ચ, અને પછી સેવાના કામ રૂપે શાળા સ્થાપતા,વરસો પહેલાનું ડરામણું કબ્રસ્તાન, આજના દિવસોમાં એક હરવા ફરવાનું સ્થળ બની ગયું હતું.\n\nઆજે ઈતિહાસમાં પહેલીવાર આ ચર્ચના ઓટલે એક જીવતા માનવ રક્તનો રેલો ચર્ચના દરવાજેથી વહી કબ્રસ્તાનની જમીનને રક્તનું સિંચન કરી રહ્યો હતો. ફાધર વિલિયમ હવે પછીના અજીબ ઘટના ક્રમથી બેખબર હતા….\n\nહવે વાત એમ હતી કે વારસો પહેલા એક 'પોલ'નામનો ઉમરાવ હતો, તે ખૂબ ઐયાસ અને હવસખોર હતો. તેણે તેની જિંદગીમાં ઘણી યુવતીઓના જીવન બરબાદ કરી નાખેલા હતા.તે રાતના સમયે નગરની ખૂબસૂરત યુવતીઓને તેના અનુચરો પાસે પકડી મંગવતો અને વ્યભિચારમાં તે યુવતીઓના જીવનને બરબાદ કરતો. પરંતુ તેની દોલત અને પદવીની સામે પાડવાની કોઈ હિમ્મત કરતું નહીં, અને દિવસે દિવસે આ નરાધમ માનવ મટીગયો હતો. આ હેવાન હવે યુવતીઓની આબરૂ લૂંટયા પછી યુવતીઓને પાશમાં જકડી લઈ તેના ગળામાં દાંત ભરાવી તેનું લોહી ચૂસી મારી નાખતો હતો.\n\n\"શેર ને માથે સવા શેર\" આ ઉમરાવ 'પોલ'ને, ભારે પડે તેવી એક યુવતી ભટકાઈ, એક રાત્રિએ જ્યારે 'જેની,ને તેના લગ્ન મંડપમાથી, તેણે પહેરેલ બ્લૂ ગાઉન અને ડાયમંડના નેકલેસ સહિત 'પોલ'ના અનુચરો ઉપાડીને ઉમરાવ પાસે લઈ આવ્યા ત્યારે, આ પાશવી 'પોલ.નું હૃદય 'જેની'નું સૌંદર્ય જોઈ થડકારો ખાઈ ગયું, અને પહેલીવાર તેના પાશવી અંદાજમાં મૃદુતા આવી, અને 'જેની'ની પાસે તેની વાસનાના આવેગને સંતોષવા આગળ વધતો હતો ત્યાં, ઘવાયેલી નાગિન બનેલી 'જેની'એ પાસે પડેલું મીણબત્તીનું સ્ટેન્ડ ઉગામી તે નરાધમના પેટમાં ઘરબી દીધું, અને તેણે પોતે,ઉમરાવના મહેલની અગાશીએથી કૂદકો મારી, પોતાનો જાન કુરબાન કરી નાખેલો હતો.\n\nનગરવાસીઓની તે વખતે બંને આંખો રોતી હતી ,'પોલ'ના ઘાતકી સામ્રાજ્યના અંતથી એક આંખ હર્ષના આસુંથી, તો બીજી 'જેની'એ આપેલા બલિદાન માટે. યોગનું યોગ આ બંનેને આ મપુસાવાળા ચર્ચના કબ્રસ્તાનમાં દફનાવામાં આવેલા હતા. અને લોક વાયકા પ્રમાણે કોઈ વાર આ જગ્યાએ થી 'જેની'ના તડપતા આત્માનો અવાજ તેના ઘવાયેલા ઝમીરના દુ;ખને ઉજાગર કરતાં હતા.\n\n...એક જીવતા માનવનો રક્તનો રેલો ચર્ચના દરવાજેથી વહી કબ્રસ્તાનની જમીનને,તાજા માનવ રક્તનું સિંચન કરતો 'જેની'ની કબરે પહોચી અટકી ગયો. ઉમરાવ 'પોલ'ની કબર હજુ દૂર શાહી વિભાગમાં હતી, અને ત્યાં પહોચે તે પહેલા શિખાનું રક્ત સુકાઈ ગયું હતું.\n\n'જેની'ની કબર પાસે, આવી અને અટકેલાં શિખાના રકતે, જમીનની અંદર કંપન અને ખળભળાટ ઊભો કરી દીધો હતો. અન્યાય અને પાશવી કૃત્ય સામે ઝજૂમી મોતની નિંદરે સૂતેલી 'જેની'નું ઝમીર આજે આટલે વરસે કકળી ઉઠ્યું અને તેના ઘવાયેલા ઝમીરને હવે શિખાના રક્તનો સહારો મળતા તે કબરમાથી સુસવાટા ભેર પવન રેલાવતી બાહર આવી ઊભી ત્યારે, સાંજ પડી ચૂકી હતી, સૂરજ ઢળી ચૂક્યો હતો, પરંતુ વીજળીના ચમકતા પ્રકાશ અને આસ્ફાલ્ટની ચમકતી લિસી- લચક સડકો, અને સિમેંટના ઊંચા મકાનો જોઈ અચંબામાં પડી ગઈ. તેને ચર્ચના દરવાજે ઝાડીમાં 'શિખા'ના રક્તથી ભીંજાયેલી સાવિયો ફર્નાંડીઝની હોકી જોઈ, તે હોકીને સત્વરે હાથમાં લીધી, અને આખીય બીના ..કબરમાંથી ઊભીથયેલી 'જેની'ને સમજાઈ ગઈ……….\n\nઆજે હોટેલ શેરેટોનના બેંકવેટ હોલના ડાંસ ફ્લોર પર અગણિત પગ થરક્તા હતા, વાતાવરણમાં કાર્યો કેનનથી ફેલાતા ધુમાડાના વાદળ, અને એઇટ ચેનલ જે બી એલ ની 15000 વોટ્સનીમ્યુજિક સિસ્ટમ યુવાન હૈયાને બહેકવા માટે પૂરતા હતા. અન્ય જોડીઑથી અલગજ રીતે સાવિયો ફર્નાંડીઝ અને હેવેનાની જોડી,આજે ફ્લોર ડાન્સમાં રંગ જમાવતી હતી.\n\nઆજે હોટેલ શેરેટોનમાં લેબર ડેની ઉજવણી હતી અને શહેરના નામાંકિત મહાનુભાવો અને સરકારી અમલદારો હાજર હતા . આમ લોકોમાં આ ફાંકશનમા નિમંત્રણ મેળવવાનું સ્વપ્ન રહેતું, કે તેઓને નિમંત્રણ મળેતો ઓળખાણ પિછાણ વધે, બધા મન મૂકીને ડાન્સ કરતાં હતા અને સૌ કોઈ ઉત્સાહમાં હતા. એવામાં સૌ કોઇની નજર હોલના દરવાજે પડી.સૌદર્યના કામણ ફેલાવતી રૂપરૂપના અંબારસમી એક યુવતી આછા બ્લૂ ગાઉનના લીબાસમાં ઊભી હતી, તેની ડોકમાં રહેલ ચમકતો ડાયમંડનો નેકલેસ તેની અમીરતા પુરવાર કરવા માટે જરૂરિયાતથી વધારે હતો. પણજીના મેયરના એક માત્ર દીકરા સાવિયો ફર્નાંડીઝે, હેવેનાને ડાન્સ ફ્લોર ઉપર પડતી મૂકી, તે દરવાજે ઊભેલી યુવતી પાસે લપક્યો અને લોલુપ નજરોથી લળીને,તે યુવતીને હોલમાં દોરીને લઈ આવ્યો.\n\nસાવિયો આ યુવતીથી એટલો પ્રભાવિત થયો હતોકે તે તેનું નામ પણ પૂછી શકતો નહતો. આખરે તે, યુવતીને ડાન્સ ફ્લોર ઉપર લઈ ગયો અને તેનો હાથ પકડી, ઈંટરોડ્યુસ કરવાના અંદાજે બોલ્યો, મિત્રો, મીટ માય લવલી ફ્રેન્ડ ' મિસ ... કહેતા બાકીનું વાક્ય તે યુવતીએ 'શિખા' કહી પુરુ કર્યું તે વખતે ફૂલ સ્પીડે ચાલતા એર કંડિશનરની ઠંડી હવાની લહેરો વચ્ચે, સાવિયોને પરસેવો નીતરી આવ્યો. પરંતુ તે યુવતીએ સાવિયોને નશીલી અદામાં કીધું,\"ઑ માય સાવિયો કેન વી ડાન્સ\" ઓહ, વાય નોટ .. કરતાં સવિયો પૂરા જોશથી ડાન્સ સિકવન્સમાં જોડાયો. મે ડેની તે દિવસની મહેફિલ પછી,'શિખા' જેવી અચાનક રીતે આવી હતી તેવી રીતે અચાનક ગાયબ પણ થઈ ગઈ. સવિયો, આ નવી શિખાનો પહેલીજ મુલાકાતમાં આશિક બની ગયેલો. આ શિખા પણ સાવિઓને હવે રોજ અચૂક મળતી. પરંતુ દરેક વખતે તે અચાનક ગાયબ થઈ હતી. 'શિખા', સાવિયોને જેમ જેમ તડપવતી હતી, તેમ તેમ સાવિયોને આ નવી શિખા પ્રત્યે આકર્ષણ વધતું જતું હતું. અને તેઓની મુલાકાતોનો સિલસિલો અવિરત ચાલુ હતો.\n\nઆખરે એક દિવસ સાવિયોએ મોઘીદાટ ડાયમંડની રિંગ આ નવી 'શિખા'ને ભેટ આપતા કીધુ,\"શુડ આઈ પ્રપોઝ ટુ ગેટ મેરી વિથ યૂ\" શિખા'એ હસી લેતા કહ્યું, \"શું જલ્દી છે, ...ઑ કે ચાલ ... તું પણ યાદ કરીશ મને\". \"તને અત્યારે ના પાડી, નારાજ નથી કરતી, પણ આ વીંટી આમ એકલા ચોરની માફક છુપાઈને મારે નથી પહેરવી\", તું રવિવારે તારા ફેમિલી સાથે, મપુસાના ચર્ચમાં આવજે, હું પણ મારા પેરેંટ સાથે ત્યાં હોઈશ\" \"ત્યાં વડીલોની હાજરીમાં તારી રીંગ પહેરી હંમેશ માટે તારી બનીશ.\" નવી શિખાના મુખમથી મપુસાના ચર્ચનું નામ સાંભળી, સાવિઓના શરીરમાં એક અજાણ્યું લખલખું વહી ગયું, પણ નજર સામે ઊભેલી આ નવી શિખાને જોતાં ઉત્સાહમાં સરી પડ્યો. અને બોલ્યો,\"ઇટ્સ ઓકે ડિયર\"\n\nરવિવારની વહેલી સવાથીજ સરકારી મશીનરી, મપુસાના ચર્ચની સાફ સફાઈ અને ડેકોરેશન માટે લાગી ગઈ હતી, રવિવારની તે પ્રાર્થના સભામાં શહેરના લગભગ બધા મહાનુભાવો હાજર રહેવાના હતા . કોઈ લાંબા સમયથી પાણી માટે તરસતી વ્યક્તિની માફક, બ્લૂ ગાઉન અને ડાયમંડ નેકલેસ સાથે 'શીખા'ના ખોળીયામાં રહેલી 'જેની, સાવિયો ફર્નાંડીઝની આવે તેની રાહ જોતી પહેલી બેન્ચ ઉપર બેઠેલી હતી.\n\nફાધર વિલિયમે ચાંદીના પ્યાલામાં પવિત્ર જળ લીધું અને સાવિયો અને શિખાના નવ યુગલ ઉપર છાંટ્યું, ત્યારે શિખાએ સેન્ડલની ક્લિપ ઠીક કરવાનો પ્રયાસ કરી તે હવાં ઊડતા પાણીથી તેની કાયાને બચાવી હતી, શિખાની આવી અસામાન્ય ચેસ્ટા, ફાધર વિલિયમને અકળવનાર ક્ષણ હતી, પણ પ્રક્રિયા વહેલી આટોપવાની હતી, એટ્લે ક્રિયા આગળ ધપાવી.\n\nસાવિયો ફર્નાંડીઝે ઉત્સાહની ચરમ સીમાએ બોક્સમાંથી રીંગ (વીંટી) કાઢી અને શિખાના ડાબા હાથની રિંગ ફિંગર ઉપર તે વીંટી સરકાવી. ચર્ચમાં રહેલા લોકોની અવિરત તાળીઓના ગડગડાટ વચ્ચે સાવિઓએ, શિખાને જકડી તેઓના દાંપત્ય જીવનની પહેલી સીડીના પગથિયેથી શિખાને તસતસતું દીર્ઘ ચુંબન કર્યું ત્યારે એક ચોંકાવનારી બીના ઘટી.\n\nએકાએક આખાય ચર્ચમાં ઘેરા ધૂમાડાનું વાદળ ઊમટ્યું .. કોઈને કશુજ દેખાતું નહતું, એક માત્ર ફાધર વિલિયમ લાચાર થઈ, કન્ફેશન બેન્ચ ઉપર બેઠા-બેઠા 'જેની'ને,વેંપાયર બની સવિયોના ગળે દાંત ભીડાવી, લોહી ચૂસતીજોઈ રહ્યા હતા.\n\nધૂમાડાનું વાદળ હવે વિખળાઇ ગયું હતું, એક મધુર સુવાસની લહેર લહેરાઈ રહી હતી, પરંતુ બ્લૂ ગાઉન અને ડાયમંડના નેકલેસના લિબાસમાં થોડી ક્ષણો પહેલા હાજર રહેલી શિખા હવે ચર્ચમાથી અલોપ હતી, અને સાવિયો તે એંગેજમેંટ રિંગ પાસે બેભાન પડેલો હતો, અને તેની ડોકીની ઘોરી નસમાંથી એક લોહીનો મોટો રેલો ચર્ચાના દરવાજે જવા રસ્તો શોધતો હતો.",
      "duration": "7 mins",
      "category": "Horror"
    },
    {
      "title": "નંબર 5",
      "story_name": "{  પ્રસ્તાવના \n\n         વાર્તા, હોરર વાર્તા એટલે એવુ કે અંદર કોઈ ભૂતની કહાની આપી તો હોય, કેમ કોઈને મારે, કેમ હેવાન બને, કાંતો પછી કેમ કોઈની આત્મા એમજ ભટકતી રહે, એનો આખો જવાબ શોધવાનો હોય પરંતુ જો જીવતા રહ્યા તો જવાબ નહીંતો પાછી એ જ મગજમારી !\n\n          વાર્તામાં તમને વાસ્તવિકતાનો અનુભવ થશે. ધ્યાનથી વાંચવામાં આવશે તો હાથ અને પગમાં થોડી ધ્રુજારી પણ આવશે. એટલે બદલ હું માફી માંગીશ પરંતુ વાર્તાની સાચી મઝા તો આપવામાં આવશે જ. ખુબ ખુબ આભાર. }\n\n૨૯ ઓગસ્ટ ૨૦૧૯   \n\n           એક ગાડી, આ ગાડી બનાસકાંઠાના પહાડી વિસ્તારમાં ઈડરથી થોડેક આગળ અંધારા ગોટ વિસ્તારમાં ડ્રાયવર જે જર્નાલિસ્ટ છે મહેશ પટેલ, જે ગાડી ચલાવી રહ્યો હતો. વરસાદી વાતાવરણ હતું પણ હજુ સુધી વરસાદતો નહોતો આવ્યો પણ હવે વરસાદ તો ચાલુ થઈ ગયો. મહેશની જોડે તેનો નોકરી ટીમનો માણસ વિનય જોડે હતો. તે પાતળા રસ્તામાંથી આગળ વધતા હતા તો રસ્તો ભુલવાને લીધે તે બીજા રસ્તે પહોંચ્યા. \n\n          બીજા રસ્તે આગળ નીકળ્યા તો મોસમી પવન સાથે વાતાવરણમાં બહુજ ઝડપી વરસાદ ચાલુ થયો. ગાડીનું વાઈપર ચાલુ તો હતું પરંતુ વરસાદ વધારે અને છાંટા મોટા હોવાને કારણે આગળ દેખાતું થયું બંદ. તો આ ધીમે ધીમે ગાડી ચલાવતા આગળ પહોંચ્યા તો એક સમય એવો આવ્યો કે ગાડી ધીરેક રહીને ઊભી રાખતા કાંચ ખોલીને મહેશે જમણી બાજુમાં બસો મીટર દૂર એક ઘર જોયું. ઘર જોતા એમ લાગતું હતું કે ખંડેર હશે, ઘરની આગળની બાજુ ઘણું નક્કામું જાડ જાડી ઉગી ગયા હતા. તો મહેશને વિચાર તો આવ્યો કે શું છે આ ? \n\n\"વિનય, આ છે શું? ઘર તો દેખાય છે ખંડેર છે, કોનું હશે ખબર છે કંઈ?\" મહેશે વિનયની સામું જોઈને કહ્યું. \n\n\"મહેશભાઈ, આ ઘર છેલ્લા પાંચ વર્ષથી બંદ હતું. અમે તપાસ પણ કઈ હતી, તો સમાચાર મુજબ આ ઘરમાં પાંચ લોકોએ આત્મહત્યા કરી હતી એવુ સાબિત થયું હતું. મહેશભાઈ અહીંથી નીકળીએ તો સારું રહેશે કેમ કે આવું જોતા ડર લાગે છે મને અને બીજું કે હકીકત છે કે એ પાંચની આત્મા અંદર જ છે.\" વિનયે ડરેલા અવાજે કહ્યું. \n\n         મહેશ તો તેની સામું આશ્ચર્ય સાથે જોતો જ હતો ત્યાં મહેશના જમણાં કાન નીચે શર્ટના કોલર થોડુંક ઉપર કોઈએ આંગળી ફેરવી હોય તે રીતે ગલી થઈ, તો મહેશને થોડાક આંખમાં અંધારા આવ્યા જે ગલી થાય ત્યારે થાય. \n\n\"ભાઈ, મને લાગી રહ્યું છે મારે બહાર નીકળવું પડશે.\" મહેશે કહ્યું. \n\n\"ના ભાઈ, રહેવાદોને યાર, કેમ આમ કરો છો! ઉડતું તિર લેવાય નહીઁ.\" વિનયે કહ્યું ડરેલા અવાજે. \n\n\"જો ભાઈ, આપણે જે રસ્તે જવાના હતા તે રસ્તો આ નથી. જો આત્મામાં માનતો હોય તો પરમાત્મામાં માન કે એમને આ રસ્તો આપ્યો. જે થવાનું હશે તે થશે તું ખાલી મારી જોડે આવ. મર્યા તો જવાના ક્યારેક તો, પણ મઝા લઈને.\" મહેશે કહ્યું. \n\n\"મોતની મઝા ના હોય ભાઈ.\" વિનયે કહ્યું. \n\nહસતા મોંઢે, \"જે થશે તે મારી ઉપર છોડ બહાર નીકળ.\" મહેશે આટલુ કહેતાંની સાથે દરવાજો ખોલીને બહાર આવ્યો. \n\n         વરસાદ ફૂલ હતો તો મહેશ બહાર આવ્યાની સાથે બહુજ ભીનો થઈ ગયો. તે વિનયને પોતાની જગ્યાએ બોલાવ્યો અને આગળ જવાનુ ઈસારો કરી આગળ નીકળ્યો. મહેશની આંખ કાન નાક હાથ પગ બધુંજ સમજી વિચારીને આગળ વધારતો હતો. મહેશ નીચે જોઈને આગળ વધ્યો. તેને કંઈ વધારે અગરુ લાગતું નહોતું. \n\n       હવે આવ્યો સમય તકલીફનો, થયું એવુ મહેશ વિનયની જમણી બાજુ ઊભો હતો. મહેશ ઘર સામું જોતો હતો. વિનય અને મહેશની વચ્ચે ત્રણ ફૂટ જેટલી જગ્યા હશે. તો કોઈ પાછળથી મહેશની ડાબી બાજુથી ભયંકર રીતે ભાગતો કોઈ આગળ ગયો તો મહેશના કાનમાં થોડીક એવી હવા ઝડપથી ગઈ અને મહેશને એહસાસ થયો કે મારી ડાબી બાજુથી કોઈ આગળ ગયું. \n\n\"વિનય, તે જોયું કંઈ! તારી અને મારી જોડેથી કોઈ બંદૂકની ગોળીની ઝડપથી આગળ ગયું!\" મહેશે આશ્ચર્ય સાથે અને થોડા ડર સાથે કહ્યું. \n\n\" નનણણણણણન ના મહેશભાઈ, મમમમમ મેં કક્કક કંઈ જોયું નહીઁ.\" એકદમ ડરેલા અવાજે સુન મારી જતા વિનયે કહ્યું અને તે મહેશ સામું જોતો હતો. \n\n          મહેશ આગળ અને પાછળ બંને જગ્યાએ જોતો હતો પણ કંઈ મળે તેવું લાગતું નહોતું. \n\n\"ચાલ, થોડાક અંદર જઈયે.\" મહેશે કહ્યું. \n\n\"જો ભાઈ, વરસાદ ચાલુ ના હોત તો હું અત્યારે આટલોજ પરસેવાથી પલળેલો હોત. હજુ સમય છે પાછું જવાનુ.\" વિનયે કહ્યું. \n\n\"હું થોડુંક નજીક જવાનુ કહું છું, ઘરમાં નથી કહેતો. બસ ઘરની બહાર શું ચાલી રહ્યું છે! તે સમજવાની કોશિશ કરું છું. એક કામ કરી તું અહીજ ઊભો રહે, હું થોડોક આગળ વધુ છું.\" મહેશે કહ્યું. \n\n\"હા વાંધો નહીઁ.\" વિનયે કહ્યું. \n\n          મહેશ થોડોક આગળ વધ્યો, આગળ વધ્યાની સાથે વરસાદમાં થોડીક હલન-ચલન જેવું તેને લાગ્યુ. આત્માનો થોડોક વરસાદમાં ભીનાશ પડતો પડછાયો જોવા મળ્યો. તો કોઈ પાછળથી આવ્યું અને જોરથી પગ ઊંચા કરું સાત આઠ ફૂટ ઊંચો નાખ્યો અને તે નીચે પટકાયો. મહેશ જેવો નીચે પટકાયો આંખો લાલ, ચહેરા પર ડર અને પગમાંથી નીકળતું લોહી, આટલુ દેખાવા માંડ્યું. મહેશ ઊભો થઈ આજુબાજુ જોવા માંડ્યો, સુન મારી ગયો. વિનય ત્યાં પાછળથી જોઈ રહ્યો પણ તે તો હદ બહાર સુન મારી ગયો. તે થોડાક ચક્કર ખાઈને પડ્યો. મહેશે ધીરેક રહીને વિનય બુમ પાડી પણ એ નીચે પડ્યો હતો બેભાન અવસ્થામાં. \n\n           હવે કંઈક એવુ થયું કે એક જાડ મહેશ પર પડતું હતું તો તેને જગ્યા બદલી દીધી. જાડ પડયું તો વાગ્યું નહીઁ એને. ત્યારબાદ એ ઘર સામું જોતો હતો સુન મારી ગયેલો. પાછળ વિનય બેભાન, ગાડી ચલાવતી વખતે આગળ દેખાવું નહીઁ, મહેશને એકલો હેરાન કરવો, વિનયને ખબર પણ ના પાડવી, આ બધી લીક એક વાતને જોડી રહી હતી. \n\n           મહેશ આગળ જોતો હતો તો પાંચ પડછાયા વરસાદના લીધે ભીના થતા હોય તેવું દેખાયું. હવે હતું એવુ કે મહેશને અલ્ટ્રા સાઉન્ડ કાનમાં અવાજ આવવા માંડ્યો, ધીરે ધીરે મહેશ કાન બંદ કરવા માંડ્યો અને ધીરેથી વધુ અવાજ થતા તે એકદમ ચીસ પાડવા માંડ્યો. જોરમાં બે ત્રણ વાર ચીસ પડી અને ઘરે ઊંગ્યો હતો તો ચીસ પાડીને ઊભો થયો. સપનું આવ્યું તો પણ જોરદાર આવું ખરાબ. \n\n         મહેશ ઉઠ્યો ઘરે સવારે તો હાલત તેની પાતળી થઈ ગઈ, પરસેવો માથા પર. જોરદાર દાવ હતો. \n\n\n\n         મહેશ ઉઠ્યો, શ્વાસ રૂંધાવા લાગ્યો, ઊભો થયો તો ઊભો નહોતો રહી શકતો, આંખે એને કંઈ દેખાતું નહોતું, લથ્થડીયા ખાતો હતો. કશું જ ના દેખાવાને લીધે ઘરમાં પડેલી બધી વસ્તુ નીચે પડતી હતી. તો એ જ સમયની વાત હશે કાંચનો ગ્લાસ નીચે ફૂટ્યો અને આ ફૂટવાથી વેરાયેલા કાંચને લીધે મહેશ લપસ્યો અને સીધો કાંચના ટુકડા પર પડતા ઘણું વાગ્યું. \n\n         સપનું આવવું તો ઠીક વાત છે, જે બધાને આવતું જ હોય છે. પણ એ સપનાની વાસ્તવિકતાના સાથે કોઈ મેળ હોય તો શું કરવું? કદાચ આ જ વાસ્તવિકતાની સાથે મેળ હશે તો પોતાના મનોબળમાં આ યુદ્ધ પહેલા કરવું પડશે. મનોબળની વાત એવીજ હોય તો મહેશની સાથે થઈ શું રહ્યું હતું! આ કાંચ પણ ઊંગ્યો અને ચીસ પાડવા માંડ્યો દુઃખતાની સાથે. દુઃખની વાત એ નથી કે સપનું આવ્યું, વાત દુઃખની તે છે સપનામાંથી બહાર પણ નીકળી નથી શક્યો મહેશ. તેને એ પાંચ જણા પોતાના ઘરમાં દેખાવા મંડ્યા, કોઈ શરીર નહીઁ પણ ભાસ થતો હતો તેનો. હવે વાત હતી તે કે જયારે મહેશ હિમ્મત કરીને ઊભો થયો તો જે કાંચ તેના પગે, હાથે, બરડે વાગ્યા હતા તેનું લોહી ચોટ્યું નાઈટ ડ્રેસ પર. હવે જયારે તે ઉપરનો શર્ટ કાઢી જોયું તો લોહીનો એક છાંટો પણ ના દેખાયો. પણ પર કોઈ ઘાવના નિશાન પણ નહીઁ. તો તે પાછું વળીને કાંચના ટુકડા સામું જોયું તો આશ્ચર્ય થઈ ગયો. એટલા માટે કે કંઈ તૂટ્યું જ નહોતું. બધું એમને એમ જ.\n\n          આશ્ચર્યમાં આવી ગયેલો મહેશ બાથરૂમમાં ગયો અને તેને સપનામાં આવેલું કે કાન નીચે કોઈએ હાથની આંગળી ફેરવી હતી. તો હવે મોટી નવાઈની વાત એ કે તે આંગળી એ પાડેલું નિશાન ગયું નહીઁ અને નાની સોટી મારતા લાઈન પડે તેવી લાઈન. મહેશને ખબર જ નહોતી પડતી કે જે વાગી રહ્યું છે હકીકતમાં તે નીકળી જાય છે અને જે વાગ્યું જ નથી ત્યાંથી લોહી નિકલે છે. મહેશ ત્યાંથી દોડતો વિનયને ફોન કરવા ગયો. \n\n(મહેશ અને વિનયનો સંવાદ.)\n\n\"હેલો, વિનય સાંભળ.\"\n\n\"હું, ગાડી આગળ બેભાન થઈ ગયો હતો.\"\n\n\"શું પત્તર ફાળે છે યાર! મતલબ તને પણ એવુ દેખાયું સપનામાં, \" આશ્ચર્ય સાથે. \n\n\"એક કામ કરી, દિવસે ત્યાં જઈને જોઈએ ખરેખર ઘર છે કે નહીઁ.\"\n\n\"ના, ભાઈ તારે જવું હોય તો જા.\"\n\n\"આમાં આપણે બંને સલવાયેલા છીએ, ભૂલતો નહીઁ.\"\n\n\"હા આવીશ, ગાડી લઈને નીકળો. હું ઘરેથી તૈયાર થઈને નીકળું.\"\n\n          તરત ફોન મૂકી તૈયાર થવા માંડ્યો. વિનય પણ ઘરેથી બહાર નીકળી રાહ જોતો હતો મહેશની અને મનમાંને મનમાં ગાળો બોલતો હતો, 'બળદિયાને મગજ નામની વસ્તુ નથી, સપનામાં આવે તો શું જતું રહેવાનું! એના બૈયરી છોકરા નથી, જો કે મારે પણ નથી. એને લગ્ન કરવાની ઈચ્છા નથી મારે છે. હું આજનો દિવસ જાઉં છું. પછી ના પાડી દઈશ.\" એટલી વારમાં આવી ગયો મહેશ. બારીમાંથી વિનયે પૂછ્યું, 'આવવું જરૂરી છે?\" તો મહેશનો ગુસ્સામાં આવેલ ચહેરો જોઈને કશું બોલ્યા વગર બેસી ગયો. વિનય તો પૂરો ડરેલોજ હતો. નીકળી ગયા ત્યાંથી તે ઘર જોડે પહોંચ્યા. \n\n\"મતલબ, સપનામાં આવેલ ઘર ખરેખર સાચું હતું.\" મહેશે કહ્યું. \n\n       ત્યાં વિનયની બાજુનો સાઈડ કાંચ કોઈ પથ્થર આવવાથી તૂટી ગયો. આવો સુમડીમાં પથ્થર આવ્યો તો વિનયે જોરથી ચીસ પાડી, એને જોતા તો એવુજ લાગતું હતું કે હાર્ટ એટેક આવશે. મંત્રો બોલવા માંડ્યો. મહેશ પણ અત્યારે થોડો ડરેલો હતો. \n\n       મહેશ આંખ બંદ કરી મોઢામાંથી હાંશકારો નીકાળી તે ગાડીની નીચે ઉતર્યો અને ગાડીનો દરવાજો બંદ કર્યો. વિનય ગાડીમાં જ બેઠો હતો. ગાડીની બારીએ ઉભા રહીને. \n\n\"આવીશ, વિનય!\" \n\n\"ના. મારું મોઢું જોતા લાગે છે તને!\"\n\n         ત્યાં વિનયના માથાની પાછળથી બારીની બહાર કોઈ હાથ આવતો દેખાયો મહેશને. તરત મોટો શોક લાગ્યો તેને, તે ફરીને વિનયની બારી બાજુ દોડતો આવ્યો. કોઈ તેને દેખાયું નહીઁ. \n\n\"ક્કક્ક્કક્ક્ક કે કેમ, સસસષહહુંઅસ્સું શું થયું?\"વિનયે ડરેલ અવાજે કહ્યું. \n\n\"તારી બારી બહાર કોઈનો હાથ દેખાયો.\" મહેશે કહ્યું. \n\n        હતો તો સવારનો સમય તો ત્યાં મહેશ જ્યાં ઊભો હતો ત્યાંથી બરડા પર કોઈએ લાત મારી અને પાંચ છ ફૂટ આગળ પડ્યો, તરત ઊભો થઈ પાછળ જોવા લાગ્યો. \n\n\"હવે તો હું આખી વાત જાણીને રહીશ. હદ થઈ ગઈ. તારે આવવું હોય તો આવ નહીંતો ગાડી લોક કરીને બેસી રે.\" મહેશે ગુસ્સામાં કહ્યું. \n\n\"આવુ છું લ્યા. અહીં તો એકલો ટેન્શનમાં રહીશ.\" વિનયે હિમ્મત તો કરી. \n\n          મહેશ પાછળ બરડો લૂછતો હતો. \n\n\"આ આપણને મારી નાખશે તો!\" વિનયે પૂછ્યું. \n\n\"જો મારવું જ હોત તો મને મારા જ ઘરે મારી શકેત, પણ એવુ કર્યું નહીઁ. કોઈ મોટો મેસેજ આપવા માંગે છે.\" મેસેજ કહ્યું. \n\n          જેવો તે ગાડી તેની જગ્યાએ મૂકીને આગળ વધ્યો તો ગાડીની બહાર પાછળની બાજુ કાળા કપડાં ખંભા શુધી પહેરેલા, પવનના લીધે કમરના ભાગનું કપડું ઉડતું અને હાથ આખો લોહી વાળો હતો એવો એક માણસ ત્યાં ઊભો. મહેશને એહસાસ થયો કે છે કોઈ અહીંયા જ ગાડી જોડે. તો તે તરત ફરી પાછું જોયું. તો કોઈ ના દેખાયું. \n\n         ત્યારબાદ તરત આગળ જોયું તો તરત જ ગાલ ઉપર કોઈનો હાથ અડવાનો મેહસૂસ થયો અને તેની આંખો બંદ થઈ તરત જ કોઈનો ચહેરો તેના મગજમાં આવ્યો અને તરત જ મોંઢામાંથી જોરથી શ્વાસ નીકળતાની સાથે હળવો અવાજ નીકળ્યો. \n\n\"સ્ષહુઉ શું થયું?\" વિનયે ડરેલ અવાજે કહ્યું. \n\n\"કોઈ ચહેરો મગજમાં આવ્યો.\" મહેશે કહ્યું. \n\n          ત્યાં આગળ થોડુંક જોતા એક વિંટોળ પવનની વળી, અને વિનય સામું જોતા ભૂતના જેવો ચહેરો દેખાયો તો એની મેળે તે વિનયની વિરુદ્ધ દિશામાં ખેંચાયો. પાછું સરખું જોયું તો વિનય જ હતો. \n\nમહેશ વિનયને કહેવા માંડ્યો. \n\n\" એક: સાઈડ ગ્લાસ ગયો, \n\n બે: મને લાત વાગી, \n\n ત્રણ: ગાડી જોડે કોઈ ઉભું હતું, \n\n ચાર: ગાલ ઉપર હળવો હાથ અડ્યો, \n\n પાંચ: તારામાં બીજા કોઈ હોવાનો એહસાસ. \n\nઅને રાત્રે પાંચ આત્મા મને દેખાઈ. મતલબ પાંચ જણાને અહીંયા કંઈ થઈ ચૂક્યું છે. હવે તારે જે ઈચ્છા હોય તે રાખ આ 'નંબર 5'ને હું શોધીને રહીશ. મિશન નંબર 5.\" થોડાક ગુસ્સામાં કહ્યું. \n\n\"આ પાંચ જણાને શોધવા તો પડશે જ.\" મહેશે વિચારતાં કહ્યું. \n\nવિનય મનમાં વિચારતો હતો અને મનમાં સ્મિત સાથે, \"કદાચ મહેશભાઈ નહીઁ મહેશ સર કહેવાનો વારો આવી ગયો છે.\"\n\n\"શું વિચારે છે, વિનય?\" મહેશે પૂછ્યું. \n\n\"કશું જ નહીઁ. એટલું વિચારું છું કે તમે તમારી અને મારા જીવનની પત્તર રગડવા બેઠા છો.\" જવાબ આપતાં વિનયે કહ્યું. \n\n\"તો તું એક કામ કર. ગાડી લઈને જા, હું અહીંયા રહુ છું. કાલે સવારે મને લેવા આવી જજે.\" મહેશે કહ્યું. \n\n\"પાક્કું, ખરેખર! કંઈ પણ થઈ શકે છે.\" વિનયે આશ્ચર્ય સાથે જણાવ્યું. \n\n\"તું જાને ભાઈ.\" મહેશે કહ્યું. \n\n        એમ પછી વિનય જતો રહ્યો ત્યાંથી. મહેશ એકલો ધોળા દિવસે ઘરમાં ગયો. આજુબાજુ બધું જોતો હતો, ત્યાં ધૂળ, પાંદડા, કરોળિયાના જાળાં વગેરે દેખાતું હતું. પણ મહેશના મનમાં એક જ વિચાર કે આ બધાની પાછળનું રહસ્ય જાણવું છે. મહેશ મનમાં બોલ્યો, 'ના જાણે મને એમ કેમ લાગે છે કે આ ઘરે હું પહેલેથી જાણતો હોય! ઘરની અમુક જગ્યા કંઈક ઓળખીતી હોય તેમ લાગે છે.' \n\n            મહેશ બધુંજ જોતો હતો, પણ ત્યારે કંઈ મળ્યું નહીઁ. ચકલી ઉડવાનો કે એવો કંઈક અવાજ આવે તો ગભરાય જતો. નથી કોઈ તાકાત મહેશની પણ એક વિશ્વાસ અતૂટ હતો, એ હતો કે મહેશને કોઈ મારી પણ રહ્યું છે અને બચાવી પણ રહ્યું છે. જે તકલીફ આપે છે એ જ દવા કરે છે. હવે જોવાનું હતું કે આની પાછળ શું હોઈ શકે કારણ? વાત તો અમુક ખટકતી હતી, પણ સાબિતી જોઈએ તેવી હતી. \n\n          આમતો આખો જ દિવસ આ રીતે શોધવામાં ગયો, બહાર જઈને જોયું. કોઈ કાગળ મળે તો પણ તેના ઉપર કંઈક વિચારતો છતાં કોઈ જવાબ ના મળ્યો. હવે સમય હતો રાતનો મહેશને તે બધીજ આત્માને મળવું હતું અને જાણવું હતું કે મહેશને આ શાને થાય છે! શું છે કારણ તેની પાછળનું, કારણ મળ્યા પછી પણ એવુ તો શું જોડી રહ્યું છે મહેશને તેની સાથે? \n\n          જવાબની શોધ થઈ ગઈ શરુ. રાત્રે અંધારામાં કોઈ હલનચલનની રાહ જોતો મહેશ, તેને ઘરનો દરવાજો જેવો ખુલ્યો તે દેખાયું. મહેશના માથેથી પરસેવો તો નીકળી રહ્યો હતો. ડરેલ તો હતોજ પણ આ રાત્રે આવતા આવા સપનાથી છુટકારો લેવાનો હતો. મતલબ જવાબ વગર જીવન સારુ નહોતું. દરવાજો ખુલતાની સાથે ધીરે ધીરે તે અંદર ગયો. તેની પાછળ કોઈ શ્વાસ લેતું હોય તેવો અવાજ આવી રહ્યો હતો. મહેશ ઊભો રહ્યો અને તરત જ પાછળ જોયું તો કોઈ ના દેખાયું. ગભરાટ તો વધી રહી હતી, સમજવું અગરુ બની રહ્યું હતું. તો પાછળ ફયો તો કોઈએ પાટુ મારું સામેથી તો સીધો અંદર પડ્યો. મહેશના મગજમાં એક વાત યાદ આવી કે આ રીતે કોઈએ ભૂતકાળમાં મને માર્યું હતું અને હું આ જ રીતે દરવાજાની અંદર ફેંકાયો હતો. પછી આગળ મહેશ ઊભો થઈને વિચારવા માંડ્યો ત્યારે તેના ગળે દોરડું વીંટળાઈ ગયો અને આત્મા ફાંસી આપતી હોય તેમ મેન હોલ રૂમમાં ખેંચાયો તે અને ઉપરથી કોઈએ દોરડું ખેંચ્યું જે મહેશને અંધારાના લીધે દેખાતું નહોતું, આખો એકદમ લાલ ચોળ થઈ ગઈ. શ્વાસ રૂંધાવા માંડ્યો, નહાઈ લીધું હોય તેમ પલળી ગયો. તો થોડોક સમય જતાની સાથે દોરડું છૂટી ગયું, મહેશ પડ્યો નીચે તો તેને અચાનક યાદ આવ્યું કે કોઈ સ્ત્રીને આ ઘરમાં આવી રીતે લટકાવી હશે. એને એહસાસ થતો હતો કે તેને આ આખુ દ્રશ્ય જોયું હોય તેમ લાગી રહ્યું હતું. ઊભો થઈ લથ્થડીયા ખાવા લાગ્યો તો માથામાં કોઈએ હળવેકથી લાકડી મારી અને લોહી હાથમાં જોયું જે માથે અડાડી હાથ લીધો હતો. તો એને મનમાં થયું કે કોઈએ મને આ રીતે માર્યો હતો. \n\n         મહેશને અચાનક વિચારો આવવા માંડ્યા, તેની આગળ એવા દ્રષ્યો બનવા માંડ્યા કોઈએ કોઈને ચપ્પુ ઘૂસેડી દીધું. કોઈ રૂમમાંથી છોકરીનો રોવાનો અવાજ આવ્યો. અને અચાનક કોઈ બે માણસ ત્યાં આવ્યા અંધારામાં થોડા ચંદ્રના પ્રકાશમાં, તો તેમાંથી એક ચહેરો ખુલ્લો હતો અને બીજા ચહેરા પર મફલર આખુ વીંટાળેલું હતું. તો જે માણસનું મોઢું દેખાતું નહોતી તેને મહેશને હૃદયની ઉપરની બાજુ એક ગોળી મારી તો તે ઘરની બારી જોડે ઊભો હોવાથી તે મહેશને ગોળી વાગવાથી બારી તોડી બહાર છૂટો ફેંકાયો અને તેને પાક્કું યાદ આવી ગયું કે ભૂતકાળમાં તેને આવી જ રીતે ગોળી વાગી હતી. બધું યાદ ના આવ્યું પણ મગજમાં તે ચહેરો બેસી ગયો. બહાર લોહીલુહાણ અવસ્થામાં પડ્યો, સવાર પડી તો આવું કંઈજ નહોતું. વિનય આવ્યો અને મહેશ જોડે જઈને ઉઠાડતો હતો. \n\n           મહેશની આંખો ખુલી અને તેને વિનયને જોયો. હૃદયની ઉપરની બાજુ ગોળી વાગી હતી તો કંઈ દેખાયું નહીઁ લોહી જેવું તો તેને શર્ટ ખોલ્યો, તો ત્યાં ગોળી વાગી અને આરપાર કરી ગઈ હોય તેનું નિશાન હતું. \n\n\"વિનય, કંઈક ભયંકર થયું છે મારી જોડે.\" મહેશે આશ્ચર્ય સાથે કહ્યું. \n\n\"હા.\" વિનયે સ્મિત સાથે જવાબ આપ્યો. \n\n\"મને અમુક એવુ લાગ્યુ કે પહેલા મારી જોડે આવું બની ગયું છે. હું કોઈ બીજો જ માણસ છું જેનો આ ઘર સાથે કંઈક મેળાપ છે. ગોળીનું નિશાન છેલ્લા પાંચ વર્ષથી જ છે. તેની પહેલાની વાત મને બિલકુલ યાદ નહોતી. તું હોસ્પિટલમાં આવ્યો અને કહેતો હતો કે હું મીડિયામાં કામ કરું છું. સાચું બોલજે હું કોણ છું? પાંચ માણસ, પાંચ વર્ષ. આ પાંચનો આંકડો કેમ મને જકડીને રાખી રહ્યો છે, આવું શાને થાય છે?\" મહેશે થોડાક ગુસ્સા ભર્યા અવાજે વિનયનો ખંભો પકડતા પૂછ્યું. \n\n\"તમને યાદ નહોતું, એટલેજ તમારી એ દુઃખભરી યાદ પાછી ના આવે એટલે મેં કંઈજ કહ્યું નહોતું. તમે આ દેશની રક્ષા બહારથી કરનાર એવા આર્મી કમાન્ડર મિતેષ છો. આપ મેજર મિતેષ મિશ્રા છો અને આ બીજા કોઈનું નહીઁ, તમારું જ ઘર છે.\" હસતા મોંઢે વિનયે કહ્યું. મહેશને વિશ્વાસ બેઠો જ નહીઁ, આશ્ચર્યમાંજ હતો.\n\n\n\n\"હું જે પાંચ વર્ષ પહેલા કંઈક હુમલો થયો ત્યારથી હું જીવનને ભૂલી ગયો હતો???\" મિતેષે પૂછ્યું\n\n\"જીવનને તો બરાબર પણ એ દિવસે તમે આખુંજ પરિવાર ગુમાવી દીધું હતું. એ કોઈ હુમલો અચાનક કે એમ નહોતો કરવામાં આવ્યો. જાણી જોઈને કરવામાં આવ્યો હતો.\" વિનયે કહ્યું. \n\n\"જે ચહેરો મારાં મગજમાં દોડે છે કદાચ એ જ હશે!\" મિતેષે કહ્યું.. \n\n\"હા.\" વિનયે કહ્યું. \n\n\"એટલે થયું હતું શું?\" મિતેષે પૂછ્યું. \n\n\"આ બધું એકાદ બે દિવસમાં જ પૂરો ખેલ થઈ ગયો હતો, સર. તમે આવ્યા હતા બોર્ડર પરથી ઘરે રઝા લઈને. તો તમારી પત્ની આ દુનિયામાં એક મહેમાન લાવાની હતી, તમે પપ્પા બનવાના હતા. તો એ સમયની આ માથાકૂટ થઈ હતી. \n\n(ભૂતકાળ વિનય સમજાવી રહ્યો હતો.)\n\n        એ સમયે એવુ હતું કે તમે ઘરે આવ્યા હતા. ખુશ હતા બધા ઘરમાં. તમારા મમ્મી પપ્પા એક ભાઈ એક બહેન અને આપની પત્ની, ખુશ હતું પરિવાર. તો તમારે પોતાને ખરીદી કરવાની ઈચ્છા થઈ હતી તો તમે અમદાવાદ આવ્યા હતા. ત્યાં આવ્યા તો તમે કાંકરિયા ફરવા ગયા. તમારા મગજમાં જે ચહેરો દોડતો હતો ત્યાં એ માણસને કોઈની જોડે મિટિંગ ત્યાં રાખેલી. તો તેમનો દીકરો વિશાલ તમારી બહેનને જોઈ ગયો અને તેના પપ્પાને વાત કરી. \n\n\"પપ્પા, પેલી જોવો છો તમે! મારે એ વધારે નહીઁ પણ બે ત્રણ દિવસ માટે જોડે જોઈએ.\" તેના પપ્પાને હવસ બતાવતા કહ્યું. \n\n\"વાંધો નહીઁ, કરીયે કંઈક એનું પછી. એની મમ્મી પણ જોડે લાગે છે. બને જણાનું કંઈક કરીયે.\" હેવાન શિવાશે કહ્યું. \n\n         અહીંયાથી બરબાદીનો માહોલ શરુ થયો. તેના માણસોને તમારા પરિવારની પાછળ લગાવી દીધા. તમે બધા એકાદ બે દિવસ અમદાવાદ રહી પાછા અહીં ઘરે આવ્યા. ત્યારનીજ વાત હશે એ લોકો પૂછ્યા વગર તમારા ઘરે આવી ગયા. દરવાજો તમે ખોલવા ઉભા થયાં હસો. \n\n\"કેમ છો?\" પેલાના પપ્પાએ કહ્યું. \n\n\"બસ સારું, તમે કોણ?\" મિતેષે પૂછ્યું. \n\n\"અહીંયા જ કહું કે અંદર આવીને?\" હેવાન શિવાંશે કહ્યું. \n\n    તો અંદર આવ્યા પછી તેમણે બેસાડ્યા તમે. ત્યારબાદ ઘર આખુ આજુબાજુ જોતા હતા. બોડીગાર્ડ પણ હતા જોડે જે તમારા ઉપર નજર રાખતા હતા તે. નવાઈની તો વાત હતી જ.\n\n\"એટલે શું, કેમ અહીં આવ્યા! અમે તો તમને ઓળખતાં પણ નથી!\" મિતેષે કહ્યું.\n\n\"તમે હમણાં અમદાવાદથી આવો છો. આ મારો દીકરો વિશાલ છે. તમારી બહેનને જોઈને ફિદા થઈ ગયો છે. તો વિચાર્યું કે પૂછી જોઈએ. છુપાવી કંઈ કરવાની જરૂર નથી.\" શિવાંશે કહ્યું.\n\n         તમે ખુશ થઈ ગયા ઘરના.\n\n\"જો મારી બહેનને તમારો દીકરો ગમે તો આગળ વાત વધારીએ. તેમણે એક વાર મળી લેવા દો.\" મિતેષે કહ્યું.\n\n\"અરેરે, તમે સમજવામાં ભૂલ કરો છો. તમારી બહેન આખા જીવન માટે નહીઁ, ખાલીને ખાલી એકાદ બે દિવસ માટે.\" શિવાંશે કહ્યું.\n\n        એકદમ તમે ગુસ્સે થઈ ગયા. અને તેનો કોલર પકડ્યો. તો તેના બોડીગાર્ડ બંદૂક લઈને ઉભા રહ્યા તમારી સામું.\n\n\"આ મારું મરવું તો કરીશું. પણ અત્યારે મારાં દીકરાના શરીરના ભાગોને રાહત મળી જાય તે જોઈએ છે. બીજું શું માંગ્યું છે. કોઈના કોઈ જોડે તો એ જવાની જ છે, મારો દીકરો શું ખોટો.\" શિવાંશે કહ્યું.\n\n         તમે ગુસ્સામાં હતા. ત્યારની વાત છે, તમે વિશાલને ગળામાં દબાયો અને તમારી સર્વિસ બંદૂક તેના માથે મૂકીને ડરવા ગયા તમે. ત્યાં શિવાંશ અને તેના બોડીગાર્ડ તો ચૂપ રહ્યા પણ કોઈએ પાછળથી આવી તમારા માથામાં ડંડો માર્યો. \n\n        ત્યારબાદ તે જે ઈચ્છતો હતો તે થયું. તમને બહુજ ખરાબ રીતે ઘાયલ કર્યા. તમારા પપ્પાને ફાંસી આપી જેનાથી તમારા પપ્પાએ તમને ફાંસી આપી યાદ કરાવ્યું. તમારા ભાઈને પેટમાં ચપ્પુ માર્યું. તમારી પત્ની પ્રેગનેંટ હતી તો પેટ પર લાત મારી જે તમને ગાડીએ પાછળથી કોઈએ માર્યું હોય તેમ એહસાસ થયો હતો. તમારી બહેનને ખરાબ રીતે હેરાન કરી, જે ઈચ્છતો હતો તે કર્યું, ત્યારબાદ તમારી બહેનને પ્રાઈવેટ જગ્યા પર બંદૂકની ગોળી મારી હત્યાં કરી. તમારા ભાઈના હાથ બને કાપી લીધા અને છેલ્લે તમને મારવા ગયા તો તમે તેના આ વિશાલને ગોળી મારીને પતાવ્યો. હવે પછી બીજો જે માણસ તમને દેખાયો નહીઁ તે માણસે તમને ખંભા પર હૃદય પર મારવા ગયો, પણ ગોળી ખસી ગઈ અને ઉપરથી શરીરનો થોડોક ભાગ ફાડીને નીકળી, તમે બારીની બહાર ફેંકાઈ ગયા. ત્યારે એની એટલી ભૂલ કે ચેક કર્યું નહીઁ કે તમે જીવો છો કે નહીઁ.\n\n          હું પછી તરત આવી ગયો ત્યાં અને તમારા શ્વાસ ચાલતા હતા. તમને હું હોસ્પિટલ લઈ ગયો. હોશ આવ્યો તો હું તમારી સામે હતો, તમે મને ઓળખતાં પણ નહોતા. એનું કારણ હતું, હૃદયથી મગજને જોડતી એક નસમાં નાની ગાંઠ થઈ, જે હટાવીએ તો તમે મરી સકતા હતા. તો મેં જ ના પાડી હતી. પાછું તમારું જીવન એ નર્કના ના જાય એટલે મેં મીડિયા કહીને તમારું મન બીજે દોર્યું. તમને હું નર્કમાં નાખવા નહોતો માંગતો.\n\n(વર્તમાન)\n\nસર, પછી તમારું ઘર ચેક કર્યું એમાં અમને આ બધું મળ્યું પણ માણસો કયા હતા! તે તમારી યાદશક્તિ જોડે જ જતા રહ્યા. મેં પણ વિચાર્યું કે હું જાતે શોધીશ, પણ તમને વચ્ચે નહીઁ લાવું. મિતેષ સર, માફ કરજો પણ મારે આ કરવું પડ્યું. તમારા જીવનમાં જે આટલો મોટો હાદશો થયો તેને યાદ અપાવી હું કંઈ તમને આખા જીવન સુધી રોતા ના જોઈ શકેત.\" થોડાક રોતા અવાજે કહ્યું.\n\n\"તું તારી જગ્યાએ સાચો જ છે વિનય, તે ભાઈબંદી નિભાવી જાણી. હવે વાત છે એ ચહેરાને હંમેશા માટે સુવાનો.\" મિતેષે પહેલા શાંતિથી કહ્યું પછી ગુસ્સે થઈ ગયો.\n\n       \n\n\"તો તો પાંચ વર્ષથી તું શોધમાં તો હોઈશને?\" મિતેષે કહ્યું. \n\n\"હા, સર. મને બધી માહિતી ખબર છે. હજુ તમને બધુંજ યાદ નથી આવ્યું. ખાલી એટલું જ યાદ આવ્યું કે તમને ઠોકર વાગી અને તે યાદ અપાવનાર તમારા ઘરનાજ હતા. હું તમને શિવાંશની કંપનીમાં લઈ જઈશ.\" વિનયે કહ્યું. \n\n\"હા, તો અત્યારે જ નીકળીએ, સવાર છે બપોર પહેલા પહોંચી જઈયે અને રાત્રે આ ઘરે લાવીને એને અહીંયા જ મારીશ.\" મિતેષે કહ્યું. \n\n         મિતેષે કહ્યું તે મુજબ આ લોકો નીકળી ગયા અમદાવાદ તેની ઓફિસ શોધતા શોધતા ત્યાં પહોંચ્યા. કશુંજ બોલ્યા વગર તે તરત જ ઓફિસમાં પહોંચી ગયો ત્યાં શિવાંશ ખુરશીમાં તેની બેઠો હતો. તરત તે ઊભો થઈ ગયો અને આશ્ચર્ય સાથે જોતો હતો, મિતેષની પાછળ વિનય પણ તેની ઓફિસમાં પહોંચી ગયો. \n\n\"ઓહહ, તમે જીવો છો. બંદૂકની ગોળી વાગતાં પણ મર્યા તો નહીઁ.\" શિવાંશે કહ્યું. \n\n\"હવે બંદૂક નહીઁ, સીધો તને મારીશ.\" ગુસ્સામાં કહ્યું મિતેષે. \n\n\"સાચું! તો તારા દોસ્તને જ પૂછી લે ને!\" શિવાંશે આંખો ચડાવતા કહ્યું. \n\n          ત્યાં પાછળથી વિનયે મિતેષના પીઠ પર છરો ઘૂસેડ્યો. ત્યાં મિતેષના મોઢામાંથી હળવી ચીસ પડી ગઈ. પરસેવો આવ્યો અને આંખો લાલ થઈ ગઈ.\n\n\"સરપ્રાઈઝ, મિતુ ભાઈ. મઝા છે ને જીવનમાં!\" હસતા હસતા વિનયે કહ્યું. \n\n        છરો કાઢી નાખ્યો તો લથડતા નીચે બેઠો દીવાલે ટેકો દઈને. વિનય શિવાંશ પાસે ગયો. \n\n\"કંઈ ખબર ના પડી મિતેષ! આ બધું કંઈ રીતે થયું??\" વિનયે મિતેષને દાજ આવે તે રીતે કહ્યું. \n\n\"તું છે કોણ?\" મિતેષે હંફતા પૂછ્યું. \n\n\"તને ખબર છે! શિવાંશનો દીકરો હતો તેને તારીખ બહેન પસંદ આવી. તો તે એને તો મારી જ નાખ્યો હતો. હવે એવી વાત હતી કોઈએ મોંઢા પર કપડું પહેરેલું હતું અને તને પાછળથી માથા પર માર્યું હતું. તને ખંભા પર ગોળી મારી હતી. છેવટે છેલ્લે મેં કપડું તો મોંઢા પરથી હટાવી જ લીધું હતું. હું જ હતો તે. \n\n(મિતેષ જોડે આવતા.)\n\nપછી થયું એવુ મિતેષ, કે મને સમાચાર મળ્યા કે તું જીવતો છે. તો હું આવ્યો હોસ્પિટલ તને મારવા. તો તારા મગજની હાર્ડડિસ્ક ફેલ થઈ ગઈ. હું થયો ખુશ હોસ્પિટલમાં. પછી તો શું, તને રમાડવામાં મઝા આવી! ત્યારબાદ તને સપનું આવ્યું તે રાત્રે મને પણ એવુ દેખાયું હતું. પછી તું એ ઘરે આવ્યો. તને તારા ઘરના મારવા લાગ્યા યાદ આવે એટલે અને ઘાવ પણ જાતે પુરાતા. મને થયું કે તને આપમેળે બધુંજ યાદ આવ્યું તો તું મારા સુધી પહોંચી જઈશ. તો મેં જ તને સામેથી કહ્યું બધું કે આવું તારા ઘરે થયું હતું. હવે કહીશ દઉં હું કોણ? હું હતો શિવાંશના તે દીકરાનો મોટો ભાઈ. એટલે કે આખી રમતનો જડ. પછી બધીજ તારી હરકતમાં તારી આજુબાજુ. મીડિયામાં મેં તને લગાવ્યો જે તું હતો નહીઁ.\" વિનયે કહ્યું. \n\n\"અફસોસ, તારા ભાઈ કરતા મોટો હોવા છતાં પહેલા પણ પાછળથી વાર અને અત્યારે પણ પાછળથી. ખુશ છું હું, સામેથી વાર કરવાની તારી તાકાત જ નહોતી મારી સામે.\" મિતેષે આટલુ કહેતાંની સાથે ગળા પર વિનયના હાથ માર્યો. ત્યારબાદ તેનો છરો લઈને ફટાફટ દોડી શિવાંશના ગળે ફેરવી દીધો. \n\n\"પપ્પા.\" રોતા અને ગુસ્સામાં વિનયે કહ્યું. \n\n          વિનય ઊભો થયો અને મિતેષ સામું આવ્યું. \n\n\"હું તો ઘાયલ છું. તું એકદમ સાજો. તને અહીંયા મારીશ, મારી નાખીશ મારા ઘરે.\" મિતેષે કહ્યું. \n\n\n\n          મિતેષ અને વિનય સામસામે બાથમબાથી આવી ગયા. કટ્ટરની લડાઈ થઈ. મોંઢા ઉપર કમર પર પગેથી લાતો, તો ક્યાંક કાંચ માથે માથું અથડાવી ઘાયલ કરતા બને એકબીજાને. વિનય અને મિતેષ બંને ઘાયલ હતા. બંને થાકી પણ ગયા હતા. તો મિતેષે યાદ કર્યું તે ઘર અને એક લાત મારી તો દરવાજો તોડીને બહાર પડ્યો. અને હાથમાં છરો લઈને મિતેષે વિનયના પગની નસ કાપી લીધી. વિનય ચીસો પાડવા માંડ્યો. \n\n          જમીન પર ઘસેડી ગાડી જોડે આવ્યો. તેને નાખ્યો ગાડીમાં. ત્યારબાદ અંધારું થતા તે ઘરે પહોંચી ગયો. ઘરે પહોંચતા તેનું શરીર તો દુખતું જ હતું કેમ કે તે પણ પૂરો ઘાયલ થઈ ગયો હતો. વીજળીના ચમકારા થવા માંડ્યા. અચાનક વરસાદ શરુ થયો. કાળ બેઠો હતો માથે વિનયના. વિનયે જેટલાં પાંચ જણાને માર્યા હતા તે ચહેરા તેના સામું આવવા લાગ્યા. બધા ચહેરા લોહીલુહાણ તેની સામું દેખાવા લાગ્યા. વિનય ડરવા લાગ્યો, ત્યાં મિતેષ તેને ગાડીમાંથી નીચે ઉતારી રહ્યો હતો ત્યારે 'નહીઁ, નહીઁ મિતેષ' એમ બૂમો પાડતો હતો. છતાં પણ વગર દયા ખાયે, તે ઘસેડી ધીરે ધીરે ઘરમાં લઈ જતો હતો. \n\n           વિનયની મોત નજીક આવતા તેને ચહેરા અને ભૂતકાળમાં જે કાંડ કર્યું તે બધુંજ યાદ આવવા લાગ્યુ. માફી માંગવા લાગ્યો બધા જોડે, પણ મિતેષ તેને ઘસેડતો ઘરમાં લઈ જવાબ લાગ્યો. ઘરમાં પહોંચ્યાની સાથે અંધારા ગોટમાં હલનચલન થવા લાગી. અજીબ અજીબ અવાજો આવવા લાગ્યા, જે અવાજો મિતેષના પરિવારના હતા. અવાજો એવા હતા કે ભૂતકાળમાં મિતેષના પરિવાર જોડે જે ખરાબ થતું હતું તે સમયે ભીખ માંગતા હતા મિતેષના ઘરના એ બધો અવાજ આવવા લાગ્યો. આ અવાજ મિતેષના મગજમાં પણ દોડતો હતો. મિતેષ કાન દબાવી જોરથી ચીસ પાડી નીચે બેસી ગયો, તેના માથા પર કોઈએ હળવો હાથ ફેરવ્યો જે તેના પપ્પાની આત્મા હતી. તે આત્મા તેને દેખાઈ અને મિતેષ આશ્ચર્ય પામ્યો, આંખમાં આંસુ આવી ગયા મિતેષના. મિતેષની બાજુમાં તેની મમ્મી આવીને બેસી. ત્યારબાદ તેની પત્ની પોતાના પેટ પર હાથ મિતેષનો મુક્યો, જેનાથી મિતેષને યાદ આવ્યું કે આ વિનયે તેના દુનિયામાં હજુ આવવાના મહેમાનને પણ મારી નાખ્યો હતો. ત્યારબાદ તેનો ભાઈ અને તેની બહેન બને વિનયની બાજુમાં આવ્યા. અને વિનયને મારવા માંડ્યા. \n\n        વિનય માફી માગતો હતો. તો મિતેષનો હાથ તેની પત્નીના પેટ પર હતો તો બહુજ ગુસ્સે થઈ ગયો મિતેષ. ગુસ્સામાં દોડતો આવી વિનયને ભયંકર રીતે મારવા માંડ્યો. \n\n\"તડપી તડપીને મારા ઘરના મર્યા હતા. કોઈ ઉપર તે જરાય દયા ખાધી નથી. ચીરીને મારીશ તને. એ દિવસે પાછળથી માર્યું મને. મારા અત્યારે તારી તાકાત હોય તો. આ આર્મી કમાન્ડરનો હાથ છે. માર ખાઈ જો અમારો. મારા આખા પરિવારની તાકાત મારા હાથમાં આવી ગઈ છે.\" મિતેષે ગુસ્સામાં કહ્યું. \n\nત્યાં તેની બાજુમાં દોરડું પડયું. \n\n\"મારી મમ્મી, પપ્પા, પત્ની, ભાઈ અને બહેન છેલ્લે મારો દુનિયામાં આવનાર મહેમાન, પાંચ જણા નહીઁ. કુલ છ જણા માટે લે આ ઈનામ.\" ગુસ્સામાં મિતેષે કહ્યું. \n\n        ત્યારબાદ મિતેષે દોરડું ગળે વીંટાળી હાથથી જ દાબવા લાગ્યો. વિનયનો દમ ઘૂંટવા લાગ્યો. ધીરેક રહીને વિનયે શ્વાસ છોડી દીધા ત્યારે તે વિનય બધાને હાથ જોડી માફી માગતો હોય તેમ ઈશારો કરતો હતો. છેલ્લે મિતેષ એક જીવી ગયો.\n\n(સમાપ્ત)\n\n(  મિતેષે છેલ્લે તેના પરિવારને હંમેશા માટે અલવિદા તો કહ્યું, પણ પોતે રોતો હતો તે રડું રોકી ના શક્યો. કેમ કે બીજાની હેવાનિયતની સજા મળી, આ આખા પરિવારને. બસ પ્રાર્થનાના એટલી જ છે કે આ વાર્તા મુજબ મેં એટલું કહ્યું કે કોઈનું ખરાબ ના કરાય. અંત તો સારોં આવે પણ કશું વધશે નહીઁ.)",
      "duration": "20 mins",
      "category": "Horror"
    },
    {
      "title": "મધ્યપ્રદેશનાં જંગલમાં એક રાત",
      "story_name": "સવારનાં અગિયારેક વાગ્યે અચાનક વાવાઝોડાંની જેમ મેઘન ઘરમાં આવી તેને એ ત્રણેની બહારગામ જવાની બેગ તૈયાર કરવાનું કહી પાછો બહાર જતો રહ્યો. એ જ તો પ્રોબ્લેમ હતો, એ ક્યારેય ઘરમાં બેસતો જ નહીં. ખાવા અને સૂવા સિવાય એ ઘરમાં રહેતો જ નહોતો, અરે, અને તે ય કાંઈ નક્કી તો નહીં જ, આવે પણ ખરો, ના પણ આવે ! તે એને જરા પણ પસંદ નહોતું. મેઘનનાં બહાર નીકળી ગયાં પછી તેણે જરાક ગુસ્સામાં ડોકી હલાવતાં હલાવતાં બેગ કાઢી તેનાં, મેઘનનાં અને મેધાવીનાં કપડાં અને જરૂરિયાતની વસ્તુઓ યાદ કરીને ભરી દીધી. જોકે એ કામ પણ એટલું તો સહેલું નહોતું. મેઘન શું પહેરશે તે નક્કી કરવું અધરું હતું. એમાં પણ ક્યાં જઈએ છીએ, ત્યાં જઈ શું કરવાનાં છીએ તે જાણ્યાં વિના તો તદ્દન જ અધરું ! વળી, મેધાવી હજુ ચારેક વર્ષની જ છે એટલે કેવી જગ્યાએ જઈએ છીએ તે ખબર હોય તો તે પ્રમાણે તેનો પણ સામાન ભરવાની ખબર પડે !\n\nતેણે આશરે આશરે થોડાં કપડાં અને ટોયલેટબેગ વિગેરે જરૂરિયાતનો સામાન તૈયાર કરી બેગમાં ભર્યાં. મેઘનનો બીજો પ્રોબ્લેમ એ હતો કે જો એ સામાન વધારે જુએ તો પણ ગુસ્સે થઈ જાય અને જ્યાં પણ જઈએ ત્યાં કોઈ પણ વસ્તુ એ માંગે અથવા મેધાવી માટે જરૂર પડે અને તેણે ના લીધી હોય તો પણ ગુસ્સે ! ગુસ્સો એનાં નાક પર ચોવીસ કલાક રહેતો ! તેને સાચવવો અને લોઢાંનાં ચણાં ચાવવાં- બંને સરખું જ મુશ્કેલ ! બધું યાદ કરીને લીધું પણ ઘરમાં બપોરનું જમવાનું હજુ બન્યું નહોતું અને કોરાં નાસ્તા પણ ખાસ કશાં નહોતાં. હવે ‘શું કરવું’ના વિચારમાં હતી તેટલાંમાં તો મેઘન તેમને પીક’પ કરવાં પણ આવી ગયો. કારમાં બેઠાં પછી તેને ખબર પડી કે તેઓ બધાં થઈને પંદરેક જેટલું મિત્રમંડળ જઈ રહ્યાં હતાં. બે મોટી કાર લીધી હતી, જેથી બધાં સમાઈ જાય ! તેણે ખાવાનું યાદ કરાવ્યું પણ મેઘન કહે કે આગળ જઈ લઈ લઈશું ! \n\nહસતાં, વાતો કરતાં સમય પસાર થઈ ગયો અને તેમણે મધ્યપ્રદેશનાં એક જંગલમાં પ્રવેશ કર્યો. હવે મેધાવી બરાબર ભૂખી થઈ હતી. તેણે કેટલીવાર યાદ કરાવ્યું હતું તો યે કોઈએ કાર જમવા માટે, જમવાનું લેવાં માટે કે નાસ્તા માટે ઊભી રાખવાની દરકાર નહોતી કરી. જો કે મેધાવી બહુ જ ડાહી હતી. જરાયે કકળાટ કરતી નહીં. પણ છેવટે છોકરું તો હતી જ ને ! હવે તે વારેઘડીએ ખાવાની રટણ લગાવી રહી હતી. તેણે બારીમાંથી બહાર પ્રકૃતિ જોવામાં મેધાવીને વ્યસ્ત કરી દીધી પણ તેને મનોમન મેઘન પર બહુ ગુસ્સો આવ્યો. મધ્યપ્રદ્શનાં એ જંગલમાં જ્યાં એ લોકો જઈ રહ્યાં હતાં, તે જગ્યાએ જવાનો રસ્તો સાવ જ સૂમસામ હતો વળી અડધો કાચો, અડધો પાકો. આજુબાજુ વૃક્ષોની રમણીય હારમાળાં હતી. તો વળી કોઈ કોઈ જગ્યાએ ઊંચાઊંચા પર્વતો અને તેનાં પર ઊગી નીકળેલાં ઊંચાઊંચા વૃક્ષો ! અને એમાં પાછાં ક્યાંક ક્યાંક પાણીનાં નાનકડાં વોટરફોલ ! તો કોઈકોઈ જગ્યાએ નાનાં નાનાં પાણીનાં ઝરણાં પસાર થતાં પણ દેખાતાં ! વાદળો અને થોડી ઠંડકને લીધે ઘણી જગ્યાઓએ ધુમ્મસ જેવું દેખાતું ! તો વળી કોઈકોઈ જગ્યાએ વાદળો આછાં થઈ જતાં તો તેની કિનારીઓ સોનેરી રંગોથી ચમકી ઊઠતી અને તેમાંથી નીકળતાં સોનેરી કિરણો વૃક્ષોની ઝાડીઓમાંથી પસાર થઈ છૂટાંછવાયાં કાર ઉપર પડતાં અને કારનાં કાચ અને પાણીનાં છૂટાંછવાયાં પડતાં ફોરાંને લીધે રંગબેરંગી મેધઘનુષની આભા ઊભી કરતાં. \n\nઅંદર અંદર ઊંડાં ઊંડાં જંગલમાં ગયાં પછી જેને ત્યાં જવાનું હતું તેનું હવેલી જેવું મકાન દેખાયું. આજુબાજુ બીજું કોઈ મકાન નહોતું. એકલીઅટૂલી ઊભેલી તોતિંગ હવેલી રાતનાં અંધારાંમાં કોઈ કોઈ જગ્યાએ સળગતાં દીવા અને ફાનસને લીધે ભૂતિયામહેલની યાદ દેવડાવતી હતી. બધાં હાશ કરીને કારમાંથી ઊતર્યાં ત્યાં તો અંદરથી હાથમાં ફાનસ લઈને નોકર આવ્યો અને તેની પાછળ હવેલીનાં માલિક પોતે બહાર આવ્યાં. બધાં તેમની સાથે વાતચીત કરતાં કરતાં અંદર ગયાં. પોતપોતનાં પર્સ ત્યાંનાં દિવાનખંડમાં મુકેલાં પ્રાચીન વિશાળ સોફાસેટ પર મૂકી પગ છૂટો કરવાં આમતેમ જોતાંજોતાં ટહેલવાં લાગ્યાં. તેણે મેધાવીને ઊંચકી રાખી હતી. ભૂખ, થાક અને કલાકોની જર્નીથી થાકેલી મેધાવીની આંખો ઊંઘથી ઘેરાઈ ગઈ હતી. એ લગભગ ઊંઘી જવાની તૈયારીમાં જ હતી. \n\nતેણે ખૂબ સાચવીને તેની ઊંઘ ઊડી ના જાય તેમ સોફામાં સુવાડી. પણ બધાંની વાતો, હસાહસી, ચહેલપહેલ સાંભળી મેધાવી હવે જાગ્રત થઈને બેઠી થઈ ગઈ. બધાં પુરુષોએ ડ્રીંક્સ ચાલુ કર્યું. સાથે કાજુ, બદામ, ચીઝ, સીંગ, ચણાં, ગરમાગરમ ત્રણચાર જાતનાં ભજીયાં, પાપડ, ડુંગળી, ટામેટાં, કાકડી… જાતજાતનાં સ્નેક્સ હતાં. બધી પત્નીઓએ પણ સોફ્ટ ડ્રીંક્સ અને સ્નેક્સથી રીફ્રેશ થવાં માંડ્યું. એક એના સિવાય કોઈ બાળકોને સાથે લાવ્યું નહોતું. એટલે બધાં બેફિકરાઈથી ફરતાં ફરતાં ઠેરઠેર મૂકેલાં ફાનસનાં અજવાળાંમાં પ્રાચીન હવેલીનું પ્રાચીન ફર્નિચર અને સજાવટ જોતાંજોતાં તેના વિશે જ ચર્ચા કરવાંમાં પડ્યાં. જરાક પગ છૂટો થયો એટલે મેધાવીને બાથરૂમ લઈ જવાં એ ત્રણચાર જણાં એક નોકર સાથે ફાનસ લઈને હવેલીનાં એકાંત ભાગમાં આવ્યાં. \n\nએક ખૂણાંમાં એકદમ અંધારામાં બાથરૂમ હતું. એક જણ હાથમાં ફાનસ પકડીને ઊભું રહ્યું એટલે તેણે મેધાવીને બાથરૂમ કરવાં બેસાડી. તે લોકોએ બાથરૂમનું બારણું ખૂલ્લું રાખેલું. એક તો વરસાદ અને ઉપરથી ચારે તરફ ઝાડપાન હોવાને કારણે ખૂબ સરસ ઠંડોઠંડો પવન આવી રહ્યો હતો. એક પછી એક બધાં બાથરૂમ યુઝ કરતાં હતાં એવાંમાં પવનનાં એક ઝોકાં સાથે ફાનસ ઓલવાઈ ગયું અને બારણું ધડામ દઈને બંધ થઈ ગયું. બધાંની જોરથી ચીસો નીકળી ગઈ. બારણું જૂનાં લાકડાંનું હતું અને વરસાદની સીઝનને લીધે ફૂલી ગયું હતું અને હવાઈ પણ ગયું હતું તેથી સજ્જડ થઈ ખૂલતું નહોતું એટલે હવે બધાં જરાંક ગભરાયાં. નોકર તો બાથરૂમ બતાવી તરત પાછો જતો રહ્યો હતો. જેટલાં બહાર હતાં તેમણે બૂમાબૂમ કરતાં કરતાં બારણું ખેંચવાં માંડ્યું પણ બારણું હલવાનું નામ પણ નહોતું લેતું. \n\nબે જણાં દોડીને બધાંને બોલાવાં ગયાં. પણ તે અંધારાંમાં ક્યાં જતાં રહ્યાં તે જ સમજાયું નહીં. હવે તે અને મેધાવી બાથરૂમની બહાર અને એક જણ બાથરૂમની અંદર એમ ત્રણ જ જણ ત્યાં રહ્યાં હતાં. ત્યાં તેને અંધારાંમાં ગણગણાટ અને પગલાંનો અવાજ આવવાં લાગ્યો. તેને થયું કે જે પેલાં બે બોલાવવાં ગયાં હતાં તે બોલાવી પાછા ફરી રહ્યાં છે. તેને થોડી હાશ થઈ. અવાજ નજીક ને નજીક આવતો ગયો અને પછી પાછી એકદમ શાંતિ છવાઈ ગઈ. એ જ સમયે એક ધક્કા સાથે બારણું ખૂલી ગયું. બીકનાં માર્યાં તેણે મેધાવીને લઈને કશું વિચાર્યાં વિના દોડવાં માંડ્યું પણ અંધારામાં રસ્તો સૂઝતો ના હોવાથી અથડાવાં કૂટાવાં લાગી. એકબેવાર મેધાવીનું માથું પણ ભીંતે અફળાઈ ગયું. હવે તેને ગભરામણથી પસીનો છૂટવાં માંડેલો. બીજી બાજુ મેધાવીની ચિંતા અને કશું દેખાતું ન હોવાની ગૂંચવણ ! \n\nતેનાં હ્રદયનાં ધબકારાં વધી ગયાં હતાં અને મેધાવીએ બીકનાં માર્યાં રડવાં માંડેલું. તેને થયું કે એ આ ક્યાં આવી ગઈ ? આ કેવી બીક લાગે તેવી જગ્યા છે ! તે અહીંયાં આવી જ કેમ ? ! મનોમન તે મેઘન પર ગુસ્સે થઈ એક તો એ આવી જગ્યાએ લઈ આવ્યો અને ઉપરથી પાછો ડ્રીંક્સ અને દોસ્તો સાથે ગપાટાં મારવામાં તે બંને સાથે આવ્યાં છે આવી અજાણી જગ્યાએ તો તેમનું ધ્યાન રાખવાનું પણ તે વિચારતો નહોતો. સહેજવારે ગળામાં દબાઈ ગયેલો અવાજ કાઢી તેણે બૂમો પાડવાં માંડી. તેનો અવાજ સાંભળી એક સફેદ કહી શકાય તેવાં તદ્દન આછાં કલરનાં વસ્ત્રોવાળી સ્ત્રી હાથમાં દીવો લઈને આવી. અને તેને દૂરથી પોતાની સાથે આવવાં ઈશારો કરવાં લાગી. ગભરામણને લીધે કશું પણ વિચાર્યાં વિના રાહતનો શ્વાસ લઈ તે એની પાછળ ચાલી. અટપટાં લાંબાં લાંબાં હોલવે, થોડાં આડાંઅવળાં પગથિયાં અને બેચાર રૂમો પસાર કર્યાં ત્યારે દૂર ખુલ્લાં ચોક જેવામાં બધી ટોળકી દેખાઈ. તે દોડી. મેધનને જઈ તે અને મેધાવી વીંટળાઈ વળ્યાં. મેધાવી ધ્રુસકાં ભરવાં લાગી. બધાં સડક થઈ ગયાં. ‘શું થયું, શું થયું’ એકસાથે પ્રશ્નો ઊઠ્યાં.\n\nસહેજવારે શ્વાસ હેઠો બેસતાં તેણે બધી વાત કરી, વાત પૂરી કરતાં જ તેને બે વાતનો ખ્યાલ આવ્યો. એક તો, કે પેલી સ્ત્રી ક્યાં ગઈ, અને બીજો, તેની સાથે બાથરૂમ ગયેલાં બધાં ક્યાં ગયાં !? જેની હવેલી હતી તેણે તો કહ્યું કે ત્યાં તો કોઈ સ્ત્રી વર્ષોથી નથી રહેતી. બધાં નોકર જ છે તે પણ કુંવારાં અને તે પોતે પણ તો કુંવારા છે ! બધાં દ્વિધાથી અવાક બની ગયાં અને તેની સાથે બાથરૂમ ગયેલાંને શોધવાં લાગ્યાં. આખી હવેલીનો ખૂણેખૂણો ફરી વળ્યાં પણ કોઈ મળ્યું નહીં અને ના તો પેલી સ્ત્રી પણ દેખાઈ. બધાં જ હવે ચિંતાથી ઘેરાઈ ગયાં. તેને અને મેધાવીને એક નોકર સાથે એક રૂમમાં બેસાડી બાકી બધાં જ, મેઘન પણ, પેલાં લોકોને શોધવાં લાગ્યાં. તેની અને મેધાવીની બીક હવે વધતી જતી હતી. તેણે મનમાં ભગવાનનું રટણ ચાલું કરી દીધું અને બહારથી મેધાવીને પોલું આશ્વાસન આપવાં માંડી. \n\nજોતજોતાંમાં સવાર પડી ગઈ. બધાં પેલાં લોકોને શોધીને પાછાં આવ્યાં. બીકનાં માર્યાં બધાંનાં જ ચહેરાંનાં રંગ ઊડેલા હતાં. ચૂપચાપ જેને જ્યાં જગ્યાં દેખાઈ ત્યાં બેસી ગયાં. ‘હવે શું કરીએ ?’ પ્રશ્ન મોં ફાડીને ઊભો ! \n\nથોડીવારે બધાં તરત જ પાછાં જવાં સંમત થયાં અને કારમાં બેસી ગયાં. આઠ કલાકમાં મારતી ગાડીએ ઘરે પહોંચ્યાં ત્યાં સુધી બધાં ચૂપ જ રહ્યાં. ના તો કોઈએ આગલાં દિવસે કશું ખાધેલું, સિવાય કે પેલાં હવેલીમાં ખાધેલાં થોડાં સ્નેક્સ. અને ના તો કોઈને તે આખો દિવસ પાછાં ફરતાં ભૂખ લાગી. તેને લાગ્યું કે બીકને લીધે બધાંનાં પેટમાં તેની જેમ જ વમળો થતાં હશે ! મેધાવી પણ સહેમી ગઈ હતી એટલે સૂનમૂન તેનાં ખોળાંમાં બેસી રહેલી ! \n\nએ દિવસ પછી મેઘનનાં વર્તનમાં એકદમ જ ફેરફાર થઈ ગયેલો. તે મોટાભાગે ઘરે જ રહેતો. કામ સિવાય બહાર જતો નહીં. જાય તો એ બંનેને સાથે લઈને જતો. તે બંનેને જરાપણ એકલાં છોડતો નહીં. અને એક એક મિનિટે ગુસ્સે થનાર મેઘન હવે ગુસ્સે થતો નહોતો ! \n\nથોડાં દિવસો પછી કળ વળતાં બધાં ફરી ભેગાં થયાં અને એ દિવસની ઝીણી ઝીણી વિગતો ચર્ચવા લાગ્યાં. પણ કોઈ વાતનો તાગ મળ્યો નહીં. એમનો મિત્ર, જેની તે હવેલી હતી તેની સાથે તો કોઈ દિવસ કોઈ અસામાન્ય બનાવ બન્યો જ નહોતો ! એનાં પોતાનાં પણ આશ્ચર્યનો પાર નહોતો.\n\nએ વાતને હવે તો એક વર્ષ થવાં આવ્યું પણ હજુ બધાં ભેગાં થાય ત્યારે એ જ ચર્ચાનો  વિષય રહે છે. કેટલાં પ્રશ્નો હતાં જે હજુ યે અનુત્તર હતાં. પેલી સ્ત્રી કોણ હતી ? અને તેની સાથે બાથરૂમ આવેલ સ્ત્રીઓ આખી રાત ક્યાં હતી અને કેવી રીતે અદ્રશ્ય થઈ ગઈ ? સવાર સુધી કેમ મળી નહીં ? સવારે બહાર પીપળાંનાં વૃક્ષ નીચે કેવી રીતે પહોંચી ? બધાં સાથે હતાં કે જુદાંજદાં ? ખોવાઈ જનારને પણ કશું જ ખબર નથી અને યાદ નથી. તેમનાં ઘરનાંને લાગે છે કે તેમનાં વર્તનમાં બહુ જ બદલાવ આવી ગયો છે ! તેઓનું વર્તન વિચિત્ર બની ગયું છે ! શું થયું હશે એ રાત્રે મધ્યપ્રદેશનાં એ જંગલની વચ્ચે આવેલી હવેલીમાં ?\n\n",
      "duration": "8 mins",
      "category": "Horror"
    },
    {
      "title": "ધ હન્ટર આઈ",
      "story_name": "સવાર જાણે આળસ મરડીને ઉભી થઇ રહી હોય તેવું લાગી રહ્યું હતું. વાતાવરણમાં એક અલગ જ પ્રકારની તાજગી છવાઈ ગયેલ હતી. સૂર્યનારાયણનાં કુમળા કિરણો વાદળો સાથે દ્વંદ્વ યુદ્ધ કરીને જાણે વિજેતા થયાં હોય તેમ પૃથ્વી પર પડી રહ્યાં હતાં. માસૂમ વિદ્યાર્થીઓ ભાર વગરનું ભણતર મેળવવા માટે પોતાનાં ઘરેથી નીકળી પડ્યાં હતાં, નોકરિયાત વર્ગ પોતાની ફરજનાં સ્થળે જવાં માટે ઘરેથી નીકળી પડેલ હતાં.\n\nસ્થળ : સીટી પોલસી સ્ટેશન\n\nસમય : સવારનાં 8 કલાક.\n\nપોલીસ સ્ટેશનમાં પોલીસ કર્મચારીઓ આવીને પોતાની ફરજ બજાવવામાં વ્યસ્ત થઈ ગયાં હતાં, એવામાં પોલીસ સ્ટેશનમાં રહેલ લેન્ડલાઈન ફોનની ઘંટડી રણકી ઉઠી. આથી હેડ કોન્સ્ટેબલ શિવરાજ વાઘેલાએ કોલ રિસીવ કર્યો.\n\n\"હેલો ! સીટી પોલીસ સ્ટેશન !\" - હેડ કોન્સ્ટેબલ શિવરાજ પોતાનાં ભારે અવાજમાં બોલ્યા.\n\n\"હેલો ! સર...હું સિલ્વર સ્ટાર હોટલમાંથી વાત કરી રહ્યો છું. અમારી હોટલનાં રૂમ નંબર - 151માં એક વ્યક્તિનું મોત થયેલ છે !\" - સિલ્વર સ્ટાર હોટલનાં રિસેપનિસ્ટ મનોજ શાહ શિવરાજને જણાવતાં બોલે છે.\n\n\"શું તેનું ડેડબોડી હજુપણ રૂમ નંબર - 151માં જ છે ? શું તેનું મર્ડર થયેલ છે ? શું તેણે આત્મ હત્યા કરેલ છે ?\" - શિવરાજે મનોજને એક જ શ્વાસમાં ઘણાં પ્રશ્નો પૂછી લીધાં.\n\n\"સાહેબ ! ડેડ બોડી જોતાં તો તે મર્ડર હોય તેવું નથી લાગી રહ્યું કે નથી આત્મહત્યા કરી હોય લાગી રહ્યું. બાકી તમે લોકો આવો તો તમારા ઇન્વેસ્ટિગેશનમાં વધુ માહિતી મળી રહેશે.\" - મનોજ વિનંતી કરતાં બોલે છે.\n\n\"ઓકે ! અમે શક્ય હશે તેટલું વહેલી તકે ત્યાં પહોંચી છીએ. એ રૂમમાં અમે જ્યાં સુધીનાં આવી પહોંચીએ ત્યાં સુધી કોઈને પણ પ્રવેશ આપશો નહીં.\" - શિવરાજ મનોજને સૂચના આપતાં જણાવે છે.\n\n\"ઓકે સ્યોર સર.\" - મનોજ શિવરાજનો આભાર માનતાં બોલે છે.\n\nત્યારબાદ હેડ કોન્સ્ટેબલ શિવરાજ પોતાનાં મોબાઈલ ફોનમાંથી એ.સી.પી. અભિમન્યુ મોદીને કોલ કરે છે. અને આ આખી ઘટનાં કે બનાવ વિશે માહિતી આપે છે. આથી અભિમન્યુ શિવરાજને સૂચના આપતાં કહે છે કે.\n\n\"શિવરાજજી ! તમે ટીમ સાથે ક્રાઈમ સ્પોટ પર પહોંચો અને બેઝીક ઇન્વેસ્ટિગેશન શરૂ કરો...હું મારા દિકરા આર્યનને સ્કૂલે ડ્રોપ કરીને સીધો જ સિલ્વર સ્ટાર હોટેલ પહોંચું છું !\" - આટલું બોલી અભિમન્યુ કોલ ડિસ્કનેક્ટ કરે છે.\n\nત્યારબાદ શિવરાજ પોતાની ટીમને લઈને અભિમન્યુ સરે જણાવ્યું તે મુજબ હોટલ સિલ્વર સ્ટારે પહોંચી જાય છે. અને અડધી કલાકમાં અભિમન્યુ પણ આર્યનને તેની સ્કૂલે ડ્રોપ કરીને હોટલ સિલ્વર સ્ટાર પર પહોંચી જાય છે.\n\nઅભિમન્યુ મોદી એટલે પોલીસ ફોર્સમાં એક ઉભરતું નામ, તેની શાર્પનેસ, ઇન્સ્ટન્ટ ડીસીજન મેકિંગ પાવર, બહાદુરી, ઈન્ટેલિજન્સી, પાવરફુલ ઓબ્ઝર્વેશન વગેરેને લીધે અભિમન્યુ મોદીને પુરેપુરા ડિપાર્ટમેન્ટની વાહ. વાહ મળતી હતી. દરરોજ જીમમાં જતાં યુવાનોને પણ શરમાવે તેવું મજબૂત અને ખડતલ પહાડી શરીર. આંકડાદાર અણીયારી મૂછો અને હળવી આછી દાઢી. ભારે અવાજ તેની પર્શનાલિટી. તેની ડ્રેસિંગ સેન્સ વગેરેને લીધે સામેવાળી વ્યક્તિ અભિમન્યુથી પ્રભાવિત થઈજ જતી હતી, એવામાં અભિમન્યુ મોદી હોટલ સિલ્વર સ્ટારનાં મેઈન ગેટ સામે પોતાની સફેદ રંગની સ્કોર્પિયો કાર ઉભી રાખે છે, અને કાર લોક કરીને હોટલનાં રીસેપ્શન એરિયા તરફ જાય છે, બરાબર આ જ સમયે તેની સામે એક બ્લુ રંગનું સ્યુટ પહેરીને એક વ્યક્તિ અભિમન્યુને આવકારવા માટે તેની સામે આવે છે.\n\n\"જી ! મારું નામ રાકેશ મલ્હોત્રા છે, અને હું આ સિલ્વર સ્ટાર હોટલનો માલિક છું. \" - રાકેશ પોતાનો પરિચય આપતાં બોલે છે.\n\n\"જી, માય સેલ્ફ અભિમન્યુ મોદી. એ.સી.પી...સીટી પોલીસ સ્ટેશન.\" - અભિમન્યુ હાથ મિલાવતાં - મિલાવતા બોલે છે. બરાબર એજ સમયે હેડ કોન્સ્ટેબલ શિવરાજ હાંફળા - ફાંફળા થતાં - થતાં અભિમન્યુ મોદી પાસે આવે છે...અને સલામ ભરીને બોલે છે.\n\n\"ગુડ મોર્નિંગ સર.\" \n\n\"ગુડ મોર્નિંગ ! શિવરાજજી !\" \n\n\"સર ડેડબોડી ઉપર પહેલાં માળે રૂમ નંબર 151માં છે. અને તે એરીયા આપણી ટીમ દ્વારા રિસ્ટ્રીક કરી દીધેલ છે.\" - શિવરાજ અભિમન્યુની સામે જોઇને બોલે છે.\n\n\"ઓકે...લેટ્સ મી ટુ સી. \" - અભિમન્યુ પોતાનાં ગોગલ્સ ઉતારતાં બોલે છે. ત્યારબાદ અભિમન્યુ, શિવરાજ, અને રાકેશ રૂમ નંબર 151 તરફ જાય છે, ત્યાં ક્રાઈમ સ્પોટનું બારીકીથી ઓબ્ઝર્વેશન કરે છે. અને હોટલનાં અમુક કર્મચારીઓને આ ઘટનાં વિશે પૂછતાછ કરે છે.પછી અભિમન્યુ બોલે છે.\n\n\"શિવરાજજી ! ફોરેન્સિક ડિપાર્ટમેન્ટમાં કોલ કરીને એમને અહીં બોલાવી લો અને આ ડેડબોડીને ત્યારબાદ સિવિલ હોસ્પિટલમાં પોસ્ટમોર્ટમ કરવાં માટે મોકલાવી આપજો. બાકીનું ડિસ્કશન આપણે પોલિસ સ્ટેશન પર જઈને કરીશું.\" - પોતાનાં ગોગલ્સ ચહેરા પર લગાવતાં - લગાવતાં અભિમન્યુ બોલે છે.\n\nત્યારબાદ અભિમન્યુ પોતાની સ્કોર્પિયો કાર લઈને, સીટી પોલિસ સ્ટેશને પહોંચી જાય છે, અને પોતાની ઓફિસમાં જઈને બેસે છે. લગભગ એકાદ કલાક બાદ શિવરાજ પણ પોલિસ સ્ટેશને આવી પહોંચે છે. પોલીસ સ્ટેશને પહોંચ્યા બાદ શિવરાજ અભિમન્યુ સરની ઓફિસમાં પરમીશન લઈને પ્રવેશે છે.\n\n\"તો...શિવરાજજી ! એ ડેડબોડી પોસ્ટમોર્ટમ માટે સિવિલ હોસ્પિટલે મોકલાવી આપ્યું ? અને ફોરેન્સિક ડિપાર્ટમેન્ટવાળાએ આ કેસ વિશે પ્રાઇમરી શું તારણ આપ્યું ?\" - સિગારેટનાં ધુમાડા ઉડાવતા અભિમન્યુ બોલ્યો.\n\n\"સર હાલ એ ડેડબોડી પોસ્ટમોર્ટમ માટે સિવિલ હોસ્પિટલે મોકલાવી દીધેલ છે, અને એમની સાથે કોન્સ્ટેબલ રમેશને મોકલેલ છે અને ફોરેન્સિક ડિપાર્ટમેન્ટવાળાએ પ્રાઇમરી તારણ આપતાં કહ્યું કે\n\n\"આ કેશ જેટલો સિમ્પલ દેખાય છે એટલો જ આ કેસ કોપ્લીકેટેડ છે. અને પ્રાઇમરી ઓબ્ઝર્વેશન કરતાં આ કેસ કોઈ સુસાઇડ કે મર્ડર કેસ નથી લાગી રહ્યો. આ કેસમાં કંઈક અલગ જ મેટર છે. તેઓને ક્રાઈમ સ્પોટ પરથી કોઈ ખાસ કંઈ વસ્તુઓ મળી આવેલ હતી નહીં. \" - શિવરાજ નિસાસો નાખતાં બોલે છે.\n\n\"અને એ ડેડબોડી વિશે કોઈ માહિતી. \" - અભિમન્યુએ ફરી સિગારેટનો એક દમ લેતાં - લેતાં શિવરાજને પૂછ્યું.\n\n\"સર, એ ડેડબોડીની આસપાસ મળેલ વસ્તુ અને હોટલનાં રજીસ્ટરમાં લખેલ માહિતીનાં આધારે તે ડેડબોડી રાજન કલમાડીનું છે, જે અવારનવાર આ હોટલમાં આવીને રોકાતાં હતાં, એવું મને રિસેપનિસ્ટે જણાવ્યું હતું. આ ઉપરાંત તેમણે મને વધુ માહિતી આપતાં કહ્યું કે રાજન સર એક મોટા બિઝનેસમેન હતાં, અને મિટિંગ અર્થે તેઓ અવારનવાર આ શહેરમાં આવતાં હતાં, અને અમારી જ હોટલ પર રોકાતાં હતાં.\" - શિવરાજ વધુ માહિતી આપતાં જણાવે છે.\n\n\"ઓહ ! આઈ સી, વેઇટ ફોર પોસ્ટમોર્ટમ રિપોર્ટ !\" - અભિમન્યુ એસ ટ્રેમાં સિગારેટ ઠારતાં - ઠારતાં બોલે છે.\n\n\"યસ ! સર !\" - શિવરાજ આટલું બોલીને અભિમન્યુની ઓફિસમાંથી બહાર નીકળે છે.\n\nપાંચ દિવસ બાદ રાજનનો પોસ્ટમોર્ટમનો રિપોર્ટ આવ્યો જેમાં \"કોઝ ઓફ ડેથ\"ની કોલમમાં લખ્યું હતું..કે..\"સડન કાર્ડિયાક એરેસ્ટ ફોલોવીંગ બાય સીવીયર હાઇપર ટેનશન (એકદમ બધું બ્લડ પ્રેશર), ટ્રેકી કાર્ડિયા (હૃદયના ધબકારા વધારે હોવાં), અને ટ્રેકીપનિયાં (શ્વાસોશ્વાસની ગતિ એકદમ વધુ હોવી) આથી અભિમન્યુએ શિવરાજને પોતાની ઓફિસમાં બોલાવ્યાં. \n\n\"શિવરાજજી...રાજનનો પોસ્ટમોર્ટમ રિપોર્ટ આવી ગયો છે...જેમાં લખેલ છે...કે સડન કાર્ડિયાક એરેસ્ટ (એકાએક હૃદય બંધ પડી જવું )ને લીધે રાજનનું મોત થયેલ છે, આ રિપોર્ટ તેમની ફાઈલમાં એટેચ કરી દેજો !\" - પોસ્ટમોર્ટમનો રિપોર્ટ શિવરાજનાં હાથમાં આપતાં અભિમન્યુ બોલે છે.\n\n\"જી ! સર...સ્યોર \" - આટલું બોલી રિપોર્ટ લઈને શિવરાજ અભિમન્યુ સરની ચેમ્બરમાંથી બહાર નીકળે છે,જ્યારે આ બાજુ આ કેસ કઈ રીતે હેન્ડલ કરવો. એ બાબતે અભિમન્યુ રણનીતિ ઘડે છે, અને વિચારોમાં ખોવાય જાય છે. !\" \n\n***\n\nએ જ દિવસે રાતે.\n\nશહેરમાં એક વ્યક્તિ અવિનાશ રોયનું રોડ અકસ્માતમાં મૃત્યુ થાય છે, અને બીજા બનાવમાં કેશવ શર્મા નામનો વ્યક્તિ સાતમાં માળથી કૂદીને આત્મહત્યા કરે છે અને અભિમન્યુ પોતાની ટીમ સાથે આ કેસ હેન્ડલ કરે છે અને આ ડેડબોડીની બધીજ ફોર્મલીટી પુરી કરે છે.\n\n\"સર ! રાતનાં એક વાગી ગયો. હવે તમે ઘરે જઈને આરામ કરો !\" - શિવરાજ અભિમન્યુને વિનંતી કરતાં કહે છે.\n\n\"ના...શિવરાજજી ! જ્યાં સુધી હું આ કેસ સોલ્વ નહી કરીશ ત્યાં સુધી મને શાંતિથી ઊંઘ નહીં આવે !\" - સિગારેટ સળગાવતાં - સળગાવતાં અભિમન્યુ બોલે છે.\n\n\"સર...પણ આ કેસમાં આપણે કોઈ સબુત કે સુરાગ પણ નથી મળેલ તો આપણે આ કેસ કેવી રીતે સોલ્વ કરીશું ? \" - ઉદાસી ભરેલાં અવાજે શિવરાજ અભિમન્યુને પૂછે છે.\n\n\"શિવરાજજી ! આ ત્રણેય મોત પાછળ તમારી દ્રષ્ટિએ શું કારણ હોઈ શકે. તમારો વર્ષોનો અનુભવ આ બાબતે શું કહે છે. !\" - અભિમન્યુ સિગારેટનો એક કસ લેતાં લેતાં પૂછે છે.\n\n\"સાહેબ ! મેં આ ત્રણેય ડેડબોડી બારીકાઈથી ઓબસર્વ કરેલાં છે. આ ત્રણેય ડેડબોડીમાં મેં એક કોમન વસ્તુ નોટીસ કરી છે. !\" - શિવરાજ યાદ કરતાં - કરતાં બોલે છે.\n\n\"કંઈ વસ્તુ. ?\" - અભિમન્યુ નવાઈ સાથે શિવરાજને પૂછે છે.\n\n\"સાહેબ ! આ ત્રણેય ડેડબોડી જ્યારે આપણે બરામત કરી, એ સમયે તે ત્રણેય ડેડબોડીની આંખો આપણે જેવી રીતે એકાએક કોઈ ડરામણી ઘટનાં, વ્યક્તિ કે વસ્તુ જોઈએ ત્યારે ડર કે બીકને લીધે જેમ આપણી આંખો પહોળી થઈ જાય તેવી જ રીતે આ ત્રણેય ડેડબોડીની આંખો ડરને લીધે એકદમ પહોળી થઇ ગયેલ હતી.\n\n\"યસ ! યુ આર રાઈટ...શિવરાજજી કેરી ઓન !\" - અભિમન્યુ શિવરાજને શાબાશી આપતાં બોલે છે.\n\n\"થેન્ક યુ વેરી મચ સર !\" - શિવરાજ આભાર માનતાં બોલે છે.\n\n\"શિવરાજજી તમેં એક કામ કરો...આ ત્રણેય કેસની ફાઇલ મને પહોંચાડો !\" - અભિમન્યુ વિનંતિ કરતાં બોલે છે.\n\nત્યારબાદ શિવરાજ અભિમન્યુને ત્રણેય ફાઇલ પહોંચાડે છે, લગભગ અડધી કલાક સુધી એ ત્રણેય ફાઇલની સ્ટડી કર્યા પછી અભિમન્યુની આંખોમાં એક ઝબકારા સાથે ચમક આવી ગઈ અને તરત જ તેમણે પોતાની ઓફિસમાં શિવરાજને બોલાવ્યાં.\n\n\"જી...સર !\" - શિવરાજ હળવા અવાજે બોલ્યાં.\n\n\"શિવરાજજી. તમે આ ત્રણ ફોટો જોવો અને તેમને એમાં કોઈ ખાસ બાબત ધ્યાને આવે છે. ?\" - અભિમન્યુ શિવરાજની સામે જોઇને બોલે છે.\n\n\"સાહેબ ! મને તો આ ફોટામાં એવી કોઈ ખાસ બાબત ધ્યાને નથી આવી રહી. !\" - શિવરાજ પોતાના ચહેરા પર હાથ ફેરવતાં બોલે છે.\n\n\"શિવરાજજી...રાજન વાળો જે ફોટો છે એમાં દિવાલ પર \"એક એરોનું નિશાન છે જે નીચે તરફની દિશા દર્શાવે છે, જ્યારે બીજા અકસ્માત વાળા કેસનાં ફોટામાં \"2\" એવું લખેલ છે, જ્યારે ત્રીજા સુસાઈટ વાળા કેસનાં ફોટામાં પાછળની તરફ \"પૃથ્વી\"નું ચિત્ર રહેલ છે.\"- અભિમન્યુ પોતાનાં ઓબ્ઝર્વેશનનું તારણ જણાવતાં બોલે છે.\n\n\"બટ ! સર ! આ બધી બાબતોનો આ કેસ કે ઘટનાઓ સાથે શું સંબધ હોય ?\" - નવાઈ પામતાં શિવરાજ બોલે છે.\n\n\"હું ! પણ એ જ વિચારી રહ્યો છું...ત્રણેય ડેડબોડીમાં જેમ ડરી ગયેલ આંખો કોમન છે તેવી જ રીતે મેં તમને જે આ ત્રણ વસ્તુઓ દર્શાવી એનો પણ આ સાથે કોઈને કોઈ સંબધ હોવો જ જોઈએ, એવું હું માનું છું !\" - અભિમન્યુ ઊંડો વિચાર કરીને બોલે છે.\n\n\"હા ! સર ! એવું પણ બની શકે !\" - શિવરાજ અભિમન્યુની વાત સાથે સહમત થતાં - થતાં બોલે છે.\n\nત્યારબાદ અભિમન્યુ અને શિવરાજ રાતનાં 2 વાગ્યે પોતાનાં ઘરે જવાં માટે રવાનાં થાય છે.\n\n***\n\nએક અઠવાડિયા પછી.\n\nઅભિમન્યુ પોતાનાં ઘરે બેડરૂમમાં સુતેલ હતો, એવામાં રાતનાં 2 : 30 કલાકની આસપાસ એકાએક બારીઓ એની જાતે જ ખોલબંધ થવાં લાગી, સુસવાટા મારતો પવન જોર - જોરથી ફૂંકાવા માંડ્યો. બારી પર રહેલાં પડદાઓ જોર જોરથી ઉડવા લાગ્યાં, રૂમની લાઈટો એની જાતે જ ચાલુ બંધ થવાં લાગી. એવામાં રૂમમાં એકદમ ઘનઘોર અંધકાર છવાઈ ગયો, આ જોઈ અભિમન્યુને શું કરવું એ કંઈ સમજાતું ન હતું. એવામાં એકાએક બે ડરામણી આંખો તેની એકદમ નજીક આવી ગઈ. એ આંખો એકદમ ડરામણી અને એકદમ લાલ હતી. આ જોઈ અભિમન્યુ એકદમથી ગભરાઈ ગયો...અને તેનાં ચહેરા પર પરસેવો બાજી ગયો. થોડીવાર પછી તેનાં બેડ રૂમની દીવાલ પર પેલાં બધાં ફોટામાં રહેલ સિમ્બોલ \"ડાઉન એરો\" \"2\" \"પૃથ્વી\" ઊપસી આવ્યાં...અને નીચે લાલ રંગના લોહીમાં લખાય ગયું \"ડાઉન ટુ અર્થ. ઓફ હોટલ સિલ્વર સ્ટાર. !\" \n\nઅને જોત જોતામાં અભિમન્યુની સામે રહેલ પેલી ડરામણી હન્ટર આંખો એકાએક આકર્ષક અને મોહક બની ગઈ...જોત - જોતામાં એક સુંદર સ્ત્રીનો પડછાયો અભિમન્યુની સામે આવી ગયો...જેની આંખોમાં ઘણાંબધાં દુઃખો ભરેલાં હતાં, તેમણે પોતાનાં બંનેવ હાથ જોડીને અભિમન્યુને આજીજી કરતાં કહ્યું કે\n\n\"સાહેબ ! તમે નીતીના રસ્તા પર ચાલનારા છો. માટે હું તમને મારી હકીકત જણાવું છું. મારું નામ શિલ્પા કેશવાલા છે. હું આ શહેરમાં જોબ શોધવા માટે આવેલ હતી. અને મારી સાથે એવી એવી ઘટનાઓ ઘટી કે મને ક્યાંય જોબ ના મળી અને મારી હાલત એટલી બદતર થઈ ગયેલ હતી કે મારે કોલગર્લ બનાવની નોબત આવી. સાહેબ હું એમાંથી મારી જરૂરીયાત મુજબ કમાઈ લેતી હતી.રાજન કલમાડી જ્યારે પણ આ શહેરમાં આવે ત્યારે તે આયાશી કરવાં અને તેની હવશ ઠાલવવા માટે મને આ હોટલ પર બોલાવતો હતો.પરંતુ એકવાર રાકેશ દારૂના નશામાં એટલો બધો ચૂર થઈ ગયેલ હતો.= કે તેણે મારા પર એટલી બધી જબરદસ્તી કરી કે હું મૃત્યુ પામી આથી રાજને હોટલના માલિક રાકેશ અને જેનું રોડ અકસ્માતમાં મૃત્યુ થયું એ એટલે કે અવિનાશ રોય જે મારો મેનેજર હતો. અને સાતમાં માળેથી જેણે કૂદીને જીવ આપી દીધો, અને કેશવ શર્માએ આ કોલગર્લના ધંધાનો માસ્ટર માઈન્ડ હતો. તે ત્રણેવે ભેગા થઈને મારી લાશને હોટલ સિલ્વર સ્ટારના પાછળનનાં ભાગે આવેલ ગાર્ડનમાં દફનાવી દીધેલ છે. હવે માત્ર રાકેશ કે જેણે માત્ર થોડા રૂપિયાની લાલચે રાજનની વાતોમાં અને મારા રાઝને કાયમિક માટે રાઝ રાખવા માટે તૈયાર થઈ ગયો. જો તેમણે કદાચ મને સમયસર હોસ્પિટલે પહોંચાડી દીધી હોત તો હું પણ તમારી જેમ જીવતી હોત અને મારો આત્મા આવી રીતે ન્યાય મેળવવા માટે ભટકતો નાં હોત..!\" - શિલ્પા રડતાં - રડતાં બોલી.\n\n\"શિલ્પા ! તારી સાથે જે કંઈ દુઃખદ ઘટનાં ઘટેલ છે. તે બાબતે મને પણ ઘણું જ દુઃખ પહોંચેલ, તે જેમ મારા પર વિશ્વાસ દાખવીને મને તારી હકીકત જણાવી એવો જ વિશ્વાસ તું મારા પર રાખજે. હું તારા ગુનેગારને કોઇપણ સંજોગોમાં સજા અપાવીને જ રહીશ !\" અભિમન્યુ પોતાની આંખોનાં ખૂણામાં રહેલ આંસુઓ લૂછતાં - લૂછતાં બોલ્યો.\n\nઆ જોઈ શિલ્પાએ પોતાનાં બે હાથ જોડી મૂંગા મોઢે માત્ર ચહેરાનાં હાવભાવથી જ અભિમન્યુનો આભાર માનીને જોત - જોતામાં અદ્રશ્ય થઈ ગઈ.\n\nત્યારબાદ અભિમન્યુ આ આખી બાબત શિવરાજને જણાવે છે અને એકાદ અઠવાડિયામાં રાકેશની સિલ્વર સ્ટાર હોટલનાં ગાર્ડનમાં દફનાવેલ શિલ્પાની લાશ બરામત કરે છે. જેનાં આધારે રાકેશ કસૂરવાર સાબિત થાય છે અને તેને કોર્ટ આજીવન કેસની કડકમાં કડક સજા ફટકારે છે. આ જોઈ શિલ્પનાં આત્માને મુક્તિ મળી ગઈ અને ફરી પાછી ક્યારેય દેખાય નહીં. હવે અભિમન્યુને એ બાબત ખુબ જ સારી રીતે સમજાય ગઈ હતી કે શહેરમાં જે ઘટનાઓ ઘટી રહી હતી. તે ત્રણેય ઘટનાઓ વચ્ચે શું સંબધ હતો. અને શાં માટે મૃત્યુ પામનારા લોકોની આંખો ડરને લીધે એકદમ પહોળી થઇ ગઇ હતી ? તેનું કારણ બીજું કંઈ નહીં પરંતુ શિલ્પાની એ ડરામણી આંખો જ તે બધાં માટે \"ધ હન્ટર આઈ\" બની ગયેલ હતી.\n\nમિત્રો, આપણે કરેલાં તમામ કાર્યોનું ફળ આપણે અહીં જ ભોગવવાનું છે, જો આપણે સારા કામ કરેલાં હશે તો તેનું ફળ સારું મળશે...અને જો આપણે ખરાબ કામ કરેલાં હશે તો તેનાં ફળ ખરાબ જ મળશે. અને બીજું કે કોઈ ગુનેગાર ગુનો કરવામાં જેટલો જવાબદાર ગણાય, એટલો જ એ ગુનામાં રાકેશની માફક તેમનો સાથ આપનાર ગુનેગાર ગણાય કે જેણે થોડાં રૂપિયાની લાલચમાં એ ગુનો છુપાવી રાખેલ હતો. ",
      "duration": "10 mins",
      "category": "Horror"
    },
    {
      "title": "શાપિત ઘર",
      "story_name": "જેઠ અમાવાસની રાત્રે પુલકિત અને માનસીના ઘરેથી ખુબ જ જોર જોરથી અવાજ આવી રહ્યા હતાં. આકાશમાં ચામાચીડિયા તેમના ઘરની આજુબાજુ ખુબ જ શોર મચાવી રહ્યાં હતાં. બધા જ ગામવાળા તેમની ઘરની બહાર જ આવીને ઘરની બારીમાંથી પુલકિત અને માનસીને દેખી રહ્યા હતાં. માનસી તો સ્તબ્ધ થઈને બેઠકરૂમમાં વચ્ચેની ખુરશીમાં બેસી હતી. પણ, પુલકિત એક દિવાલથી બીજી દીવાલે જઈને વારંવાર અથડાતો હતો. તો ઘડીકમાં હવામાં જ આમતેમ ફરતો હતો. પુલકિત બૂમો પાડે \" હેલ્પ મી, હેલ્પ મી\" છતાં કોઈજ પુલકિતની મદદ કરી શકતું નથી. રસોડામાંથી વાસણોના પાડવાના અવાજ આવે, કાચની દરેક વસ્તુઓ તૂટી ગઈ, લાઈટો ચાલુ બંધ ચાલુ બંધ થઈ રહી હતી, ઘરમાંથી અજીબો ગરીબ અવાજ બહાર ગુંજી રહ્યા હતાં. ઘડીકમાં નાના છોકરાનો રડવાનો, તો ઘડીકમાં કોઈનો હસવાનો અવાજ, તો થોડીવારમાં કોઈના ગુસ્સાની એવી અલગ અલગ અવાજો આવી રહ્યા હતાં. આ બધી ઘટના દેખીને ગામવાળા સમજી ગયા કે શું થઈ રહ્યું છે. બધા અંદરોઅંદર વાતો કરવા લાગ્યા. એટલામાં જ એમાંથી એક વ્યક્તિ બોલ્યો કે તમે લોકોએ દેખ્યું, \" આ વખતે પતિ પત્નીમાંથી ફક્ત પતિને જ એ તકલીફ પહોંચાડી રહી છે. માનસીતો બસ સ્તબ્ધ થઈને એક ખુરશીમાં જ બેસી છે. તેને કંઈ નથી થયું. \" આ સાંભળતા જ ગામવાળાની નજર માનસી પર ગઈ તો બધા આશ્ચર્ય ચકિત થઈ ગયા.\n\nગામવાળાઓને દેખીને તો એવું જ લાગતું હતું કે તેઓ આ ઘટનાથી વારંવાર પરિચિત હોય. ગામવાળાઓ એકબીજાઓ સાથે વાત કરવા લાગ્યા કે, \"આ જ જોડી છે જે 3 મહિના સુધી પણ આ ઘરમાં સહી સલામત રહી. નહીંતર તો 1 મહિનાની અંદર જ આ ઘરમાંથી ફક્ત પતિ પત્નીનો મૃતદેહ જ બહાર નીકળે.\" એટલામાં જ ત્યાં ઊભા રહેલામાંથી બીજી વ્યક્તિ બોલી કે, \" છતાં દેખોને, પુલકિત અને માનસીના જીવનમાં પણ આ શાપિત ઘરની છાયા પડી જ ગઈ. બસ હવે તો આપણે પ્રાર્થના કરી શકીએ કે ભગવાનને કે પુલકિત અને માનસીને સહી સલામત ઘરની બહાર નીકળવામાં મદદ કરે. ખબર નથી આ ઘરને કોનો શ્રાપ લાગ્યો છે કે, કોઈજ નવું વિવાહિત જોડું નથી રહી શકતું? કોણ જાણે અહીં શું થયું છે? છેલ્લા 80 વર્ષમાં આ ઘરે 127 લોકો ભોગ બન્યા છે. ઘરમાં આવ્યા તો હોય ખુશ થઈને પણ ઘરની બહાર ફક્ત મૃતદેહ જ આવ્યા છે. આ તો ભગવાનની જ કૃપા કે પુલકિત અને માનસીને 3 મહિના સુધી કંઈ થયું નહોતું. છતાં દેખોને આજે એ બન્ને પણ...\" એવામાં જ બીજા વ્યક્તિ બોલી કે, \" આપણે પણ માનસી અને પુલકિતને 3 મહિના સુધી કંઈ જ ના થયું તો આપણે પણ નિરાંતે બેસી ગયા. કે હવે કંઈ જ નહીં થાય. પણ, ખબર નહીં કે કેમ માનસીને કંઈ જ નથી થતું. આ વખતે ફક્ત જોડી નથી એક જ ને જ તકલીફ, પીડા ભોગવી પડે છે. બીજા ને કંઈ જ નહીં. \" આ સાંભળતા જ બધા \" હા! હા! હા! \" કહીને અવાજ કરવા લાગ્યા.\n\nએટલામાં જ ગામવાળા કહેવા લાગ્યા કે આપણે આપણા મંદિરના પંડિત શ્રી દયાનંદ સ્વામીજીને બોલાવવા જ પડશે. આ જાણ કરવી જ પડશે. સ્વામીજી જોડે આ બધાનો કોઈના કોઈ રસ્તો જરૂર મળી રહશે. ગામવાળા બધા \"હા, હા, હા, ચાલો! આપણે બધાં જઈને બોલાવી આવીએ સ્વામીજીને. આપણા સાથે જ લઈને આવીશું. \" કહીને બધાં જ લોકો મંદિર તરફ પ્રસ્થાન થવા લાગ્યા. ગામવાળા રસ્તામાં બધી વાતો કરતાં કરતાં 1 કલાકમાં તો મંદિર પહોંચી પણ ગયા.\n\nગામવાળા બધાં મંદિરની અંદર જઈને સ્વામીજીને પ્રણામ કર્યાં. સ્વામીજી એ બધાને પૂછ્યું કે, \" શું થયું છે ? તમારા માથા ઉપર આવી ચિંતાની લકીર સાથે ભયની રેખાઓ કેમ છે? \" ગામવાળાએ બધી ઘટનાઓ સ્વામીજીને કહી સંભળાવી. સ્વામીજી સાંભળીને ગામવાળા જોડે ગામ તરફ રવાના થઈ ગયા. રસ્તામાં બધાં પોતપોતાના મંતવ્યો રજૂ કરતાં હતાં. અલગ અલગ અટકણો લગાવતા હતાં. પણ આખા રસ્તામાં બસ સ્વામીજીના મુખ અને દિમાગમાં બસ એક જ વાત કે, \"તે આવી ગઈ છે. તે તેની ઢીંગલીને લેવા આવી ગઈ છે. \" એવામાં એક વ્યક્તિ સાંભળીને સ્વામીજીને પૂછવા લાગ્યો, \" સ્વામીજી કોણ આવી ગયું છે ? કોણ છોકરીને લેવા આવી છે ? તમે ઢીંગલીને ઓળખો છો ? સ્વામીજી ? સ્વામીજી !!!\" સ્વામીજી કંઈ પણ જવાબદારી આપ્યા વગર હાથમાં માળા કરતાં કરતાં બસ ચાલ્યા જ કરતાં હતાં.\n\nસ્વામીજી અને ગામવાળા બધા ગામમાં પહોંચી ગયા. સ્વામીજી ગામમાં પહોંચીને તેમના હાથમાં એક લોખંડનું ચપ્પુ લઈને તરત જ પુલકિતની ઘરની બહાર ગયા. અને ઘરની બારીમાંથી પુલકિત અને માનસી ઉપર એક નજર નાખી. સ્વામીજીની નજર પહેલા પુલકિત ઉપર પડી. પુલકિત હવામાં આમતેમ થઈને ઘરની દરેક દીવાલે અથડાતો હતો. બૂમો પડે જતો હતો. \" કોઈ તો મને બચાવો. પ્લીઝ, કોઈ તો આવો. માનસી.\" ત્યારબાદ તુરંત જ સ્વામીજીની નજર માનસી ઉપર પડી. સ્વામીજી માનસીને દેખીને અચંબિત થઈ ગયા. સ્વામીજી મંત્ર બોલવાનું શરૂ કર્યું. મંત્રોના ઉચ્ચારથી માનસીની નજર સ્વામીજી ઉપર પડી. સ્વામીજી અને માનસીની નજર એક થવાની સાથે જ માનસી બે સેકન્ડમાં જ બેહોશ થઈને નીચે પડી ગઈ. માનસીના નીચે પાડવાની સાથે જ હવામાંથી એક ઝાટકે પુલકિત નીચે પડી ગયો. ગામવાળા પુલકિત અને માનસીને દેખવા માટે એકત્રિત થવા લાગ્યા. બધા જ લોકો પુલકિતના ઘરમાં નજર ફેરવવા લાગ્યા. પુલકિતની મદદ કરવા માટે ગામવાળા ઘરની અંદર જવા માટે તૈયાર થઈ ગયા હતા. અને એટલામાં જ સ્વામીજીએ બહારથી બૂમ પાડી, \"પુલકિતના ઘરમાં સવાર પડે ત્યાં સુધી કોઈજ આ ઘરમાં નહીં જાય. હું જ્યાં સુધી આદેશ ના આપું. ત્યાં સુધી પુલકિત અને માનસીના ઘરનો દરવાજો પણ કોઈ જ નહીં ખોલે. હું તેને ઘરની બહાર રક્ષાકવચ લગાવું છું. કોઈને ઘરનો દરવાજો ખોલવાનો નથી. સવારે આવીને સૌથી પહેલાં હું દરવાજો ખોલી. હું અંદર જઈશ. \" આટલું કહીને સ્વામીજી ત્યાંથી મંત્રોનું ઉચ્ચારણ કરતાં કરતાં નીકળી ગયા. રાતના ત્રણ વાગ્યા હતા. અને ગામવાળા એકબીજા સાથે વાતો કરવા લાગ્યા. અને ધીરે ધીરે થોડા સમય પછી બધા પોતપોતાના ઘરે જવા લાગ્યા. બધાંના મગજમાં બસ એક જ વિચાર ! \" હવે શું થશે? પુલકિત અને માનસી કેમ હશે? \" આ વિચારવાની સાથે ક્યારે સવાર પડી ગઈ એ ખબર જ ના પડી.\n\nસવારના 5 વાગે સ્વામીજી ગામમાં આવી ગયા હતાં. સ્વામીજી પુલકિતના ઘરની બહાર મંત્રો કરી જ રહ્યા હતાં. એટલામાં જ ગામવાળા બધા ભેગા થઈ ગયા. અને સ્વામીજીને દેખાવા લાગ્યા. સ્વામીજીના હાથમાં ગંગાજળનો લોટો હતો. સ્વામીજી ભગવાનનું નામ લઈને દરવાજો ખોલે છે. તે એટલામાં જ ઘરમાંથી મોટી બૂમ પડે છે. સ્વામીજી મંત્રોની સાથે જ ગંગાજળનો છંટકાવ પુરા ઘરમાં કરે છે. મંત્ર બોલવાની સાથે સ્વામીજી માનસીના માથામાં પ્રેમથી હાથ ફેરવે છે. હાથે ફેરવાની સાથે જ માનસી હોશમાં આવી જાય છે. માનસીના હોશમાં આવવાની સાથે જ એક નજર પુલકિત ઉપર પડે છે. પુલકિતની આવી દશા દેખીને માનસી ધ્રૂસકે ધ્રૂસકે રડવા લાગે છે. માનસી પોતાની આંખમાં આંસું ભરીને લોકોની સામે દેખે છે. અને બધાં ને પૂછે છે, \"કોઈ તો બોલો આ શું છે?? કોઈ તો મને જવાબ આપો કે શું થયું છે? મારી અને પુલકિતની આવી હાલત આવી કેમ છે? મને કઈ યાદ કેમ નથી? \" પણ સ્વામીજીના આદેશ પ્રમાણે ગામમાંથી કોઈ લોકો માનસી અને પુલકિતના બાજુમાં કોઈ જ જતા નથી. અને બસ લાચારની જેમ એકબીજા સામે દેખતા રહે છે. માનસી અને પૂરતી ત્રણ મહિનામાં લોકો જોડે લાગણી બાંધી લીધી હતી. માનસી અને પુલકિત લાગે જ નહીં કે ગામમાં ત્રણ જ મહિના રહ્યા હોય. બસ આટલા જ સમયમાં બંનેએ પ્રેમ નું સંપાદન ખુબ જ કર્યું છે. માનસીને રડતા દેખીને ગામના બધાનું હૃદય હલી જાય છે. સ્વામીજીએ મંત્ર ઉચ્ચારણ બંધ કર્યા અને હવે ગામવાળાને છુટ્ટી આપી કે તમે હવે પુલકિત અને માનસી સાથે વાતચીત કરી શકો છો. સ્વામીજીએ માનસી અને પુલકિતના હાથમાં એક લાલ કલરનો દોરો બાંધ્યો જે સ્વામીજીએ પુરી રાત જાગીને મંત્રનો ઉચ્ચારણથી બનાવ્યો હતો. માનસી અને પુલકિતને કંઈ જ ખબર પડતી નથી કે આ શું ચાલી રહ્યું છે? બંને એકબીજાના સામે દેખે છે. આંખમાં અનેક સવાલો સાથે ગામવાળાના સામે દેખે છે. માનસી એટલામાં જ સ્વામીજીને પૂછ્યું, \" પૂજ્ય સ્વામીજી, આ શું ચાલી રહ્યું છે? તમે અમને જણાવો. અમારી આવી હાલત કેવી રીતે થઈ? \" સવાલોની માળા દેખીને સ્વામીજી ફક્ત એટલું જ બોલ્યા, \"એ આવી ગઈ છે. એની દીકરી ને શોધવા. એ આવી ગઈ છે. સાથે લઈને જ જશે. હવે કોઈને નહીં છોડે.\"\n\nગામવાળા અને સ્વામીજીએ પુલકિત અને માનસીને અત્યાર સુધીની બધી ઘટના કહી સંભળાવી. સાંભળવાની સાથે જ માનસીએ બીજા સવાલો સ્વામીજી અને ગામવાળાઓ સામે મૂકી દીધા. \" એવુ તો શું છે આ ઘરમાં જે કોઈ પણ વિવાહિત જોડાને નથી રહેવા દેતા. 1 જ મહિનામાં તેમના મૃતદેહ બહાર નીકળે છે? અને અમે જ કેમ 3 મહિના સુધી બચી ગયા? બધાની મોત કેમ આવી ભયાનક થાય છે? અને સ્વામીજી તમે કહેતા હતાં કે, તે આવી ગઈ છે. કોણ આવી ગઈ છે? કોને શોધવા? આ બધું શું ચાલી રહ્યું છે? \" સ્વામીજીએ ખુબ જ ધીરજ સાથે માનસીને શાંત કરતાં કહ્યું બેટા થોડી શાંત થઈ જા. હું તારા દરેક સવાલના જવાબ આપીશ. પહેલા તમે બન્ને નાહી ધોઈને સ્વચ્છ થઈ જાઓ. ભોજન કરી લો. તમે બધાં જ 11 વાગે મંદિરમાં હાજર થઈ જજો. હું ત્યાં જ તમારી રાહ દેખું છું. અને તારા દરેક સવાલના જવાબ તને મળી જશે. સ્વામીજી ઉભા થઈને મંદિર તરફ જવા માટે રવાના થઈ ગયા. અને ગામવાળા બધાં પોત પોતાના કામ પુરા કરવા માટે ચાલ્યા ગયા. બાજુમાં રહેતા સવિતામાસીએ માનસીના ગાલ ઉપર હાથ ફેરવતા કહ્યું કે, \"બેટા! ચિંતા ના કર. સ્વામીજી બધું ઠીક કરી લેશે. તું ભગવાન ઉપર ભરોસો કર. જા તું અને પુલકિત તૈયાર થઈ જાઓ. અને હા, હું તમારા બંનેનું જમવાનું મારાં ઘરેથી લાવું છું. \" આટલું કહીને સવિતામાસી તેમના ઘરે તરફ જતા રહ્યાં.\n\nબધાં જ ગામવાળા 10:30 ગામના ચોકે એકઠાં થઈ ગયાં. માનસી અને પુલકિત પણ આવી ગયાં હતાં. 11 વાગવામાં હજી 10 મિનિટ બાકી હતી ને બધાંજ મંદિરે પહોંચી ગયાં. મંદિરના દર્શન કરી, સ્વામીજીને પ્રણામ કરીને બધાં જ મંદિરમાં પોતાનું સ્થાન લઈ લીધું. સ્વામીજીની નજર માનસી ઉપર પડી. હજી આંખમાં એ જ દર્દ, આંખમાં એ જ સવાલોની શૃંખલા, મનમાં બેચેની લઈને બેઠી છે. સ્વામીજીએ બધાંની સામે એક નજર ફેરવીને કહ્યું, \" કોઈ વ્યકિત આ ચક્રની બહાર નહીં જાય. જેને પણ જવું હોય એ અત્યારથી જ જતા રહેજો. ગમે તેવા સંજોગો આવે છતાં આ ચક્રની બહાર કોઈને પણ પગ મૂકવાનો નથી. આટલું કહીને સ્વામીજી એ તેમની વાત કહેવાની શરૂ કરી.\n\n80 વર્ષ પહેલાની વાત છે. ગામમાં નવા નવા મહેશભાઈ રહેવા આવ્યા હતાં. મહેશભાઈ જોડે પૈસા તો એટલા કે મૂકવાની જગ્યા ના હતી. ધનવાન સાથે સાથે ઘમંડ પણ ભરી ભરીને આપ્યો હતો. મહેશભાઈના ઘરે મહેશભાઈ, તેમની પત્ની લીલાબેન અને તેમનો પુત્ર મોન્ટુ રહેતા હતાં. લીલાબેનનો સ્વભાવ સરસ હતો. પણ મહેશભાઈના જોડે તો પૈસા સાથે ભંડોર હતો ઘમંડ, ચાલાકીની સાથે નજર પણ એવી જ ખરાબ. અને પૈસાના લીધે મોન્ટુનો સ્વભાવ અને વ્યવહાર પણ ખરાબ. નાના માણસોને તો પગની જુતી સમજે.\n\nમહેશભાઈના ઘરે રામુકાકા કામ કરતાં હતાં. રામુકાકાને એક દીકરી હતી. દીકરીના ઘરે દીકરી હતી. ઘણા સમય પછી પણ તેના ખોળે દીકરો ના અવતર્યો. દીકરો ના હોવાથી તેના સાસરિયા ખુબ જ હેરાન કરે દીકરીને. તેથી રામુકાકા તેમની દીકરી પાયલ અને ગુડિયા મીરાને ઘરે લઈને આવી ગયાં. એક દિવસ રામુકાકાની તબિયત બગડી હતી. તો મહેશભાઈના ઘરે કામ કરવા પાયલ ગઈ હતી. પહેલા દિવસે મોન્ટુ પાયલનો હાથ પકડીને અડપલા કરવા લાગ્યા હતો. પાયલ મોન્ટુથી બચીને ભાગી જાય છે. બીજા દિવસે પણ આ જ થયું. પણ રામુકાકાની તબિયત સારી ના હોવાથી પાયલને મજબૂરીથી મહેશભાઈના ઘરે કામ કરવા જાઉં જ પડતું. આમનેઆમ 15 દિવસ થઈ ગયાં. પાયલ દરરોજ મોન્ટુથી કંઈક ને કંઈક રીતે બચીને રહતી. પણ,\n\nઆજે પાયલ તેની સાથે તેની 11 વર્ષની દીકરી મીરાને પણ લઈને આવી હતી. પાયલ જ્યાં કામ કરે મીરા તેની પાછળ પાછળ રમે જાય. પાયલ બધું ઘરનું કામ પતાવીને છેલ્લે મોન્ટુનો શયનખંડ સાફ કરવા ગઈ. ત્યાં મોન્ટુ સાથે આજે મહેશભાઈ પણ બેસેલા હતાં. પાયલ તેના કામમાં વ્યસ્ત હતી. અને મીરા રૂમના એક ખૂણામાં રમતી હતી. મહેશભાઈની નજર મીરા ઉપરથી હટે જ નહીં. અને મોન્ટુની પાયલ ઉપરથી. મહેશભાઈ મીરાંને ચોકલેટ અને રમકડાં આપવાના બહાને બીજા રૂમમાં લઈ ગયાં. બેટા બેટા કહીને મીરાના શરીરના અલગ અલગ અંગને સ્પર્શ કરવા લાગ્યા. મહેશભાઈના મગજમાં દાનવે જન્મ લઈ લીધો હતો. બીજી બાજુ મોન્ટુ પણ પાયલને અલગ અલગ બહાને સ્પર્શ કરતો હતો. મોન્ટુને ખબર હતી કે તેની મમ્મી ઘરે નથી તો કોઈ નહીં આવે વચ્ચે. મોન્ટુ પાયલ સાથે જબરદસ્તી કરવા લાગ્યો. ગમે તે કરીને પાયલ ત્યાંથી ભાગીને મીરા જોડે જતી જ હતી. પણ રૂમનો દરવાજો ખોલતા જ પાયલના નીચેથી જમીન હટી ગઈ. પાયલે તાકાતથી મહેશભાઈને ધક્કો મારીને મીરાના ઉપરથી દૂર કર્યા. અને એક ઝંઝાહિત થપ્પડ મહેશભાઈના ગાલ ઉપર છાપી દીધી. મહેશભાઈએ જોરથી બૂમ પાડીને કહ્યું, \"પાયલ તું એક નોકરાણી છે. માલકીન બનવાની કોશિશ ના કર. તારા અને તારી બે કોડની દીકરીની જગ્યાતો અમારા જેવાની પગ નીચે જ છે. \" આવો અવાજ આવવાથી મોન્ટુ તરત જ મહેશભાઈના રૂમમાં આવી ગયો. રૂમનું દૃશ્ય દેખીને મોન્ટુ બધું સમજી ગયો. મોન્ટુએ તેના પિતાનો વિરુદ્ધ કરવાની જગ્યાએ મોન્ટુમાં પણ હવસ જાગી ગઈ. મોન્ટુએ પાયલને એક જ થપ્પડ મારીને જમીન ઉપર નાખી દીધી. મોન્ટુ પાયલ ઉપર જબરજસ્તી કરવા લાગ્યો. પાયલ તેની જાતને બચાવતી હતી. બચાવતા બચાવતા તેની નજર મીરા ઉપર પડી. પાયલ જોર જોરથી રડવા લાગી. અને ગુસ્સાની જગ્યાએ ભીખ માંગવા લાગી મહેશભાઈ જોડે, \"સાહબ ! મહેરબાની કરીને મારી મીરાને છોડી દો. એ ખુબજ નાની છે. મારાં સાથે જે કરવું હોય એ કરો. પણ મારી મીરાને છોડી દો. \" કહીને વારંવાર વિનંતી કરવા લાગી. પણ મહેશભાઈતો જાને હવસનો શેતાન તેના માથા ઉપર ચડી ગયો છે. મહેશભાઈએ પણ ભૂલી ગયાં કે આ તો 11 વર્ષનું નાનું ફૂલ છે જેને હજી ખીલવાની વાર છે. એક બાજુ પાયલ રડે. અને બીજી બાજુ. મીરા જોર જોરથી બૂમો પાડે. \" મને છોડી દો. મને દુખે છે. મને બઉ દુખે છે. મને છોડી દો. મમ્મી મમ્મી!\" કહીને મીરા બૂમો પાડે છે. છતાં મુકેશભાઈમાં ઈન્સાનિયતતો રહી જ નથી. મીરા જેટલાં ઊંચેથી બૂમો પાડે એટલી જ તાકાત વધારે લગાવતા. આ દેખીને મોન્ટુને પણ હવસ ચડી ગઈ. અને પાયલ સાથે પણ બળાત્કાર કરી દીધો. પાયલ તેની દીકરીનો અવાજ સાંભળીને ડૂસકે ને ડૂસકે રડતી. પણ બે નામર્દોની સામે તેની તાકાત ઓછી પડી ગઈ.\n\nઆટલી નાની ઉંમરે આ દુષ્કર્મથી મીરાની હાલત ખુબ જ બગડી ગઈ હતી. પાયલ ઊભી થઈ અને મીરાંને હાથમાં લીધી એના પછી તો ખબર પડે કે એની છોકરી તો આ દુનિયામાં હવે રહી જ નથી આ દુષ્કર્મના કારણે. પાયલનો જીવનનો સહારો જ મીરા હતી. અને હવે એ પણ તેની સાથે નથી રહી. પાયલ આ બધું સહન ના કરી શકે અને તે મીરાંને લઈને ગામના વડીલો પાસે ન્યાય માંગવા ગઈ. મુકેશભાઈનો પરિવાર ખૂબ જ પૈસાદાર હોવાથી તેમના સામે કોઈ બોલવા નહોતું માગતું. મુકેશભાઈએ પાયલનું મોં બંધ રાખવા માટે તેના સામે પૈસા નાખ્યા. પાયલ માટે તો જીવન ન જ હતું એ બધું જ મીરાં હતી. પણ તેની વાત કોઈએ ના સમજી ના ગામમાં તેને ન્યાય કર્યો. ના કોઈ તેના માટે આવીને ઊભું રહ્યું. પાયલના હાથમાં મીરાની લાશ દેખીને મુકેશભાઈના ઘર ને શ્રાપ આપતાં કહ્યું, \"જા આજ પછી તારા ઘરમાં જે પણ આવશે તે ખુશ નહીં રહી શકે. એક મહિનો થતાં તેનું મૃતદેહ બહાર આવશે. તો સાંભળ તને આ ઘર પ્રત્યે લગાવ છે ને એ જ આગળ જતાં મૃત્યુ નું કારણ બનશે, તારી પ્રતિષ્ઠા નહીં રહે, અને તારો વંશવેલો કદી આગળ નહીં વધે. મારો શ્રાપ દરેક જન્મમાં તારે ભોગવવો જ પડશે. આટલું કહીને પાયલ ત્યાં રહેલા ચપ્પાથી પોતાના હાથની નસ કાપીને ત્યાં જ પોતાનો દેહ આપી દે છે. મૃત્યુ પામતા પહેલા પાયલ બોલે છે, \" હું ફરીથી આવીશ. મારી મીરાને લેવા. અને તારે વંશવેલાને નાશ કરવા. તે જે મારી દીકરી જોડે દુષ્કર્મ કર્યું છે એ તો સદાય તને યાદ રહેશે. હું આવીશ ફરીથી યાદ રાખજે તું. યાદ રાખજે \" ના અવાજ ચારે બાજુ ગુંજતા પાયલની આત્મા તેના શરીરમાંથી દૂર થઈ જાય છે.\n\nથોડા દિવસ પછી મહેશભાઈ માનસિક સ્થિતિ ગુમાવા લાગ્યા. તેમને દરેક જગ્યાએ પાયલ અને મીરાનો અવાજ અને પાયલનો શ્રાપ ગુંજતો હતો. મોન્ટુની પણ તબિયત ખરાબ રહેવા માંડી હતી. વિદેશની દવા કરાવીને મોન્ટુની તબિયતમાં સુધારો પણ થયો હતો. સારી છોકરીને દેખીને લગ્ન પણ કરાયા. મોન્ટુના ઘરે પારણું બંધાયું. સરસ એક દીકરાને જન્મ આપ્યો. પણ ૧૧ દિવસ થતાં થતાં જ પાયલનો અવાજ ફરીથી એ ઘરમાં ગુંજવા લાગ્યો. અને બારમા દિવસે સવારે બાળકને રમાડવા માટે હાથમાં લીધો ત્યારે ખબર પડી કે બાળકનુ મૃત્યુ થઈ ગયું છે. ઘરમાંથી જોરશોરથી પાયલનો હસવાનો અવાજ સંભળાયો હતો. થોડા વર્ષો ગયા પછી મોન્ટુને ફરીથી એક બાળકને જન્મ આપ્યો. બાળક ખૂબ જ તંદુરસ્ત હતો. છતાં એ પણ બાળક ૧૧માં દિવસે મૃત્યુ પામી ગયો. વારંવાર આ ઘટના થવાથી મોન્ટુ પણ તેની માનસિક સ્થિતિ ગુમાવી બેઠો હતો. તેની પત્ની ઘર છોડીને જતી રહી હતી. મોન્ટુ પસ્તાવાની સાથે બોલે છે,\" મમ્મી અમે જે કર્યું એ ખોટું હતું. પણ તે કેમ આવું કર્યું? તે આ મિલકત અને મોભાને સાચવવા માટે તે મીરાના દેહની અસ્તિ હજી પણ સાચવીને રાખી છે. ત્યારે એ રામુકાકાને આપી દેવાની હતી. અમે તો માફીના કાબીલ પણ નથી. પણ તું આટલી સમજદાર હોવા છતાં તે કેમ ભૂલ કરી? \" લીલાબેનની આંખોમાંથી ટપ ટપ આંસુ વહેતા હતા. મારી ભૂલ છે પણ મને એમ હતું કે હું એની દીકરીની અસ્થિ સાચવીને રાખીશ તો એ આપણા પરિવારને નુકસાન નહીં પહોંચાડે. પણ હું ખોટી પડી. તે તેની દીકરીના ન્યાય માટે જરૂર આવશે. અને આપણે કંઈ નહીં કરી શકીએ. એક એક કરીને બધુંજ આપણા હાથમાંથી જતું રહ્યું. લીલાબેન રડવા લાગ્યા. એટલામાં જ મોન્ટુએ શ્વાસ છોડી દીધા. અને લીલાબેન પણ પાયલના જેમ જ આત્મહત્યા કરી લીધી. મુકેશભાઈ, લીલાબેન અને મોન્ટુ દરેકના મોત આ જ ઘરમાં થયા. ઘર તેમના નાના ભાઈ જોડે જતું રહ્યું. ઘરનો વહિવટ બધું હવે તેમને નાનાભાઈ કરે છે. ગામવાળાએ ના પડ્યા છતાં મુકેશભાઈનો નાનોભાઈ આ ઘરને હંમેશા ભાડે આપતો જ હતો. અને તેમના ડરથી ગામમાંથી કોઈ તેમને ના પણ નથી પાડી શકતા. 80 વર્ષોમાં 127 લોકો અલગ અલગ રીતે મર્યા છે. કોઈ પુલકિત જેવી રીતે દીવાલે અથડાઈને મર્યું છે, તો કોઈ તેની માનસિક સ્થિતિ ગુમાવી બેઠયું છે, કોઈ એક્સિડન્ટથી મરી ગયું છે. ઘરમાં લોકો અલગ અલગ બધી વસ્તુઓ દેખાતી હતી. અમુક વખત તો લાશમાંથી કીડા બહાર આવે ત્યારે તો ખબર પડે કે અંદર કોઈ મરી ગયું છે.\n\nપહેલી વખત એવું થયું કે પતિ પત્ની માટે પતિને નુકસાન પહોંચે છે. અને માનસી તને એક ખરોચ પણ નથી આવી. ગામવાળા એટલામાં બોલવા લાગ્યા, \" સ્વામીજી પણ કેમ આવું થયું? અમે પણ પહેલીવાર જ આવું દેખ્યું. \" સ્વામીજી તરત જ બોલ્યા આનું કારણ છે. માનસીના અંદર રહેલા નવજાત શીશુ ના કારણે. માનસી ને કઈ જ નથી થયું. આ સાંભળતા જ ગામ વાળા અંદરોઅંદર વાતો કરવા લાગ્યા. બધાં ખુશ થયાં. માનસી પણ તેની આંખમાં ખુશીના આંસુ સાથે તેના પેટ ઉપર હાથ ફેરવવા લાગી. અને પુલકિત સામે હસવા લાગી. સ્વામીજી બોલ્યા, \"હા બેટા ! તું પેટથી છે. તારા અંદર એક નાનો જીવ જીવી રહ્યો છે. બસ આજ કારણે પાયલે તને હાથ પણ નથી લગાવ્યો. અને પુલકિત પણ હાલ આપણી વચ્ચે છે. \"\n\nએવામાં પુલકિત ગંભીર થઈને બોલ્યો, \" સ્વામીજી અને ઘર છોડી દઈશું તમારા ઉપરથી આ મુસીબત હટી જશેને? હવે આ ગામમાં નથી રહેવું. હું, માનસી અને મારા આવનારા બાળક માટે મારે કોઈ મુસીબત નથી લેવી. \" એવામાં તરત જ સ્વામીજીએ બોલ્યા, \" પુલકિત મુસીબત એવી વસ્તુ છે, તું જ્યાં જઈએ ત્યાં તારી સાથે સાથે જ આવશે. જો આ બાળક તને જીવનદાન આપી શકે છે. તો આ જ બાળકના કારણે મૃત્યુ પણ પામી શકે છે. \" માનસી બોલી, સ્વામીજી તમે આનો કોઈ ઉપાય નીકળી શકો છો. આપણે શું કરીએ જેથી પાયલની આત્માને શાંતિ મળે. પાયલ ખરાબ નથી તેની દીકરી સાથે થયેલા આવા દુષ્કર્મથી કોઈપણ માં સુઝબુઝ ગુમાવીને કંઈ પણ કરી શકે છે. પણ હવે હું પાયલની આત્માને શાંતિ આપવા માંગુ છું. સ્વામીજી તમે કહેશો એમ હું કરીશ. મારે આ મુસીબતથી મારે પણ નીકળવું છે અને બીજા લોકોને પણ બચાવવા છે. સ્વામીજી તમે કોઈ ઉપાય કહો અમને. હું બધું જ કરવા તૈયાર છું. \" સ્વામીજી આ સાંભળીને તરત જ બોલ્યા, \"આનો ઉપાય બસ એક જ છે. કે મીરાની અસ્થિઓ શોધીને તેનું વિસર્જન કરીએ. મીરાની અસ્થિ ક્યાં છે જે કોઈને પણ ખબર નથી. જ્યાં સુધી મીરાંની અસ્થિઓનું વિસર્જન નહીં થાય ત્યાં સુધી પાયલની આત્મા આમ જ ભટકતી રહેશે. \" માનસી અને પુલકિત બોલે, સ્વામીજી મીરાની અસ્થિ શોધીને શાસ્ત્રો પ્રમાણે વિસર્જન કરીશું. \" સ્વામીજી આ સાંભળીને ખુશ થઈ ગયા. \"ભગવાનની કૃપા છે કે તમે અહીંયા રહેવા આવ્યા. ભગવાનની મરજી તમે આ ગામમાં ત્રણ મહિના સુધી જીવતા રહ્યા. ભગવાને તમને સારા કામ માટે મોકલ્યા છે. પણ બેટા તમે જેટલું ધારો છો એટલું આસાન નથી. પાયલની આત્મા તમને હેરાન પરેશાન કરશે. તેને મીરાની અસ્થિને હાથ પણ નહીં લગાડવા દે. મીરાની અસ્થિઓ ક્યાં છે એ કોઈને ખબર નથી તમારે શોધવી પડશે. \"\n\nપુલકિત અને માનસી સ્વામીજીના બતાવ્યા પ્રમાણે બજારમાંથી દરેક વસ્તુ લઈને આવ્યા. પુલકિત અને માનસીએ પુરા ઘર શોધી લીધું. પણ મીરાની અસ્થિઓ ક્યાંય ના મળી. માનસી થાકીને એક ખુરશીમાં બેસી ગઈ. પુલકિત પણ હારીને બેસી ગયો. એવામાં જ માનસીની નજર મંદિરમાં ગઈ. મંદિર પર ઉપર નાનો સ્ટીલનો ડબ્બો હતો. માનસી તરત જ એ ડબ્બો લઈને તેને ખોલ્યો. અને દેખીને થકાન ખુશીમાં બદલાઈ ગઈ. તે ડબ્બામાં મીરાની અસ્થિઓ હતી. લીલાબેને મીરાને અસ્થિઓ મંદિરમાં સંતાડીને રાખી હતી. માનસીએ જોરથી બૂમ પાડીને પુલકિતને બોલાવ્યો. અને તરત જ સ્વામીજીને બોલાવવાનું કહ્યું.\n\nસ્વામીજી તરત જ પુલકિતના ઘરમાં હાજર થઈ ગયા. સ્વામીજી ખુશ થઈને બોલ્યા, \" અત્યાર સુધી અમે આ અસ્થિઓને શોધવા માટે ખૂબ જ પ્રયત્નો કર્યા છતાં કોઈને ના મળી. મીરાના છેલ્લા સંસ્કાર તારા હાથે લખેલા છે. \" પુલકિત એવામાં બોલ્યો, \" સ્વામીજી આપણે આ વિધિ ક્યારે કરીશું? ક્યારે મીરાની આત્માને પણ શાંતિ મળશે?\" સ્વામીજી બોલ્યા, \" બેટા! આપણે આવતીકાલ સવારે આ વિધિ શરૂ કરીશું. તેમાં તારે અને માનસીને બેસવાનું છે. યાદ રાખજે બેટા તમને બંનેને કંઈ જ નહીં થાય. ભગવાનની કૃપા છે તમારા ઉપર. કંઈ પણ થાય પણ તું વિધિમાંથી ઊભો નથી થતો. \" આટલું કહેતા જ માનસી અને પુલકિત રાજી થઈ જાય છે.\n\nબીજા દિવસે સવારે માનસી, પુલકિત અને સ્વામીજી સાથે ગામવાળા પણ પુલકિતના ઘરે વિસર્જનની વિધીમાં બેસ્યા. વિધિ શરૂ થવાની સાથે જ ઘરમાં અજીબ અજીબ અવાજ આવવા લાગ્યા. ફરીથી બસ એજ અવાજ, નાનું બાળક રડતું હોય, તો ઘડીકમાં હસવાનો અવાજ, તો ઘડીકમાં એ દર્દ ભરેલો અવાજ આવા અનેક અવાજો ગુંજવા લાગ્યા. અવાજના કારણે બધાંના મનમાં એક ડર છવાઈ ગયો. છતાં માનસી અને પુલકિતનો સાથ આપવા માટે કોઈ જ એ વિધિમાંથી ઊભું ના થયું. બધા જ લોકો એકબીજાનો હાથ પકડીને બેસી રહ્યા. અજીબ અજીબ અવાજ થવા લાગ્યા. રસોડામાંથી વાસણ નીચે પડવા લાગ્યા. બહારથી હવા અંદર આવવા લાગી. છતાં માનસી અને પુલકિત સાચ્ચા મનથી મીરા માટે પૂજા કરતા હતા. બસ પૂજા પુરી થવા આવી જ હતી. અને એટલા માટે જોર જોરથી રડવાનો અવાજ આવવા લાગ્યો. પાયલનો અવાજ ગુંજવા લાગે. પાયલ રડતી હતી એ અવાજ બધાને સંભળાવા લાગ્યો. પાયલના અવાજમાં દર્દ, નિરાશા, તકલીફ, લાચારી અનુભવાતી હતી. પાયલના અવાજથી માનસી પણ રડવા લાગી. માનસીને અનુભવ થતો હતો કે આ બધી તકલીફ તો તેના સાથે થઈ રહી છે. એટલામાં સ્વામીજી મંત્ર બોલે છે. અને પાયલનો અવાજ સ્પષ્ટ સંભળાય છે.\n\nપાયલ જોર જોરથી બોલે છે, \"આજ બધાં હતા જ્યાં હું મારી દીકરીનો ન્યાય માગવા કરી હતી. પણ કોઈને મારો સાથ પણ ના આપ્યો. હું રડતી રહી પણ ગામમાંથી કોઈ આગળ ના આવ્યું. અને આ ગામવાળા આજે મારી દીકરીની વિધિ કરે છે? 80 વર્ષ પહેલા ક્યાં ગયા હતા? મારી દીકરી તડપીને મરી છતાં અને ન્યાય ના મળ્યો. સ્વામીજી એ વખતે તમે પણ હતા, તમે પણ કંઈ જ ના બોલ્યા. મૂંગા બનીને બસ દેખતા રહ્યા. તમારામાં પણ ઈન્સાનિયત નથી. તો આજે કેમ તમે આવ્યા? હું મારી મીરાની રક્ષા જાતે જ કરી શકું છું. મારે કોઈની જરૂર નથી. જતા રહો બધાં અહીંથી. \"\n\nપાયલ બોલી જ રહી હતીને તરત જ માનસી બોલી, \" દીદી હું માનસી છું. તમે તો મારો જીવ બચાવ્યો છે. તમારા જ કારણે આજે હું અને મારો બાળક જીવે છે. હું જ તમારી મીરાંની આત્માને શાંતિ અપાવીશ. તમે મારા ઉપર ભરોસો કરો. \" પાયલ આટલું સાંભળતાં બોલી, \" મને હવે કોઈના ઉપર ભરોસો રહ્યો નથી. બધા કહે છે પણ છેલ્લે કોઈજ નથી આવતું. મારી મીરા તડપીને મરી છે. છતાં તેનો ન્યાય કરવા માટે કોઈજ આગળ ના આવ્યું. હું કેવી રીતે કોઈનો વિશ્વાસ કરું. \" માનસી આ સાંભળતા કહે છે, \" દીદી, તમને મારા ઉપર વિશ્વાસના હોય તો તમે મને અને પુલકિતને પણ મારી નાખ્યા હોય. છતાં આજે અમે તમારી સામે છે. \" પાયલે કહ્યું, \" હું કેવીરીતે તમે મારી શકું છું તારામાં એક નાનો જીવ જન્મ લઈ રહ્યો છે. મારાથી બાળહત્યા ના થાય. \" આ સાંભળતા જ માનસીની આંખમાંથી આંસુ આવી જાય છે અને મનમાં દુઃખ સાથે બોલે છે, \" દીદી મીરા સાથે ખુબ જ ખરાબ થયું. પણ તમે એને આ યોનીમાંથી જવા નહીં દો તો એ કેવી રીતે નવો જન્મ લઈ શકશે. મીરાની આત્મા તડપે છે. તેને મોક્ષ જોઈએ છે. તમે તમારી દીકરી માટે મીરાને જવા દો. \"પાયલ જોરથી બોલે છે, \"મને કોઈના ઉપર વિશ્વાસ નથી.\" માનસી આ સાંભળતા જ પાયલ સામે એક શરત મૂકે છે કે,\"હું તમને કે મીરાને કોઈને પણ તકલીફ પહોચાડું તો તમે મારાં બાળકની હત્યાં કરી લેજો.\" પાયલ આ સાંભળતા જ માનસીની વાત માની જાય છે. અને આગળની વિધિ શરુ થાય છે.\n\nવિધિ પુરી થયાં પછી માનસી અને પુલકિત બંને નદી કિનારે અસ્થિઓનું વિસર્જન કરવા જાય. વિસર્જન કરતાં કરતાં માનસીની આંખમાંથી હળ હળ આંસુ વહે છે. અને મીરા સાથે થાયેલી બધી જ તકલીફ મહેસુસ કરે છે. પાયલ આ દેખતા જ બોલે છે, \" માનસી મે મારાં જીવનમાં ઘણા માણસોને દેખ્યા છે. પણ તારા જેવી કોઈને નહીં. આ ઘરમાં જેટલાં રહેવા આવતા એ બધાંના અંદર કંઈક ને કંઈક સ્વાર્થ હતો જ. મને એમની હત્યાં કે તડપાવતા બિલકુલ ખચકાટ થયો નથી. પણ આજે તમે દેખીને તું મારી દીકરીના દુઃખે દુઃખી થઈ. તે મારી દીકરી માટે તારા બાળકનો જીવ દાવ ઉપર મુક્યો. જા હું જ શ્રાપ આપવાવાળી, આજે તેને આશીર્વાદ આપું છું કે, \" મારી દીકરીનું બધું દુઃખ તે અનુભવ્યું છે તો તારા બાળકની દરેક તકલીફ હું દૂર કરીશ. તારા ઘરમાંથી કદી પૈસાની ખોટ નહીં પડે. તારી ખુબ જ પ્રગતિ થશે. બસ એ જ ધ્યાન રાખજે કે કદી કઈ ખોટું ના થવા દેતી. જેવી રીતે તે મને અને મારી દીકરીને મોક્ષ આપ્યો છે. એવી જ રીતે તારું જીવન હંમેશા ખુશીઓથી ભરેલું રહે. \" આટલું બોલતા જ પાયલ ગાયબ થઈ ગઈ. માનસી ખુશ અને દુઃખી બંને સ્વરમાં રડવા લાગી. ગામવાળા બધાં ખુશ થઈ ગયાં.\n\nથોડા મહિના પછી માનસી અને પુલકીતેએ ઘર ખરીદી લીધું. માનસીએ મીરા અને પાયલનો ફોટો તેના ઘરની દીવાલે સુશોભિત કર્યો. તેના આંગણે એક નાની ઢીંગલી રમતી થઈ ગઈ. માનસીએ ઢીંગલીનું નામ મીરા રાખ્યું.",
      "duration": "19 mins",
      "category": "Horror"
    },
    {
      "title": "ગેમઓવર",
      "story_name": "જુવાનિયું લોહી ઉકળતી નેન્સી અકળાઈને પગ પછાડતી પોતાનાં ઘર તરફ જઈ રહી હતી. ઘર પાસે આવીને તેણે દરવાજો ખટખટાવ્યો. \n\nનેન્સીની મમ્મીએ દરવાજો ખોલ્યો કે તરત પોતાની દીકરીની મનોવ્યથા સમજતાં પૂછ્યું, \"શું થયું બેટા નોકરી મળી ? \" નેન્સીની મમ્મીએ શાંતિથી સવાલ કર્યો.\n\n\"ના મોમ, પ્લીઝ લીવ મી અલોન !\" આટલું કહીને નેન્સી તરત પોતાનાં રૂમમાં આવી ગઈ. \n\nબેડ પર સૂતા સૂતા તેણે પોતાનો ફોન ખોલ્યો અને બે ચાર જોબ માટેની એપ્લિકેશન ખોલીને કન્ફર્મ કર્યું કે પોતાને જોબ નથી જ મળી એની જાણકારી મેળવી લીધી. કંટાળીને તેણે પોતાની ફ્રેન્ડ અંજલિને કોલ કર્યો.  \n\nબે રિંગ જતાં ફોન ઉપડ્યો અને ફોન ઉપડતા જ નેન્સીએ નિરાશ સ્વરે પૂછ્યું, \"શું થયું અંજી ? તને મળી જોબ ?\" \n\n\"હા નેન્સી. મને તો મળી ગઈ.\" અંજલિએ ખુશ થતાં જવાબ આપ્યો અને પૂછ્યું, \"તારા શું હાલ છે ? \"\n\n\"મને નથી મળી. \" કહીને નેન્સીએ આગળ વાત કરવાનું માંડી વાળતાં તરત કોલ કટ કરી દીધો. \n\nઆંખમાં આંસુ સાથે નેન્સી કયારે નિંદ્રામાં સરી પડી એનું તેને ધ્યાન જ ના રહ્યું. \n\nનેન્સી અને તેની મમ્મી ઘરમાં માત્ર આ બે સભ્યો જ ! નેન્સીનાં પપ્પાની ડેથને ઘણાં વર્ષો થઈ ચૂક્યા હતાં. નેન્સી સોફ્ટવેર એન્જીનીયર થઈ હતી અને છેલ્લા ચાર વર્ષથી નોકરી કરીને ઘરમાં બધું પૂરું પાડતી હતી. કોરોનાનાં લીધે લોકડાઉનમાં નેન્સીની નોકરી છૂટી ગઈ હતી. લોકડાઉન પૂરું થયાંને ત્રણ મહિના વીતી ગયા હતાં પણ નેન્સીને ક્યાંય નોકરી નહોતી મળતી. \n\nછેલ્લાં કેટલાય દિવસથી એક વ્યક્તિ સતત નેન્સીનો પીછો કરતી હતી. બે દિવસ પહેલાં નેન્સી ખુદ તેની સામે ઊભી રહી અને પીછો કરવાનું કારણ પૂછ્યું. બદલામાં તે વ્યક્તિ નેન્સીનાં હાથમાં કાગળ પકડાવી ત્યાંથી નીકળી ગઈ. નેન્સીએ ચિડાઈને તે કાગળ પોતાની બેગમાં મૂકી દીધો પણ ખોલીને જોવાની તસ્દી તેણે નહોતી લીધી. નેન્સીને ઊંઘમાં આ જ બધું યાદ આવતું હતું ને ત્યાંજ તેની મમ્મીની એક જોરદાર ચીસ સાથે નેન્સી ઊભી થઈ. બહાર આવીને જોયું તો તેની મમ્મી રસોડામાં નીચે પડતાં પડતાં ઊંડા શ્વાસ ભરતી હતી. \n\nનેન્સી તરત તેમને હોસ્પિટલ લઈ ગઈ. \n\n***\n\n\"મિસ નેન્સી, તમારા મધરનો કોરોના રિપોર્ટ પોઝિટિવ આવ્યો છે અને તેમની હાલત ખૂબ ગંભીર છે. અમારી પાસે જેટલાં વેન્ટિલેટર મશીન ઉપલબ્ધ હતાં એ તમામ પેશન્ટ માટે લાગેલા છે. તમારે એમને બીજે ક્યાંક લઈ જવાં પડશે.\" સરકારી ડોક્ટર આટલું કહીને જતાં રહ્યા. \n\nનેન્સી આ પરિસ્થિતિ સમજવાનો પ્રયત્ન કરતી હતી પણ તેને સમજ નહોતી પડતી કે તે શું કરે અને કઈ રીતે આ પરિસ્થિતિનો તાગ મેળવે. \n\nએટલામાં નેન્સીનાં ફોનમાં મેસેજટોન રિંગ વાગી. નેન્સીએ ખોલીને જોયું તો તેમાં લખ્યું હતું, \" જેટલાં પૈસા જોઈએ એટલા મળી જશે પણ એના માટે રમવી પડશે એક ગેમ !\" નેન્સીએ તે વાંચીને શું જવાબ આપવો એ તેને નહોતું સમજાતું. નેન્સીએ કંઈક વિચારીને સામે જવાબ આપ્યો, \"પહેલાં પૈસા પછી ગેમ.\" દસ જ સેકન્ડમાં બીજો મેસેજ આવ્યો, \"કોઈ ગેમ પહેલાં પૈસા ના મળે.\" નેન્સી હજુ બીજું કાંઈ વિચારે એ પહેલાં ફરી મેસેજ આવ્યો. \"કાલે સવારે 8 વાગે સેવન પ્લાઝા, થલતેજ. \" મેસેજ વાંચીને નેન્સી પોક મૂકતી રોઈ પડી. તેની મમ્મીને લઈને ડોકટર સાથે વાતચીત કરી થોડી દવાઓ લઈને તે ઘરે આવી ગઈ. \n\nમમ્મીને બેડ પર સુવડાવીને દવા આપ્યાં બાદ ઘરે આવીને નેન્સીએ બેગમાં રહેલો કાગળ ખોલ્યો. તેમાં પણ આ જ વસ્તુ લખી હતી. \" ગેમ રમો. પૈસા કમાઓ \" નીચે એડ્રેસ એ જ હતું જે એને મોકલ્યું હતું. નેન્સીને આ જોઈને ખૂબ નવાઈ લાગી કે શું આ લોકોને મારી પરિસ્થિતિનો પહેલેથી અંદાજ હશે કે આ માત્ર એક સંયોગ હશે ? ! \n\nતેણે નીચે કાગળ પર જોયું તો બીજા બે નંબર હતાં એની ઉપર નેન્સીએ તરત કોલ કર્યો પણ એ બંધ આવતાં હતાં. નેન્સી કંટાળીને ઊભી થઈને મિરર સામે જોતાં પોતાની જાત સાથે સવાલોનાં જવાબો મેળવવા લાગી. \n\n\"એક ગેમ જ તો છે ! એને રમીને જો ખરેખર પૈસા મળતા હોય તો હું આ તક નહીં છોડી શકું. મારાં માટે તો નહીં પણ મમ્મી માટે તો મારે કરવું જ પડશે. જો મને એનાં રૂલ્સ નહીં ગમે તો હું ના પાડી દઈશ પણ આ લાસ્ટ ચાન્સ ગુમાવવાનું મને હવે તો બિલકુલ નહીં પરવડે !\" આટલું મનમાં નિર્ધારિત કરીને નેન્સી સૂઈ ગઈ. \n\nબીજા દિવસે સાત વાગ્યામાં ઉઠીને તે તૈયાર થવા લાગી. બ્લેક ટોપ અને બ્લુ જીન્સ પહેરીને નેન્સી રેડી થઈને તેની મમ્મીને દવા આપી રહી હતી. \n\n\"ક્યાં જાય છે બેટા ? \" નેન્સીની મમ્મીએ ખોંખારો ખાતાં પૂછ્યું. \n\n\"પૈસા માટે જઉં છું મમ્મી, એક બે ફ્રેન્ડને વાત કરી છે. ડોન્ટ વરી. સાંજ સુધીમાં આવી જઈશ. બાજુવાળા ભાભી ખાવાનું દરવાજા પાસે મૂકી જશે. તું પ્લીઝ જમી લેજે અને દવાઓ પણ ટાઈમસર લઈ લેજે. બસ આજનો દિવસ જ કાઢી દે, કાલે હું તને સરસ જગ્યાએ હોસ્પિટલ લઈ જઈશ. સારું હું જઉં છું, જલ્દી આવીશ. જય શ્રી ક્રિષ્ના. \" આટલું કહીને નેન્સી નાની બેગ લઈને નીકળી પડી તેની મંઝિલે. \n\nરસ્તામાં તેને આ ગેમ કેવી હશે ? કેવા પ્રકારની હશે ? એ વિચારીને તેનું માથું ભમવા લાગ્યું હતું. થોડી વારમાં તે નિયત સ્થળે પહોંચી ગઈ. \n\nસેવન પ્લાઝા બહુ ઊંચી ઈમારત ધરાવતો કોમ્પ્લેક્સ હતો;જેમાં સન્નાટો વ્યાપ્યો હતો. નેન્સીએ જોયું તો બીજા નવ લોકો તેની આસપાસ ઊભાં હતાં. સોશિયલ ડિસ્ટર્ન્સિંગનું પાલન કરતાં બધા એકબીજાની સામું ટગર ટગર જોતાં હતાં પણ કોઈ સામે ચાલીને વાત કરવાની દરકાર નહોતું કરતું. ત્યાંજ પાંચ મિનિટ બાદ બે મોટી કાળી ઈનોવા આવી અને ડ્રાઈવરે ઉતરીને બધાને અંદર બેસવાનું સૂચન ફરમાવ્યું. બધા ચુપચાપ અંદર ગોઠવાયા. \n\nઈનોવાનાં કાચ બહારની દુનિયા જોઈ ના શકાય એવા હતાં. ડ્રાઈવર આગળ હતો કે નહીં એ પણ નહોતી ખબર પડતી કેમકે ડ્રાઈવર સીટ અને પાછલી સીટ વચ્ચે કેબિનેટ આવતું હતું. નેન્સીએ વોચ તરફ જોયું તો નવ વાગી ચુક્યા હતાં. ગાડીમાં બેઠા બેઠા બધાનાં ચહેરા જાણે અકળાયા હતાં. પાસપાસે બેસવા છતાં હજુ લોકોમાં શાંતિ છવાયેલી હતી. નેન્સીને લોકોની આવી ચૂપકીદી ખટકતી હતી.\n\nદોઢ કલાક બાદ ગાડી થોભી. બધા વારાફરતી નીચે ઉતર્યા. તેમની સામે એક ઊંચી ઈમારત હતી. બાંધકામ હજુ હમણાં જ થયું હોય એવું અનુમાન લગાવી શકાય એમ હતું. નવાઈની વાત એ હતી કે આસપાસ બીજી કોઈ જ ઈમારત કે ઓફિસ જેવું કાંઈ નહોતું દેખાતું. તેમને બધાને લાઈનમાં અંદર લઈ જવામાં આવ્યા.\n\nનેન્સીએ અંદર તરફ જોયું તો એક વિશાળ મોલ જેવું બાંધકામ કરવામાં આવ્યું હતું પણ તેમ છતાં તે બિહામણો ભાસતો હતો. આટલાં વિશાળ હોલમાં માત્ર એક જ વ્યક્તિ તેમનું સ્વાગત કરતી ઊભી હતી. તે પણ કોઈ જ પ્રકારનાં હાવભાવ વગર એક પછી એક તમામનાં મોબાઈલ ફોન જપ્ત કરી રહી હતી. ફોન જપ્ત કર્યા બાદ તે કાળી શાહી વડે બધાનાં હાથમાં ટેટુ જેવાં સિક્કા લગાવવતી હતી. તેની ઉપર \"ગેમ ઓવર\" લખેલું હતું. શાહી નેન્સીને કંઈક વિચિત્ર લાગી રહી હતી કેમકે એને લગાવ્યા બાદ તેને કોઈક મશીન વડે સ્કેન કર્યા બાદ નેન્સીને સાધારણ દુખાવો થવાં લાગ્યો હતો. કોઈને સમજમાં નહોતું આવતું કે તેમની સાથે આ શું થઈ રહ્યું હતું. ત્યાંજ બધાની જોડે જે વધારાનો સામાન હતો એ બહાર મૂકીને બધાને આગળ લઈ જવામાં આવ્યા. દરેક વ્યક્તિએ પોતાની બેગ તો મૂકી દીધી પણ બેચાર લોકો પોતાનો મોબાઈલ ખિસ્સામાં ચૂપકેથી સેરવીને આગળ વધવા લાગ્યા. તેમને એક રૂમમાં મોકલવામાં આવ્યા ને ધડામ કરીને દરવાજો બંધ કરી દેવામાં આવ્યો. \n\nહવે એ બંધ રૂમમાં માત્ર દસ વ્યક્તિઓ અને ભેંકાર સન્નાટો હતો. બધા એકબીજાની સામું અને રૂમની અંદર રહેલ વસ્તુઓ જોવા લાગ્યાં. \n\nઓરડો ખૂબજ સુંદર વસ્તુઓથી સજાવેલો હતો. ના તો તેની સજાવટ વધુ ભભકાદાર લાગે કે ના તો તે થોડું સામાન્ય લાગે. એક પરફેક્ટ રૂમની સાજશણગાર કરવામાં આવી હતી. ખરેખર રૂમની બનાવટ માટે તેનાં આર્કીટેકને શાબાશી આપવી પડે !ધીરે ધીરે બધા એકબીજા સાથે વાતચીત કરીને થોડું સામાન્ય બનવાનો પ્રયત્ન કરતાં હતાં. તેમાંથી જ એક છોકરો નેન્સી પાસે આવ્યો. \n\n\"હાય હું મોહિત છું. તમે ? \" \n\n\"નેન્સી. \" તેણીએ સંકોચપૂવર્ક જવાબ આપ્યો. \n\n\"તમે પણ ગેમ રમવા આવ્યા છો ?\" મોહિતે નયનો ઝુકાવેલ નેન્સી તરફ આંખો તેની દિશામાં સ્થિર કરતાં પૂછ્યું. \n\n\"હા. પૈસાની સખત જરૂર છે.\" નેન્સીએ ઊંડો શ્વાસ છોડતાં કહ્યું. તેણે પોતાનાં મનનો બળાપો ઠાલવી જ દીધો. \n\n\"મારે પણ એવું જ છે. પૈસા નહીં મળે તો મારેય મરવાનો દિવસ આવશે.\" મોહિતે પણ સંકોચ સાથે જવાબ આપ્યો. \n\nત્યાંજ એક માઈકમાંથી કાંઈક અવાજ આવ્યો અને લોકોનો ગણગણાટ બંધ થયો. \n\n\"વેલકમ ટુ ધ મોસ્ટ એડવેન્ચર એન્ડ થ્રિલર ગેમ. લેવલ નંબર 10 માં આપનું સ્વાગત છે. આપ દસ વ્યક્તિઓ એવી છો હાલમાં જેને ગેમ જીત્યા બાદ પૈસા નહીં મળે તો એમનો મરવાનો દિવસ આવશે. ચિંતા ના કરશો અમે એટલે જ આને વધુ સરળ બનાવીએ છીએ. દસ વ્યક્તિ દસ લેવલ. દરેક લેવેલમાં આઉટ થનાર વ્યક્તિનું સ્વાહા ! હાહાહા ગેમનાં નિયમો ઉપર તમે નીચે જ સહી કરીને આવ્યા છો. તમે અહીંયા બૂમો પાડશો, ચીસો પાડશો પણ તમારી બુમ સેંકડો માઈલો સુધી કોઈનાં કાને પણ નહીં અથડાય. લાસ્ટ લેવલમાં તમારો ભેટો મારી સાથે થશે અને જો તમે જીતશો તો તમને મળશે દસ કરોડ રૂપિયા કેશ.\" આટલું કહીને એ અવાજ અટકી ગયો. લોકોનાં ધબકારા વધી ગયા હતાં. બધા ડરના માર્યા એકબીજા સામું જોઈ રહ્યા હતાં. એક તરફ દસ કરોડ કેશની લાલસા સૌ કોઈનાં મન મસ્તિષ્ક પર છવાઈ હતી તો બીજી તરફ તેમની સાથે કઈ પ્રકારનું ટોર્ચર કરવામાં આવશે એની કલ્પનાથી નેન્સીનાં શરીરમાંથી ભયનું લખલખું પસાર થઈ ગયું. \n\nહજુ કોઈ કાંઈ વધુ વિચારે એ પહેલાં તો પંદર મિનિટનાં ટાઈમર સાથે બીપ બીપ અવાજ થવા લાગ્યો. \n\n\"આપણી પાસે માત્ર દસ જ મિનિટ છે. આપણે આ બંધ રૂમમાં ફસાયા છીએ એનો મતલબ આપણે એસ્કેપ રૂમમાં છીએ. જેમાંથી આપણે ચાવી કે રસ્તો શોધીને બહાર નીકળવાનું છે. \" નેન્સીએ પાંચ મિનિટ આંખો બંધ કરીને તે પરિસ્થિતિનો તાગ મેળવતા તરત બધા સામું જોતાં કહ્યું. \n\nબધા તરત હરકતમાં આવીને રૂમમાં કોઈ રસ્તો કે ચાવી શોધવા લાગ્યા. હવે માત્ર પાંચ જ મિનિટ બચી હતી. ત્યાંજ નેન્સીએ છત ઉપર જોયું તો ઝુમ્મરની બાજુમાં એક ચોરસ હોલ હતો., જે લોખંડની પેટી માફક બંધ હતો. નેન્સીએ જોરથી બધાને તેની તરફ ઈશારો કરીને બતાવ્યો. બધા તેની ઉપર જવાં માટે મથવા લાગ્યા પણ તે આશરે દસ ફૂટ જેટલું ઊંચું હતું. નેન્સીએ બધાને કબાટ લાવવા કહ્યું અને બે ત્રણ વ્યક્તિઓ તરત દોડીને કબાટ ખેંચી લાવી. તેની ઉપર ટેબલ મૂક્યું. એક વ્યક્તિનાં સહારે તેઓ એ દરવાજો ખોલીને બહાર નીકળવા લાગ્યા. એક પછી એક કરતાં આઠ જણા તે દરવાજાની બહાર નીકળી ચૂક્યા હતાં. હવે માત્ર એક જ મિનિટ બચી હતી અને રૂમમાં નેન્સી અને એક બીજો છોકરો સાહીલ જ હતાં. સાહીલે નેન્સીને ઉપર ચઢાવી. નેન્સીએ ઉપર ચઢીને સાહીલ માટે હાથ લંબાવ્યો. એક પ્રચંડ ધડાકા તરફ નેન્સીનું ધ્યાન ગયું તો ત્યાં નીચેથી જાણે જમીન ફાટી હોય એમ કબાટ સાથે સાહીલ પણ તેમાં સમાઈ ગયો. સાહીલનો હાથ પકડવાં મથતી નેન્સી આ દ્રશ્ય ફાટી આંખે જોઈ રહી. નેન્સીની આંખોમાં આંસુ આવી ગયા. મોહિતે તે લોખંડનો દરવાજો બંધ કરી દીધો. \n\nહવે એ લોકો જ્યાં હતાં ત્યાં ભેંકાર અંધારું હતું. કોઈને કશું જ દેખાઈ નહોતું રહ્યું. બેચાર મોબાઈલ લાવનાર લોકોએ પોતાનો મોબાઈલ કાઢીને ફ્લેશ લાઈટ ઓન કરવાનું વિચાર્યું પણ બધાનાં આશ્ચર્ય વચ્ચે તેમનો ફોન બંધ થઈ ચૂક્યો હતો. ત્યાંજ એક તીણા અવાજ સાથે પ્રકાશનો ફોક્સ એક જગ્યા પર સ્થિર થયો. બધાની નજર ગઈ તો ત્યાં એક ચેર પડેલી હતી. તેમાં ઉપરનાં ભાગે શૉક આપવાનાં વાયર જોડેલા હતાં. મોહિતની નજર પાછળની દીવાલ ઉપર ગઈ તો ત્યાં \"શૉક ખાઓ, જીત જાઓ.\" એમ લખ્યું હતું. \n\n\"મોહિત એનો મતલબ દરેક લેવલ પર એક અલગ જ ગેમ છે. આ લેવલ નંબર 9 આવ્યું. આપણે કાંઈ પણ કરીએ પણ તે લોકો દરેક લેવલે કોઈ એકને કોઈ પણ રીતે હરાવીને મારી નાખશે. \" નેન્સી શૂન્યવત ખુરશી સામું જોતાં બોલી. ત્યાંજ અડધો કલાકનો બીપ બીપ ડેન્જર સાઉન્ડ વાગવાં લાગ્યો. \n\nનેન્સીએ બધાને ખુરશી ઉપર બેસવા કહ્યું. પણ બધા શૉકનાં ડરથી બેસવાની આનાકાની કરવા લાગ્યા. હવે માત્ર વીસ જ મિનિટ બચી હતી. નેન્સીએ આગળ વધીને પોતે બેસવાની તૈયારી દર્શાવી. તેના બેસતાં જ તેના હાથમાંનું કડું બંધ થઈ ગયું એમ જ પગ પાસે પણ કડા બંધ થયાં. નેન્સીએ આંખો બંધ કરી દીધી પણ તેના આશ્ચર્ય વચ્ચે એક મિનિટ સુધી તે બેસી રહી પણ તેને કોઈ જ જાતનો શૉક ના અનુભવાયો. એક મિનિટ બાદ તેને લાગેલા કડા આપમેળે ખુલી ગયા. \n\nનેન્સી ઊભી થઈને બધાને સમજાવા લાગી કે આ માત્ર એક ડર ઊભો કરવા માટે લગાવ્યું છે. તમે પણ બેસો, કંઈજ નહીં થાય. નેન્સીની વાત માનીને બધા એક પછી એક બેસવા લાગ્યા. \n\nહવે માત્ર ત્રણ જ મિનિટ બચી હતી પણ કોઈએ સમય પર ધ્યાન આપ્યાં વગર બેસવા મંડ્યું. છેલ્લે મોહિત અને આશ્વી કરીને બે જ બચ્યા હતાં. આશ્વીનો ડર દૂર ના થયો હોવાથી તેણે મોહિતને બેસવા માટે કહ્યું. મોહિત બેસીને ઊભો થયો. હવે આશ્વિનો વારો હતો. આશ્વી જેવી બેસી કે એના હાથ પગ પર કડા બંધાઈ ગયા. ત્યાંજ સામેથી દરવાજો ખુલ્યો. હવે માત્ર એક જ મિનિટ બચી હતી. બધા દરવાજો ખુલ્લો જોતાં એ તરફ દોડી ગયા. નેન્સી અને મોહિત આશ્વીની મદદ માટે રહ્યા. \n\nઅચાનક આશ્વીની બૂમથી નેન્સીનું ધ્યાન પડ્યું. આશ્વીને શૉક લાગતા જતાં હતાં. તેની આંખોના ડોળા બહાર આવી ગયા હતાં. તેનો દેહ હવામાં ખુરશી પર ઉપરનીચે હલી રહ્યો હતો. ઘણીય વાર સુધી તરફડ્યા બાદ તેનો દેહ શાંત પડી ગયો. શૉક આશ્વીને લાગ્યાં હતાં પણ નેન્સી સ્થિર થઈને આ જોઈ રહી હતી. તે શૉકની પીડા જાણે તે પોતે અનુભવતી હોય. મોહિત તરત ઘડિયાળમાં સમય જોઈને શૂન્યવત ઉભેલ નેન્સીને પકડીને દરવાજાની બહાર ખેંચી ગયો અને સમય સમાપ્ત થતાં જ એ દરવાજો આપમેળે બંધ થઈ ગયો. \n\nનેન્સી હજુ પણ ઘેરા શૉક સાથે ઊભી હતી. તેને રડવું હતું પણ તેની નજર સામેથી બે મૃત્યુ ખસતાં જ નહોતાં. ફરી અંધકાર થઈ ચૂક્યો હતો ઓરડામાં. મોહિત અને બાકીનાં લોકો પણ હવે ગેમ વિશે સમજવા લાગ્યા હતાં. ત્યાંજ માઈકમાંથી આવતાં અવાજે બધાનું ધ્યાન કેન્દ્રિત કર્યું. \n\n\"હવે તો આપ સૌ ગેમ વિશે સમજી જ ચૂક્યા હશો. વેલકમ ઈન લેવલ નંબર 8. ટ્રસ્ટ મી હજુ તો ઘણી મજા આવશે તમને રમવામાં ! સામે બાથટબ દેખાય છે. તેમાં એક મિનિટ સુધી બેસી રહેવાનું છે. \"\n\n\"નહીં બેસીએ જા. શું કરી લઈશ તું ? \" નેન્સીએ ચિડાઈને જવાબ આપ્યો. \n\n\"આઈ નો. મને અપેક્ષા હતી જ આવાં જોમની પણ આ જોમ ગેમમાં લગાવશો તો બચી શકશો સાથે જ દિમાગનો સાચી રીતે ઉપયોગ કરશો તો જીવની સાથે દસ કરોડ રૂપિયા તમે મેળવી શકશો. તો સામે પડેલાં બાથટબ ઉપર વારાફરતી બેસો અને આ ગેમમાંથી બહાર નીકળીને નવાં લેવલે પહોંચો. યાદ રાખજો પેટર્ન પ્રમાણે નહીં જાઓ તો છોડી દેશે સમય તમારો સાથ ! \" આટલું બોલ્યા બાદ રૂમમાં ફરી શાંતિ છવાઈ ગઈ. \n\nમાઈકની જાહેરાત બાદ નેન્સી અને મોહિત સિવાયનાં લોકો બેસવા માટે ધક્કામુક્કી કરવા લાગ્યા. બધા બેસવા લાગ્યા પણ કડું આપમેળે નહોતું વસાતું. બધા મારી મચડીને બંધ કરવા ગયા પણ બધું વ્યર્થ ! નેન્સીએ આંખો બંધ કરી તો તેને તેની મમ્મી યાદ આવી. આંખો ખોલતાની સાથે તેણે હાર ન માનવાનું નક્કી કર્યું. ત્યાંજ ટાઈમર પંદર મિનિટનો બીપ બીપ સાઉન્ડ કરવા લાગ્યો. \n\n\"સાંભળ્યું નહીં કોઈએ. પેટર્ન પ્રમાણે નહીં જાઓ તો સમય સાથ છોડી દેશે. બધા જોતાં રહો. એમણે જેમ પેટર્ન નક્કી કરી હશે એમ જ કડું ફિટ થશે.\" નેન્સીએ ઊંચા અવાજે કહ્યું. \n\nઆ સાંભળીને મોહિત કપડાં કાઢીને અન્ડરવેર પહેરી અંદર બેઠો તો કડું તેના હાથમાં વીંટાયું. મોહિત પાણીની ગરમીથી ચીસ પાડી રહ્યો હતો. છેલ્લી દસ સેકન્ડમાં તો મોહિતની ચીસની તીવ્રતા ખૂબજ વધી ગઈ હતી. મોહિતનો સમય પૂરો થતાં જ બીજા બધાએ પેટર્ન પ્રમાણે બેસવાનું શરુ કર્યું. \n\nછ લોકોનાં બેસી ગયાં બાદ હવે માત્ર નેન્સી અને ખુશાન બે જ બચ્યા હતાં. સમય માત્ર પાંચ જ મિનિટનો હતો. ખુશાને બેસીને જોયું તો કડું નહોતું બંધ થતું એટલે તેણે સામેથી નેન્સીને બેસવા માટે કહ્યું. નેન્સી આંખો બંધ કરીને તેની મમ્મી અને ભગવાનને યાદ કરવા લાગી. તેનો સમય પૂરો થઈ ગયો હતો. નેન્સીને નવાઈ લાગી કે મોહિત જે પ્રમાણે ચીસ પાડતો હતો પાણી એટલું પણ ગરમ નહોતું. નેન્સીને હલાવીને ખુશાને ઊભી કરી પણ નેન્સીનું કડું ખુલવાનું નામ નહોતું લેતું. એક ની જગ્યાએ બે મિનિટ વ્યર્થ ગઈ. નેન્સીનું કડું ખુલતા જ ખુશાન બેઠો અને કડું તેના હાથ અને પગમાં લોક થયું. અડધી મિનિટ વિત્યા બાદ સામેથી એક દરવાજો ખુલ્યો. લોકો એ તરફ ભાગવા લાગ્યા. \n\n\"નેન્સી આ લોકોએ હાથે કરીને આ ઊભું કર્યું. હજુ આપણી પાસે સમય હતો પણ હવે નથી. ચાલ આપણે અહીંથી નીકળવું પડશે. \" મોહિતે નેન્સીનો હાથ પકડીને કહ્યું. \n\nખુશાન મદદ માટે બુમાબુમ કરતો રહ્યો. નેન્સી છેલ્લી નજર નાખીને એ રૂમમાંથી બહાર આવી. નેન્સી સહીત દરેક વ્યક્તિનાં ચહેરા ઉપર ભય સ્પષ્ટ દેખાતો હતો. હવે માત્ર સાત જ વ્યક્તિઓ હતી. \n\n\"મોહિત આ લેવલ 7 કોઈ ભૂલભૂલૈયા લાગે છે.\" નેન્સીએ સામે નજર કરતાં મોહિતને કહ્યું. \n\n\"નેન્સી અહીંથી સાત રસ્તા નીકળે છે. એનો મતલબ આપણામાંથી દરેક જણ આ રસ્તાની અંદર જશે અને ભૂલભૂલૈયામાંથી રસ્તો મેળવશે. \" મોહિતનાં આટલું કહેતાં જ ટાઈમર ઉપર પાંચ મિનિટનો સમય દેખાવા લાગ્યો. \n\nમોહિતે બાકીનાં લોકોને આ સમજાવ્યું. મોહિતની વાત સાંભળીને બધા એક એક રસ્તે જવાં લાગ્યાં. ધીરે ધીરે રસ્તો શોધતા નેન્સી આગળ વધવા લાગી. નેન્સીએ પોતાનાં હાથ ઉપર પાડવામાં આવેલ ટેટુ પર કાંઈક દર્દ અનુભવ્યું. નેન્સીએ નજર કરી તો એ ટેટુ એક બે સેકન્ડ માટે ગાયબ થઈને ફરી તેના હાથ પર અંકિત થઈ ગયું. ચાલતાં ચાલતાં નેન્સીએ જોયું તો સામે દરવાજો હતો. સમય પૂર્ણ થતાં જ નેન્સીનો દરવાજો ખુલી ગયો. સામે એક બીજો નવો જ રૂમ હતો. મોહિત અને બાકીનાં લોકોને જોઈને નેન્સી ખુશ થઈ. ત્યાંજ મોહિતનું ધ્યાન તેમની સાથે ન રહેલ દેવ પર ગયું. \n\n\"નેન્સી દેવ આઉટ થઈ ગયો આ વખતે. \" મોહિતે નિરાશાભર્યા સૂરમાં કહ્યું. આ સાંભળીને નેન્સી જોરજોરથી હસવા લાગી. \n\n\"શું થયું તને ? આમ કેમ હસે છે ? \" મોહિતે નવાઈ પામતાં પૂછ્યું. \n\n\"મોહિત આ લોકોની ગેમ હું સારી પેઠે સમજી ગઈ. લેવલ 6 માં-\" નેન્સીનાં આટલું કહેતાં જ દસ મિનિટનો ડેન્જર સાઉન્ડ બીપ બીપ કરવા લાગ્યો. બધા એકબીજાને કરવાનું શું છે એવો સવાલ કરવા લાગ્યાં ! તેમની સામે વાયરોની ભૂલભૂલામણી હતી. એમાંથી સામે દરવાજો નીકળતો હતો જેની ઉપર EXIT લખ્યું હતું. \n\nવિશ્વા નામક વ્યક્તિ આગળ આવીને તે વાયરોમાંથી સાચવીને પસાર થવા લાગી. ક્યાંક ક્યાંક વાયર તેના શરીરે અડતાં તેને શૉક લાગી જતો પણ તે સહેજ પણ ગભરાયા વગર આગળ વધતી ગઈ. બે જ મિનિટમાં તે સામેનો દરવજો ખોલીને બાકીનાં લોકોને પણ આમ કરવા માટે પ્રોત્સાહિત કરતી રહી. નેન્સી પણ વિશ્વા બાદ મક્કમતાથી આ લેવલ પાર કરી ગઈ. ફરી નેન્સીએ પોતાનાં હાથ પર રહેલ ટેટુ ઉપર કાંઈક દર્દ અનુભવ્યું અને ફરી એક બે સેકન્ડ માટે અસ્થિર બની ટેટુ સ્થિર થયું. આ જ વસ્તુ નેન્સીએ વિશ્વાના હાથમાં પણ જોઈ પણ ડરનાં લીધે તેનું ત્યાં ધ્યાન જ ન પડ્યું. નેન્સીએ સામેથી આવતાં બાકીનાં લોકોનાં હાથ પર નજર કરી. \n\n\"શીતલ જશે આ લેવલમાં !\" નેન્સીનાં હોઠ આટલું કહેતાં ફફડ્યા. \n\n\"તને કેમની ખબર ? \" વિશ્વાએ અચરજ પામતાં પૂછ્યું. \n\n\"જોઈ લેજે. જો હું સાચી હોઈશ તો આગળનાં લેવલમાં કહીશ તને. \" નેન્સી વિશ્વા સામું જોતાં બોલી. અંતે શીતલ અને રાજ જ બચ્યા હતાં. નેન્સીએ શીતલને આવવા માટે કહ્યું. હજુ પાંચ મિનિટ હતી. શીતલ ડરીને આગળ વધી. ત્યાંજ તેના શરીર ઉપર ઈલેક્ટ્રિક વાયરોનો જથ્થો પડ્યો અને તેનું શરીર તરફડવા લાગ્યું. આ જોઈને રાજનાં મોતિયા મરી ગયાં. \n\n\"રાજ તને કાંઈ પણ નહીં થાય. આવતો રે સાચવીને. \" નેન્સીએ રાજને ઉદ્દેશીને કહ્યું. \n\nનેન્સીની વાત સાંભળી રાજ સાચવીને ત્યાંથી આવી ગયો અને તેઓ નવાં રૂમમાં પહોંચ્યા. \n\nવિશ્વા નેન્સી પાસે આવીને બોલવા લાગી, \"તે કેવી રીતે કહ્યું કે શીતલ હારશે ? બોલ તું આ બધામાં સામેલ છું ને સાચું બોલ ?\" \n\n\"તમારા બધાનાં હાથ પર ટેટુ છે એ જોવો. \"ગેમ ઓવર\" મતલબ સિમ્પલ જેનાં હાથમાં ટેટુ નહીં રહે તે આઉટ થઈ જશે.\" ત્યારબાદ નેન્સીએ પોતાની સાથે ઘટેલ ટેટુની વાત કરી. \n\n\"વેલકમ ફ્રેન્ડ્સ ટુ ધ ન્યુ લેવલ નંબર 5. તમારી સામે એક બાઉલ પડ્યું છે. એની અંદર તમે વારાફરતી ચિઠ્ઠી ઉપાડશો અને એની અંદર કીધેલ વસ્તુ કરશો. સમજી ગયાં. રેડી ફોર ધ ગેમ !\" \n\nલોખંડની ટેબલની વચ્ચોવચ કાચનું બાઉલ હતું. એની અંદર કોઈ ચિઠ્ઠી નહોતી દેખાતી. રાજ આગળ વધ્યો તો બાઉલની અંદર નીચે ખાનું ખુલીને ચિઠ્ઠી આવી ગઈ. રાજે તરત ચિઠ્ઠી ઉપાડી ને વાંચી, \"નેવર હેવ આઈ એવર ગોટન ડ્રન્ક !\" રાજે આટલું વાંચીને બધાને કહ્યું, \"મેં સાચેમાં કયારેય નથી પીધું. \" \n\n\"તો આજે પીવું પડશે. \" દર્શે કડક અવાજે કહ્યું. સામે ટેબલ ઉપર બોટલ પડી હતી. રાજે બોટલ ખોલીને પીવા માંડ્યું. નવી ચિઠ્ઠી કોઈનાં આગળ આવવા છતાં નહોતી બહાર આવતી. \n\n\"લાગે છે જ્યાં સુધી રાજ પોતાનો દાવ પૂરો નહીં કરે ત્યાં સુધી આપણે નવી ચિઠ્ઠી નહીં ઉપાડી શકીએ. \" નેન્સીએ રાજ તરફ જોતાં કહ્યું. \n\nરાજ પહેલીવારમાં એકસાથે આટલું બધું પીવા અસક્ષમ હતો. દર્શે આગળ આવીને રાજનાં મોંઢામાં બોટલ ઊંધી વાળી દીધી. ત્યાંજ ટાઈમરનો ડેન્જર સાઉન્ડ પંદર મિનિટ બતાવતું બીપ બીપ કરવા લાગ્યું. રાજે આખી બોટલ પી લીધી અને જમીન પર ખુલ્લી આંખે પડી રહ્યો. દારૂનો નશો વધતો જતો હતો.  \n\nવિશ્વા આગળ આવી અને પોતાની ચિઠ્ઠી ઉપાડીને વાંચવા લાગી, \"નેવર હેવ આઈ એવર બ્રોક સમબડી'સ બોન !\" વિશ્વા વાંચીને ખૂબ ડરી ગઈ. તેણે આવું પહેલાં કયારેય નહોતું કર્યું. તે આગળ વધીને કાંઈક વિચારી રાજ પાસે આવી અને આંખો બંધ કરીને તેના હાથ ઉપર જોરથી બાજુમાં પડેલ સળીયો લઈને માર્યો. આ સાથે જ રાજનું કાંડુ ભાંગી ગયું. તે દર્દનો માર્યો ચીસો પાડવા લાગ્યો. ત્યાં ઉભેલા દરેક વ્યક્તિ વિશ્વાની પરિસ્થિતિ સમજી શકે એમ હતાં. \n\nનેન્સી આગળ આવી ને તેની ચિઠ્ઠી બહાર આવી. નેન્સીએ ખોલીને વાંચી, \" નેવર હેવ આઈ એવર બિકમ ન્યૂડ ઈન પબ્લિક !\" આ વાંચતા તો જાણે નેન્સીનાં માથે આભ આવ્યું. તે કયારેય શોર્ટ્સ પણ નહોતી પહેરી પણ આજે જીવ બચાવવાં તેણે ખૂબજ કપરું કામ કરવાનું હતું. નેન્સી અશ્રુઓ વહાવતી પોતાનાં શરીર પરનાં આવરણો દૂર કરવા લાગી. સંપૂર્ણ નગ્ન થયાં બાદ મોહિતે આગળ આવીને નેન્સીને દુપટ્ટાંથી લપેટી દીધી. \n\nદર્શે પોતાનો દાવ લીધો જેમાં તેણે ડ્રગ લેવું પડ્યું. ત્યારબાદ મોહિતને પોતાનાં કાનમાં મશીન વડે પિયર્સિંગ કરવું પડ્યું. નિધિને નોનવેજ ખાવું પડ્યું. બધાનાં ટાસ્ક પૂરા થઈ ગયાં. સમય માત્ર બે જ મિનિટનો બચ્યો હતો. ત્યાંજ દરવાજો ખુલ્યો. વિશ્વા, નિધિ, દર્શ જવાં લાગ્યાં. \n\n\"મોહિત રાજ આઉટ થઈ ગયો જો એનું ટેટુ !\" નેન્સીએ આંગળી વડે મોહિતને ઈશારો કર્યો તો એના આશ્ચર્ય વચ્ચે રાજનાં હાથમાં ટેટુ ગાયબ હતું. રાજ બેભાન અવસ્થામાં પડ્યો હતો. મોહિતે સમય જોતાં માત્ર ત્રીસ સેકંડ બચી હતી અને નેન્સીનો હાથ પકડીને તેને ખેંચી. તેમનાં નીકળતાં જ દરવાજો જોરથી બંધ થઈ ગયો. \n\n\"વેલકમ ટુ લેવલ નંબર 4. ગેમ ઈસ ટ્રુથ એન્ડ ડેર ! છે ને મજાની ગેમ. તો ચલો રેડી થઈ જાઓ આ ગેમ માટે ! \" માઈકનો અવાજ સાંભળી વિશ્વા જોરજોરથી ગાળો ભાંડવા લાગી. \n\n\"વિશ્વા એને આમ કરવાથી કોઈ જ ફરક નહીં પડે. આપણી પાસે બીજો કોઈ રસ્તો નથી ગેમ રમવા સિવાય ! \" દર્શે વિશ્વાને સમજાવતાં કહ્યું. \n\nપાંચ જણા ટેબલ ઉપર ગોઠવાયા. બોટલ આપમેળે સ્પિન થઈ. બોટલ નિધિ પર રોકાઈ. સામે સ્ક્રીન ઉપર સવાલ આવ્યો. \"TRUTH OR DARE \" નિધિએ truth પસંદ કર્યું. બધાની નજર સ્ક્રીન પર અટકી. \n\n\"તમારા બધામાંથી સૌથી ડરપોક કોણ છે ? \" \n\nનિધિએ દર્શનું નામ લીધું. ફરી બોટલ સ્પિન થતાં નિધિનાં ચહેરા ઉપર સ્માઈલ આવી ગઈ. આટલી સરળતાથી તેનો દાવ પૂરો થશે એવું તેણે વિચાર્યું પણ નહોતું. બોટલ દર્શ તરફ રોકાઈ. દર્શે સામે નજર કરી તો માત્ર \"DARE\" જ લખેલું હતું. \n\n\"દર્શ એકવાર ટ્રુથ પછી ડેર ફરજીયાત લાગે છે. \" નેન્સીએ ગેમ સમજતાં કહ્યું. \n\nદર્શ ડેર બોલ્યો અને સામે સ્ક્રીન પર નજર કરી.\n\n\"તમારી જમણી બાજુમાં બેસેલ વ્યક્તિનાં ચહેરા ઉપર એસિડ ફેંકો. \" દર્શે જમણી બાજુ નજર કરી તો નિધિ બેઠી હતી. બધાનાં ચહેરા પર તંગ રેખાઓ છવાઈ. નિધિ ના ના કહેતી ઊભી થવા ગઈ પણ તે તેની સીટ ઉપરથી ઊભી નહોતી થઈ શકતી. દર્શ આંખમાં આંસુ સાથે બાજુનાં ટેબલ પરથી એસિડ લઈને નિધિનાં ચહેરાં ઉપર રેડવા લાગ્યો. બધાની આંખો આ જોઈને બંધ થઈ ગઈ. આટલું ટોર્ચર ત્યાં રહેલ કોઈ વ્યક્તિએ એમના જીવનમાં નહોતું અનુભવ્યું. નિધિની કારમી ચીસોથી બધાની આંખોમાં આંસુ વહેવા લાગ્યાં. \n\nવિશ્વાએ આગળ ગેમ રમવાનું સૂચવ્યું. ફરી બોટલ સ્પિન થઈ. જે નેન્સી તરફ રોકાઈ. નેન્સીએ ધ્રુજતા ચહેરે સામે નજર કરી. \n\n\"TRUTH OR DARE \" \n\nનેન્સીએ TRUTH પસંદ કર્યું. \n\n\"દર્શ અને મોહિત આ બે માંથી કોનો જીવ બચાવશો ?\" \n\nનેન્સીએ દર્શ અને મોહિત તરફ નજર કરી. ખૂબ મન મક્કમ કરી તેણે મોહિતનું નામ લીધું. ફરી બોટલ સ્પિન થઈ. વિશ્વા તરફ રોકાઈ. વિશ્વાને ડેર જ પસંદ કરવું પડ્યું. \n\n\"તમારી જીભ કાપીને ગ્લાસમાં મુકો. \" વાંચતા જ વિશ્વા જોરજોરથી આક્રંદ કરવા લાગી. દર્શે તેને સમજાવતાં કહ્યું, \"જો જીવ જાય એની કરતાં જીભ જાય એ વધુ ઉચિત રહેશે પ્લીઝ જલ્દી કર નહીં તો તારી સાથે અમે પણ અહીંયા મરી જઈશું. \" \n\nદર્શની વાત માનીને વિશ્વાએ ભારે હૈયે આંખો બંધ કરીને છરી લઈને પોતાની જીભ કાપી નાખી. તે સાથે જ એક મૂંગો અવાજ લોકોનાં કાન ફાડી રહ્યો. નેન્સીએ જોયું તો નિધિનાં હાથમાંથી ટેટુ ગાયબ હતું. ફરી બોટલ સ્પિન થઈ. જે મોહિત પાસે જઈને અટકી. \n\n\"TRUTH OR DARE\"\n\nમોહિતે TRUTH પસંદ કર્યું. નિધિનાં શ્વાસ ઓછા થતાં હતાં. મોહિતે સ્ક્રીન પર નજર નાખી. \n\n\"આગળનાં લેવલમાં નેન્સી અને પોતાનાંમાંથી કોનો જીવ બચાવીશ ?\"\n\nમોહિત નેન્સી સામું એકધારું જોઈ રહ્યો. થોડીવાર બાદ તે \"નેન્સી\" નું નામ બોલ્યો. નેન્સી નવાઈ પામતી મોહિત સામું જોઈ રહી. ત્યાંજ દરવાજો ખુલ્યો. નિધિ સિવાય દરેક વ્યક્તિ પોતાની સીટ પરથી ઊભી થઈ શકી અને દરવાજા તરફ જવાં લાગી. બધાનાં આવી ગયાં બાદ દરવાજો બંધ થઈ ગયો. નેન્સી અવાકપણે મોહિત સામું જોઈ રહી. \n\n\"વેલકમ ટુ ધ ન્યુ લેવલ નંબર 4. બહુ જ સરળ ગેમ છે. લુડોની ગેમ તમારે સાચા પાસાંની મદદથી રમવાની છે. ચાર પ્લેયર. જે લાસ્ટ પ્લેયર હશે એ આઉટ થઈ જશે. \" \n\nનેન્સી, મોહિત, દર્શ અને વિશ્વા પોતાનું સ્થાન લઈને ઊભાં રહ્યા. પાસા ફેંકીને તેઓ રમત રમવા લાગ્યાં. વિશ્વા અને દર્શ બીજાની કુકરી પાછળ રહે એથી સમજદારીથી ગેમ રમીને બીજાની કુકરી મારવાં લાગ્યાં. ગેમનો અંત થવા જઈ રહ્યો હતો. દર્શ પ્રથમ રહ્યો. નેન્સીએ મોહિતનાં હાથ તરફ નજર કરી તો તેનું ટેટુ ગાયબ થઈ રહ્યું હતું. નેન્સી મોહિતની ઘર પાસે પહોંચેલી કુકરી મારી શકતી હતી પણ નેન્સીએ સમજીને એ ચાલ જવાં દીધી. જેવી એ ચાલ ગઈ ત્યાં જ મોહિતનાં હાથમાં રહેલ ટેટુ પાછું આવી ગયું અને નેન્સીએ જોયું તો વિશ્વાના હાથમાં ટેટુ ગાયબ થઈ ગયું. મોહિત બીજા ક્રમાંકે જીતી ગયો. છેલ્લે નેન્સી અને વિશ્વા જ બચ્યા હતાં. નેન્સીને જીતવા માટે સાત પોઈન્ટની જરૂર હતી અને વિશ્વાને માત્ર બે ! વિશ્વાએ દાવ લીધો તો પાંચ પોઈન્ટ આવ્યા. નેન્સીનો દાવ આવ્યો તો તેને છ પડ્યા અને છનો ફરી દાવ લેતા તેને બે પડી ગયાં. એ સાથે જ દરવાજો ખુલ્યો. વિશ્વાનાં ડોળા બહાર આવી ગયાં. તે ચીસો પાડવાં છતાં અવાજ ના કાઢી શકી. તેનો પગ નીચે જમીન પર જાણે જકડાઈ ગયો. નેન્સી વિશ્વાને સોરી કહીને દરવાજાની બહાર આવી ગઈ અને દરવાજો બંધ થઈ ગયો. \n\n\"મોહિત આ લેવલમાં ગમે તેમ કરીને તારે જીતવાનું છે. \" નેન્સીએ મોહિત સામું જોતાં કહ્યું. \n\n\"નેન્સી આગલી ગેમમાં તો તે બચાવ્યો પણ દરેક ગેમમાં આવું નહીં બને. \" મોહિતે નેન્સીની આંખોમાં જોતાં કહ્યું. \n\nનેન્સીએ આગળ આવીને મોહિતનાં કાનમાં કાંઈક કહ્યું. ત્યાંજ માઈક પર ફરી એ કર્કશ અવાજ આવ્યો. \n\n\"વેલકમ ટુ ધ ન્યુ લેવલ નંબર 3. સાપસીડીની રમત વિશે તો જાણતા જ હશો. બસ આ જ ગેમ રમવાની છે અને જલ્દી બહાર આવવાનું છે. બેસ્ટ ઓફ લક ! \"\n\nદર્શ, નેન્સી અને મોહિત તેમનાં પાસાં સાથે ઊભાં રહ્યા. નેન્સી અને દર્શ આગળ વધતા રહ્યા. મોહિત જીતથી ઘણો દૂર હતો. દર્શને માત્ર બે જ પોઈન્ટ જોઈતા હતાં ત્યાં જ તેનો દાવ આવ્યો અને એક અંક આવ્યો જેની ઉપર સાપ હતો, જેથી દર્શ સીધો નીચેની હરોળમાં આવી ગયો. મોહિત તેનાથી તો આગળ જ હતો. નેન્સી પ્રથમ આવી ગઈ. મોહિત અને દર્શમાં ટક્કર જામી હતી. દર્શ ફરી બે પોઈન્ટની દૂરી પર હતો અને મોહિત ચાર પોઈન્ટની. દર્શનો દાવ આવ્યો તો એને ફરી એક અંક આવ્યો ને નિરાશ થતો તે નીચે આવીને મનોમન મોહિતની હારનું રટણ કરવા લાગ્યો. મોહિતને ચાર અંક આવી ગયાં અને એ સાથે જ દરવાજો ખુલ્યો. નેન્સી અને મોહિત સોરી કહીને આગળ વધી ગયાં. દર્શનાં પગ જમીન પર જકડાઈ ગયાં હતાં. તેણે પાસે એક ધારીયા જેવું પડ્યું હતું એ લઈને પોતાનાં પગ પર ઘા કરી દીધો. પગ કપાતાં જ તે નીચે જમીન પર પડ્યો. ચીસો અને આક્રંદ કરતો તે દરવાજા તરફ ઘસડાઈને આવવાનાં પ્રયત્નો કરવા લાગ્યો. તે માત્ર એક ગજની દૂરી પર હતો ને દરવાજો ધડામ કરતો બંધ થઈ ગયો.\n\n\"વેલકમ નેન્સી એન્ડ મોહિત. લેવલ નંબર 2 માં આપનું સ્વાગત છે. તમારી સામે બે ખુરશી પડી છે. જેમાં બેસીને તમારે કાર રેસિંગ કરવાનું છે પણ આને સરળ સમજવાની ભૂલ ના કરશો. જો ભૂલથી કાર રોડ સિવાય ક્યાંય પણ અથડાઈ તો ઉપરથી તમારા માથાં ઉપર પથ્થરોનો મારો થશે. જો એ મારો ત્રણ વખત થયો અને ત્યારબાદ ફરી ભૂલ કરી તો તમે ઉપર રહેલ લોખંડનાં ચોખંડાથી નીચે કચડાઈ મરશો. રેડી ફોર ધ ગેમ !\"\n\nઆ સાંભળતા જ નેન્સી અને મોહિતનાં હાથ પગ ઠંડા પડી ગયાં. નેન્સીએ પોતાનાં હાથમાં ટેટુ જોયું, જે હમણાં તો સ્થિર હતું. મોહિતે નેન્સીને ગળે લગાવી અને કાનમાં કાંઈક કહ્યું. નેન્સી અને મોહિત છુટા પડીને સીટ બદલીને ગોઠવાયા. નેન્સી અને મોહિતે ધ્યાનપૂર્વક સ્ટિયરિંગ પકડીને રમત શરુ કરી. નેન્સી અને મોહિત કારને ધીરે ધીરે આગળ જવાં દઈ રહ્યા હતાં. તેમની સ્ક્રીન પ્રમાણે પાંચ જ મિનિટનો સમય હતો અને તેમણે પચાસ કિલોમીટર અંતર કાપવાનું હતું. \n\n\"મોહિત સ્પીડ ઘટાડવાથી કાંઈ નહીં વળે, પાંચ મિનિટમાં પચાસ કિલોમીટર કાપવું અઘરું પડશે. \" નેન્સીએ મોહિતને અવાજ કરતાં કહ્યું. \n\n\"નેન્સી ધીરે ધીરે સ્પીડ વધાર અને પૂરું ધ્યાન ગેમ ઉપર જ આપ.\" મોહિતે ઊંચા અવાજે આદેશ આપ્યો. \n\nનેન્સી ધ્યાનપૂર્વક ગેમ રમી રહી હતી. ત્યાંજ મોહિત પર પથ્થર પડ્યા. નેન્સીનું ધ્યાન હટતાં તેની ઉપર પણ પથ્થર પડ્યાં. ફરી નેન્સી ઉપર પથ્થર પડ્યાં પણ મોહિતે ધ્યાન ભટકાવ્યાં વગર રમવાનું ચાલું રાખ્યું. થોડીવાર બાદ ફરી મોહિત ઉપર પથ્થર પડ્યાં અને નેન્સીનું ધ્યાન તૂટતાં તેની ઉપર પણ પડ્યાં. નેન્સીને ત્રણ વખત પડી ગયાં અને મોહિત પર બે વખત. નેન્સીને હવે એક મિનિટમાં માત્ર દસ જ કિલોમીટર કાપવાનું હતું, જયારે મોહિતને માત્ર સાત જ કિલોમીટર. ત્યાંજ મોહિત જેવો લાઈન ક્રોસ કરવા જતો હતો કે ફરી ભેદ રચાયો અને મોહિત ઉપર ઉપરથી લોખંડનો ચોસલો જોરથી ભટકાયો. નેન્સી આ સાંભળીને આંખમાં આંસુ સાથે ગેમ પૂરી કરતી રહી. ગેમ પૂરી થયાં બાદ દરવાજો ખુલ્યો. નેન્સી મોહિતને બુમ લગાવતી રહી.\n\nનેન્સી ધ્રુજતા પગે દરવાજાની બહાર આવી.\n\n\"વેલકમ નેન્સી ઈન લેવલ નંબર 1.\" નેન્સીનું ધ્યાન ગયું તો સામે આખા ઓરડામાં ચેસની રમત ગોઠવેલી હતી. ત્યાંજ પાછળથી બૂટનાં પગરવ સંભળાયા. નેન્સીએ પાછળ નજર કરી તો એક સૂટ પહેરેલ વ્યક્તિ આશરે પચીસ ત્રીસ વર્ષનો તેની તરફ જ આવી રહ્યો હતો. \n\n\"વેલ ડન નેન્સી. \" તે વ્યક્તિએ નેન્સીની સામે ઊભાં રહીને નેન્સીનાં પીઠે હળવો ધબ્બો માર્યો. \n\n\"કોણ છે તું ? \" નેન્સીએ તેનો હાથ હટાવતાં પૂછ્યું. \n\n\"એનાથી કોઈ જ ફરક નથી પડતો. તારે મારી સાથે આ ગેમ રમવાની છે. \" \n\n\"જ્યાં સુધી તું નહીં કહે કે તું કોણ છું, ત્યાં સુધી હું ગેમ નહીં રમુ.\" નેન્સીએ ઊંચા અવાજે કહ્યું. \n\n\"સ્માર્ટ ! ઓક્કે તો હું છું અજીત મિશ્રા ઉર્ફ અજીત ડોન. મને પહેલેથી ગેમ્સમાં ખૂબ રસ પડતો પણ નાનપણમાં મારા મિત્રો મને કયારેય એમાં જીતવા નહોતાં દેતાં. તેઓ હાથે કરીને ચીટિંગ કરી મને હરાવી દેતાં. મારી વર્ષોથી ઈચ્છા હતી કે હું મારી પોતાની ગેમ ઊભી કરું અને એમાં એ લોકોને હરાવું. \"\n\n\"તારો આ માસુમો સાથે શું સંબંધ તો તે એમને મોત આપી ?\" નેન્સીએ અશ્રુભીની આંખે ઉગ્ર અવાજે પૂછ્યું. \n\n\"જેટલાં પણ લોકો મર્યા એ તમામ સાથે મારે સંબંધ છે સોરી હતો. કારણ વગર હું થોડી કોઈને મારતો હોઈશ !\" અજીતે શાંત અવાજે જવાબ આપ્યો. \n\n\"અચ્છા તો મારી સાથે શું સંબંધ છે ?\" નેન્સીએ અજિતની આંખોમાં જોતાં પૂછ્યું. \n\n\"ભૂલી ગઈ આટલી જલ્દી ?\"\n\n\"શું ?\" નેન્સીએ નવાઈ પામતાં પૂછ્યું. \n\n\"યાદ કર. 2 જી સપ્ટેમ્બર 2006, એ દિવસે તું તારા ગામ આવી હતી. ત્યાં તે મારી સાથે ખૂબજ રમતો રમી હતી અને મને બધામાં હરાવી દીધો હતો. તારા ગયાં બાદ મારે જે અપમાનનો સામનો કરવો પડ્યો એની તું કલ્પના પણ નહીં કરી શકે.\" અજીતે આંખનાં ખૂણા ભીના થતાં અનુભવ્યા. \n\n\"તું અજ્જુ છું ? મારા ગામડે બાજુનાં ઘરમાં રહેતો અજ્જુ ?\" નેન્સીએ અજીતની ઓળખાણ લેતા પૂછ્યું. \n\n\"હા હું અજ્જુ જ હતો પણ હવે અજીત ડોન છું. હવે સમય ગુમાવ્યા વગર ગેમ શરુ કરીએ. \"\n\n\"અજીત હું કાંઈ પણ કરું, તું ગમે તેમ કરીને પણ મને હરાવી જ દઈશ. તારે મને એટલી નાનકડી ભૂલ માટે મારવી છે તો મારી નાખ. આ ગેમનો ડ્રામા બંધ કર પ્લીઝ !\" નેન્સીએ અજીતની નજીક આવતાં કહ્યું. \n\n\"તને હરાવીને જે સુકુન મળશે એ મને તને મારી નાખીને થોડો મળશે ! તને હરાવીશ પછી જ તને મારીશ. \" અજીતે રહસ્યમય સ્માઈલ લાવતાં કહ્યું. \n\n\"અજીત મારા મર્યા બાદ પ્લીઝ મારી મમ્મીને પૈસા આપજે જેથી એ સારવાર લઈ શકે. \" નેન્સી આજીજીભર્યા સૂરમાં બોલી. \n\nનેન્સીની વાત સાંભળીને અજીત જોરજોરથી હસવાં લાગ્યો. \"પાગલ તારી માઁને આ બીમારીમાં ધકેલનાર હું પોતે જ હતો ને, તને એવું લાગે છે કે તારા મર્યા બાદ હું તારી માઁની મદદ કરીશ ? \" આટલું કહી અજીત ફરી જોરજોરથી હસવા લાગ્યો. ત્યાંજ ડેન્જર સાઉન્ડનું ટાઈમર બીપ બીપ કરવા લાગ્યું. અજીતે પોતાનો માઈક્રોફોન કાઢીને ટાઈમર બંધ કરવા કહ્યું પણ કોઈનો સામેથી જવાબ નહોતો આવતો. આ જોઈને નેન્સી જોરજોરથી હસવા લાગી. \n\n\"ઓયય કેમ હસે છે ?\" અજીતે ગુસ્સે થઈને પૂછ્યું. \n\n\"તારા મોંઢા ઉપર એ ભય જોઈ રહી છું જે તું બીજાનાં મોંઢા ઉપર લાવીને ખુશ થતો હતો. \" નેન્સીએ હસતાં હસતાં જવાબ આપ્યો. \n\n\"તને તો... \" એમ કહીને અજીત નેન્સીને મારવાં આગળ વધ્યો ત્યાં જ પાછળથી અજીતનાં માથે લોખંડનો સળીયો કોઈકે માર્યો. એ મારનાર બીજું કોઈ નહીં પણ મોહિત જ હતો. અજીત નીચે જમીન પર ફસડાઈ પડ્યો. તેની ધૂંધળી દ્રષ્ટિ મોહિત ઉપર પડી તો તેને આંચકો લાગ્યો. \n\n\"તું જીવતો ! કેવી રીતે ? \" અજીતે દર્દથી કણસતા પૂછ્યું. \n\n\"મિસ્ટર ગેમર તમારી વિડીયો ગેમની સીટ ઉપર હું વ્યવસ્થિત બેઠો જ નહોતો માટે જે પણ થયું એ તને ભ્રમિત કરવા માટે થયું. જેવો લોખંડો ચોસલો પડ્યો કે હું સીટની નીચે લપાઈ ગયો. \"\n\n\"તો અજીત ઉર્ફ અજ્જુ આટલી ગેમ અમારી સાથે રમ્યો તો એક ગેમ અમે તારી સાથે રમ્યાં. મોહિતની જગ્યાએ હું બેઠી અને મારી જગ્યાએ મોહિત. મારું ટેટુ ગાયબ થઈ ગયું એટલે જ મોહિતે આ પ્લાન બનાવ્યો. તો કેવી લાગી ગેમ ? મજા આવી ને !\" નેન્સીએ અજીતનાં માથાનાં વાળ ખેંચીને પૂછ્યું. \n\n\"મને માફ કરી દો. તમે જતાં રહો. હું કોઈને કાંઈ પણ નહીં કહું.\" અજીત પોતાનાં જીવની ભીખ માંગવા લાગ્યો. \n\n\"મોહિત આને મારી નાંખ. \" આટલું કહીને નેન્સી ઊભી થઈ ગઈ. અજીત નેન્સીને બૂમ લગાવીને કાંઈક કહેવા જતો હતો ત્યાં જ મોહિતે અજીતને સળિયા વડે જ્યાં સુધી તેના પ્રાણ ના ગયાં ત્યાં સુધી માર માર જ કર્યું. મોહિત આખો લોહીથી નવાહી ગયો. \n\nનેન્સીએ બહાર નીકળવાનો દરવાજો શોધ્યો અને મોહિત સાથે ત્યાંથી બહાર નીકળી ગઈ. મોહિતને કાંઈક યાદ આવતાં જ તે ફરી અંદર ગયો અને હાથમાં બેગ લાવીને બહાર આવ્યો. \n\n\"આ શું છે ?\" નેન્સીએ બેગ તરફ જોતાં પૂછ્યું. \n\n\"દસ કરોડ !\" \n\n\"તને કેવી રીતે ખબર પડી કે અંદર જ હતાં આ પૈસા ?\" નેન્સીએ નવાઈ પામતાં પૂછ્યું. \n\n\"મેં અંદર જોયું તું. અજીત કાંઈક કરતો હતો આ બેગમાં એટલે !\" મોહિતે હકલાતા જવાબ આપ્યો. \n\nદરવાજાની બહાર નીકળીને જોયું તો તેઓ એક દસેક માળની ઊંચી ઈમારતમાં હતાં. તેઓ છેલ્લી મંઝિલે ગેલેરીમાં ચાલતાં જઈ રહ્યા હતાં. નેન્સી ચાલતી ચાલતી રેલિંગ પાસે ઊભી રહી. બહારનું દ્રશ્ય જોઈને તેના ચહેરાં ઉપર સ્માઈલ આવી ગઈ. નેન્સી પાછળ ફરી ત્યાં તો મોહિત તેને મારવાં માટે ચાકુ લઈને દોડ્યો પણ નેન્સીનાં ખસી જવાથી તે સીધો રેલિંગથી અથડાઈને રેલિંગનાં સળીયે લટકી ગયો. નેન્સી આ બધું જોઈ હેબતાઈ ગઈ. \n\nમોહિત બચવાં માટે બચાઓ બચાઓની બૂમો મારવાં લાગ્યો. \n\n\"મોહિત શું કામ ? \" નેન્સીએ મોહિતનાં હાથ પકડી લીધા.\n\n\"નેન્સી આ ગેમ બનાવનાર બીજું કોઈ નહીં પણ હું જ હતો. આ પ્લાન મારો અને અજીતનો હતો. અજીતને એવું હતું કે હું એની સાથે છું પણ પૈસાનાં લીધે મેં જ તેને દગો દીધો. તને આ ગેમ વિશે ખબર હતી એટલે તને હું જીવતી ના જવાં દઈ શકું. પ્લીઝ મને ઉપર ખેંચી લે. હું તને એક કરોડ આપીશ. પ્લીઝ !\" મોહિત પોતાનાં જીવની ભીખ માંગવા લાગ્યો. \n\nનેન્સીની આંખોમાં આંસુ આવી ગયાં. તે મોહિત તરફ આકર્ષિત થઈ હતી જેનાં લીધે મોહિતની આવી દગાખોરીથી તેનું દિલ દુભાયું હતું. તેમ છતાં પોતે મોહિતને મોતનાં મુખમાં નહોતી ધકેલવા માંગતી. ત્યાંજ એક પક્ષી મોહિત પાસે આવ્યું અને મોહિતનો હાથ છૂટી ગયો. નેન્સી મોહિતને નીચે પડતાં જોઈ જ રહી. તેની સામે મોહિતની લાશ જમીન પર પડીને લોહીથી રંગાઈ ગઈ. થોડીવાર બાદ નેન્સી સ્વસ્થ થઈને બેગ હાથમાં લઈ નીચે આવી. ત્યાં એ જ બ્લેક ઈનોવા ઊભી હતી. નેન્સીને નીચે આવતી જોઈને ડ્રાઈવર મૂંઝાયો. \n\n\"હું કહું ત્યાં લઈ લે. હું તને એક લાખ રૂપિયા આપીશ. \" નેન્સીનાં શબ્દો સાંભળીને ડ્રાઈવરે ગાડી નેન્સીનાં ઘર તરફ જવાં દીધી. પૈસા કાઢીને નેન્સીએ ડ્રાઈવરને આપ્યાં. \n\n\"આ વાતને અહીં જ દફન કરીને નવી જિંદગી શરુ કરજે. \" આટલું કહીને નેન્સી કારમાંથી નીચે ઉતરી. બેગ લઈને તે ઘર તરફ જવાં લાગી. \n\nઘરે આવીને તેણે મમ્મીને બુમ લગાવી પણ દરવાજો ના ખુલ્યો. ચાવી તેની બેગમાં રહી ગઈ હતી. નેન્સીએ પાડોશમાંથી બીજી ચાવી લઈને દરવાજો ખોલ્યો તો નેન્સીની આંખો પહોળી થઈ ગઈ. તેની મમ્મી જમીન ઉપર મૃત પડ્યાં હતાં. તેમની આંખોનાં ડોળા બહાર આવી ગયાં હતાં. નેન્સી શૂન્યમયન્સક નજરે ઘડીક બેગ તરફ તો ઘડીક તેની મમ્મીનાં શબ તરફ જોતી રહી.  \n\n",
      "duration": "26 mins",
      "category": "Horror"
    },
    {
      "title": "એ શું હતું ?",
      "story_name": "સુપરફાસ્ટ ટ્રેનનાં બારણાં બંધ થઈ ગયાં અને ટ્રેન સ્ટેશન છોડી ગઈ ! બારણાં બંધ થતાં પહેલાં તેની એક આછી ઝલક એને દેખાઈ હતી, તે પણ માત્ર બેત્રણ ક્ષણો માટે ! તેનો સરખો સ્કેચ બનાવવો શક્ય નહોતો. ન તો તે કયા નામથી જર્ની કરતો હશે તે ખબર હતી. ટ્રેનમાં એક કમ્પાર્ટમેન્ટથી બીજા કમ્પાર્ટમેન્ટમાં જઈ શકાતું હતું તેથી એ કયા કમ્પાર્ટમેન્ટમાં હશે તે કહેવું પણ મુશ્કેલ હતું. ટ્રેન સુપરફાસ્ટ હોવાને લીધે કારથી જઈને ટ્રેનથી પહેલાં ટ્રેનનાં આના પછીનાં સ્ટેશન પર પહોંચી શકાય તેમ નહોતું. આ વખતે પણ એને પકડી શકાયો નહીં ! તેણે અફસોસથી હાથ મસળ્યાં અને નિષ્ફળતાનાં રોષને કારણે ડોકી ધુણાવી. \n\nએની ક્રાઈમબ્રાંચની દસ વર્ષની કેરીયરમાં આ પહેલો કેસ હતો જે એક વર્ષથી ચાલતો હતો અને તોયે કોઈ નિષ્કર્ષ પર પહોંચાતું નહોતું કે નહોતું કોઈને પકડી શકાયું. એ જે પણ હોય, ખૂન કરી છટકી જતો હતો. અથવા છટકી જતી હતી, બરાબર ને ! હમ્મ, શું ખબર, કદાચ એ સ્ત્રી પણ હોય ! હજુ આજે જ તે જોવા મળ્યો અને તે પણ એક પેન્ટ અને હૂડીમાં. એટલે એની જાતિ પણ નક્કી કરી શકાય તેમ નથી. તેના ચહેરા પર કાળાં કપડાં જેવું કશું લાગતું હતું વળી હૂડીથી માથું ઢાંકેલું હોઈ કશું પણ કહેવું અશક્ય હતું. અને આમેય, આજકાલ પહેરવેશ, વાળ વિગેરે ઉપરથી પહેલાંની જેમ જાતિ નક્કી શકાય તેમ રહ્યું નથી. જ્યારે પણ ખૂન કરતો તે એક ધિક્કાર અને ગુસ્સાનું ઈમોજી દોરેલું કાગળ બાજુમાં છોડી જતો. તે કાગળ પર કોઈ પણ જાતનાં ફીંગરપ્રીન્ટ હજુ સુધી ક્યારેય મળ્યાં નહોતાં. આ દસમું ખૂન હતું. આ એક સીરીયલ કીલર હોવો જોઈએ તે સિવાય કશાં જ તારણ પર અવાયું નહોતું. એક ઈમોજી સિવાય બીજી કોઈ પધ્ધતિ કે રીત કશું જ સમાન નહોતું. \n\nદસેદસ ખૂનમાં બીજી એક વાત બધાંને જોડતી હતી કે તે બધાં વર્ષો પહેલાં એક જ પોળમાં રહેતાં હતાં. સમય જતાં બધાં મોટાભાગનાં લોકોએ પોતપોતાનાં ઘર વેચી બીજી જુદી જુદી સોસાયટીઓમાં મોટાં ઘરો લઈ લીધાં હતાં. હવે બધાં જુદી જુદી જગ્યાએ રહેતાં હતાં. હમણાં થોડા સમય પહેલાં જ ત્યાંના તમામ મકાનો તૂટી તેની જગ્યાએ મોટું શોપીંગ સેન્ટર બંધાવાં જઈ રહ્યું હતું. બધાંનાં ભણતર, કામધંધા, નોકરી કશું જ સમાન નહોતું. આ વ્યક્તિ પોતાનો શિકાર કઈરીતે નક્કી કરે છે તે સમજવું સહેલું તો નહોતું જ. પોળમાં જ કશું બન્યું છે ? કે બન્યું હતું ? પણ શું ? ક્યારે ? કઈરીતે ? કોઈ કડી મળતી નહોતી! અત્યાર સુધીમાં ત્રણ ઓફીસર્સ બદલાઈ ચૂક્યા હતાં. એ ચોથી અપોઈન્ટ થઈ હતી. બધાં ભેગાં થઈને પણ એની જડ સુધી પહોંચી શક્યાં નહોતાં. કોઈ કાર અકસ્માતમાં મરતું તો કોઈ ટ્રેનનાં ટ્રેક પરથી પસાર થતાં ટ્રેનની હડફેટે આવી જતું. કોઈ પેન્ટહાઉસમાં પાર્ટી કરતાં કરતાં ચોથાં માળથી ગબડી પડતું. તો વળી કોઈ બાથરૂમમાં લપસી પડી મરી જતું. કોઈ વરસાદમાં રસ્તાનાં ખાડામાં સ્કુટર સાથે ગબડી પડીને મરી જતું. \n\nગમે તે રીતે મોત થયું હોય, દરેકની બાજુમાં અથવા લાશનાં શરીરને ચોંટેલો ઈમોજીવાળો કાગળ જરૂર મળતો. બંધ ઘરમાં, કે પછી ઉપર સો માણસોની પાર્ટી ચાલતી હોય અને નીચે બધાં ડ્રાઈવર્સ બેઠાં હોય, સિક્યોરીટી સ્ટાફ હોય તેવી જગ્યાએ કોઈને એ વ્યક્તિ દેખાય જ નહીં એવું કેમ બને ? હોસ્પીટલ હોય, રોડ હોય કે માણસોની સતત હાજરીવાળી ઓફીસ હોય! કોઈએ હજુ સુધી એને જોયો હોય તેવું બન્યું નહોતું. કોયડો વધુ ને વધુ ગુંચવાતો જતો હતો.\n\nઆજે એક માણસ ટ્રેન સ્ટેશનનાં પ્લેટફોર્મ પરથી ધક્કો વાગતાં નીચે પડી ગયો અને એ ઊભો થઈ બહાર આવે તે પહેલાં તો એક ટ્રેન ત્યાંથી ફુલ સ્પીડે પસાર થઈ ગઈ. એ માણસનાં શરીરનાં ટુકડે ટુકડા થઈ ગયાં. આ પસાર થઈ ગયેલી ટ્રેન સુપર ફાસ્ટ ટ્રેન હતી, જે આ સ્ટેશને ઊભી રહેવાની નહોતી તેથી તેની ગતિ ખૂબ જ હતી. બેત્રણ સેકન્ડોમાં જ આ બનાવ બની ગયો હતો. હતો તો આ એક અકસ્માતનો કેસ. પણ લોકલ પોલીસને તપાસ કરતી વખતે એ માણસનાં એનાં કપાયેલાં હાથનાં એક ટુકડા પર એ ઈમોજીવાળો કાગળ મળ્યો. કોણ ક્યારે કેવીરીતે એ કાગળ ચોંટાડી ગયું તે કોઈને જ સમજાયું નહીં. \n\nએટલે પોલીસે એને ફોન કરી જાણ કરી. તે તેની ટુકડી સાથે આવી પહોંચી. પણ ત્યારે ય બનાવ બન્યે બે એક કલાકનો સમય વીતી ગયો હશે. એટલે એટલી બધી વાર સુધી એ જે કોઈ હોય તે ત્યાં જ તો ના બેસી રહ્યું હોયને ! સ્વાભાવિક છે. તે બધાં લાશની આજુબાજુ બધું નિરીક્ષણ કરતાં હતાં ત્યારે તેને જાણે અંદરથી લાગ્યાં કરતું હતું કે કોઈ તેને એકટક જોઈ રહ્યું છે. તેણે ચોતરફ વેધક નજર ફેરવે રાખી હતી. પણ કોઈ શંકાસ્પદ વ્યક્તિ નજરે ચડ્યું નહોતું. પ્લેટફોર્મની આ તરફ એ લોકો તપાસ કરતાં હતાં એવામાં પ્લેટફોર્મની બીજી બાજુએ બીજી એક સુપરફાસ્ટ ટ્રેન આવી ઊભી. ટ્રેન ઊપડવાની ક્ષણે એ લોકોની બાજુમાંથી જાણે કોઈ સફાળું દોડ્યું. તેનાં તેજ મગજે અને તિક્ષ્ણ નજરે તેની નોંધ લીધી. તે બધું પડતું મૂકીને એની પાછળ દોડી પણ વ્યર્થ ! \n\nતેનું મગજ તેને કહી રહ્યું હતું કે ચોક્કસ તે એ જ વ્યક્તિ હતી જેને તેઓ શોધે છે. તે જરૂરી સૂચનાઓ આપી ઘરે આવી. ઘરમાં તેનાં પાંસઠેક વર્ષનાં પપ્પા, તેનો આઠ વર્ષનો પુત્ર, રેખામાસી અને એ, એમ એ ચાર જણાં રહેતાં હતાં. મમ્મી ગયા વર્ષે જ ગુજરી ગઈ હતી. એક ભાઈ અને એક બહેન હતાં પણ બંને અમેરિકા રહેતાં હતાં અને પોતપોતાનાં સંસારમાં વ્યસ્ત હતાં. પપ્પા નિવૃત જજ હતાં. તેણે ક્રાઈમબ્રાંચમાં જોબ ચાલુ કર્યાં પછી લગ્ન તો કર્યાં પણ લગ્નજીવન સફળ ના થઈ શક્યું. પતિ છૂટાછેડા લઈ ઓસ્ટ્રેલીયા વસી ગયો હતો. પણ બંને વચ્ચે માબાપ તરીકેનાં સંબંધ સારાં હતાં. સાંજનાં છ વાગવાં આવ્યાં હતાં. રીધમ સ્કૂલ, ટ્યુશન, વિગેરે પતાવી આવી ને જ્યાં દાદા ચાની ચુસ્કીઓ લઈ રહ્યાં હતાં ત્યાં તેમનાં વિશાળ ગાર્ડનની વચોવચ બનાવેલ ગઝેબોમાં બેસી જ્યુસ સાથે શક્કરપારાંનો નાસ્તો કરી રહ્યો હતો. સીમોન આવીને સીધી કપડાં બદલ્યાં વગર જ ત્યાં બેસી ગઈ. રેખામાસી તેને માટે પણ ચા લઈ આવ્યાં. \n\nરેખામાસી તેની મમ્મીનાં દૂરનાં પિતરાઈ બહેન હતાં. જેમનાં પતિએ તેમને લગ્નનાં થોડાં જ મહિનાઓમાં કાઢી મૂકેલાં. તેમનાં માતાપિતાએ તેમને પિયરમાં રાખ્યાં નહીં તેથી ત્યારથી તેની મમ્મીએ તેમને તેમની સાથે રહેવાં બોલાવી લીધેલાં. તે પછી હંમેશ માટે તેઓ પણ તેમનાં ઘરની જ વ્યક્તિ બની રહી ગયાં. એ ત્રણે છોકરાંઓ પણ તેમને સગાં માસી જેટલું જ માનસન્માન આપતાં. તેનાં પપ્પા પણ તેમને સાળી નહીં, સગી બહેન જેવું રાખતાં. એ પ્રેમ, એ હૂંફ, એ છતનું ઋણ ચૂકવતાં હોય તેમ રેખામાસીએ ઘરની અને છોકરાંઓની બધી જ જવાબદારી ઉપાડી લીધેલી. બધાં જ અભિન્ન અંગ હોય તેમ વર્તતાં. મમ્મી અને રેખામાસી વચ્ચે કોઈ કોઈવાર છોકરાંઓને વધુ પડતાં લાડ કરવાં બાબતે બોલાચાલી થઈ જતી પણ માસી ‘હવે પછી વધુ પડતાં લાડ નહીં કરે’ એવું કહી મનાવી લેતાં! મમ્મી પણ પાછી હસીને પોતાની બ્રશ અને કેન્વાસની દુનિયામાં વ્યસ્ત બની જતી. છેલ્લે મમ્મીને કેન્સર થયું ત્યારે માસીએ જે જતનથી મમ્મીની સેવા કરી હતી તે જોઈ લાગતું કે તેમણે આખી જીંદગીનું ઋણ વાળી દીધું છે! \n\nબધાં સાથે બેસી વાતો કરવાં લાગ્યાં. આ તેમનો રોજનો રૂટીન હતો. રોજ સાંજે ત્યાં બેસવું, ચા, કોફી, નાસ્તો, જ્યુસ લેતાં લેતાં આખા દિવસની વાતો કરવી. અને પછી સાત વાગે એટલે માસી જમવાનું બનાવવાં જતાં રહેતાં, પપ્પા ત્યાં જ બેસીને પુસ્તક વાંચતાં, રીધમ થોડીવાર સોસાયટીનાં મિત્રો સાથે રમતો. સીઝન અનુકૂળ ના હોય તો એ લોકો ગઝેબાનાં કર્ટેઈન બંધ કરી બેસતાં. વધુ પડતી ઠંડી હોય તો પોર્ટેબલ હીટર ચાલુ કરતાં અને ગરમી હોય તો પોર્ટેબલ એસી ચાલુ કરતાં. પણ ત્યાં બેસતાં જરૂર. જોકે તે તેની જોબને કારણે રોજ જોડાઈ શકતી નહીં. પણ જ્યારે જ્યારે તક મળે તે જરૂર એ ફેમીલી મીટીંગમાં હાજર થઈ જતી. આજે તે થોડી વધારે હતાશ અને અકળાયેલી હતી તેથી તેણે આજે બનેલી ઘટના કહી સંભળાવી. આમ તો જોકે તે કોઈ કરન્ટ કેસની વિગતવાર ચર્ચા કરતી નહીં. \n\nઅત્યારે બધી પહેલાંની ઘટનાઓ પણ જોડી બધી વાત ચર્ચવા લાગી. થોડીવારે રીધમ ત્યાંથી જતો રહ્યો એટલે રેખામાસીએ જણાવ્યું કે તે જ્યારે પરણ્યાં ત્યારે તેમનાં પતિનું પણ એ પોળમાં જ ઘર હતું. પણ અત્યારે તેમનાં વિશે તેમને કોઈ જ માહિતી નથી! આ વાત કશી ઉપયોગરૂપ થાય તેમ છે કે નહીં તે વિચારતી તે પોતાનાં રૂમમાં ગઈ. બધાં જ પોઈન્ટ, બધાં જ ખૂન વિશે તેણે નવેસરથી ફરી વિચારવાનું ચાલુ કર્યું. અગત્યનાં પોઈન્ટ્સની સ્ટીકીનોટ બનાવી રૂમની એક વોલ પર બનાવેલાં બોર્ડ પર ચોંટાડવાં માંડી અને બધાંનાં કનેક્શન અને દરેક પોસીબીલીટીસ્ વિશે ઊંડાણપૂર્વક વિચારવાં માંડ્યું. મોડી રાત સુધી કામ કરતાં કરતાં છેવટે ખુરશી પર જ તેની આંખ મીંચાઈ ગઈ. ઊંઘમાં પણ એ જ વાતો તેની ચારેકોર ઘૂંટાતી રહી. \n\nએર્લામની મોટી રીંગ સંભળાતાં એ સફાળી ઊભી થઈ ગઈ. રીધમને સ્કૂલે જવાનું એર્લામ વાગી રહ્યું હતું. રેખામાસી જ એ બધી જવાબદારી રાખતાં છતાં એ બને ત્યાં સુધી તો ઉઠીને રીધમને દૂધનાસ્તો આપતી અને મૂકવાં પણ જતી. તે ઊભી તો થઈ ગઈ પણ ચક્કર આવતાં ધડામ દઈને નીચે પડી. તેની ચારે બાજુ અવાજો ગુંજતાં રહ્યાં. તેનો પડવાનો અવાજ સાંભળી રીધમ, પપ્પા અને માસી દોડી આવ્યાં. બધાંએ ટેકો આપીને પલંગમાં બેસાડી. માસીએ રીધમનાં દૂધનાસ્તાની તૈયારી કરતાં કરતાં એકબાજુ કોફી બનાવવાં મૂકી. હજુ તેનું માથું ચક્કર ચક્કર ફરતું હોય તેમ લાગતું હતું. માસીએ તેને ટોકી પણ ખરી કે હેલ્થ બગડે તેટલો સ્ટ્રેસ લેવો સારો નહીં. પણ માસીનાં શબ્દો અને મનમાં સંભળાઈ રહેલાં બીજાં અવાજો એકમેકમાં જાણે ભળી જતાં હોય તેમ તેને લાગ્યું. \n\nકોફી પી જરાં સારું લાગતાં તે બહાર ગાર્ડનની ચેર પર પપ્પા સાથે બેઠી. આખાં ઘરમાં આ તેની સૌથી પ્રિય જગ્યા હતી. ગઝેબોમાં મૂકેલાં ટીવીમાં ન્યુઝ ચેનલ ચાલુ કરી બંને આજનાં નવીન સાંભળવાં લાગ્યાં. સાડાઆઠ જેવું થતાં પપ્પા ઊભા થઈ નહાવાં ગયાં. એટલે તેણે સાથેસાથે ન્યુઝપેપર્સનાં પાનાંઓ પર પણ નજર કરવાં માંડી હતી. ત્યાં ન્યુઝમાં તેને એક વ્યક્તિ દેખાઈ. તેનો અવાજ થોડો પાતળો હતો પણ સ્ત્રીનો તો નહોતો જ. કદાચ પંદરેક વર્ષનાં છોકરાનો હોય! તેણે પેલાં જેવાં જ કપડાં પહેર્યાં હતાં. મોં પણ એ જ રીતે ઢાંકેલું હતું. એ પેલાં બંધાઈ રહેલાં શોપીંગ સેન્ટર પર જઈ અમુક જગ્યાએ ખોદકામ કરવામાં આવશે તો કશુંક જરૂર મળશે તેવાં અર્થનું કશું કહી રહ્યો હતો. તેણે એકટક થયેલી નજર ખસેડી તો સામે ટીવીમાં રીપબ્લીક ચેનલ પર આર્નવ ગોસ્વામી કોઈ ખાસ પોલીટીકલ બ્રેકીંગ ન્યુઝની વાત કરી રહ્યો હતો. તેણે રીમોટ લઈ ટીવીની ચેનલો બદલી બદલી જોવાં માંડી. પણ તેણે જે છોકરો હમણાં હૂડીમાં જોયો, તેવું કે તેને લગતું કોઈ પણ ચેનલ પર આવતું નહોતું. \n\nતેને લાગ્યું કે તે મગજ પરથી કંટ્રોલ ગુમાવી રહી છે. અકળામણ ગભરામણ છુપાવતાં તે નાહવાં જતી રહી. તેણે ટીવીમાં કશું જોયાંની વાત કોઈને કરી નહીં પણ તે પોતાની ટીમ લઈને તે પોળ કે જ્યાં શોપીંગ સેન્ટર બનવાનું હતું ત્યાં પહોંચી ગઈ! પોળનાં તમામ મકાનો ધરાશયી બની ગયાં હતાં અને હવે જમીનમાં નીચે ખોદકામ ચાલી રહ્યું હતું. બધાં ચારે તરફ વીખરાઈ જોવાં લાગ્યાં. પણ શું જોવાનું છે તે તો કોઈને ખબર જ ક્યાં હતી! આજે કોઈ સ્પષ્ટ સૂચના મળી જ નહોતી. આજે મેડમની વાત તેઓ સમજી શકતાં નહોતાં. બધાંનાં આશ્ચર્ય વચ્ચે રોજ ક્લીઅરકટ વાત કરનાર મેડમ આજે ગોળગોળ બોલતાં હતાં. તેણે પેલાં છોકરાંએ ઉલ્લેખ કરેલો તે જગ્યાએ પણ ખાસ જોયું. લગભગ કલાક થવાં આવ્યો તોયે કશું જાણવાં ના મળ્યું એટલે એ લોકો ત્યાંથી નીકળી જવાં ગાડીમાં બેઠાં ને એક મજુર દોડતો-હાંફતો આવ્યો. ખોદતાં ખોદતાં ત્યાં કોઈ હાડપિંજર નીકળ્યું હતું!  \n\nબસ, આખાં મેડમનાં યુનિટમાં ચહલપહલ થઈ ગઈ. એ જગ્યાએ કામ બંધ કરી દેવામાં આવ્યું. લોકલ પોલીસની ટીમ અને ફોરેન્સીક ટીમ આવી ગઈ. ઈંચેઈંચની તપાસ ચાલુ થઈ ગઈ. હવે તેણે પોળમાં છેલ્લાં પંદર વર્ષમાં રહી હોય તેવી દરેક વ્યક્તિના ડીએનએની તપાસ ચાલુ કરી દીધી. એક પ્રૌઢ, ત્યાં નાકા પર બેસી રહેતાં સાવ ગાંડાં જેવાં માણસનાં ડીએનએ સાથે પેલાં હાડપિંજરનાં ડીએનએનો મેચ મળી ગયો. વાત ન્યુઝમાં આવતાં રેખામાસીએ તેને ફોટો જોઈ ઓળખી નાંખ્યો. એ તેમનો પતિ હતો. જોકે આટલાં વર્ષે માસી તેનું મોંઢું પણ જોવાં માંગતાં નહોતાં. પોલીસે તેને કસ્ટડીમાં રાખી પોળનાં દરેકેદરેક વ્યક્તિની ઊંડી તપાસ હાથ ધરી. \n\nએવામાં એક દિવસ કોણજાણે શું થયું તો માસી તેની સાથે પોલીસસ્ટેશન જવાં તૈયાર થઈ ગયાં. ખબર નહીં પણ કેમ, તેમને એમનાં જૂનાં પતિ રોહિતને મળવું હતું. માસીને જોતાં જ તે ધ્રુસકે ધ્રુસકે રડી પડ્યો. પછી જે તેણે માસીને કહ્યું તે હ્રદયને છેક અંદર સુધી હચમચાવી નાંખે તેવું હતું. \n\nરોહિતે માસીને કાઢી મુકી દેવીકા નામની સ્ત્રી સાથે રહેવાનું ચાલું કરેલું. તે બંનેને એક પુત્ર થયો, સંપત. જેટલાં રોહિતમાં અવગુણ હતાં તેટલો જ છોકરો ડાહ્યો અને ભણવામાં હોંશીયાર હતો. તે વર્ષે તે દસમાની એક્ઝામ આપવાનો હતો. એ ઉત્તરાયણનો દિવસ હતો. સવારથી જ પવન સરસ હતો. એટલે પતંગનાં શોખીનો અગાશીઓમાં મોટેમોટેથી લાઉડસ્પીકરો વગાડતાં પતંગો ઉડાડવામાં અને કાપવામાં મશગૂલ હતાં. સાથે ઊંધયા-જલેબી, ગરમાગરમ ભજીયાં, જામફળ, બોર, શેરડીની જયાફત ચાલતી હતી. રોહિત જેવાં થોડાં લોકો નીચે હતાં દારૂ ને જુગારની મસ્તીમાં. તેમણે સવારનાં પ્હોરથી જ નીચે પોળમાં એક ખાલી મકાનનાં ઓટલા પર અંદરની બાજુએ પોતાની મહેફિલ જમાવી દીધી હતી. \n\nઅંધારું થયું તોયે રોહિત ઘરે પાછો ના ગયો એટલે દેવીકાએ સંપતને એને બોલાવવાં મોકલ્યો. સંપત હંમેશા શિયાળામાં પેન્ટ અને હૂડી પહેરતો અને માથું હૂડીથી ઢાંકી રાખતો. તે દિવસે પણ તેણે એવાં જ કપડાં પહેરેલાં હતાં. એ એની બધી જગ્યાઓ જાણતો હોવાથી તે સીધો ખૂણાંનાં ખાલી ઘરે ગયો. ત્યાં કોઈને બેસવાનું, ઊભા રહેવાનું, કશાંનું જ ભાન નહોતું. બધાં લથડિયાં ખાતાં ખાતાં, આમતેમ ડોલતાં ડોલતાં, એલફેલ બોલતાં હતાં. એમનો એક શબ્દ પણ સમજાય તેવો નહોતો એટલે સંપત છેક અંદર આવ્યો અને રોહિતને હાથ પકડી લઈ જવાં માંડ્યો. પણ રોહિતે એને ધક્કો મારતાં એ ત્યાં નીચે પડેલી દારૂની બોટલ પર પડ્યો. કાચ તેનાં શરીરમાં ઘુસી ગયાં. પીડાથી કણસતો તે થોડીવાર હલ્યો નહીં. એટલે બધાં તેની ગોળ ફરતે ભેગાં થઈ ગયાં. એમાંથી એક જણે તેને બેઠો કર્યોં ને કેટલાંક તેનાં કપડાં અને શરીર પરથી કાચ કાઢવાં લાગ્યાં. પણ એમાંથી એક જણને શેતાની બુધ્ધિ સૂઝી. \n\nતેણે તેનાં કપડાં ખેંચી કાઢ્યાં. પછી તો બીજાં બધાંને પણ તાન ચડ્યું. બધાં તેને ટાંગાટોળી કરી ઊંચકીને અંદર લઈ ગયાં. રોહિત તેની મસ્તીમાં બહાર ઝૂલતો રહ્યો અને અંદર એ માસૂમ તરુણ સાથે એ દસે જણે હેવાનિયત ભરેલો ખેલ ખેલી કાઢ્યો. એટલે સુધી કે સંપતની મરણાંત ચીસ પણ રોહિતને ભાનમાં લાવી શકી નહીં. એમાંથી બેત્રણ જણને સહેજ ખ્યાલ આવતાં બીકનાં માર્યાં સંપતનું શરીર તેમણે અંદર કબાટમાં સંતાડી દીધું. બીજે દિવસે ફરી બધાં ભેગાં થયાં એટલે સંપતની વાત નીકળી. દેવીકાએ એને શોધવાં આખી સોસાયટી માથે લીધી હતી. એ ટોળીમાંથી મોટાભાગનાંને તો સંપત મરી ગયો તે વાતની સુધ નહોતી. જેમણે તેનું શરીર અંદર સંતાડેલું તેમણે ત્યાંથી બહાર કાઢ્યું. એ જોઈ બધાં જ ગભરાઈને ચૂપ થઈ ગયાં. આગલાં દિવસનો બધો જ નશો ઊતરી ગયો. ઘણું બધું અસ્પષ્ટરીતે યાદ આવવાં માંડ્યું. એટલે મકાનની પાછળનાં ભાગમાં જમીનમાં એક ઊંડાં ટાંકા જેવું હતું તેમાં તેમણે સંપતના શરીરને ફેંકી દીધું. જે તે બધાંએ પાછળથી સીમેન્ટ પૂરી બંધ કરી દીધેલું.\n\nઆ બાજુ સંપતને શોધતાં શોધતાં રોહિતને લઈને ત્યાં આવેલ દેવીકાએ આ નજરોનજર જોયું ને તે ચીસો પાડતી બેભાન બની ગઈ. રોહિત દિગ્મૂઢ બની ગયો. થોડીવારે દેવીકા ભાનમાં આવી પણ તેનું મગજ અસ્થિર બની ગયેલું અને એક દિવસ બસની અડફેટે આવતાં તે મૃત્યુ પામી. રોહિતને બધાંએ બીક બતાવી હતી કે તે પણ તેમાં સામેલ હતો એટલે તે પોલીસમાં ગયો નહીં. ધીરેધીરે જ્યારે તેને બધું સ્પષ્ટ થયું ત્યારે બહુ મોડું થઈ ચૂક્યું હતું. ગુનાની લાગણી તેનાં પર એવી છવાઈ ગઈ કે તેનું મગજ પણ અસ્થિર થઈ ગયું. તે ઘરબાર, નોકરી બધું જ ગુમાવી રસ્તે રઝળતો થઈ ગયો હતો. કોઈ આપે તો ખાય તો કોઈવાર દિવસો સુધી ભૂખ્યો તરસ્યો પોળ આગળ જ રખડ્યાં કરતો. \n\nએણે જે જે લોકો એ સંપત સાથે આ દુષ્કૃત્ય કર્યું હતું તેમનાં નામ આપ્યાં તો ખબર પડી કે તે દરેકનું તો ખૂન થઈ ચૂક્યું હતું. ખૂન થવાનું કારણ તો સમજાયું પણ કોણે કર્યું તે ગુત્થી હજુ વણઉકલેલી હતી. બધાંને લાગ્યું કે રોહિતે જ આ બધાં ખૂન કર્યાં છે. પણ તે પૂરવાર કરી શકાતું નહોતું. તેની પાસે ખૂન કરવાનું કારણ જરૂર હતું. પણ તેની વિરૂધ્ધ કોઈ પુરાવા નહોતાં. \n\nસમય જતાં પુરાવાના અભાવે કેસ વણઉકલ્યો જ બંધ થઈ ગયો. ને તેનાં મનમાં આજીવન પ્રશ્ન રહી ગયો. તેણે ટ્રેનમાં બેસી જતાં જોયેલ કોણ હતું ? અને બીજા દિવસે પોળની અમુક ખાસ જગ્યાની માહિતી આપનાર જે તેણે ટીવીમાં જોયું તે શું હતું ? એ એની સીક્સ્થ સેન્સે ઊભો કરેલો આભાસ હતો કે બીજું કશું ? \n\n",
      "duration": "12 mins",
      "category": "Horror"
    },
    {
      "title": "યોહાનનો કોળિયો",
      "story_name": "     વીસ બાય વીસનાં એ ઝૂંપડામાં ચાર બાય છનો એ પલંગ જીવલેણ સાબિત થયો. બહારથી મનમોહક લાગતું એ ઝૂંપડું સહુને આકર્ષિત કરતું. સહુ એકવાર ભીતર જવાનું નક્કી કર્યા વગર રહી જ ન શકતું.\n\n     બસ, એક માત્ર વિચાર મનમાં તથા મસ્તિષ્કમાં ઘુમરી લેતો -\n\n     એવું તે શું હશે એ ઝૂંપડામાં કે બહારથી ઢૂંકડું લાગે છે, ને જ્યારે એની નિકટ જવાનું ધારો કે તરત જ વિશાળકાય બની તમને એનામાં સમાવી લે છે !\n\n     \"નક્કી જઈને જોવું જ રહ્યું. હું તો ભઈ ચાલ્યો અંદરની સૃષ્ટિ જોવા, માણવા ને સમજી શકાય તો સમજવા પણ !\"\n\n     ધાર્યા કરતાં પણ ઘણું વિશાળ હતું એ ઝૂંપડું. \n\n     વાંસનો એ ખખડધજ દરવાજો કે જે પડું પડું થઈ રહ્યો હતો. હાથના ટેકે અટકી પડતો. એજ દરવાજો ભીતર જઈ ફાઈબરમાં તબદીલ થઈ ગયો ! \n\n     દરવાજામાંથી અંદર ડોકિયું કર્યું તો જાજરમાન હવેલી જેવો આભાસ થયો. અને હું ભીતર તરફ ખેંચાયો. લોહચુંબક જ જોઈ લ્યો !\n\n     ચારેક ડગલાં જ ચાલ્યો હોઈશ ત્યાં એક કાળી બિલાડી આડી ઉતરી. એની લાલ ચટક આંખો અને ભૂખરા રંગની પાંપણો ભય ઉત્પન્ન કરવામાં સહાયક બનતું હતું.\n\n     હું હજુ આગળ વધ્યો. બહારથી દેખાતો એ શ્વેત ચંદરવાથી ઢાંકેલો ખાટલો હજુ સુધી મને દેખાણો નહીં. અને એટલે જ મારી ઉત્સુકતા વધતી ગઈ. ઝૂંપડામાં ય બીજું ઝૂંપડું હતું. એની ભીતર જવામાં જોજનોની મજલ કાપતો હોઉં એવો ભાસ થયો.\n\n     હું ચાલ્યે જ જઈ રહ્યો હતો ત્યાં મને કોઈનો પાછળથી ધક્કો વાગ્યો. અને હું ગબડયો ઢોળાવવાળા રસ્તે. ગબડતો ગબડતો એકાદ કિલોમીટર નીચે તરફ કોઈ ખીણમાં આવી પડ્યો હોઉં એવું લાગ્યું.\n\n     બાજુમાંથી જ કોઈ ઝરણું વહી રહ્યું હોય એવો ધો ધો ધો ધોધનો અવાજ પણ કાનમાં વાગી રહ્યો હતો.\n\n     આસપાસ ધમધોકાર ધુમ્મસ છવાયેલું હતું. એક હાથને બીજો હાથ ન જડે એટલું ઘનઘોર અંધારું.\n\n     હું લડખડાતો ઊભો થવાની કોશિશ કરવા ગયો ત્યાં, ફરી કોઈ ભારીભરખમ વસ્તુથી અથડાયો. અને આ સમયની ટક્કરે મને અધમુઓ મારી નાંખ્યો.\n\n     કોણી છોલાઈ ગઈ, ઘૂંટણ ઘાયલ થયો અને નાક તો લગભગ ચગદાઈ જ ગયું. આટઆટલા અખતરા શાને કરી રહ્યો છું એ મને ખુદને જ ન સમજાયું.\n\n     પણ, હવે એટલું તો નક્કી થઈ જ ગયું કે,\n\n     યા હોમ કરીને પડો,\n\n     ફતેહ કે શિકસ્ત છે આગે.. !\n\n     'જેવી પડશે એવી દેવાશે' નું સૂત્ર ધ્યાનમાં રાખી એક આશાનું કિરણ સમ ઝીણું અજવાળું નજરમાં આવીને વસ્યું. એની ધારે ધારે આગળ ડગલાં માંડી રહ્યો હતો ત્યાં કોઈ લાકડાનાં થાંભલા જેવા ભાગ સાથે ફરી અથડાયો.\n\n     અથડાતો, કૂટાતો જ્યાં પહોંચ્યો એ શ્વેત ચંદરવો ઓઢેલો ઢોલિયો જ હતો. એની સોફ્ટનેસ પર હું વારી વારી ગયો. બંને હાથે એ મલમલનાં લૂગડાને સ્પર્શી એની સુંવાળપ મારામાં જીરવી રહ્યો હતો ત્યાં તો હું સરકયો અને ઘૂંટણિયે પડ્યો.\n\n     ઊભો થવા જાઉં ત્યાં તો હું ઓહિયા થઈ ગયો !\n\n     અને કોઈએ અધધધ પેટ ભરાયા બાદનો ઓડકાર ખાય એવો ઓડકાર મેં મારાં આ સગા કાને સાંભળ્યો.\n\n     હું તો જીવ્યા પહેલાં જ પતી ગ્યો જેવી લાગણી મનમાં જાગી.. અને ત્યાં તો આંખો ચોળી ચોળીને શૂળ ઊભું કરવાનું મન થાય એવી ઘટના સર્જાઈ.\n\n     ઉભડક બેસું ત્યાં કોઈએ મને પોતાનાં સુકોમળ હાથે ઊભો કરવાની કોશિશ કરી. અને એ સુકોમળ હાથ હૅરી પોટરનાં હતાં. આહ, કેટલી સુહાની એ ક્ષણ !\n\n     હૅરી પોટર અને મારી સામે ! મારો મદદગાર સ્વયં હૅરી પોટર નીકળ્યો. હું તો બેહોશ થતો થતો જ બચ્યો.\n\n     \"ક્રિશ્ના, રાઈટ.\"\n\n     \"વૉઉંવ, આઈ એમ સો ગ્લેડ ધેટ યુ નો મી વેરી વેલ !\"\n\n     \"ક્રિષ્ના, તું અમારી જાદુઈ દુનિયામાં ખૂબ જ પ્રખ્યાત વ્યક્તિમત્વ ધરાવનાર બૉય છું. એન્ડ આઈ એમ વેરી મચ ઈમ્પ્રેસ વિથ યુ.\"\n\n     અમારી વચ્ચેની વાતચીત દરમિયાન એટલું ક્લ્યુ મળ્યું કે કોઈ ગુપ્ત મિશન છે. અને એને અમારે બંનેવે ભેગા મળીને સોલ્વ કરવાનું છે.\n\n     હૅરી સાથે કામ કરવાનો ઉત્સાહ હૈયે સમાતો નહોતો. પણ, કાર્યદક્ષતા પણ દાખવવાની હતી. એટલે, ભાવનાઓને બાજુ પર રાખી મેં કોન્સ્ટ્રેટ કરવાનું નક્કી કર્યું.\n\n     હૅરીને જાણે કે ઘુવડની આંખો મળી હોય એમ એ અંધારામાં ય સ્પષ્ટ જોઈ શકતો હતો.\n\n     હું એના દ્વારા દોરાઈ રહ્યો હતો. અમે એક ઘૂઘવતા સમુદ્ર કિનારે આવી પહોંચ્યા ત્યારે એક સમુદ્રી મોંસ્ટર જેવું વિશાળકાય પ્રાણી અમારી સામેથી આવીને યકાયક પાણીમાં અદૃશ્ય થઈ ગયું.\n\n     હૅરીનાં રિસ્ટ વૉચમાં એક મેસેજ આવ્યો -\n\n     પ્રિન્સ ઝોરોથનની ફિયાન્સે એલિના કિડનેપ થયેલી છે. અને એને આવતીકાલની સવારે સૂર્યનું પ્રથમ કિરણ ધરતી પર પડે ત્યાં સુધીમાં શોધીને લાવવાનું કામ હૅરીને સોંપવામાં આવ્યું છે તે પણ એક શરત સાથે કે, હૅરીએ એ કામ એકલા નથી કરવાનું. એણે ઇન્ડિયન સુપર હીરો ક્રિષ્ના સાથે મળીને આ કામ પૂરું પાડવાનું રહેશે.\n\n     રિસ્ટ વોચ પર આટલો મોટો મેસેજ મેં પહેલીવાર વાંચ્યો હતો.\n\n     ક્લ્યુ રૂપે સમુદ્રી મોંસ્ટરનો ફોટો મોકલ્યો હતો.\n\n     ફોટો ડાઉનલોડ થવામાં વાર લાગી રહી હતી. અને પેલો સમુદ્રી મોંસ્ટર વારે ઘડીએ પોતાની ઝલક બતાવી સમુદ્રનાં મોજાઓનાં ઉછાળા એટલા ઊંચા ફેંકતો હતો કે જાણે એ પોતાનો આક્રોશ બહાર કાઢી રહ્યો હોય !\n\n     હૅરી યકાયક હવામાં પોતાનો ડાબો હાથ અંગ્રેજી 8 નાં આકારમાં આઠ વાર ઘુમાવ્યો અને એટલીવારમાં તો એક મલ્ટી ટાસ્ક પૂરું પાડતું એક વાહન અમારી સામે હાજર થઈ ગયું.\n\n     હૅરીએ એની કમાન સંભાળી લીધી અને મને એનું હેન્ડલ નેવિગેટ કરવાનું કામ સોંપ્યું.\n\n     અમે બન્ને એ વાહન પર સવાર થઈ ગયાં. એની સાથે એ જાદુઈ વાહન અમને લઈને સમુદ્રી તટ પરથી ભીતર પાણીમાં લઈ ગયું. પાણીમાં હોવા બાદ પણ અમે ભીંજાઈ નહોતા રહ્યાં. તડકામાં સુકવેલા કોરાં કપડાં જેવા જ અમે ફફડી રહ્યા હતાં.\n\n     ખૂબ દૂર સુધી પ્રવાસ કર્યા નાદ અમે એક આઇસ ફેકટરી પાસે આવ્યાં. એ ફેકટરીમાંથી કોઈ અજીબ જ ધુમાડો નીકળી રહ્યો હતો. જેનાંથી ગૂંગળામણ થતી હોય એવું અનુમાન લગાવી શકાયું. પાણીની ભીતરના બીજા જીવજંતુઓ એ ધુમાડાથી ખુદને બચાવવાના પ્રયાસ કરવા કાજે આમથીતેમ ભાગાદોડી કરી રહ્યા હતાં.\n\n     જ્યારે હૅરીનાં રિસ્ટ પર એક બટન પ્રેસ કરવાથી અમારી ચારેકોર એક ફાઈબરનું લેયર બાઝી ગયું અને જેમાંથી અમે આરપાર જોઈ શકતાં તેમજ એ ધુમાડો અમને સ્પર્શી નહોતો રહ્યો.\n\n     આસપાસની દુનિયા જાદુ નગરી જેવી લાગી રહી હતી. બધું ઓટોમેટિક થઈ રહ્યું હતું.\n\n     એક સ્થળે હૅરી કૂદકો મારીને ઉતર્યો અને મને આગળ જઈ દીવાલ ચઢવાનું અને ત્યાંથી અંદર જઈ એલિનાને શોધવાનું કામ આપ્યું.\n\n     હું હજુ આગળ ગયો. ત્યાં એક બહુ જ ઊંચી ગગનચુંબી જેવી દીવાલ આવી. મારે એને સ્પાઈડર મેનની જેમ ઝપાર્ટ ચઢવાનું હતું.\n\n     મેં હૅરીનાં કહ્યા મુજબ એને અનુસર્યું. ઊંચી દીવાલ પર ચપટી વગાડતામાં જ પહોંચી ગયો. ઉપર જઈને જે જોયું એ એનાથી ય ભયાનક હતું.\n\n     ત્યાં એક ને બદલે એક જેવા દેખાતાં દસેક મોંસ્ટર્સ હતાં. બધાં એક એકથી ચઢિયાતા. એથી વિશેષ તેઓ એકબીજામાં જલેબીની જેમ ગૂંચવાયેલા હતાં. કોઈ એકનો છેડો બીજામાં ગૂંથાયેલો હતો. અને મારે એને છૂટો પાડવાનો હતો.\n\n     મેં પળવાર માટે આંખો બંધ કરી. મહાભારતનાં ચક્રવ્યૂહને યાદ કરવાનો પ્રયાસ કર્યો. અને મને રસ્તો જેમ જેમ જડતો ગયો હું વિશાળકાયમાંથી સૂક્ષ્મ અણુમાં તબદીલ થઈ ગયો.\n\n     અને, એક પછી એક એમ દરેક ક્ષેત્રને પાર કરતો એની વચક્સહે આવતાં કાંચનાં, સ્ફટિકનાં તથા બરફનાં પાતળા કર્ટન્સને કુંફુ કરાટેની કિક મારીને તોડતો ગયો.\n\n     અંતે, આખરી પડાવ પર પહોંચ્યો કે ત્યાં હૅરી આવી ગયો. હૅરીએ પોતાનાં આંગળાઓમાંથી સ્પાઈડર જેવાં તાર કાઢ્યાં અને એની વક માયાજાળ ગુંથી. એનો એક છેડો મારી પીઠ પર ચોંટાડી, બીજો છેડો પોતાની પીઠ ફરતે વીંટાળી એ ઊંડો શ્વાસ લઈ ડૂબકી લગાવી પાણીમાં અંદર ગયો.\n\n     હું બહાર જ ઊભો રહી આસપાસનાં તાંતણાંઓને ખુદમાં સમેટવા લાગ્યો. કે જેથી કરીને હૅરી એલિનાને લઈને જ્યારે બહાર આવે ત્યારે અમે ત્રણેવ આ ચક્રવ્યૂહમાંથી સહી સલામત રીતે બહાર આવી શકીએ.\n\n     થોડીવાર થઈ પણ હૅરી તરફથી કોઈ સંદેશો ન મળતાં, મેં મારી પીઠ પર ચોંટાડેલો કરોળિયાનાં જાળાંનો છેડો હૅરીની જેમ મારી ફરતે વીંટાળ્યો. અને હૅરીની જેમ જ નીચે તરફ ભૂસકો મારી ગયો.\n\n     નીચે એકદમ ઊંડાણમાં એલિના કેદ થયેલી હતી. યોહાન નામનો એ સમુદ્રી મોંસ્ટર એલિનાને કોતરી કોતરીને ખાવા માટે પોતાનાં આઠેય હાથ - પગનાં તીક્ષ્ણ નખોની ધારને તેજ તર્રાર બનાવી રહ્યો હતો. \n\n     અને, એમાંની એક ધારને પોલિશ કરવા જતામાં હૅરીની આંગળીનો સ્પર્શ થઈ જતાં એ તૂટી ગયો અને એટલે એણે હૅરીને કેદ કરવાનો પ્રયાસ કર્યો પણ પહેલીવરમાં એ નિષ્ફળ ગયો. પોતાની નિષ્ફળતાથી ઉશ્કેરાઈને એણે ફરી ફરી એમ ઘણાં પ્રયત્નો કર્યાં, પણ તોય સફળતા ન મળી એટલે એણે એલિનાને તકલીફ આપવાનું શરૂ કર્યું.\n\n     એલિનાની ચીસો સાંભળી હૅરી એની તરફ આગળ વધ્યો ને એ પોતેજ ફ્રીઝ થઈ ગયો.\n\n     ઘણીવાર થઈ ગઈ અને હૅરી ઉપર પાછો ન ફર્યો એટલે ક્રિષ્ના જરૂરથી એની મદદે આવશે જ. એ વિશ્વાસને આધારે જ હૅરી સમુદ્રી મોંસ્ટર યોહાનની કેદમાં એમજ ફ્રીઝ થયેલો રહ્યો.\n\n     એક તરફ એલિના યોહાનના ઓક્ટોપસનાં હાર્ટમાં સિલ્ડ હતી, એની સામેની તરફ હૅરી ફ્રીઝ થયેલો હતો. અને એ બંનેની વચ્ચોવચ્ચ યોહાન સમુદ્રી મોંસ્ટર કુંડળી જમાવી બેઠો હતો.\n\n     બધો દારોમદાર મારાં એક્શન પર હતો. મારે જ હવે એવું કંઈક કરવાનું હતું કે એક જ ઘાએ ત્રણ કટકા આસાનીથી થઈ જાય અને અમે ત્રણેય આ સમુદ્રી જગતમાંથી કાયમ માટે આઝાદ થઈ જઈએ.\n\n     મેં ફરી એકવાર મારી આંખો બંધ કરી. અને, કિક બોક્સિંગની ટેક્નિક યાદ કરી કે જેમાં એરોપ્લેન કિક વિશે શીખવવામાં આવ્યું હતું.\n\n     હૅરીને મારું આંખ બંધ કરી વિચારવું અજુગતું લાગતું. પણ, હમણાં મારાં સિવાય બીજો કોઈ મદદગાર પણ આસપાસ નહોતો કે જે એમની મદદે આવી શકે. અને એવી ડિસ્કશન કરવા જેવી ઘડી પણ નહોતી.\n\n     યોહાને એલિના તરફ આગળ વધવા માટે એનાં આઠેય પંજાઓ લાંબા કર્યા.\n\n     બસ, એજ અંદાજ મારો ખોટો ઠર્યો અને મેં તરાપ મારવા માટે હાથ ઉગામ્યો અને એનાં આઠમાંના એક પંજાએ મારુ હથિયાર બુઠ્ઠુ કરી નાખ્યું.\n\n     મારે બીજો અને આખરી પ્રયાસ કરવાનો શેષ રહેતો હતો. એ પછી તો કાં તો એ નહીં કાં તો હું નહીં...\n\n     આખરી દાવ ખેલવા માટે મેં એરોપ્લેન કિક માટે પોતાનાં શરીરને 360° એ ધનુષ બાણનાં શેપમાં ઢાળીને કૂદકો માર્યો \n\n     કે હૅરી એનાં સકંજામાંથી આબાદ બચ્યો. એલિનાની ફરતે રહેલા ઓક્ટોપસનાં હાર્ટને સિંહનાં નકલી પંજાથી ચાર પાંચ ઘાવ કર્યા કે એલિના એમાંથી છટકી શકી. અને અંતે, હવે, યોહાન નામક સમુદ્રી મોંસ્ટરને પૂરવાનો હતો.\n\n     એટલે,\n\n     હૅરીએ પોતાનો જાદુ વાપર્યો અને યોહાનને પોતાની જાદુઈ છડીમાં મર્ક્યુરી જેવું લિકવિડ બનાવી કેદ કરી દીધો.\n\n     અમે ત્રણેવ આઝાદ થઈ ગયાં કે હૅરીએ પોતાનું જાદુઈ શસ્ત્ર હથેળી પર લાવ્યું અને આપમેળે એ પુષ્પક વિમાનમાં પલટાઈ ગયું.\n\n     એ વિમાનમાં બેસી અમે ત્રણેવ પ્રિન્સ ઝોરોથન પાસે બીજા દિવસની પરોઢ પહેલા પહોંચી ગયાં.\n\n     સૂર્યનું પહેલું કિરણ પૃથ્વી પર પડે એ પહેલાં એલિના એમની સામે હાજરાજુર હોવી જોઈએ... એ વચન હૅરીએ પાળી બતાવ્યું.\n\n     અને,\n\n     અમને પ્રિન્સની આવભગતનો શાનદાર મોકો મળ્યો. ",
      "duration": "7 mins",
      "category": "Horror"
    },
    {
      "title": "જ્યારે વેકેશન વેરી બને!",
      "story_name": "‘ડેડી, હજું મમ્મી કેમ પાછી નથી આવી? ચાર વર્ષની મીતાએ મુકેશને સવાલ કર્યો..એજ સવાલ નો એક વર્ષથી એકજ જવાબ આપી મુકેશ પણ હવે મુંઝવણમાં મુકાઈ ગયો છે. ચાર વર્ષની બાળકીને સાચી હકીકત કહેવાથી એની પર સાયકૉલોજીકલ કઈ અસર પડશે અને એના શું રિયેકશન આવશે તેની ધારણા કરવી મુશ્કેલ છે. મમ્મીની સત્ય\n\nહકિકત આ બાળકી સાંભળી શકશે ખરી? તેના માટે મુકેશે તેના મિત્ર સાયકો.ડોકટર અમિતની સલાહ લીધી..અમિતે કહ્યું.” મુકેશ, અહીં અમેરિકામાં તો બાળકોને પેરન્ટસ સાચી હકીકત કહી દેતા હોય છે’. મુકેશને એ વાત હજું ગળે ઉતરતી નથી.\n\n‘મુકેશ, તું બધું એકલા હાથે કામ ન કર, હું તને મીતા સુઈ જાય પછી હેલ્પ કરાવું છું.’ મેં મારી પત્નિ રચનાને કહ્યું..’ના હની, Thank you, I want you to take care of our baby boy!(આભાર,બસ, તું આપણાં આવનાર રાજકુમારની સંભાળ રાખ) રચનાને ત્રણ મહિના થયાં છે અને ડૉકટરે ટેસ્ટબાદ સારા સમાચાર આપ્યા કે રચનાને આ વખતે બાબો છે. હું રચનાને કશું પણ ભારે કામ કરવા દેતો નહોંતો. મેં વેકેશનમાં કોલોરોડો સ્ટેટની મુલાકત લેવાનું કહ્યું તો ડોકટર સ્મિથે કહ્યું કે હજું ત્રણજ મહિના થયાં છે અને રચનાની તબિયત પણ સારી છે તો તમે વેકેશનમાં જઈ શકો છો. મેં આગલી રાતે બધો સામાન અને જરૂરિયાત વસ્તું કારમાં પેક કરી દીધી હતી. રચના, મેં સવારે ચાર વાગ્યાનો આલાર્મ મુકી દીધો છે અને મારો પ્લાન સવારે છ વાગે નિકળી એરપોર્ટ પર પહોંચી જવાનું અને એરપોર્ટ પર કાર પાર્ક કરી ૮ વાગ્યાનુ પ્લેન લેવાનું છે. ‘ઑ.કે હની, હવે આપણે સુઈ જઈએ. રાત્રીના દસ વાગ્યા છે અને વહેલા ઊઠવાનું છે. ડેનવર પહોંચી હોટલમાં એક-બે કલાક આપણે આરામ કરીશું’..’યસ હની, એ મારા પ્લાનમાંજ છે.’ ‘મુકેશ, મને ખબર છે તારો પ્લાન, વેલ-પ્લાન હોય છે છતાં હું તને વારંવાર ટોક્યા કરું છું.’ ‘માય ડાર્લિંગ આને ટોકવાનું ન કહેવાય. મારી કોઈ ભુલ થઈ ગઈ હોય કે કઈ રહી ગયું હોય તો તું મને બધું યાદ કરાવે તો મને ગમે છે.’\n\nડેનવર પહોંચ્યા પછી અમારા પ્લાન મુજબ અમોએ રેન્ટલ કાર કરી લીધી અને હોલીડે-ઈનમાં પહોંચી સૌએ આરામ કર્યો. એકાદ-વીક ડેનવર રહી, સ્કી-માઉન્ટેઈન એરિયામાં રિસોર્ટમાં એકાદ દિવસ રહેવાનું ઉપરાંત ફેમસ માઉન્ટેઈન ટ્રેઈન રાઈડ વગેરે કવર કરવાનું હતું. તેમજ ત્યાંના Aspen Highlands(એસ્પેન હાઈ-લેન્ડ્સ)માં માઉન્ટેઈન સ્કી-એરિયામાં ઘણું જોવાનું હતું. રચનાની તબિયતે ઘણોજ સાથ દીધો..મીતા તો પર્વત વિસ્તારમાં સ્નો જોઈને ખુશ થઈ ગઈ. રિસોર્ટ એરિયામાં બસ સ્નો-બોલ, શાન્તા-ક્લોઝ બનાવવામાં મને બીઝી કરી દીધો.\n\nએપ્રિલ માસ ચાલતો હતો છતાં એસ્પેન એરિયામાં રાતના સમયે હેવી જેકેટની જરૂર પડતી. બીજે દિવસે માઉન્ટેઈન તરફ સ્કી એરિયા તરફ જવા અમો સૌ હેવી જેકેટ અને જરૂરી નાસ્તો, પાણીની બોટલ રેન્ટલ કારમાં પેક કરી દીધું. સ્ટેટ હાઈવે ૮૨, લોકલ હાઈવે ૧૫ ઉપર સ્નો પડવાની શરૂઆત થઈ ગઈ હતી. લોકલ રેડિયામાં સાંભળવા મળ્યું કે આજે ત્રણ થી ચાર ઈન્ચ સ્નો પડે એવી શક્યતા છે.અમારી રેન્ટલ કાર કેમરી બ્રાન્ડ ન્યુ હતી તેથી કોઈ ચિંતા નહોતી. ‘મુકેશ, સ્નો જોવાની મજા આવે છે પરંતુ તને સ્નોમાં ચલાવવાની બહું પ્રેકટીસ નથી તો સાવચેત રહેજે.’ ‘ઓકે હની..માઉન્ટેન-એરિયામાં સ્નો પડતો હતો તેથી હાઈવે પર કાર બહું જ ઓછી દેખાતી હતી. મીતા તો અવાર-નવાર વિન્ડો રોલ કરી સ્નો હાથમાં લેવાની મજા માણી રહી હતી..સ્નોની ગતી વધતી જતી હતી. રસ્તામાં મેક-ડોનાલ્ડમાં બપોરે લન્ચ લીધું અને બે વાગે નક્કી કર્યું કે આપણે પાછા ફરીએ..સ્નો વધી રહ્યો હતો અને અમારા માટે આ રસ્તાઓ અને એરિયા અજાણ્યા હતાં. મેપ પ્રમાણે ૧૫૦ માઈલ પાછા જવાનું હતું. હાઈવે પર સ્નો-વ્હીકલ ફરતાં હતાં અને હાઈવે સાફ કરી રહ્યાં હતાં પરંતું સ્નોની ગતી ભારે હતી. વીઝીબિલીટી માત્ર ત્રણથી ચાર ફૂટની જ હતી. ‘મુકેશ..બી-કેરફૂલ! હાઈવે પર માત્ર બેથી ત્રણ કાર માંડ જોવા મળતી હતી એ પણ બંધ થઈ ગઈ! હજું ૧૦૦ માઈલ બાકી હતાં, હેવી સ્નોમાં મેં ક્યારે બીજા નાના હાઈવેની એકઝીટ લઈ લીધી તેની ખબર પણ ના પડી. ત્યાં તો કોઈ કાર પણ નહોતી. વેરાન વગડો! આગળ વધ્યો તો ત્યાં રસ્તો બંધ થતો હતો..સ્નોના ઢગલા ચારે તરફ જે સ્નો ફોરકાસ્ટ હતું તેના કરતાં વધારે સ્નો પડી ગયો હતો અને હજું હેવી પડી રહ્યો હતો. અમો ગભરાઈ ગયાં શું કરવું . આજુ બાજું કોઈ હેલ્પ કરવા વાળું નહોતું.\n\n‘મુકેશ, સેલ-ફોન પરથી ૯૧૧ ફોન કર તો કોઈ હેલ્પમાં આવી શકે.’ ‘હા.ગુડ-આઈડિયા! ઓહ! માય ગૉડ! સેલ-ફોન ક્યાં છે? કારમાં બધે જોયું કઈ સેલ-ફોન ના-મળ્યો..મને લાગે છે કે હોટેલમાં મેં ચાર્જમાં મુક્યો હતો અને લેવાનું જ ભુલી ગયો છું. સાંજના ૭ વાગી ગયાં હતાં. રસ્તા પર પાછા જવા નજર કરી તો રસ્તાપર ત્રણથી ચાર ફૂટના સ્નોના ઢગલા! અજાણી વેરાન જગ્યા! કારમાં ગેસ-ગેઈજ પર નજર કરી તો અડધાથી ઓછો ગેસ હતો! સ્નો હેવી ફૂંકાય રહ્યો હતો. ‘હની! કારમાં થોડી ચીપ્સ અને કુકી છે, એકાદ બોટલ વૉટર. મને તો બરાબરની ભુખ લાગી છે. રચના,આવા ભયાનક વેધરની આપણે કલ્પના પણ નહોતી કરી. ચારે બાજું નજર કરી પણ કઈ આજું બાજું ઘર કે ગેસ-સ્ટેશન પણ જોવા મળે નહી! મે કાર રિવર્સ કરવાની કોશિષ કરી કે પા્છો જે રસ્તે આવ્યો તે રસ્તે જાઉ! કાર સ્નોમાં બરાબરની ફસાઈ ગઈ હતી. ઘણી કોશિષ કરી પણ સ્નોમાંથી બહાર ના નિકળી. કારનું હીટર ચાલુ હતું જેથી ઠંડી થી થોડી રાહ્ત મળી તેમજ હેવી જેકેટ સાથે બ્લેન્કેટ હતો તે ઓઢી લીધો. ‘રચના, મને લાગે છે કે હું ચાલીને આજું-બાજું જોઉં કે કોઈ મદદ મળે. આજુબાજુ કોઈ ઘર હોય!’ ‘આવા વેરાન વગડામાં કોણ હોય? અંધારું થતું જાય છે અને સ્નો વધતો જાય છે, મુકેશ, મને તો બીક લાગે છે કે કોઈ વાયલ્ડ બેર(જંગલી રીછ)ની! હની, તું ક્યાંય જતો નહી!\n\nમીતા, નેપ લઈ ઉઠી અને બોલી ડેડી. 'આપણે કયાં છીએ? ઘરે આવી ગયાં? મને ભુખ લાગી છે.’ રચનાએ ચીપ્સ અને કુકી જે હતું તે આપ્યા. પોતાને પણ ભુખ લાગી હતી પણ શું કરે? પોતાનાં સંતાનની સંભાળમાં મા પોતાનું સઘળું દુંખ ભુલી જાય છે. મીતાનુ પેટ ભરાઈ એટલું માંડ હતું. ’રચના, મને માફ કરજે આપણે ફસાઈ પડ્યા છીએ.’ ‘મુકેશ એમાં તારો ક્યાં દોષ છે? This is nothing but our bad luck!(આ નસીબના દોષ સિવાય કશું નથી). કહેવાય છે કે પ્રેગનન્સીની ભુખ ઉંચા આકાશને પણ કરડી ખાય છે! રચના તમે બન્ને કાર લોક કરીને બેસો હું નજીકમાં વૉક કરી આવું છું. જોઉ કે કોઈ ગેસ-સ્ટેશન નજીકમાં હોય? મુકેશ, મને કશું આસપાસ સ્નો સિવાય દેખાતું નથી. એકબાજું બીક અને બીજી બાજુ કડકડતી ભુખ! રચના, ચિંતા ના કર મને કોશિષ તો કરવા દે!’ ‘ઑકે હની.પણ બહું દૂર ના જતો! આ ફ્લેશ-લાઈટ લેતો જા!’ ‘ઓકે હની..રસ્તા પર ત્રણ-ત્રણ ફૂટના સ્નો પડેલો હતો રાત્રીના ૯ વાગી ગયાં હતાં.. મને આવા હેવી સ્નોમાં ચાલવાની કદી પણ પ્રેકટીસ નહી. સ્નો શુઝ નહોતા એટલે માંડ, માંડ ચાલી શકતો હતો. દૂર એક નાની લાઈટ જોઈ. ઘર હશે. તે તરફ ચાલ્યો. હેવી સ્નો ખુંદતા ખુંદતા ત્યાં પહોંચતા એક કલાક જેવું થઈ ગયું, ઘર નહી પણ નાની એવી એક બેડરૂમની કેબીન હતી. ડોર ખખડાવ્યું. ‘who is there?’ ‘sir, I need some help'(કોણ છે..સર, મારે મદદની જરૂર છે)એક મોટી ઉંમરનો વ્યક્તિએ દરવાજો ખોલ્યો! ઉંચો પડછંદ અને હાથમાં ગન હતી.ઘડીભર તો હું ગભરાઈ ગયો..મેં કહ્યું અમો રસ્તો ભુલી ગયાં છીએ અને મારી કાર સ્નોમાં ફસાઈ ગઈ છે. મારી બે વર્ષની બેબી અને મારી પ્રેગનન્ટ વાઈફ કારમાં છે. મને મદદ કરશો?\n\nતેનું નામ તેણે માઈકલ કહ્યું અને તે રિટાયર્ડ પોલીસ ઓફીસર હતો. મને કહ્યું મને માફ કરજો આવા સ્ટોર્મી વેધર અને વેરાન જગ્યામાં બહુંજ કેરફૂલ રહેવું પડે! મને અંદર બોલાવ્યો. હકીકત જાણી. હજું હેવી સ્નોની આગાહી છે. બધા રસ્તાઓ બંધ છે. માઈકલે હાઈવે ડિપાર્ટમેન્ટને ફોન કર્યો પણ લાઈન બીઝી હતી.૧૦ મિનિટ સુધી ફોન કરવાની કોશિષ કરી પણ કોઈ સફ્ળતા ના મળી.\n\nતમારી કાર ક્યાં છે તેનો તમને ખ્યાલ છે? રસ્તાનું નામ? તમે જે રસ્તે આવ્યા છો તે રસ્તા પર પણ અત્યારે ચાર-ચાર ફૂટ સ્નોના ઢગલા થઈ ગયાં છે. મારી પાસે પણ સ્નો-વ્હીકલ નથી. તમારી વાઈફને કીધું છે ને કે કાર લોક રાખે? રાત્રે વાઈલ્ડ-બેર(જંગલી રીંછ) ખાવા માટે આજુ-બાજું ફરતા હોય છે. તેમજ કાર-હીટર ચાલું હશે તો કોઈ વાંધો નહી આવે. મારી ચિંતા વધી. મેં કીધું કે હું પાછો જાઉ? ‘રાત્રીનો અંધકાર અને તોફાની સ્નોમાં તમને રસ્તો મળવો મુશ્કેલ છે.ઉપરવાળા પર ભરોસો રાખો! સવાર સુધી રાહ જુઓ તો આપણને કોઈ મદદ મળી રહે. તમે ફાયર-પ્લેસ પાસે હું સ્લિપીંગબેગ આપું છું ત્યાં સુઈ જાવ!’ મને સુતા પહેલાં સુપ-કુકી અને ચીપ્સ આપ્યા. મારી ભુખ પણ મરી ગઈ હતી. મોઢામાં જરા પણ ઉતરે નહી..બિચારી રચના ભુખથી તડપી રહી છે અને હું અહી…આગળ કશું ખાઈ ના શક્યો. માઈકલ ગુડ-નાઈટ કહી એના નાનારૂમમાં સુઈ ગયો.\n\nથોડી થોડી વારે હું બહાર જોઉ કે સ્નો બંધ પડ્યો! કહેવાય છે કે સમયને જતાં વાર નથી લાગતી, ઝડપથી સાપની જેમ સરકી જાય છે! મને તો અહી લાગ્યું કે સમય થંભી ગયો છે. થોડી થોડી વારે ઘડીયાળ તરફ નજર કરું, કલાકનો, મિનિટ અને સેકન્ડના કાંટા જાણે હલતાજ નહોંતા. મીતા અને રચના સલામત હશેને? કોઈ વાઈલ્ડ-બેર(જંગલી રીંછ) તો ત્યાં નહી આવ્યો હોયને? કારનો ગેસ ઓછો હતો તો ખલાસ નહી થઈ ગયો હોયને! કાર ગેસને લીધે બંધ થઈ જશે તો કાર-હિટર પણ બંધ થઈ જશે તો આવા ફ્રીઝીંગ-કોલ્ડમાં મીતા અને રચનાનું શુ થશે? આવા સમયે આવતા નરસા વિચારોએ મારા મનને જીવતા નર્ક બનાવી દીધું. માંડ માંડ સવારના પાંચ વાગ્યા. હું ધીરે રહી પોર્ટેબલ બાથરૂમમાં ગયો અને ત્યાં માઈકલ પણ જાગી ગયો. તેણે તુરંત હાઈવે-ડિપાર્ટમેન્ટને ફોન કર્યો તેઓને મારી સંપૂર્ણ પરિસ્થિતીની વાત કરી. મને કહ્યુઃ\n\n‘સ્નો-મુવીંગ વ્હીકલ સાથે એમ્બ્યુલન્સ-ફાયર બ્રિગેડ હાઈવે ડિપાર્ટમેન્ટ આ બાજું મોકલી રહ્યાં છે અને ટૂંક સમયમાં એ લોકો અહી આવી પહોંચશે. તમો જરી પણ ચીંતા ન કરો, સૌ સારાવાના થઈ જશે.’ મેં માઈકલનો આભાર વ્યક્ત કર્યો તેણે કહ્યું કે રાત્રીના બે વાગ્યા પછી સ્નો પણ બંધ થઈ ગયો છે અને હાઈવે-ડિપાર્ટમેન્ટ બધા હાઈવે પર સ્નો દૂર કરવા કામે લાગી ગયાં છે. હું ધારું છું કે તમારી કાર અહીંથી એકાદ માઈલજ દૂર હશે.પણ હેવી સ્નોના ઢગલાને લીધે ત્યાંનો રસ્તો શોધવો મુશ્કેલ છે.\n\nઅડધી કલાકમાંજ સ્નો મુવીંગ વ્હિકલ પાછળ એમ્બુલન્સ, ફાયર-બ્રીગેડ અને પોલીસ કાર આવી ગયાં. તેમણે હેલિકૉપ્ટરને પણ જાણ કરી દીધી હતી..હેલિકોપ્ટરે કાર-ફાયન્ડરની મદદથી કાર ક્યાં છે તે શોધી અને ત્યાં સ્નો-મુવીંગ વ્હિકલ, સાથે સૌ પહોંચી ગયાં. મારી સાથે માઈકલ પણ હતો. કારનું એન્જિન ગેસ ખલાસ થઈ જવાથી કાર બંધ પડી ગઈ હતી. ડૉર બંધ હતાં, મેં ઈશ્વરનો આભાર માન્યો કે અંદર મીતા અને રચના સલામત છે.\n\nડૉર ફ્રીઝ થઈ ગયો હતો. ફાયરબ્રિગેડના માણસોએ એન્ટીફ્રીઝ સ્પ્રે ઉપયોગ કરી દરવાજો ખોલ્યો. તો મારી માન્યતા ખોટી પડી. કારની અંદર માત્ર મીતા બે-ભાન અવસ્થામાં પડી હતી. તેણી પર બે હેવી જેકેટ અને ધાબળો ઓઢાડેલ હતાં. ઉપર હેલિકૉપ્ટર ફરતું હતું પાર્ક કરવાની જગ્યા નહોંતી. રેડિયો દ્વારા હોલિકૉપ્ટર પરથી દોરડા દ્વારા એનો માણસ નીચે આવે તે પહેલાંજ એમ્બ્યુલન્સના પેરામેડિકના માણસોએ મીતાને સી.પી.આર.આપ્યો. કારમાં હીટર ના ચાલવાથી ફ્રીઝીંગ ટેમ્પરેચરને લીધે બેભાન થઈ ગયેલી. મીતા ભાનમાં આવી અને એ સાથેજ હેલિકૉપ્ટરમાં તેને લઈ જવામાં આવી.” રચનાનું શું થયું હશે?’ મારી ચિંતા વધી. પોલીસે તપાસ આદરી.અનુમાન કર્યું કે પ્રેગનન્સીને લીધે સ્ત્રીને બાથરૂમ વધારે જવું પડે. તેણી સ્નો બંધ થઈ ગયાં બાદ બહાર બાથરૂમ જવાં નીકળી હોય. શક્ય છે કે વાયલ્ડ બેર(જંગલી રીંછ) ત્યાં આવી ગયું હોય. હું આ વાતથી એકદમ ગભરાઈ ગયો. અડધા માઈલના એરિયામાં તેઓ સ્નો-મુવર સાથે રચનાને શોધી રહ્યાં હતાં. બે કલાક બાદ જે સમાચાર આવ્યા તે સમાચારે મને હલબલાવી નાંખ્યો…મારાથી ચીસ પડાઈ ગઈ..”રચના”..રચના જંગલી રીંછનો ભોગ બની ચુકી હતી..તેણીનું ગળું ફાડી ખાધું હતું.’ મારી વહાલી પત્નિ સાથે આ સંસારમાં આવનાર દીકરો” ડેડી” કહે એ પહેલાંજ કાળનો કોળીયો બની ગયો.’\n\nમારી વહાલી દીકરી મીતાને આ ભયાનક વાત કેમ કહી શકું? કે તારી મમ્મી જંગલી રીંછનો શિકાર બની ચુકી છે. મીતાની રોજ એકની એક વાત, રોજ મારો એકનો એક જવાબ, ક્યાં સુધી હું જુઠનો સહારો લેતો રહીશ? અને મારી ભોળી દીકરીને બનાવતો રહીશ. ચાર વર્ષની મીતા તેણીની ઉંમર કરતાં વધારે સ્માર્ટ હતી. ટીવી પર કાર્ટુન “લાયન કીંગ” મુવી જોયાં બાદ હંમેશા સવાલ કર્યા કરતી. લાયન્સ-કીંગ કેમ મરી ગયો? એ હવે પાછો નહીં આવે ડેડી? મારામાં રહેલી શક્તિ એક વખત ભેગી કરી મીતાને કહ્યું.’મીતા બેટી..જે મરીને ભગવાન પાસે જાય એ કદી પાછા ના આવે.’ ‘ડેડી…મમ્મી પણ મ…રી…આગળ બોલે તે પહેલાંજ મે તેણીના મો પર હાથ રાખી ખોળામાં લઈ લીધી.’બેટી..હવે તો હું જ તારી મમ્મી..હું જ તારો ડેડી..હું અને તું..એજ આપણી દુનિયા.' મીતાની આંખ મારા પર અચરજતાથી સતત જોતી રહી! તેણીની આંખોમાં સેંકડો સવાલ હતાં!",
      "duration": "9 mins",
      "category": "Horror"
    },
    {
      "title": "ઓછાયો… ઍક ભયાનક સત્યકથા",
      "story_name": "એંબેસેડર કારમા ધીરા અવાજથી રફીસાહેબનુ ગીત વાગતુ હતુ. સાઈઠ થી સિત્તેરની સ્પીડમા કાર ચિંચવડ નામક સ્થળ પરથી પસાર થઈ રહી હતી. કારમા મારવાડી શેઠ તેના પત્ની, યુવાન દિકરો અને દિકરી પોતાના પરિવાર વિષે ચર્ચા કરી રહ્યા હતા. દિકરો યુવાન હોઈ ડ્રાઈવર અવિનાશ સાથે બેઠો હતો. અવિનાશ જાતનો મરાઠી ઉમર બાવીસવર્ષ ઉંચો, સિંગલ બોડી, અને મર્દાનગી જાણે ચહેરા પર વસી હોય તેઓ આભાસ થતો હતો. નજર મીટ માંડ્યા વગર આવનારી મુસીબત માટે જાણે તૈયારી કરી રહ્યો હોય તેમ જણાતુ હતુ.  \n\nસાંજના સાડા પાંચના સમય દરમિયાન કાર ખુલ્લા ખેતરોમાથી પસાર થઈ ત્યા તો અચાનક ધડાકા જેવો અવાજ આવ્યો. અવિનાશે કાર કંટ્રોલમા કરી. જણાતુ હતુ કે કાર પાછળના ભાગે નમી ગઈ હતી. કારનુ વ્હિલ નીકળી ગયુ અને ટાયર ગગડીને પચાસ ફુટ દૂર આવેલા એક વડના ઝાડ નીચે પડ્યુ. મારવાડી શેઠનુ ફેમિલી નીચે ઉતરી કારનુ નિરીક્ષણ કરવા લાગ્યુ. અવિનાશે કારને ચેક કરી પરંતુ આ કામ કદાચ તેનાથી નહી થાય તેવુ શેઠને જણાવ્યુ. અવિનાશે પરિવારને ધ્યાનમા રાખી શેઠને સરકારી બસમા જવા માટે કહ્યુ. અવિનાશ યુવાન હતો જગ્યા અજાણી હતી તે વિચારી શેઠે પોતાના યુવાન દીકરાને તેની સાથે રહેવા જણાવ્યુ.\n\n\n\nલગભગ સાંજના સાત થવા આવ્યા હતા બંને જણા ભેગા થઈ ગાડીના પ્રોબ્લેમને સોલ્વ કરવાની મથામણમા લાગ્યા. ઉપાય જડ્યો એક સ્પેરપાર્ટ ખૂટતો જણાયો. અવિનાશને ખબર હતી કે પચીસ કિલોમીટર દૂર એક તાલુકો છે ત્યા આ મળી રહેશે. અવિનાશે શેઠના દીકરાને સ્પેરપાર્ટનો નમૂનો આપી લોકલ વાહનમા બેસાડી દીધો અને જલ્દીથી પાછા વળવા જણાવ્યુ. સાડા સાત થયા સુર્ય આથમી ચૂક્યો હતો. અંધારુ અને ઠંડી જાણે એ વિસ્તારમા ફૌજ લઈ પધારી ચૂક્યા હતા. માણસ વર્તાય એવુ ચંદ્રનુ અજવાળુ પથરાવા લાગ્યુ હતુ. અવિનાશ ગાડીના ટેકે ઉભો રહી પેન્ટના ખિસ્સામા હાથ નાખી ઉભો હતો. વાહનોની અવર જવર લગભગ બંધ થઈ ગઈ હતી. કારણ આ વાત ઓગણીસો એંસીની છે જ્યારે રોડ પર વાહનોની સંખ્યા હાલ જેટલી વધારે ન હતી.\n\nએટલામા ખેતરમા કામ કરનાર એક ખેડૂત પોતાના ઘર તરફ પાછો વળી રહ્યો હતો. અવિનાશ ને જોઈ હાસ્ય સાથે અવિનાશ ને કહ્યુ..”અરે ભાઉ ! એવડ્યા રાત્રી ઈથે કા ઉભે અહાત ?\" (અરે ભાઈ ! આટલી રાત્રે તૂ અહી કેમ ઉભો છે.??)અવિનાશ અજાણી જગ્યા પર ખેડૂત માણસ જોઈ જરા ખુશ થયો અને જવાબ આપ્યો, “ભાઉ માઝી ગાડી બિગાડલી આહે” (ભાઈ મારી ગાડી અહિયા બગાડી ગઈ છે. ખેડૂતે હાસ્યમા વધારો કરી જણાવ્યુ “તુજી પણ ઈથે બિગડાય ચી હોતી”? (તારી ગાડી પણ અહિયા જ બગડી ?) અવિનાશે આશ્ચર્ય સાથે વળતો સવાલ કર્યો, “હ્યા ચા અર્થ કાય ?\" (આનો મતલબ શુ?). ખેડૂતે ઘર તરફ જવા પગ ઉપડ્યા અને જતા જતા બોલ્યો “કાલે ઈથે એકા બસ ચ્યા અપઘાત ઝ્યાલા હોતા ત્યામધે ચાલીસ લોકો મારલી ગેલી હોતી.”(કાલે આજ સ્થળે એક બસનો અકસ્માત સર્જાયો હતો જેમા ચાલીસ લોકો ઘટના સ્થળ પર મૃત્યુ પામ્યા હતા.)\n\nઅવિનાશને આટલુ સાંભળીને થડકી ગયો અને બરફના પુતળાની જેમ ખેડૂતને દૂર અંધારામા ભળી ગયો ત્યા સુધી જોતો રહ્યો. અવિનાશના મનમા અનેક વિચારો આવવા લાગ્યા. ઠંડીનુ પ્રમાણ વધતા ગાડી ખોલી તેમા બેસી ગયો. સવારના મહારાષ્ટ્રના પ્રસિદ્ધ શપ્તશૃગી માતાના મંદિરના દર્શન કર્યા તે યાદ કરવા લાગ્યો. તમરાઓના ભિન્ન ભિન્ન અવાજ અને ખેતરોમાથી આવતા ખખડાટથી તેને ગાડીની વિન્ડો બંધ કેરી દીધી. એ સમયમા મોબાઈલ કે નેટની સુવિધાનો અભાવ હતો. ભૂખ, તરસ અને ડરથી અવિનાશ સાવ અશક્તિ અનુભવવા લાગ્યો. પાણીની બોટલ પણ શેઠની નાની દીકરીના હિસાબે શેઠને આપી દીધી હતી. ચોમેર સાવ અંધકાર દુર દુર સુધી જાણે કોઈ માનવ વસ્તી ન હતી. સમય જાણે હવે ધીરે ધીરે રોકાવા લાગ્યો. અવિનાશ કાંડા ઘડિયાળમા વારે વારે હાસ્ય કરતા સમય સામે જોતો હતો અને ભગવાનને યાદ કરતો હતો.\n\nલગભગ રાત્રીના નવ વાગી ચૂક્યા. અવિનાશ કારમા બેઠો હતો ત્યા પાછળથી આવતી દુર એક વાહનની લાઈટ પોતાના અરીસામા દેખાઈ. અરીસામા કારની લાઇટોનો દુર્લભ અજવાસ જોઈ રહ્યો. થોડી ક્ષણોમા એ કાર અવિનાશની કાર સાથે લગોલગ ઉભી રહી. અવિનાશ અંધારામા સામેના ચાલકની જોવાનો પ્રયત્ન કરતો હતો એવામા સામેની કારવાળી વ્યક્તિએ અવિનાશની કારની વિન્ડો આંગળીઓ વડે ખખડાવી. એકલતા સાથે કંટાળી ગયેલ અવિનાશે ઝડપથી વિન્ડોનો કાચ ચડાવ્યો. સામેની કારમા એક યુવાન સ્ત્રી સફેદ કપડામા અંધારામા પણ સ્પષ્ટ વર્તાય એવા રૂપાળા ચહેરામા ગાડી પોતે ડ્રાઇવ કરી રહેલ જણાઈ. જાણે કોઈ શ્રીમંત ઘરની હોય એવુ જણાઈ રહ્યુ હતુ. અવિનાશ તેને જોઈ રહ્યો, ભૂખ-તરસ અને ઠંડીથી જાણે બેહોશી આવવા લાગી હતી. યુવતીએ અવિનાશની આંખો સામે જોઈ કહ્યુ “મલા માઇતિ આહે તુલા ખુપ ભૂખ લાગલી આહે” (મને ખબર છે તને ઘણી ભૂખ લાગી છે. અવિનાશ તેના જવાબમા માત્ર ડોક હલાવીને હકારાત્મક સંકેત આપ્યો. તેની હાલત એટલી ખરાબ હતી કે કોણ છો ? ક્યાંથી આવો છો ? કંઇ જે પૂછી ના શક્યો.\n\nયુવતીએ ગાડીમાથી એક ટીફીન અને પાણીની બોટલ લંબાવી અને કહ્યુ “ ધે હેચા મધે ખાણ્યાસાઠી આહે..ખાઉન ધે “ (લે આમા જમવાની વસ્તુ છે જમી લેજે). અવીનાશે તરત જ એ ટિફિન અને પાણીની બોટલ લઈ લીધી. હજુ અવિનાશ કોઈ બોલ તે પહેલા યુવતીએ ગાડી સ્ટાર્ટ કરી અને બોલી “મી ઉધ્યા સકાળી યેઇન અણે પરત ઘેઉન જાઈન” ( હુ આને સવારમા પરત લાઇ જઈશ અહીયાથી) આટલુ કહી યુવતી સડસડાટ નીકળી ગઈ. અવિનાશના આભાર કહેવાના શબ્દો જાણે મુખમા જ રહી ગયા. પળવારમા યુવતીની ગાડીની બેક લાલ લાઇટો જાણે આલોપ થઈ ગઈ. અવિનાશ એક પણ ક્ષણનો વિચાર કર્યા વગર ટીફીન ખોલ્યુ તેમા દાળ, ભાત, શાક, રોટલી..વાહ અવિનાશની ખુશીની કોઈ સીમા ન રહી. અને જમવાનુ પણ કેવુ હમણા જ બનાવ્યુ હોય તેવુ ગરમા ગરમ. થોડીજ વારમા આખુ ટિફિન અવિનાશ ચટ કરી ગયો. પાણી પીને ટિફિન અને બોટલ ગાડીમા મૂકી દીધી. ગાડીની બહાર આવ્યો. આકાશના તારલાઓ જાણે મુસીબતના સંકેત આપી રહ્યા હાય તેમ ચમકતા હતા.\n\nસાડા દસ થવા આવ્યા.અવિનાશને વિચાર આવ્યો શેઠનો દિકરો હજુ ના આવ્યો. તેના આવવાની આશમા અવિનાશ પચાસ ફુટ દુર ફેંકાયેલા ટાયર પાસે જવા વિચાર્યુ કે જે વિશાળ વડના ઝાડ નીચે પડ્યુ હતુ. અવિનાશે ગાડી ખોલી તેમાથી માચિસ લઈ ખીસ્સામા મૂકી અને વડ તરફ ચાલવા લાગ્યુ. ઠંડીના હિસાબે તેણે વડની નીચે પડેલા સૂકા પાંદડાને ભેગા કર્યા અન તાપણુ સળગાવ્યુ. ટાયરની ઉપર બેસી વડની નીચે ભડકામા શરીરને ગરમી આપવા લાગ્યો. તેને વિચાર આવ્યો કે કોણ હશે તે યુવતી ? ક્યાંની હશે ? મને કેમ જમવાનુ આપી ગઈ. અવિનાશ ગુંચવાતો ગયો. ઓળખ્યા વગર જમી લીધુ. પુછયુ પણ નહી ? પોતાની જાતને સવાલ કરવા લાગ્યો. દુર ખેતરોમાથી શિયાળના અવાજો આવતા હતા. પવનના હિસાબે આખો વડ જાણે ખડખડાટ હસતો હોય તેમ આભાસ થતો હતો. અવિનાશ અંધારાથી ઝઝુમવા વધુ ને વધુ સૂકા પાંદડા ભેગા કરી આગને સતત ચાલુ રાખવા માગતો હતો.\n\nબરોબર સવા બારનો સમય થયો. ચંદ્ર માથે આવી ગયો અજવાળી રાત સ્પષ્ટ જોઈ શકાય તેવુ અજવાળુ હતુ. અચાનક અવિનાશના ડાબા ખભે કોઈના હાથ વડે ઈશારો થયો. તેને પલટીને જોયુ પણ કોઈ ન હતુ. પછી જમણા ખભે આવી જ રીતે બન્યુ. અવિનાશને કપાળ પર પરસેવાના બિંદુ સ્પષ્ટ જણાઈ આવતા હતા. આવા હાથના ઈશારાઓ લગભગ દોઢ કલાક સુધી ચાલુ રહ્યા. અવિનાશ ખૂબજ ગભરાયેલ હતો. ભગવાનનુ નામ મુખમા ચાલુ હતુ, પણ તેના મનમા ખૌફ ઘણો હતો. થોડો સમય વીત્યો હશે ત્યાં વીસ ફુટના અંતરે ઝાંઝરનો અવાજ આવ્યો..છમ..છમ..છમ આશ્ચર્ય એક યુવાન સ્ત્રી લાલ સાડીમાં રૂપ રૂપનો અંબાર જાણે કોઈ નવ વધુ. ચંદ્રના અજવાળામા સોનાના ઘરેણાઓ ચમકી રહ્યા હતા. સામે ઉભી રહી તેણે અવિનાશ સામે ઈશારાઓ કર્યા. અવિનાશ બહુજ ગભરાયો. એના ડરની હદ એટલે સુધી વટી ગઈ કે તેને પોતાના પેન્ટમા પેશાબ થઈ ગયો અને બસ ભગવાનના નામ સાથે આગને પેટાવી રાખવાનુ કામ ચાલુ રાખ્યુ. સ્ત્રી થોડીવારમા ધુમાડા જેમ ઓલવાઈ ગઈ. અવિનાશ જાણે સ્તબ્ધ બની જોઈ રહ્યો, ડૂમો બાઝી ગયો, પરસેવાથી રેબઝેબ અવિનાશ આગના પ્રકાશમા સ્પષ્ટ ડરેલો જણાઈ રહ્યો હતો. તે એક જે જગ્યા પર પરોઢિયા સુધી સ્થિર બેસી રહ્યો. જાણે ક્યાંક ખોવાયો હોય તેમ.\n\nપરોઢ થયુ પંખીઓનો કલરવ શરૂ થયો, તારલાઓ હવે ઓલવાઈ રહ્યા હતા. અવિનાશની સળગાવેલી આગ પણ ઠરી ચૂકી હતી. પણ અવિનાશ એજ સ્થિરતામા બેસી રહ્યો હતો. અજવાળુ ધીરે ધીરે પથરાવા લાગ્યુ. અવિનાશને કળવળી એકદમ ઉભો થયો. રાતના વિચારો હજુ તેને શુદ્ધ થવા દેતા ન હતા. તે ગાડી તરફ ગયો અને ગાડીમા જઈ ચડ્યો. ગાડીમા બેસતાજ ઉંઘ આવી ગઈ. થોડી વારમા કોઈ વાહનનો હૉર્ન વાગ્યો અવિનાશ જાગ્યો. આંખો ચોળતા ચોળતા જોયુ તો ગઈ કાલ સાંજવાળી સ્ત્રી એજ સફેદ કપડામા કે જે ટિફિન લઈ આવી હતી. અવિનાશ સામે સ્મિત આપ્યુ. અવિનાશે ઝડપથી ગાડીમા મુકેલ ટિફિન પરત કર્યુ અન આભાર માન્યો. યુવતીએ ટિફિન લઈ અવિનાશને બીજા હાથે નાસ્તો અને થર્મોશમા ચા આપી અને કહ્યુ આપ ચા નાસ્તો કરી લો હુ અહિયાજ છુ. અવિનાશ સ્ત્રી સાથે વાત કરવામા સંકોચ અનુભવતો હતો. કાઇ બોલી ન શક્યો ચા અને નાસ્તો ખાઈ તેણે થર્મોશ પરત કર્યો. અને આભાર વ્યક્ત કર્યો. યુવતી તરતજ ગાડી લઈ નીકળી ગઈ. અચાનક વિચાર આવ્યો કે આ સ્ત્રી ગઈ કાલે જ્યાથી આવી હતી ત્યા પરત ફરી ન હતી તો ફરીથી તેજ દિશામાથી કઈ રીતે આવી શકે ? અવિનાશ ગાડીમા ફરી સીટના ટેકે વિચારોમા ખોવાયો.\n\nફરી આંખ મીચાઈ. સવારના દસ થયા. વાહનોની અવર જવર શરૂ થઈ ગઈ. ગાડી પાસે એક સરકારી બસ ઉભી રહી. શેઠનો દિકરો બસમાથી ઉતર્યો તેના હાથમા કપડાની થેલી હતી. તેમા ગાડીના સ્પેરપાર્ટ જેવુ દેખાતુ હતુ. ગાડી પાસે આવી તેને અવિનાશને જગાડ્યો. અવિનાશ જાગ્યો રાતની ઘટના વિષે કઈજ જણાવ્યુ નહી. અને સ્પેરપાર્ટ લઈ ટાયર લગવ્યુ. શેઠના દિકરાને રાત્રે એ તરફ આવવા કોઈ વાહન ન મળતા તે રાત્રે બસ સ્ટેન્ડ પરજ સુઈ ગયો હતો. ગાડી રીપેર થતાની સાથે જ અવિનાશ અને શેઠનો દિકરો ભયાનક સ્થળ છોડી નીકળી ગયા. અવિનાશ ગાડી સોંપી સીધો તેના ગામ પહોચ્યો. ઘરે પહોચ્યો અને તાવમા સપડાયો. ત્રણ દિવસ સુધી તેને સરકારી હોસ્પિટલમા દાખલ રાખ્યો પણ કોઈ ફરક ન પડ્યો. ડોક્ટર બધા છૂટી પડ્યા. તેને ઘરે લાવવામા આવ્યો. તેની સાથે આવી ઘટના ઘટી છે તે સાંભળીને પરીવારના સભ્યોએ ભેગા મળી તેમના ગૂરુજીને તેડવ્યા.\n\nગૂરુજી ને આખી વાત કહી સંભળાવી. ગૂરુજીએ પ્રભુનુ ધ્યાન ધર્યુ. થોડીજ વારમા આંખો ખોલી જણાવ્યુ. જે રાત્રે જમવાનુ અને સવારે નાસ્તો આપી જનાર બીજુ કોઈ નહી પણ સ્વયં એક દૈવી શક્તિ હતી કે જેના દર્શન કરી તમે પરત ફરી રહ્યા હતા. અને જે રાત્રે લાલ સાડીમા બોલાવી રહી હતી તે વડમા રહેનાર ચુડેલ હતી જે વર્ષો પહેલા આ રસ્તા પર અકસ્માતમા મૃત્યુ પામી હતી. અવિનાશને ગૂરુજીના આશીર્વાદથી માંદગી દુર થઈ અને સ્વસ્થ બન્યો.\n\nઅવિનાશભાઈ આજે એક જાણીતી કંપનીમા ડ્રાઈવર તરીકે ફરજ બજાવે છે. પરીવાર સાથે સુખી જીવન પસાર કરે છે. અવિનાશભાઈ મારા મિત્ર છે આ વાત તેમણે પોતાના મુખે મને કહી સંભળાવી હતી. આજે પણ ઓગણીસો એંસીની આ ઘટનાને ભૂલી શકતા નથી.",
      "duration": "8 mins",
      "category": "Horror"
    },
    {
      "title": "ભવ્યા",
      "story_name": "ઘાવ હૈયાના છુપાવું તો છુપાવું કઈ રીતે?\n\nકે હવે તો હસ્તરેખામાંય ચીરા થઈ ગયા.. - બેફામ\n\nકોલેજ નો પ્રથમ દિવસ હતો. આઝાદીની નવી ઉડાન સંગ હું મારા મિત્રો સાથે વર્ગમાં દાખલ થયો. નવા ચહેરાઓ, નવી આશા, નવા તોફાનો ને બીજું ઘણું બધું અહી નવું હતું. એક ખુશી ની લહેર વાતાવરણ માં હતી. ત્યાંજ મારી નજર પડી એક સામેની બેન્ચ પર .. એક તાજું જ ગુલાબનું ફૂલ...જેવી રતાશ હતી એના ચહેરા પર. એ એની એક બહેનપણી સાથે હસીને વાત કરી રહી હતી. એના હાસ્ય માં હું આકર્ષણ અનુભવી રહ્યો. ઝરણાની નજાકતથી ભર્યો સપ્રમાણ દેહ, સુંદર રેશમી લાંબા કમરથી નીચે સુધીના વાળ, ને સાથે એકદમ ફેશનેબલ... સ્કિન ટાઇટ ટોપ. એક નજરમાં જ ઘાયલ કરી દે એવું રૂપ. પહેલાંજ દિવસે આટલો સુંદર નજારો નિહાળવા મળે તો કોલેજ જવાનું મન કોને ના થાય? એક જ ક્લાસમાં હોવાથી એના નામની માહિતી તો મળી ગઈ પણ એ ક્યારેય હાસ્ય તો શું, નજર પણ ન્હોતી એક થવા દેતી. હું કેટલીય વખત એના એક સ્મિતની ઝલક માટે એની આગળ પાછળ ફર્યો પણ ભણેશ્રી ભવ્યા ... હા મેં એનું નામ ભણેશ્રી પાડેલું. એની મિત્ર માનસી અને એ બન્ને સ્કુટી પર આવે કોલેજને પાછા સીધા ઘરે એ સિવાય કોઈ સાથે બહુ વાતો કરે નહિ.\n\nલાયબ્રેરી માં એક વાર હું પુસ્તક લેવા ગયો એ પણ અનાયાસે. એક નોંધ તૈયાર કરવાની હતી. મારે જે પુસ્તક જોઈતું હતું એ કોઈ લઈ ગયું હતું ને પૂછપરછ કરતા જાણવા મળ્યું કે ભવ્યા મેડમ જ લઈ ગયા હતા. હાશ.... એક તક મળી વાત કરવાની. પ્રથમ વાર હું એ બન્ને ની નજીક ગયો ભવ્યા પાસે એ પુસ્તક ની માંગણી કરી. ને પ્રભુ કૃપાથી ભવ્યાએ એ પુસ્તક આપ્યું ને સાથોસાથ એક સુંદર સ્મિત સાથે તૈયાર નોંધ પણ આપી. બસ ત્યારથી શરૂઆત. પરિચય ને ત્યારબાદ મિત્રતા. નોટસ ને કોલેજની વાતો સાથે અમારી રોજ રોજ વાતચીત થવા લાગી. માનસીની સાથે હવે હું પણ ભવ્યાનો મિત્ર હતો. ભવ્યા એક શ્રીમંત પરિવારની દીકરી હતી. સાથોસાથ મોર્ડન વિચારધારાવાળી. તે છતાંય બહુ ઓછું બોલતી. કામ પૂરતી જ વાત. અમે ત્રણેય સાથે મળીને મૂવી જોવા પણ જતા. ઘણીવાર લેક્ચર પતી જાય પછી નાસ્તો કરવા પણ જતા. મને ભવ્યા ખૂબ ગમતી તેની સાથે સમય વિતાવવો મારા માટે સૌથી અમૂલ્ય ક્ષણો હતી.\n\nભવ્યા અને હું મોબાઈલ પર ખૂબ વાતો કરતા. પણ એને પ્રપોઝ કરવાની હિંમત મારામાં ન્હોતી. એના વિના મને ગમતું નહોતું. ઘરે આવું પછી કોલેજ જવાની જ રાહ જોઉં. ભવ્યા ની લાઈફ સ્ટાઇલ જોઇ હું થોડો પાછળ પડતો. હું ગામડાનો ને એ શહેરની દરેક સુખસુવિધા વચ્ચે પાંગરેલી. માનસીને પણ મારી ભવ્યા પ્રત્યેની ફિલિંગ ની જાણ હતી જ. એક દિવસ કોફી ટેબલ પર ભવ્યાએ સામેથી મને પ્રપોઝ કર્યું. સ્વીકારવાની તૈયારીની તો એના કરતાં વધુ ઉતાવળ મારે હતી. એ જ સમયથી અને મિત્ર મટી 'કપલ ' બની ગયા. એકબીજાને જીવન આખું સાથે જીવવાના વાયદા અમે આપી દીધા.\n\nઅમે કોલેજ બાદ પણ મળતા પણ માનસી હમેંશા અમારી સાથે હોય. ઘોંઘાટથી દૂર, દરિયાકિનારે હાથોમાં હાથ નાખી બેસવા મળતું નહિ પણ વાતો ખૂબ કરતાં. હજુ કોલેજ ના બે વર્ષ પૂર્ણ કરવાના હતા. તેથી કોલેજના અભ્યાસ બાદ પરિવારને જાણ કરી લગ્ન કરવાનો અમારો પ્લાન હતો. તેથી છુપાઈને મળવું પડતું. હું તો ગામડે ક્યારેક રજાઓમાં જ જતો. અભ્યાસ અર્થે શહેરમાં જ એક રૂમ ભાડેથી રાખી રહેતો એટલે હું ગમે ત્યારે મળવા જઈ શકતો પણ ભવ્યા માટે શક્ય નહોતું. એ માનસી સાથે કંઈ બહાનું બનાવીને નીકળતી. એના પપ્પા ખૂબ સ્ટ્રિક હતા. આમ ને આમ બે વર્ષ પસાર થયા.\n\nએક નાની ઘટના જીવન નો અણધાર્યો ટર્ન લેવા કાફી હોય છે....મારા જીવનમાં પણ એવું જ કંઈ બન્યું...ઇન્ટર કોલેજ સ્પર્ધામાં અમે બન્ને એ ભાગ લીધો હતો. બહુ સરસ નાટકની તૈયારીઓ કરી હતી. જાણે પ્રેમકહાની ના નાટકને અમે બન્ને સાચેજ જીવતા હોય એમ ભજવતા. સ્પર્ધાના દિવસની વાત છે. સ્પર્ધાના દિવસે હું ક્યારનોય મસ્ત સૂટ પહેરી પહોંચી ગયો હતો. અધીરો બની મારી જુલિયટ ની રાહ જોઇ રહ્યો હતો...માનસી સ્કુટી લઈ પહોંચી પણ ભવ્યા સાથે ન્હોતી મને નવાઈ લાગી. માનસીને પૂછતા તેને જણાવ્યું કે આજે કોસચ્યુમ પહેરી એ એના પપ્પા ની કાર લઈને આવી રહી છે. મે અઢળક કોલ કર્યા પણ ભવ્યા આવી જ નહિ. ઉતાવળમાં ઘરેથી કાર લઇ આવી રહેલી ભવ્યા ને એક ડમ્પર ચાલકે ટક્કર મારતાં તેની સાથે ની અથડામણ માં એક્સીડન્ટ થયો હતો. ને બસ, ભવ્યાનું સ્થળ પર જ ... મોત નિપજ્યું હતું.\n\nઅકસ્માતની, ભવ્યાના મૃત્યુની વાત મારા કાન સુધી પહોંચી ત્યાં સુધીમાં તો હું અર્ધબેભાન જેવો બની રહ્યો. મારા માન્યામાં ન આવ્યું. હું તરતજ બાઇક લઇ ઘટનાસ્થળે પહોંચ્યો. કારની આસપાસ પોલીસ અને ઘણા લોકો નું ટોળું એકઠું થયું હતું. ત્યાં તપાસ કરતાં જાણવા મળ્યું કે અકસ્માત એટલો ગંભીર હતો કે ગાડી ચલાવનાર નું શરીર ત્રણ ભાગમાં વહેંચાઈ દૂર સુધી ઘસડાયું હતું. વાત સાંભળવી પણ શક્ય લાગી નહિ. શરીરમાં ધ્રુજારી પ્રસરી રહી.. બોડી પોસ્ટમોર્ટમ માટે મોકલી આપી હતી. હું સીધો એના ઘરે પહોંચવા મથામણ કરવા લાગ્યો પણ એનું ઘર - એના પપ્પા સઘળું યાદ આવ્યું. મારી ઓળખાણ ત્યાં કેમ આપવી એ વિચારવામાં હું સીધો સીટી હોસ્પિટલ પહોંચ્યો. તેના પિતા ને થોડા સબંધીઓ રડારોળ કરી રહ્યા હતા તેની મમ્મી દેખાઈ નહિ. હું દૂર થી સઘળું નિહાળી રહ્યો. મારે એક વાર ભવ્યાને જોવી હતી. મારી ભવ્યા ને સ્પર્ષવી હતી. શું વિચારેલું ને શું થઈ ગયું? હું ચૂપચાપ દિગ્મુઢ બની એ સફેદ કપડામાં ઢંકાયેલા પાર્થિવ શરીરને નિહાળી રહ્યો. મારા આંસુઓ કાબૂ માં ના રહ્યા. હું ઉત્પન્ન થયેલી પરિસ્થિતિને સ્વીકારવા સક્ષમ ન્હોતો. હ્રદય રડું રડું થઈ રહ્યું. આખરી સમયે પણ ભવ્યા ને હું મારી કહી એને એક વાર મળી શક્યો નહીં. રડતા ચહેરે હું ઘર તરફ વળ્યો.\n\nદિવસ રાત હુ એના વિચારો કરીને પાગલ જેવો બની ગયો. બે દિવસથી બસ ખાધા વિના પડી રહ્યો હતો. રાત્રીના બાર ઉપર વાગ્યા હશે. હું પલંગ પર પડી રહ્યો હતો. ગાઢ અંધકાર મારા રૂમ માં પ્રવર્તી રહ્યો. બારી તરફ જોતા આકાશમાં તારાઓ ઝાંખા અજવાશ સાથે વાતો કરી રહ્યા હોય એવું લાગ્યું. એવામાં ઠંડી પવનની લ્હેરખી આવી ને મને સ્પર્શી ગઈ. થોડો પ્રકાશ જેવો પણ થયો. વીજળીના ચમકારા જેવો. એવામાં અવાજ આવ્યો. હું આજુબાજુ જોઈ રહ્યો. કોઈ દેખાયું નહી. ફરી અવાજ આવ્યો .. શિવમ.. શિવમ... મને પ્રેમથી બોલાવતી હતી એ.... એ જ અવાજ ...\n\nમારી સામે ભવ્યા ઉભી હતી. ભયાનક કંપન પ્રસરી રહ્યું. હું વિચારતો રહ્યો. સ્વપ્ન કે આભાસ કે પછી બીજું કંઈ,...\n\nભ..વ્યા તું???\n\nહા..શિવમ હું.. તારી ભવ્યા.... કેમ આવું પૂછે છે?\n\nઅરે તારું મૃત્યુ, એક્સીડન્ટ... હું થોથવાતા થો..થવાતા બોલ્યો. જીભ ઉપડતીજ ન્હોતી. મારુ મગજ બહેર મારી ગયું હતું. જે થયું એ સ્વપ્ન હતું કે સામે ઊભેલી ભવ્યા .... શું સાચું માનવું?\n\nયાર... શિવું તું ભાનમાં તો છે ને! શું બોલી રહ્યો છે. હું તારી સામે છું ને તું મારી આવી વાતો....\n\nચાલ હવે બહાર જઈએ. એક અદ્રશ્ય તાંતણાથી હું ખેંચાઈ રહ્યો હોઈ એવું લાગ્યું. એ મને ઘર બહાર લઈ ગઈ. આજુબાજુ અંધકારનું સામ્રાજ્ય હતું.\n\nશિવું..ચાલ લોંગ ડ્રાઈવ પર. મારા આશ્ચર્ય વચ્ચે બાઈકની ચાવી એના હાથમાં હતું. હું પણ બાઇક પર બેઠો. એ મારી પાછળ બેસી ગઈ. સાડી પહેરેલી હતી એણે એટલે એક સાઇડ પર બેઠી. અમે અસંખ્ય વાર આ રીતે એકબીજાને અડોઅડ બેઠા'તા. અમે હાઈવે તરફ આગળ વધ્યા. એક અજાણ્યા રસ્તે આમ ભવ્યાંને લઈ બાઇક પર જવું ખતરા સમાન હતું છતાં અમે બન્ને આગળ જતાં રહ્યાં. હું કશું બોલતો નહોતો. રસ્તામાં લાઇટ જેવું એક ઠેકાણે દેખાયું. હોટેલ હતી મોટી. ભવ્યા કહે મને ખૂબ ભૂખ લાગી છે તેથી મારી બાઇક થોભાવી. આટલી રાતે હોટેલ માં ખાવા આવનાર કદાચ અમે બે જ હતાં. જમવાનું ત્યાં કશું હતું નહીં બસ હળવો નાસ્તો મળશે એવું એક વેઈટરે કહ્યું. છતાં અમે બન્નેએ ત્યાં નાસ્તો કર્યો.. કેટલી બધી વાત કરી રહી હતી ભવ્યા.. હું એને જોઈ રહ્યો.\n\nખરી છો, તું આમ રાતે.. નીકળાય ઘરેથી...\n\nભૂખ લાગેલી ને તારા જેવા પ્રીતમની યાદ વળી. એ બોલી.\n\nઘડિયાળ માં નજર નાખતા બોલી શિવુ ચાલ... બહુ મોડું થયું.\n\nમેં પણ અંધકારભર્યા આકાશને જોઈ એની હા માં હા મિલાવી. રાત હોવાથી મેં એને ઘરે ઉતારવાનું પૂછ્યા વિના એના ઘર તરફ બાઈક લીધી. એના ઘરના ગેટ પર ઉતારી.\n\nઅરે, પપ્પા જોઈ લેશે.. ફટાફટ ભાગ.\n\nએના પપ્પાની બીકે હું એને હવામાં બે ત્રણ વાર હાથ હલાવી બાઈ કહી ઘર તરફ આવી ગયો. સવારે હું ઉઠ્યો ત્યારે હું પલંગમાં હતો. રાતે બનેલ બીના મને સંપૂર્ણ યાદ હતી. ગભરાટ વ્યાપી ગયો.. ગભરાટ સાથે મેં ભવ્યા નો મોબાઈલ નંબર ડાયલ કર્યો. સામે છેડે એના ફોનમાં બસ ડાયલ ટોન જ સંભળાતો હતો. થોડી વારમાં ભવ્યાની સામેથી રીંગ આવી. થોડી હાશ થઈ.\n\nઊંઘણસિંહ..હજુ ઊઠ્યા નહીં?\n\nચાલ કોલેજ નથી જવાનું?\n\nફરી ગભરાટ વ્યાપી ગયો. મને થોડો તાવ હોઈ એવું લાગ્યું. મારી આંખો પણ થોડી સૂઝેલી હતી. શરીરમાં કળતર હોઈ એવું લાગ્યું. તેથી મેં કોલેજ માં આવવાની ના કહી. બપોરે મળીયેનું વચન આપી તરત ફોન કટ કર્યો. થોડું મનમાં ગડમથલ જેવું લાગતા મેં માનસીને ફોન કર્યો..\n\nહેલ્લો,,,, માનસી...\n\nના હું એનો ભાઈ...તમે?\n\nહું એની કોલેજની - સોરી - ભવ્યાંનો ... મારી જીભ થોઠવાઈ. મારે માનસી સાથે ખુબ જરૂરી વાત કરવી છે.\n\nમાનસી મારા મમ્મી સાથે હમણાં જ ફોઈ ના ઘરે નીકળી ઉતાવળમાં ફોન ઘરે જ ભૂલી ગઈ છે.\n\nમે ફોન કટ કરી નાખ્યો. હવે શું કરવું? મારી સાથે જે થયું એ સઘળું શું... કેમ???...... મનમાં ચાલતા વિચારો નું મારી શંકાનું નિવારણ કરવાનું નક્કી કર્યું. બાઈકની કી લઈ હું ઘરમાંથી નીકળ્યો. બાઈક સ્ટાર્ટ કરી પણ સ્ટાર્ટ ના થયું. જોયું તો પેટ્રોલ કાંટો રિઝર્વના નીચે હતો. પેટ્રોલપંપ સુધી જવાઈ એટલું પણ પેટ્રોલ ન્હોતું. તો રાતે બાઈક ચાલી કેવી રીતે? પેટ્રોલ તો કોલેજમાં સ્પર્ધાના દિવસે જ પૂરું થયેલું ને નખાવવાનું રહી ગયેલું. ફરી એ બધું વિચારવાનું મૂકી મે રિક્ષામાં જવાનું નક્કી કર્યું. તરત રાત વાળી હોટેલ, એ લોંગ ડ્રાઈવ ફરી ફરીને યાદ આવી. તેથી હાઇવે તરફ જઈ તપાસ કરવાનું નક્કી કર્યું. એ રોડ બાજુ પેસેન્જર વાહનો ખુબ ઓછા જતાં. તેથી પેસેન્જર ના મળે એટલે રિક્ષાઓ એ તરફ જતી નહિ. ખાસ્સો અડધો કલાક ઊંભો રહ્યો..પણ રિક્ષા મળી નહિ. ડબલ ભાડુની વાત કરી ત્યારે માંડ એક રિક્ષાવાળો મારી સાથે આવવા તૈયાર થયો. રિક્ષામાં ફટાફટ બેસી હાયવે બાજુ ગયા.\n\nરિક્ષાવાળો વારંવાર પૂછતો હતો કે ક્યાં જવું? પણ મંઝિલ તો મારે પણ શોધવાની હતી. ખુબ દૂર સુધી ગયા પણ એ રસ્તામાં કોઈ હોટેલ મને દેખાઈ નહી. રાતે તો દસેક કિમી ની અંદરજ હોટેલ આવી ગયેલી. . ક્યાં હશે હોટેલ....????\n\nહું વારંવાર હજુ આગળ...આગળ... બસ એટલુંજ બોલતો રહ્યો. ભયથી થોડો થરથરાવતું કંપન હું મહેસૂસ કરી રહ્યો. હોટેલ...એ વેટર,,,નાસ્તો.. એ બધું શું હતું..? મને કશું સૂઝતું નહોતું. મેં રિક્ષાવાળાને આ રસ્તા પર એક હોટેલ હતી તે વિશે પૂછ્યું.\n\nઅરે સાહેબ...અહી ૩૦ કિમી સુધી એક પંકચર સ્ટોર પણ નથી હોટેલ તો શું હોય. આ હાયવે પર ૩૦ કિમી ઓછી એક નાનું ગામ આવે છે ત્યાં બે ત્રણ ગલ્લા છે. પણ હોટેલ તો છે જ નહીં.. તમે નવા લાગો છો આ વિસ્તારમાં. મેં ફરી ગભરાતા ગભરાતા ભવ્યા નો નંબર ડાયલ કર્યો. પણ એંગેજ ટોન જ આવતો રહ્યો. .મે વારંવાર ડાયલ કર્યો કર્યો એનો નંબર.....\n\nધડકન ખુબ તેજ થઈ ગઈ. નાછૂટકે રિક્ષાવાળાની વાત માની અને ફરી સીટી તરફ આવ્યા. બપોરના બારેક વાગ્યા હતા. રાતનો ઉજાગરો હોવાથી આંખો ઘેરાતી હતી. ભૂખ પણ ખૂબ જ લાગી હતી. અશક્તિ વર્તાઈ રહી. શરીર તાવ અને ભયના મિશ્રિત ભાવથી તપી રહ્યું. ઘરમાં દાખલ થઇ તરત ફ્રીજ ફંફોસ્યું. કશું ખાઈ લઉં તો સારું લાગશે..પણ એકલો રહેતો હોવાથી ઘરમાં ખાવાની કોઈ ચીજ જડી નહિ. હું બે દિવસથી કશું લાવ્યોજ નહોતો. એટલામાં જ ડોરબેલ વાગી.\n\nમારા ઘરે મારા મિત્ર કેવિન કે માહિર આવે અને બાજુવાળા મકાનમાલિક આંટી અંકલ સિવાય બીજું કોઈ આવતું નહિ. માનસી ને ભવ્યા કોઈક વાર જ......ઘરેથી કુરિયર સર્વિસ બોય કદાચ હોઈ. હજુ ડોરબેલ રણકતી હતી. ફરી ભવ્યા નું નામ યાદ આવતા જ .....\n\nધીમેથી જઈ મેં બારણું ખોલ્યુ.\n\nભવ્યા સામે જ ઊભી હતી.\n\nમારુ શરીર ફરી પરસેવે રેબઝેબ થઈ રહ્યું. રાત નું સઘળું પલકારામાં યાદ આવી ગયું..\n\nભવ્યા હસતી હતી. બ્લેક કલર નું હાફ સ્લિવ ટોપ ને સ્કિન ટાઇટ બ્લૂ જિન્સ. હમણાજ સ્ટ્રેટ કરેલા હોઈ એવા લાંબા લહેરાતા વાળ ...... માછલી જેવી તગતગતી આંખો.... ખુબ જ સુંદર દેખાઈ રહી હતી મારી ભવ્યા. સુંદરતાનો બેનમૂન નમૂનો જ.. ભવ્યના આ રૂપ પાછળ તો હું પ્રથમ નજરથીજ ઘાયલ હતો. એક મિનિટમાં જ તેને જોઈ શરીરમાં માદકતા ની લહેર પ્રસરી ગઈ. ભવ્યા હજુ બહાર જ ઊભી હતી. હું એકીટશે એને જોઈ રહ્યો.\n\nમારી આંખોમાં જોઈ -\n\nઅંદર બોલાવીશ કે ઘર બહાર જ ઊભી રાખવી છે ચોકીદાર પેઠે.\n\nહું નિ:શબ્દ બની રહ્યો. હોટેલ પ્રકરણ હું વીસરી ગયો હોઈ એવું લાગ્યું. થોડી યાદ ઝાંખી પડી.\n\nઆ મારા ફોનની બેટરી ડેડ થઈ ગઈ. તે ફોન કર્યા હશે નહિ.. એટલે જ બપોરે મળવાનું કહ્યું તું અને તું કોલેજ પણ ના આવ્યો એટલે સીધી તારા ઘરે જ આવી ગઇ. - બોલતાં બોલતાં જ અંદર આવી ગઈ.\n\nભવ્યા તું ?. શું બોલવું કંઈ ખબર પડી નહિ. અજંપો, થોડો ભય ... મને ઘેરી વળ્યાં. મારો હાથ ઝાલી તે સીધી મને અંદર ખેંચી લાવી. હું બારણા પાસે જ ઊભો હતો.\n\nઅરે .. તારું શરીર....આટલું ગરમ? કપાળ પર હાથ ફેરવતાં બોલી.\n\nતને તાવ છે? દવા લીધી? કહ્યું કેમ નહિ.? પ્રશ્નોની ઝડી વરસાવી રહી.\n\nના થોડું....\n\nતરત જ તેના પર્સમાંથી પેરાંસિતામોલ કાઢી અને સીધી કિચન તરફ ગઈ. હું એને જોઈ રહ્યો. પાણીનો ગ્લાસ ભરી ને મારી તરફ આપી મને દવા આપી. મે ચૂપચાપ દવા પીધી. થોડું પાણી પીધું. ક્યારનુંય પાણી સુધ્ધાં મે પીધું ન્હોતું. કશું બોલવાની સ્થિતિ માં હું નહોતો.\n\nતેં કશું ખાધું ? ....અરે નહીં જ બનાવ્યું હોય...નહિ?\n\nહું બસ નકારમાં માથું ધુણાવી રહ્યો. એ આમતેમ જોઈ રહી. કશું ના દેખાતા મને ગુસ્સાથી તાકી રહી. એનો ગુસ્સો પણ મને મીઠો લાગતો. એ ગુસ્સે ભરાઈ ત્યારે તેનો ચહેરો થોડી ગુલાબી છાંટ સાથે મને વધુ ઉત્તેજિત કરતો.\n\nઘરમાં દૂધ સુધ્ધાં લાવતો નથી , ખાય છે શું...? હું હમણાં જ આવું કહી બારણા તરફ ગઈ. હું જોતો જ રહ્યો ....એ બહાર નીકળી ત્યાં સુધી મેં અપલક નજરથી નિહાળી એને.\n\nદવાની થોડી અસર વર્તાઈ છતાં અશકિત હતી. સોફા પરથી ઉઠવાનો પ્રયત્ન કર્યો પણ ઉઠાયું નહિ. હું ત્યાજ પડી રહ્યો. હજુ તો માંડ પાંચ દસ મિનિટ થઈ હશે ને ફરી ભવ્યા આવી. હાથમાં થોડી થેલી હતી. કદાચ દૂધ ને કંઈ નાસ્તો લાવી હશે. કિચનમાં જઈ દૂધ ગરમ કરવા લાગી. ગરમ દૂધનો પ્યાલો ને ડિશમાં સફરજન લઈને મારી નજીક આવી. મને અડોઅડ સોફા પર બેઠી.\n\nહું કઈ બોલું તે પહેલા તો - આટલું પૂરું કર. પછી વાત કરીએ. ભૂખ જેવું તો હતું જ. મેં દૂધનો પ્યાલો લેવા હાથ લંબાવ્યા. ધ્રુજતા હાથે પ્યાલો તેના હાથમાંથી લીધો. એનો હાથ અડતાજ અજીબ કંપારી શરીરમાં પ્રવેશી હોઈ એવું હું અનુભવી રહ્યો. થોડી ઝણહનાટી થઈ. વીજળીનો આંચકો લાગ્યો હોય એવું જ કંઇક.\n\nઅરે, શિવમ આવું કેવી રીતે ચાલે? ચાલ... ફટાફટ દૂધ પી લે. હું તરત જ ઘબરાટ માં જ કદાચ - તેની બીકે દૂધ પી ગયો. થોડું સારું લાગે તો સ્વસ્થ થઈ હું પેલું એક્સીડન્ટ,, પેલી રાત ની હોટેલ...બધા વિશે ભવ્યાને પૂછવા માંગતો હતો..\n\nભવ્યા ... હું માંડ એનું નામ ઉચ્ચારી શક્યો.\n\nશિવમ..તારી તબિયત સારી નથી બોલવાનું રહેવા દે.આરામ કર. પછી શાંતિથી વાત કરીશું.\n\nપણ...હું..... કઈ બોલું પહેલા તો એણે મને રીતસરનો સુવડાવી દીધો. મારા મનની ગડમથલ ઉકેલવી હતી. પણ શું બન્યું ખબર નહિ..કદાચ ઉજાગરો, દવાનું ઘેન કે માનસિક દ્વંદ્વ યુદ્ધ ... મારી આંખો ઘેરાવા લાગી...હું ક્યારે ઊંઘી ગયો ખબર જ ના પડી.\n\nઆંખો ખુલી ત્યારે આજુબાજુ જોયું. ક્યાંય ભવ્યા દેખાઈ નહિ.\n\nભવ્યા............... અરે ક્યાં ગઈ?????\n\nફરી પેલા વિચારો ઘર કરવા લાગ્યા. મોબાઈલ માં જોયું તો રાતના આઠેક વાગ્યા હતા. આખો દિવસ હું સુઈ રહ્યો હતો. ઊભો થયો. બાથરૂમ બાજુ જઈ ફ્રેશ થઈ આખું ઘર ચેક કરી લીધું. કિચન પ્લેટફોર્મ પર ઘણું બધું દેખાયું. એક તપેલીમાં દાળ ભાત સાથે મને ખૂબ પ્રિય એવું પનીરનું શાક અને ડબ્બામાં રોટલીઓ હતી. આ બધું.... હું વિચારતો રહ્યો.\n\nફોનમાં મેસેજ ટોન આવ્યો. બ્લિંક થયેલ ફોન ને હાથ માં લીધો. . ભવ્યાનાં મેસેજ હતા.\n\nઊઠીને જમી લે જે. તારી મનપસંદ રસોઈ બનાવીને મૂકી છે. દવા ટેબલ પર છે પીજે પાછો. તું ઊંઘમાં હતો એટલે ડિસ્ટર્બ કર્યા વિના નીકળી ગઈ. સી યુ સુન..લવ યુ.\n\nલાંબો લચ મેસેજ. .મારી ચિંતા એના મેસેજમાં ડોકાતી હતી. મે તરત જ \" ફિલિંગ ગુડ..લવ યૂ ફોર એવરી થીંગ...\" લખી રિપ્લાઈ કર્યો.\n\nખરી છે આ છોકરી..મે ફટાફટ જમી લીધું. એના હાથોમાં જાદુ હતો. રસોઈ એકદમ એના જેવીજ ટેસ્ટી - સ્વાદિષ્ટ હતી. કેટલું બધું ધરાઈને જમ્યો. દવાના લીધે શરીર માં આજે સારું લાગ્યું. કેટલી સેવા કરી મારી એણે. એને કોલ કર્યો પણ બે ત્રણ વાર આખી રીંગ પૂરી થઈ પણ રીસિવ ના કર્યો. એને મળવા બોલવું કે ઘર જાઉં એવું વિચાર્યું પણ રાતના નવ ઉપર થયા હતા. આટલું મોડું. .ઠીક ન લાગ્યું... કદાચ એને પપ્પા મમ્મી સાથે હશે એટલે માંડી વાળ્યું. એના મેસેજ ફરી વાંચી રહ્યો.\n\nએનો સ્ક્રીન પર નો ફોટો નિહાળી રહ્યો. યાદોના મોજા ઉછળતા હોઈ, કોઈક યાદ થોડાજ કલાકો પહેલાની એ મારી સેવા કરતી ભવ્યા, ને કોઈ યાદ બે વર્ષ કોલેજમાં સાથે વિતાવેલ પળોની.. સતત ગૂંથાતું રહ્યું બધું. એકબીજા સાથે રહી રહીને સતત એની વાતો મારા માનસપટ પર આકાર લઇ રહી. મારી ભવ્યા.. એની સાથે વિતાવેલ સુખદ..મીઠી મધુરી યાદી હુ વાગોળી રહ્યો. ને સરકી ગયો એની સાથે મારા સ્વપ્ન પ્રદેશમાં - અમારી દુનિયામાં- જ્યાં બસ હું ને ભવ્યા, પતિ પત્ની હતા. એ મારા બે બાળકોની માતા, મારી અર્ધાંગિની.. મારાં માટે ઑફિસનું ટિફિન બનાવી મને જતા સમયે ચૂંબન થી બાય બાય કરતી. મને એને પ્રેમ માં ભીંજવી મૂકતી.... હું ઊંઘી ગયો હતો.\n\nબીજા દિવસે તરતજ ભવ્યાં ના ઘરે જવા તૈયાર થઇ ગયો. એને એક કોલ પણ કર્યો પણ એને ફરી રિસિવ ના કર્યો. ફરી ડોરબેલ વાગી. નક્કી ભવ્યા જ હશે. . મે દરવાજો ઉઘાડ્યો.. હા. મારુ અનુમાન સાચું પડ્યું એ જ હતી.\n\nઆવ., અંદર આવ. તારા ઘર પાસે તને લેવા જ આવતો હતો. કોલેજ જઈએ આજે.\n\nઓહ હો...ને તેમાં જ હું ટપકી એમ ને હસતા હસતા બોલી.\n\nતને કેટલા ફોન કર્યા. રિસિવ કરાય ને બીકણ. તારા ફોનમાં એ ફીચર્સ નથી લાગતું.\n\nઅરે.. ઘરમાં મમ્મી પપ્પા હોય. એટલે વાત ના થઈ શકી. તને સારું છે ને? જમ્યો તો રાતે..દવા પીધેલી કે?\n\nહા બાપા હા. હવે મારે આખી જિંદગી આવી સ્વાદ વિનાની રસોઈ ખાવાની ટેવ પડવાની છે તો, તને સહન કરવાની જ ને..! એટલે ખાધી હતી. હું હસીને બોલ્યો.\n\nમને ગાલ પર મીઠી ટપલી મારી. ફરી થોડી શરમાઈ. આ એક્સપ્રેશન માં પણ મસ્ત લાગતી મારી ઢીંગલી.\n\nચાલ હવે મોડું થશે. કોલેજ જઈએ. મે કહ્યું.\n\nનહિ યાર આજે કોલેજ નથી જવું. ક્યાંક ફરવા જઈએ. માનસી એના કોઈ ફોઈ ના ઘરે ગઈ છે. ચાલ મોકાનો ફાયદો ઊઠાવીએ. બસ આપણે બે. એ બોલી.\n\nઓહો.. ભણેશ્રી ભવ્યા મેડમ...સૂરજ કઈ બાજુ ઊગ્યો છે? તમે તો ત્રીજા વર્ષમાં પણ હાજરી સાચવનાર,\n\nહા, પણ હવે ત્રીજા વર્ષમાં તો થોડી મજા કરીએ નહિ તો કોલેજ એમ જ પૂરી થઈ જશે. એમ પણ હવે પરીક્ષાઓ આવશે તેથી હાજરીની બહુ નોંધ ના લેવાય. ચાલ કઈ બાજુ જઈએ? બોલ ને શિવમ, ... હાઈવે તરફ? હું કાર લઇને આવી છું.\n\nહાઈવે નું નામ આવતાં જ મારા હોશકોશ ઉડી ગયા. આખા શરીરે પરસેવો થઈ ગયો.\n\nના.... હું જોરથી ચીસ પાડી બોલ્યો.\n\nશું થયું શિવમ, કેમ.... સારું ચાલ તું કહે ત્યાં, તારી પસંદની જગ્યાએ. બસ.\n\nમારે બધી વાતો કરવી હતી. તેથી પરસેવો લૂછતાં લૂછતાં, હા ગાર્ડન બાજુ નજીકમાં જઈએ. મારે તને ઘણું કહેવાનું છે.\n\nઓકે. બે મિનિટ આપ.બોલતાં બોલતાં વોશરૂમ બાજુ ગઈ. ત્યાં સુધીમાં હું પણ પોકેટ ને મોબાઈલ લઈ તૈયાર થઈ ગયો. આજે એણે પર્પલ કુરતી અને વાઇટ પ્લાઝો જેવું કંઇક પહેરેલું હતું. મસ્ત લાગી રહી હતી. મારુ અંગે અંગ ફરી તેનામાં ખોવાઈ ગયું.\n\nઆ રૂપ માં તેને જોતાં જ હું તેને મેળવવા તરસી રહ્યો. એ મને જોઈ મારી થોડી નજીક આવી. મારા એક ધક્કાએ અમે બન્ને અનાયાસ સોફા પર પડ્યા. એ મારી ઉપર હતી. તેના છુટ્ટા લહેરાતા ઘટાદાર લાંબા વાળમાંથી સુંદર શેમ્પૂની મ્હેંક આવી રહી હતી. મારા તન બદનમાં રોમાંચ પ્રસરી રહ્યો. પ્રેમભર્યો જુસ્સો વધી રહ્યો હતો. એક અજીબ હૂંફનો અહેસાસ હતો અમારી વચ્ચે. એના હાથ મારા હાથ પર ... એના સ્તન સાથે ઘર્ષણ થયું. ગરમ શ્વાસો શ્વાસનો સંગમ થયો. આટલી નજદીકી પહેલીજ વાર. હું સઘળું ભાન ભૂલી ગયો. એણે પણ કોઈ પ્રતિકાર ના કર્યો. હું ઝડપથી એની ઉપર આવી ગયો.. એક મીઠી આહ સાથે અમારો રોમાંચ પૂર્ણ થયો. પ્રથમ વાર અમે આ રીતે બંધનમાં બંધાયા હતા. એક અદ્ભુત સમન્વય નો આનંદ. એની આંખોમાં પરિતૃપ્તિ ના ભાવ ડોકાઈ રહ્યા.\n\nતું પણ શિવું...\n\nને અમે બન્ને એ અદભૂત ક્ષણોમાં એકમેકની સાથે સહ શયન માણતા રહ્યાં. સમયની પરવા કર્યા વિના.\n\nથોડીક ક્ષણો બાદ... એ ઉઠી. ચાલ હવે બહુ મોડું થયું. ભૂખ લાગી છે. શરમાળ ચહેરે બોલી.\n\nહા, ચાલ ..નજીકમાં ક્યાંક જમી આવીએ. અમે બન્ને ફ્રેશ થઈ જમવા નીકળ્યા. અમે એક હોટેલમાં જમવા બેઠા. ત્યાંનો સ્ટાફ મને વિચિત્ર રીતે જોઈ રહ્યો. પણ મારા દિલોદિમાગ માં નશો હતો.. એક કૈફ... ભવ્યાને તૃપ્ત કર્યાનો. ને મને પણ એ ક્ષણ ખૂબ ગમેલી. અમે બન્ને ખાસ કરીને હું એમાં જ મગ્ન હતો. ત્યાં અમે બન્ને એ અમારું ફેવરિટ ફૂડ ઢોસા ને ચાઈનીઝ ખાધું. લંચ પતાવી અમે બન્ને ઘરે જવા નીકળ્યા. ભવ્યા કાર ચલાવી રહી હતી.\n\nશિવું...હું તને કંઈ કહેવા માંગુ છું. હું હમેશા તારી બનવા માંગતી હતી. હંમેશા મારી સાથે રહેજે હો. મને ક્યારેય ભૂલતો નહિ. આટલું બોલતા બોલતા તો તેનો ચહેરો રડવા જેવી થઈ ગયો.. હોં..એની આંખો માં આંસુ સરતું જોઈ શક્યો.\n\nકેમ આવું બોલે છે ભવ્યા.? હું તારો જ છું તને શું કરવા ભૂલું? અને તું ભૂલવા દે એવી કઇ ચીજ છે.\n\nઅમે વાતો કરતા હતા. બે મિનિટના અંતરે જ મારુ ઘર હતું. એ મને જોઈ રહી એક અજીબ નજરે. એવામાં જ સામે છેડે એક ટ્રક આવી ને અચાનક આવેલી ટ્રક જોઈ એમને બંને ગભરાયા. એનું બેલેન્સ ના રહ્યું...ને ... ગમખ્વાર અકસ્માત સર્જાયો.\n\nમને કંઈ ખબર પડી નહિ. હું બેભાન જ હતો. થોડીવાર પછી મારી આંખો ખુલી ત્યારે હુ ઘરમાં હતો. મારા મમ્મી પપ્પા અને હા માંડી એનો ભાઈ બધા મારી પાસે ઉભા હતા.\n\nબેટા... કેવું છે તને? સારું લાગે છે.?\n\nહું.... મમ્મી તમે...અહીંયા ક્યારે?... અને ભવ્યા કયા છે? એને કેવું છે?\n\nહું બૂમો પાડી રહ્યો પણ કોઈ કશું બોલ્યું નહી. ભવ્યાને વાગ્યું નથી ને, ક્યાં છે? માનસી પણ ઊભી રહી પણ કશું બોલી નહિ.\n\nઅરે શિવમ, તું શું બોલે છે? ને શું કરતો હતો રસ્તા વચ્ચે બાઈક લઈને? તું વાહન ની અડફેટે આવી ગયેલો પણ તને વાગ્યું ન્હોતું. ચમત્કારિક રીતે એકેય ઇજા પહોંચી નથી. સામેની હોટેલ વાળો પણ કહેતો હતો કે અજીબ વર્તન કરેલું ત્યાં. રોડ પર એક્સીડન્ટ થયું ત્યારે પછી પણ તું બેભાન રહ્યો ને છેક આજે આઠ દિવસ પછી તું ભાન માં આવ્યો છું. અને ભવ્યા તો.... માનસી રડી પડી.\n\nઅરે પણ હું તો ભવ્યા ની સાથે કારમાં .......\n\nહું ફટાફટ ઉભો થયો. દોડતો જ એના ઘરે જવા નીકળ્યો. આવી હાલતમાં મને એકલો દોડતો જોઈ માનસી અને એનો ભાઈ પણ મારી પાછળ આવ્યા. હું ઘરના જ કપડામાં એના ઘરે પહોંચ્યો. મે ક્યારેય એના ઘરમાં પ્રવેશ કર્યો નહોતો. છતાં આજે અજીબ સ્ફૂર્તિ આવી. અંદર દાખલ થતા જ જોયું ભવ્યાનિ મમ્મી શ્વેત વસ્ત્રો પહેરી એક ખૂણે બેસી રહ્યા હતા. થોડા નજીકનાં સંબંધીઓ સાથે બેઠા હતા. મને આશ્ચર્ય ભરી નજરે સૌ તાકી રહ્યા.\n\nમારી સામે એ જ નિર્દોષ હાસ્યથી... પેલા જ જાંબુડિયા રંગના ટોપમાં સજજ ભવ્યા ની તસ્વીર હતી. અને તેના પર સુખડનાં ફૂલોનો હાર...\n\nહું હતભ્રત બની જોઈ રહ્યો. કાપો તો લોહી ન નીકળે તેવી મારી સ્થિતિ હતી. તેના પપ્પા મારી પાસે આવી મને કંઇક પૂછી રહ્યા હતા. માનસીએ તેમને મારી ઓળખ આપી. એમની આંખોમાં ઝળહળિયા થઈ ગયા. ભવ્યા ની મમ્મી ફરી ચોધાર આંસુડે રડી રહી.\n\nમેં ભવ્યા ને મારી મુલાકાત, એ એક્સીડન્ટ, એ મારા ઘરે ડિનર સઘળી વાતો કહી. બધા વિસ્ફારિત નેત્રે મને તાકી રહ્યા. ભવ્યાના મૃત્યુ પામ્યા ને આજે બાર દિવસ થઇ ગયા હતા. .. ને હું.. .. તેની....આત્મા...રહ....સાથે\n\nભવ્યા....\n\nહું જમીન પર ફસડાઈ પડ્યો. મને પામવા, મને સાચવવા ને મને જોઈ લેવા આખરી વાર... ભવ્યા... ભવ્યા ની બૂમો પાડી એને બોલાવતો રહ્યો... કદાચ મારી પાસે પાછી ફરે... ને ત્યાજ મારા શ્વાસે પણ ફરી આવવાનો શિરસ્તો છોડી દીધો.\n\nકોઈ થપ્પો આપીને એવે ખૂણે સંતાઈ ગયું.\n\nહું શોધું જિંદગીભર તોય ના શોધી શકું!",
      "duration": "17 mins",
      "category": "Horror"
    },
    {
      "title": "સ્વપ્નનું સત્ય",
      "story_name": "   એક જુનું ગામ, જ્યાં સડક પણ પથ્થર વિહીન હતી ને ધૂળની ઊડતી ડમરી, ઘોડાગાડીનો અવાજ તથા એક પુરાની હવેલી. જેના દરવાજા પાસે પહોંચતાં ઘોડાની બગી ઊપણ રહી જાય છે. હવામાં એ લોઢાના બનેલા મજબૂત દરવાજા પણ કાગળની જેમ ખૂલે છે ને બંધ થાય છે. આગળ કંઈ પણ થાય તે પહેલાં જ સ્નેહા તુરંત ઊઠી જાય છે.\n\n    ડરી ગયેલી, સહમી ગયેલી સ્નેહા પોતાની આસ-પાસ નજર કરી ને કહે છે. ઓહ! સપનું હતું. પણ, મને તો તે ઘણું રીયલ લાગ્યું !આવી જ જગ્યા ને આવી જ સ્થિતિ કેમ દર વખતે દેખાય છે ? કંઇક તો છે. ભલે, પણ ઘણું મોડું થઇ ગયું છે હવે, મારે રેડી થવું જ પડશે. આમ વિચારી તે તરત જ તૈયાર થાય છે. ને પોતાની ડ્યુટી માં જાય છે. સ્નેહા એક ઇન્સ્પેકટર હોય છે. તેથી હરરોજ આવતાં ડરામણા સ્વપ્ન ને તે ભૂલી જ જાય છે. ને પોતાની ડ્યુટી માં ધ્યાન દેતી રહે છે. સ્નેહા ના પોલીસના નિયમ પ્રમાણે ચાલવાના વર્તનને તેના સહકર્મચારીઓ સ્વીકારતાં નથી અને તેથી જ સ્નેહા નું વારંવાર ટ્રાંસ્ફર થતું રહે છે. પહેલાં તે હૈદરાબાદ માં હતી પછી મુંબઇ માં ને હવે તો એવા સ્થાન માં મુકવાનો પ્લાન ચાલી રહ્યો છે. જ્યાં સ્થાનીય લોકો પણ સાંજે બહાર નીકળતાં ડરે છે. સ્નેહા ને આ બાબતની જાણ પણ નથી. અને તે તો શહેરના જાણીતા લોકપ્રિય શ્રી વૈભવ અદા ના કેસને સોલ્વ કરવાના વિચાર કરે છે. કે જેઓ નામદાર પોલિટિશિયન પણ છે અને સ્નેહાને યકિન છે કે વૈભવ પ્રદાન પોલિટીક્સ સાથે કોઈ ગેરકાનૂની ધંધો પણ ચાલુ છે અને તેથી જ સ્નેહા વૈભવ બધાના એક એક એવા ગેરકાનૂની ધંધા ની ફાઈલ ખુલતી હતી સ્નેહાને સમાજના લોકો તરફથી પણ સપોર્ટ મળતો હતો. અને હવે સ્નેહા વૈભવ અદા પુત્ર રુદ્રની પણ કાનૂની કાર્યવાહી કરવાની હતી. રુદ્રના સમ્બલિંગ, બળાત્કાર, અફીણ, દારૂ કેટલાય કેસ સામે આવવાના હતાં કે જેનાથી વૈભવ અદા ના સ્થાન પર પણ અસર પડવાની હતી. ને તેથી જ વૈભવ અદા એ d. s. p.ને વાત કરી સ્નેહાનું ટ્રાંસ્ફર એવા સ્થાન પર કરાવી દીધું જ્યાં લોકો સાંજના સમયે ઘરની બહાર નીકળતા પણ ડરતાં હતા. વળી, વૈભવ અદા આ બાબતની સ્નેહા ને ફોન પર શુભેચ્છા પાઠવે છે.\n\n   પણ સ્નેહા તેની વાતને અવગણે છે અને જે જગ્યાએ જવાનું છે ત્યાં શું કામ કરવાનું છે તે ધારવા લાગે છે. પરંતુ ખરેખર તેને ખબર નહોતી કે તે કેવી જગ્યાએ જવાની છે ? કે જ્યાં ના લોકો દેશભક્તિ, સરળતા, પ્રામાણિકતા ને બદલે અંધવિશ્વાસ, કામણ-ટુમણ , ભૂત -પિશાચ માં વધુ માનતા હોય છે. સ્નેહા ગુગલ પર સર્ચ કરીને જુએ છે તો ઝારખંડના ચલકંદ ગામમાં તેનું ટ્રાન્સફર થયું હોય છે. જે જગ્યાએ મહિલાઓનું સ્થાન નગણ્ય હતું અને આ ઉપરાંત તે સ્થાન પર ઘણો અંધવિશ્વાસ પણ રહેલો હતો. ગુગલ પર ઇમેજ જોઈને સ્નેહાએ પોતાના મન ને એ જગા માટે તૈયાર કરી લીધું. સામાન લઈ ને નીકળવા ની તૈયારી હતી ત્યાં જ સૌરભ નો ફોન આવે છે. સ્નેહા એ એટેન્ડ કરે છે.\n\nસૌરભ: સ્નેહા, મને ખબર છે મારા ના કહેવાથી તું અટકી જશે નહિ પણ, સાવચેત રહેજે. કેમકે, એ જગા મહિલાઓ માટે ખતરનાક છે. તને દૂર કરીને પોતાના કામ પાર પાડવા માટે જ અદા એ આ પગલું ભર્યું છે.\n\nસ્નેહા:ઓહ !સૌરભ તું મને હજુ મહિલા ના દરજ્જા ની જ લેખે છે ? ખબર છે ને ? પહેલી વાર મળ્યા ત્યારે રન માં હું અવ્વલ આવીને તે શું કહ્યું હતું ? કે ભારત ની દરેક મહિલા જો તમારી જેમ સાહસી બની જાય તો આપણો દેશ કેટલો આગળ વધે ? ને આજે આમ કહી રહ્યો છે.\n\nસૌરભ:સ્નેહા, મને તારા પર ભરોસો છે પણ એ જગા એવી છે કે તને સાવચેત કરવી જરૂરી છે. ને હું મારી ડ્યુટી થી પાછો ફરીશ તો તારી પાસે જ આવીશ.\n\n(સૌરભ સ્નેહા નો પતિ હોય છે. બંને જણા જ્યારે પોલીસ ટ્રેનિંગ લેતાં હતા ત્યારે જ ફ્રેન્ડ બન્યાં ને પછી લગ્ન કર્યા પરંતુ, સકુશલ ડ્યુટી ને કારણે તેમને ઘણી મુસીબતો નો સામનો કરવો પડ્યો હતો. સ્નેહા એક પોલીસ બની ને સૌરભ સોલ્વ્જર બન્યો. ને બંને ડ્યુટી પર અડગ છે. )\n\nસ્નેહા:સૌરભ ચિંતા ના કર ત્યાં આપણ ને એક બંગલો મળવાનો છે. આવતો સહી તું પછી એ નવી જગા જોઈએ. ઓકે હું નીકળું છું ને આપણે ત્યાં મળીએ. બાય. . . બાય. . . . આમ કહી ફોન મૂકે છે. ને ટ્રેન પકડે છે બીજે દિવસે ને રાત્રે ગાડી સ્ટેશન પર ઉપણ રહે છે ને.\n\n    સ્નેહા બહાર નીકળે છે. ટેક્સી ડ્રાઇવર, ઓટો ચાલક તેને પૂછે છે કે ક્યાં જાઉં છે ? જ્યારે સ્નેહા ચલકંદ ગામ નું નામ બોલે છે તો બધા જ બીજા કસ્ટમર ને શોધવા લાગે છે. સ્નેહા ને આ અજુગતું લાગ્યું પણ તે રસ્તે આગળ ચાલે છે. ને ત્યાં જ ખુણા માં એક બાવો બેઠેલો હતો. તે સ્નેહા ને પુછે છે કે ચલકંદ જવું છે ? કોઈ સાધન નથી સિવાય કે એક ઘોડાગાડી. કહો તો પહોંચાડી દઉં ?\n\n(સ્નેહા થાકી હોય છે તેથી કાંઈ પણ વિચાર્યા વગર તેણે હા કહી)\n\nબાવો (સ્નેહા પાસે થી બેગ લે છે ને કહે છે કે)\n\nતમે ખૂબ જ નસીબદાર છો અને હિંમતવાન પણ, કેમકે ચલકંદ ના એ મહેલ માં કોઈ આ રીતે મહેમાન બની ને જતું નથી. એ જગા એ જવાની તમે સામે થી હા પાડી તો તમારા પ્રત્યે માન અપાવે તેવી બાબત છે.\n\n(સ્નેહા ને ખાખી બાવા ની વાત માં કંઈ ખૂટતું હોય તેવું લાગ્યું ને એટલે જ તે પૂછે છે)\n\nસ્નેહા: અદા, એવું તો શું છે એ ગામ માં કે બધાં લોકો ત્યાં જતાં ડરે છે ? ને તમને પણ મારે ચલકંદ જવું છે ની ખબર કેમ પડી ? ને તમે તો એકલા બેઠાં હતાં ને ? બગી ક્યાંથી આવી ? કોણ છો તમે ? ગામ કેવું છે ? ખબર જ નથી પડતી.\n\n(સ્નેહા, આ બધું બોલતી પોતાના પર્સમાંથી મોબાઈલ કાઢીને સૌરભને ફોન કરવા જતી હતી ત્યાં જ તેની નજર આગળ પડી તો શું ? )\n\nસ્નેહા:આ શું ? બગી આપોઆપ ચાલે છે, તે અદા ક્યાં ગયાં ? ને આને કાબુ માં કોણ રાખશે ? હું શી રીતે મહેલ સુધી પહોંચીશ ? આ બધું સ્નેહા વિચારે ત્યાં તો બગી ઉપણ રહી ગઈ ઘોડા આગળ જતાં નથી ને હવે, આ તો એ જ જગા!એ જ મહેલ!એવું જ વાતાવરણ!ને ત્યાં તો અચાનક પવન ઘૂઘવાયો ધૂળ ની ડમરી ઉડી ને મહેલ ના લોઢાના બારણાં હવા માં હલવા લાગ્યાં. તેનો અથડાવાનો અવાજ એક ચેતવણી આપતો હતો કે અંદર ના આવો. સ્નેહા ને આવું અજુગતું ને અણઘટ થશે તેની કલ્પના પણ નહોતી. મારું જ સ્વપ્ન ને આ રીતે સાચું પડે ખરું ? સ્નેહા નું મન ચકરાવા લાગ્યું. ને તે ત્યાં જ ઢળી પડી.\n\n    રાજકુમારીજી, રાજકુમારીજી મહેલ આવી ગયો ને શું થયું મારી દીકરી ને ? કહેતાં રાજા-રાણી બહાર આવે છે. કોણે કર્યું આવું અમે એને જીવતો નહિ રહેવા દઈએ ને પછી રાજકુમારી ની શાહી વિદાય થાય છે તેની કબર પર કેસૂડા નું રોપણ થાય છે કેમકે કેસૂડાના ફૂલ રાજકુમારી ને પ્રિય હતાં. રાજા-રાણી વિલાપ કરતાં હતાં ને રાજકુમારીની રૂહ તેને કહેતી હતી કે હું અહી છું. પણ, જ્યારે તે અનુભવે છે કે તેને તેઓ શા માટે નથી સાંભળી શકતાં તો પોતે જ કબર પાસે જઈ ને નમે છે તો આ શું ? હું જ છું ? મારું જ નામ ? કેવી રીતે બની શકે ? હમણાં જ તો બગીમાં બેઠી હતી.\n\n    હું જીવું છું, હું જીવું છું, હું જીવું છું. . . . આમ રાડો પાડતી સ્નેહા ઉઠે છે ને ત્યારે સવાર થઈ ગઈ હોય છે. જ્યારે આંખો ખોલે છે તો આ શું ? હું અંદર કઈ રીતે આવી ને મને કોણ લાવ્યું ?\n\nબાજુ માં ઉભેલો સૌરભ કહે છે.\n\nસૌરભ:કહ્યું હતું ને કે એકલી ન જઈશ ને હું તારા આવ્યા બાદ થોડીવાર બાદ આવ્યો તને ત્યાં પડેલી જોઈ તો અંદર લાવ્યો ને અહીં તો બધી જ સુવિધા છે. ડો. પણ આયુર્વેદ ના ઉપચાર કરે છે. ખરેખર, તું મહેલ માં આવી ગઈ. આવું તે કદી વિચાર્યું હતું ?\n\nસ્નેહા:ના વિચાર્યું હોય પણ વિચારવું પડે. કેમકે મને સ્ટેશન થી કોઈ વાહન ન મળ્યું ને એક દાદા બગી માં મુકવા આવ્યા તે પણ રસ્તા માં ગાયબ ! પછી, પવન ને હું બેભાન ને પછી મેં હમણાં જે જોયું . .  .\n\n(સ્નેહા કાંઈ બોલે તે પહેલાં જ એક નોકર આવ્યો રાજકુમારીજી તમારી દવા ને કોફી તૈયાર છે)\n\nસ્નેહા:આ! સૌરભ આ વ્યક્તિ જ કાલે દાદા બની ને બગી ચલાવતો હતો.\n\nનોકર: પછી કહેશો કે બાવો પણ હું જ હતો ?\n\nસ્નેહા:હા, એમ ખોટું શું છે ? કાલે બગી મૂકી ને ક્યાં ગયા હતા ? ને અત્યારે રાજકુમારીજી રાજકુમારીજી વળી શું છે ?\n\nસૌરભ : શાંત થા, શાંત થા અહીં આવનાર અતિથિ ને એ લોકો રાજકુમારી ને રાજ કુમાર જ કહે છે. માન આપે છે.\n\nસ્નેહા:સૌરભ અહીં વાત કંઈ અલગ છે ને મારે દવા ની જરૂર નથી. તને ખબર છે ને કે હું આવા ખંઢેર ને બગી નું સ્વપ્ન જોઈ ડરી જતી હતી ને હવે તો હું અહી અંદર છું !\n\nસૌરભ:એ જ તો પ્લસ પોઈન્ટ છે. કે તું કોઈપણ મોટા ડર ને જીતી શકે છે. તું દવા અને કોફી પી’ લે તથા આરામ કર. ડોકટર નું કહેવું છે કે તને આરામની સખત જરૂરત છે.",
      "duration": "7 mins",
      "category": "Horror"
    },
    {
      "title": "હવેલી",
      "story_name": "  મોટા મોટા એકદમ જૂના દરવાજા પવન ને કારણે હલતા હતાં અને એમાંથી ચિચૂડ કિચુડ અવાજ આવતો હતો અને મોટી મોટી બારીઓ વરસાદી પવન થી ભટકાતી હતી,ઘરમાં વીજળી હતી નહીં અને બહાર પણ ખુબજ અંધારું હતું વરસાદ ને કારણે શેરી ની લાઈટ પણ ચાલુ બંધ થતી હતી,વીજળી નાં કડાકા નાં અવાજ માં કૂતરા રોતા હતાં,એવામાં હવેલી માં દીવાન ખંડ માં બેઠેલા ઘરના સભ્યો માંથી સૌથી મોટી ઉંમર નાં મહિલા બોલ્યા,\"એ કેટલી વાર છે ચ્હાને !\"ચ્હા બનાવે છે કે ચ્હાનો બગીચો !?\"કહી ઘરના સૌથી નાના વહુને વઢતા દાદી સાસુ બોલ્યા.\n\nવહુ દોડી ને આવ્યા દાદી માં હું તો ઊભી છું રસોડા ની બહાર મને ડર લાગે છે રસોડા માં જતા,કોઈ આવો ને અહી કહી ધ્રુજતા અને ડરના અવાજ માં નીતા વહુ બોલ્યા !\"અરે અમારું ઘર છે કોઈ ભૂત બંગલો નથી કે જ્યારે હોય ત્યારે ડર લાગે ડર લાગે કહે છે ઊભી રહે હું એવું છું તુ છે ને તારો મોબાઇલ લઈ બેસી જા હો ને ડર નાં બધા બહાના છે હવે !\"બોલતા બોલતા નીતા નાં સાસુ માં ઊભા થયા અને રસોડા બાજુ ચાલવા લાગ્યા, \"બા,નીતા કહે છે તો કૈક વાત તો હશેજ ને !એમ ખોટું ન બોલે એ !\" કહી નીતા નો વાર નીતિન બોલ્યો એમના દાદી ને,સાંભળતા ની સાથે જ દાદી બોલ્યા, \" એ રોયા ! તું મને કહે છે હે ? તારી દાદી છું હું હમજ્યા !ભાઈ !બધું જાણું છું હો ! આ બધા તમારા જુવાનિયા નાં બાના છે મારી વહુ નીલિમા સાચું કે છે હો ને મારા ભાઈ તું તારી બાયડી નાં જાજા ઉપ્રાના ન લે સમજ્યો ને !? કહી દાદી એ ચશ્મા માંથી નીતિન ની સામે જોયું. નીતિન ચૂપ થઈ ગયો એવામાં નીતા પાસે નીલિમા પહોંચી ગઈ,અને કહ્યું \"શું છે દેખાડ મને હું પણ જોઉં ભૂત કેવું હોય ! એ તું ભણેલ ગણેલ થઈ એવું બોલે સારું ન લાગે બેટા કહી એને સમજાવતા હાથ પકડી રસોડા માં લઇ ગઈ.\n\n         નીતા બોલી\" સાસુ માં સાચું કહું છું રસોડા માં ગોળા પાસે માથું હતું લોહી થી તરબોળ ! અને ગેસ એની આપો આપ ચાલુ બંધ થતો હતો\" કહી ધ્રુજતા અવાજે રડવા લાગી. એને સમજાવી નીલિમા બહાર લઈ ને આવી રાત ના બધાજ સભ્યો જમી ને પોતાના ઓરડા માં સૂવા ગયા,અને થોડા કલાક માં હવેલી માં વેરાન શાંતિ છવાઈ ગઈ,બહાર વરસાદ પણ ધીરો પડી ગયો હતો ,ધીરા ધીરા વરસાદ નો અવાજ એમાં રાત ના કીડા અવાજ કરતાં હતાંં,કૂતરા પણ રડતા હતાં અને અચાનક નીતા ને બારી પાસે હાથ નાં છાપા દેખાણા,નીતા ને ડર ને કારણે રોજ નીંદર મોડી આવતી હતી, હાથ નાં છાપા દેખતા નીતા એ નીતિન ને કહ્યું નીતિન ઊઠી જાવ જટ કરો જો નીતિન જો ! નીતિન ને મહા મહેનતે ઉઠાડ્યો, તો નીતિન ઊઠી ને જોયું તો બારી પાસે કઈજ નાં હતું,નીતા ખુબજ વધુ ડરી ગઈ કે એવું કેમ બને કે મને જ બધા અનુભવ થાય છે !\n\n રાત આખી ડર માં નીતા સુતીજ નહીં, બીજો દિવસ થયો નીતા રસોઈ કરતી હતી શાક લેવા માટે ફ્રીઝ ખોલ્યું તો એના પગ પાસે કાપેલ હાથ પડ્યો ! નીતા ખુબજ ડરી ગઈ અને પોતાની જાતને એકલી અનુભવવા લાગી કારણ કોઈજ એનો વિશ્વાસ કરતું ન હતું ! રાતના ૨ વાગ્યા હતાં ઘડિયાળ નો અવાજ અવ્યો મોટા મોટા ડંકા પડ્યા,નીતા ને માંડ નીંદર આવી તી ત્યાં એ ડર માંજ સફાળી જાગી ગઈ અને બેસી ગઈ ! થતું હતું પાણી પી લઉં ડર ઓછો લાગશે જોયું તો જગ માં પાણી ન હતું ! નીતા ડરતા ડરતા પગથિયાં ઉતારવા લાગી,ઓચિંતું એના પર બે હાથ અને ખાલી ધડ વાળું અને મોઢા પર આંખ ફૂટેલ અને મોટા મોટા નખ વાળું ભૂત લટકી ગયું ! નીતા ડર ને કારણે દોડવા ગઈ તો પગથિયાંથી નીચે આવી અને પડી ગઈ ઘરના બધાજ સભ્યો દોડી મે આવ્યા અને નીતા ને દવાખાને લઈ ગયા નીતા બેભાન થઈ ગઈ હતી અને ખુબજ ઘાયલ પણ થઈ હતી !\n\n    નીતિન ખુબજ ગુસ્સામાં આવી ગયો અને બોલ્યો, \"હું કેતો હતો ને કે કરી નીતુ આવી નથી ખોટું ન બોલે ! કોઈ મારું માન્યું નહીં જોયું ને !\" કહી રડવા લાગ્યો.નીતા અને નીતિન નાં લગન ને માત્ર ૩મહિના થયા હતાં પરંતુ નીતા જોડે એવા ઘણા અનુભવ થયા હતાં એ માનો આ બનાવ એટલા માટે મોટો હતો કારણ એમાં નીતા નાં જીવ પર ખતરો થયો હતો !\n\n   બધા જ ઘરે ગયા રાત પડી અને બધા સભ્યો સુઈ ગયા હતાં,એવામાં નીતા નાં સસરા ને કોઈ એ ઉઠાડ્યા હાથ થી હલાવીને ઉઠી ને જોયું તો સામે લાલ સાડી માં છુટા વાળ અને માથું પાછળ આગળ વાળ એવી મહિલા ઊભી હતી ! નીતા નાં સસરા ને કઈજ સમજાય એ પહેલા એ મહિલા ગાયબ થઈ ગઈ અને ઓરડા નો દરવાજો ખૂ્લો બંધ થવા લાગ્યો અને પંખો ખુબજ ઝડપથી ફરવા લાગ્યો !નીતા નાં સસરા દોડી ને ઓરડા ની બાર નીકળી ગયા અને સીડી પાસેજ આખી રાત સૂઈ રહ્યા,બીજે દિવસે નીલિમા બહેન ગાર્ડન માં પાણી પાતા હતાં ત્યાં પાણી નાં પાઇપમાંથી લોહી નીકળવા માંડ્યું ! \n\n     નીતા નાં સાસુ અને સસરા ને થતું હતું બંને ને અનુભવ થયો છે હવે આપણે ઘરના સભ્યો ને કહેવું જોઈએ,અને બધા ને દીવાન ખંડ માં એકઠા કર્યા અને ઘરના સદસ્યો ને બધુજ કહ્યું.\n\n    ઘરના સભ્યો ને માનવામાં આવ્યું નહીં, દાદી બોલ્યા\" એ હવે તમે લોકો પણ આ ભણેલ ગણેલ ની વાતો માં આવી ગયા હે ! આપણા મહેનત ની કમાઈ નાં મહેલ વિશે એવું બોલો છો હે? શરમ નથી તમને આવડી ઉંમરે ડર લાગે છે ક્યો છો તે હે !\"કહી ને રીત સર નાં બંને ને વઢી જ નાખ્યાં !વડીલ હોવાથી બંને માંથી કોઈ પણ કઈજ બોલ્યું નહીં અને ચુપ્પી કરી લીધી,એવામાં રાત પડી અને વરસાદી માહોલ હતો ખુબજ અંધારું હતું અને ઘરમાં લાઈટ પણ ચાલી ગઈ,બધાજ સુઈ ગયા હતાં પરંતુ દાદી ને એકદમ નીંદર ઉડી ગઈ અને એણે કૈક હસવાનો અવાજ સાંભળ્યો તો થયું કોણ અત્યારે એમ હસતું હશે? સારું લાગે છે કોણ છે હમણાં ચૂપ કરવું કૌ સૂઈ જાવ ! બધા માં છોકરમત છે હો વિચારી ઊભા થયા.બહાર નીકળવા માટે દરવાજો ખોલવા ગયા તો પાછળ થી કોઈ મહિલા ખુબજ બળી ગયેલ ચામડી અને આંખ વગર ની અને મોટા મોટા વાળ વાળી મહિલા એ એનો હાથ પકડી લીધો !દાદી ખુબજ ધ્રુજવા લાગ્યા બોલ્યા\"એ કોણ છો તું એ ! કહી ધ્રૂજવા લાગ્યા અને પરસેવાવાળા થઈ ગયા,ત્યાં એ મહિલા ગાયબ થઈ ગઈ !\n\n ઘરના મોટા ભાગના સભ્યો ને એવો અલગ અલગ અનુભવ થવા લાગ્યો રોજ રાત હોય કે પછી દિવસ ! બધાં સભ્યો એ નક્કી કરી અને તાંત્રિક ને બોલાવ્યા,તાંત્રિક વિધિ કરાવી અને જે કોઈ આત્મા હોય એનો રસ્તો કરવા નો નક્કી કર્યું !તાંત્રિક એ જણાવેલ પ્રમાણે બધાજ સભ્યો કહ્યું ત્યાં બેસી ગયા અને તાંત્રિક એ વિધિ ચાલુ કરી થોડા કલાક માં ખુબજ અંધારું થઈ ગયું અને હવેલી નાં બારણાં ખખડવા લાગ્યા અને બરી ખુલ બંધ થવા લાગી અને હવેલી ની લાઈટ ચાલુ બંધ થવા લાગી બહાર કૂતરા અને શિયાળ નાં અવાજ આવવા લાગ્યા !. અને એક માથા વગરની મહિલા બધા ની સામે આવી તાંત્રિક દ્વારા નિયત જગ્યા એ ઊભી રહી ગઈ !\n\n    બધા જ ખુબજ ડરી ગયા !મહિલા ખુબજ ભયંકર હાસ્ય કરવા લાગી અને હાથ માંથી લોહી ના ઘા કરવા લાગી અને પગ પછાડી ધૂળ ઉડાડવા લાગી !તાંત્રિક ની સામે જોઈ બોલી ! એ ! મને કેમ હેરાન કરી હે ! તાંત્રિક બોલ્યો , \" એ હેરાન તો તું કરે છે બધા ને ! સમજે છે શું તું હે પોતાની જાતને ! કહી એની પર હવન ની ભસ્મ નાખી.. ભસ્મ પડતા ની સાથેજ મહિલા પડી ગઈ અને બોલી\" એ મારું મકસદ પાર કરીને રઈશ સમજ્યો !\" કહી મોટા મોટા હાથ કરી લાંબા અને તાંત્રિક નું ગળું પકડવા પ્રયત્ન કર્યો ! તાંત્રિક બોલ્યો \"તું તારે શું મકસદ છે બોલ શું ઈચ્છા છે અધૂરી પૂરી કરી નાખીએ અમે પણ તું ચાલી જા અહીથી !\"\n\n \"મારે અહી રહે એને શાંતિથી રહેવા નથી દેવા બોલ શું કરી શકશે તું?\"કહી ગોળ ગોળ ફરવા માંડી એક જ જગ્યા એ. તાંત્રિક બોલ્યો, \"એ આ લોકો એ તારો શું બગડ્યો છે ભવ જે કારણે તું કહે છે હે !સમજે છે શું તું હે !\" કહી બોલ્યો હાથ માં ભસ્મ પછી લઈ ને ,\" બોલ સાચું સુ છે કારણ !\" બાકી નાખી દઈશ ભસ્મ તને ભસ્મ કરી દઈશ બોલીશ તો મોક્ષ થશે થતો હોય તો બાકી ક્યાંય ની નઈ રહે સમજી ભટકિશ તો પણ કોઈ ને હેરાન નઈ કરી શકે પૂરી દઈશ તને આ ઢીંગલી માં સમજી !\"સાંભળી એ બોલી,\"એ બિવડાવજે બીજી ને હો ! આ જીગી ને નહીં;\" કહી ખુબજ ભયંકર હાસ્ય કરવા માંડી એના હાસ્ય થી હવેલી ગુંજી ઉઠી !\n\nતાંત્રિક એની પાસે ગયો અને હાથ પકડતા બોલ્યો, જાશ કે પૂરું તને ઢીંગલી માં બોલ !હાથ જતકોર્તા બોલી \"એ તાંત્રિક બઉ જાણવું છે તારે હે !લે સંભાળ ,કહી પોતાની આપ વીતી કહી ,બોલી હું જિગી છું મારા પિતા ને મોટો ધંધો હતો,કાકા એ પૈસા ખાઈ ખાઈ અને મારા પિતાની ફેક્ટરી ને દેવામાં ઉતરી દીધી અમારી હવેલી હતી સમજી ગયો ! અમારી હવેલી હતી લીલામ કરવી પડી મારા પિતા એ !મારા પિતા અને માતા ને મોત આવી ગયું આ હવેલી લીલામ થઈ ત્યારે ! દર્દ થી બોલી પછી મને ખ્યાલ આવ્યો મારા કાકા છે આ પાછળ મે બધીજ સાબિતી ભેગી કરી અને કાકા પાસે ગઈ ,કાકા ને કહ્યું તમને હું મૂકીશ નહીં તમારે કારણે મારી હવેલી ગઈ મારા માતા પિતા ગયા અને અમારી પરસેવાની કમાણીની હવેલીમાં અમે રહી ન શક્યા ! કાકા ઊભા થયા અને કહ્યું ચાલ બેટા હવેલી જોઈએ છેને તારે !એમાં ભાઈ અને ભાભી નો ફોટો રાખજે બસ ! તું રઈશ તો ભાઈ ખુશ થશે એમને કહું વેચાતી દે હું પૈસા દઈશ કહી ને મને અહી લયાવ્યાં,દર્દ માં બોલતી ગઈ એ મને લાયાવ્યા હું પોચી ને હવેલી સામે જોતી હતી કાકા એ પાછળ થી મને ચેઈન ગાળામાં રાખી અને મને મારી નાખી બોલ્યા જા તારા બાપ અને માં પાસે રહેવું હતું ને રે હવેલી માં !કહી મારા કટકા કરી મને બાળી નાખી !મે એટલે નક્કી કર્યું હું તો રહી ન શકી કોઈ ને રહેવા પણ નહીં દઉં અને ત્રણ મહિના પહેલા જ તમે લોકો એ આ હવેલી ખરીદી હું આવી ગઈ મારા મોતને એક અઠવાડિયું પણ નહોતું થયું !હું આવી ગઈ અને નક્કી કર્યું સુખ થી રહેવા દઈશ નઈ અને મેળ આવશે કાકા ને કોનાં શરીર માં ગરીને મારી નાખીશ !\n\n સાંભળી ને તાંત્રિક બોલ્યો\" એ તારો ગુસ્સો તારી જગ્યા એ સાચો છે પણ આ લોકો એ તારું કઈજ બગડ્યું નથી તું પોતે તો રહી ન શકી રહી શક્યા એને તો રહેવા દે\" ! સાંભળી બોલી તો મારા બદલા નું શું ! મારી ને રઈશ એ પાપી ને તો કહી દર્દ થી બોલવા માંડી, તાંત્રિક બોલ્યો \" જો તારા કાકા નાં શરીર એ તારું કઈજ બગડ્યું નથી જે કંઈ પણ કર્યું હોય ખરાબ એ ખરાબ તત્વ કરાવે માણસ ને ખરાબ કર્મ સમજી ! તો હવે એક ઢીંગલો બનાવીશ એમાં તારા કાકા નાં ખરાબ કર્મ કર્યું એ ભાગ ને બોલાવીશ અને એને તું મારી નાખજે સમજી !સાંભળી અને એને નિરાંત થઈ એને કહ્યા પ્રમાણે ઢીંગલા માં એના કાકા નાં ભાગને બોલાવી અને એનું કાસળ કાઢી નાખ્યું,અને ખુબજ મોટા મોટા વીજળી નાં અવાજ આવવા લાગ્યા અને હવા ચાલવા લાગી અને એ સ્ત્રી ગાયબ થઈ ગઈ અને હવેલી કાયમ માટે ભૂત થી મુક્ત થઈ ગઈ !\n\n",
      "duration": "8 mins",
      "category": "Horror"
    },
    {
      "title": "સાચો પ્રેમ કદી પૂરો થતો નથી",
      "story_name": "\"જશોદા આમ અડધી રાત્રે એકલી અહીં કેમ બેઠી છો ? \" કૂણબીના પાદરના અંધકારમાંથી એક અવાજ આવ્યો. જશોદા એ પાછળ ફરીને આમ તેમ જોયું પણ અંધારામાં કોઈ ચહેરો નજરે ન પડ્યો. થોડીવાર આમ તેમ ફાંફાં માર્યા પણ કોઈ દેખાયું નહિ. જશોદા થોડી ગભરાઈ કે રાતનાં ૩:૦૦ વાગે કોણ સાદ કરતુ હશે ?\n\n\"જશોદા તે મને ન ઓળખ્યો? હું અવિનાશ...\" આટલું સાંભળતા જ જશોદાના રૂવાંટા ઉભા થઇ ગયા. જશોદા ડરના માર્યે પરસેવાથી રેબઝેબ થવા માંડી. અવિનાશ શબ્દ એ જાણે એના હોશ ઉડાડી દીધા. કૂણબીના પાદરમાં રાત્રે ૩:૦૦ વાગે કોઈ ચકલું એ ન ફરકે અને એ વડલા નીચે બેઠેલી જશોદાને હવે ક્યાં જવું એ સમજાતું ન હતું. ઘરેથી પતિ સાથે ઝગડો થયોને રાત્રે જ કહી દૂર જતાં રેહવું જ્યાં કોઈ એને શોધી ન શકે એવા વિચાર સાથે જશોદા ગામના પાદરે બેઠેલી. પણ હવે એ ના ઘરે જઈ શકે કે ના અહીં પાદરમાં રહી શકે. અવિનાશ એ જશોદાનો બાળપણનો મિત્ર હતો પણ આજે એ આ દુનિયામાં નથી. એટલે જશોદા ખુબ જ ડરી રહી હતી.\n\n\"જશોદા તું ડર નઈ, હું તને નુકસાન પહોંચાડવા નથી આવ્યો. તું ઘરે પાછી ચાલી જા... તારી પરિસ્થિતિ વિષે મને જાણ છે. પતિપત્નીમાં ઝગડા થતા રહે બસ તું એને આટલું મન પર ન લે...\" થોડીવાર પછી ફરીવાર વડલાની વળવાયુંમાંથી અવિનાશનો અવાજ ગુંજી રહ્યો. જશોદાને અવિનાશ ના મૃત્યુ પછી આવો પહેલીવાર અનુભવ થયો એટલે જશોદા અવાક બની ને જ સાંભળતી રહી. થોડો વિચાર કરી અને ફરીવાર ઘરે પાછી ફરી.\n\nમિત્રો તમને એમ થતું હશેને કે જશોદા અને અવિનાશ વચ્ચે શું હશે ? અને અવિનાશ નું મૃત્યુ કેમ થયું? સચું ને? તો ચાલો આપણે થોડા વર્ષો પાછળ જઇએ...\n\nજશોદા સાત વર્ષની હતી. ધોરણ-૨માં અભ્યાસ કરી રહેલી ખુબ જ દેખાવડી અને નખરાળી હતી. કૂણબી વાસ (પટેલ વાસ)માં રહેતી જશોદાના ખાસ મિત્રો ન હતા, એટલે એ ઘરમાં ને ઘરમાં જ રમતી. થોડા સમય બાદ ત્યાં પાડોશમાં એક નવું પરિવાર રહેવા આવ્યું. જ્ઞાતિ એ બ્રાહ્મણ હતા પણ ગામમાં સારો વિસ્તાર કૂણબી વાસ કહેવાતો એટલે આ બ્રાહ્મણ પરિવાર એ ત્યાં જ રહેવાનો વિચાર કર્યો. જશોદાના ઘરમાં એના મમ્મી અને પપ્પા સિવાય બીજું કોઈ ન હતું. પણ આ નવા પાડોશી આવવાથી એની ઉંમરના સાથી મળી ગયા. બ્રાહ્મણ પરિવારમાં એક દંપતી અને એમના બે સંતાનો સંધ્યા અને અવિનાશ હતા. ધીરેધીરે દિવસો પસાર થતા ગયાને જશોદા, સંધ્યા અને અવિનાશ સાથે ભળવા લાગી. ક્યારેક જશોદાની ઘરે તો ક્યારેક અવિનાશને ત્યાં આ ત્રિપુટી નજરે પડતી. બાળપણના આ સમયમાં આ નિખાલસ બાળકો એકબીજા સાથે ગાઢ મૈત્રીમાં જોડાઈ ગયા. ક્યારેક નાની સાયકલમાં એક બીજા સાથે સ્કૂલે જતા તો ક્યારેક એક બીજાના ઘરની સ્વાદિષ્ટ વાનગીઓનો આનંદ ઉઠાવતા. ક્યારેક \"અડવાદોક, લંગડી, ચોપાટ, અંધાપોપટ, નવો વેપાર, ચેસ\" જેવી રમતોની મજા માણતા.\n\nદિવસો પસાર થતા ગયા ને જશોદા અને અવિનાશ પણ મોટા થતા ગયા. ધોરણ-૨થી માંડીને ધોરણ-૧૦ સુધી એક જ વર્ગમાં સાથે અભ્યાસ અને નિસ્વાર્થ મૈત્રી. નિખાલસ દિલવાળા આ મિત્રોને ક્યાં ખબર હતી કે પ્રેમ શું છે ? એમણે તો બસ એકબીજા સાથે રમવું, શાળા એ જવું, વર્ગમાં સાથે બેસવું, એકબીજાના નાસ્તા મળી ને ખાવા. રજાઓમાં બંનેના પરિવાર સાથે પીકનીક પર જવું, શાળાના પ્રવાસોમાં એકબીજા સાથે અવનવા સ્થળો પર જવું બસ આજ એમની દુનિયા હતી.\n\nઅવિનાશ વધુ અભ્યાસ માટે અમદાવાદ ગયો અને જશોદા પણ ભણવામાં હોશિયાર હતી એટલે પિતા એ એને મહેસાણા શહેરની સરદાર પટેલ સ્કુલમાં સાયન્સમાં એડ્મીસન અપાવ્યું. અવિનાશ પણ અમદાવાદની એ સમયની નામચીન સ્કુલ દીવાન બલ્લુભાઈમાં સાયન્સમાં અભ્યાસ કરી રહ્યો હતો. બંને જણ ઘરથી અને એકબીજા દૂર હોસ્ટેલમાં રહીને અભ્યાસ કરતા. કેહવાય છે કે \"માણસ ઘરની બહાર નીકળે તો જ કંઈક શીખે... \" હોસ્ટેલના મિત્રો અને બહેનપણીઓ સાથે રહી ધીરે ધીરે જશોદા અને અવિનાશ ઘણું શીખ્યા. તમે હિન્દી ફિલ્મનો એક ડાયલોગ સાંભળ્યો હશે નઈ...\n\n\"એક લડકા ઔર એક લડકી સિર્ફ દોસ્ત નહિ હોતે....\"\n\nકાચી વયે આ બંનેને પણ હોસ્ટેલ માં આવું જ કઈંક જાણવા મળ્યું. મોટા હોત તો કદાચ આ ડાયલોગને સમજી સક્યાં હોત કે મૈત્રી કોઈ પણ વચ્ચે થઇ શકે અને મૈત્રીથી આગળ કોઈ સંબંધ ન બને તો પણ એક છોકરો છોકરી સાથે જીવનભર શુદ્ધ અને નિસ્વાર્થ સંબંધ નિભાવી શકે. ધીરેધીરે સમય વીતતો ગયો અને બંનેના હૃદયમાં પ્રેમ જન્મ લીધો. બંને રજાઓમાં આવતા ત્યારે એકબીજાને મળતા પણ પ્રેમ વિષે કે નવા જન્મેલા એ એહસાસ વિષે કશું કેહતા નહિ. બંનેની આંખોમાં કંઈક અલગ જ ચમક દેખાતી. આજ રીતે સાયન્સનો અભ્યાસ પૂર્ણ કરીને હવે કોલેજમાં એડ્મીસન લેવાનો સમય હતો. હજી સુધી એ એહસાસ વિશે કોઈ પહેલ ન થઇ હતી. અવિનાશ એ મેથ્સ ગ્રુપ રાખ્યું હતું તેથી એને અમદાવાદની નામચીન કોલેજ એલ.ડી.. એન્જીન્યરીંગ કોલેજમાં મિકેનિકલ બ્રાન્ચમાં એડ્મીસન લીધું. જશોદા એ બાયોલોજી ગ્રુપ લીધું હતું એટલે એને બી.જે. ડિકલ કોલેજ અમદાવાદમાં eએમ.biના કોર્સ .બી.એસ.માં એડ્મીસન લીધું. હોસ્ટેલો બદલાઈ, ઉંમર બદલાઈ, અભ્યાસ બદલાયો અને શહેર પણ. બંને હવે અમદાવાદમાં જ જુદી જુદી કોલેજ અને હોસ્ટેલમાં હતા. લાંબી રજાઓમાં ઘરે જતા પણ શનિ-રવિ એટલે કે વિકેન્ડમાં તો બંને અમદાવાદમાં જ મજા માણતા. ક્યારેક રિવરફ્રન્ટ તો ક્યારેક કાંકરિયા. ક્યારેક માણેકચોક તો પછી ક્યારેક આલ્ફાવન મોલ. નાનપણની આ મૈત્રી એના પૂરો જોશમાં પાંખો ફેલાવી ને અમદાવાદમાં ઉડી રહી હતી.\n\nએક દિવસ આમ જ રવિવાર એ સાંજે અવિનાશએ જશોદાને ફોન કરીને ડીનર કરવા માટે કહ્યું. જશોદા તો રાહ જ જોઈને બેઠી હતી કે અવિનાશ ક્યારે એની ક્રિકેટ મેચ રમીને આવે અને એ એને મળવા જાય. સાંજે કહ્યા મુજબ અવિનાશ જશોદાને લેવા એની હોસ્ટેલ પહોંચ્યો. આજે જશોદા કઈંક અલગ જ લાગતી હતી. ખુલ્લા સટ્રેટ વાળ, બ્લેક ની લેન્થ વન પીસ, કાનમાં લોન્ગ સિલ્વર સ્ટ્રીપ વાળા ઍરિંગ્સ, ગળામાં ડેલીકેટેડ પેન્ડલ વાળી ચેન અને ત્રણ ઇંચની હાઇટવાલી હાઈ હિલ બ્લેક સેન્ડલ સાથે એ આજે એક અપ્સરા લાગી રહી હતી. અવિનાશ તો એને જોતા જ ફ્લેટ થઇ ગયો. અવિનાશની બ્લુ હોન્ડા સી.બી.આર.પાસે આવીને જશોદા ઉભી રહી. થોડી સમય હાય-હેલ્લો કરી બંને જમવા નીકળ્યા.\n\nઆખા રસ્તે અવિનાશ એ પોતાનાના બાળપણ ની અનેક યાદોની વાત કરી પણ જશોદાના આજ ના લુક વિષે કઈ ન કહ્યું. જશોદા પણ મનમાં ને મનમાં વિચારમાં પડી કે અવિનાશએ એને સરખી રીતે જોઈ નથી કે પછી મારા આ લુક થી એને કઈ ફેર ન પડ્યો... બંને રેસ્ટોરન્ટ પહોંચ્યા. એન્ટર થતા પહેલા અવિનાશ એ પોતાના પોકેટમાંથી એક બ્લેક રીબીન કાઢી અને જશોદાને કહ્યું કે તારા માટે એક સરપ્રાઈઝ છે. એટલું કહીને અવિનાશ એ જશોદાની આંખે પટ્ટી બાંધી. જશોદાનો હાથ પકડી ને અવિનાશ એને અંદર લઇ ગયો. જશોદા મનમાં ને મનમાં ખુશ હતી કે જીવનમાં પહેલી સરપ્રાઈઝ મળી એ પણ અવિનાશ તરફથી. અંદર જઈને હળવેથી અવિનાશ એ પટ્ટી ખોલી. ધીમા પ્રકાશમાં ચારે બાજુ પાણી અને વચ્ચે વુડન પાર્ટમાં રંગબેરંગી કેન્ડલ, ખુસબુદાર ફૂલો, લાઈટ પરફ્યુમ અને હાર્ટશેપ વાળા રેડ બ્લુન્સથી એ પ્લેસ જશોદાનું સ્વાગત કરી રહી હતી. જશોદા બે ઘડી આ સજાવટને જ જોઈ રહી. થોડી જ ક્ષણમાં બે ફોકસ લાઈટ જશોદા અને અવિનાશ પર પડી. અવિનાશ પોતાના એક ઘૂંટણ પર બેસી હાથમાં ગુલાબ સાથે જશોદા ની સામે હતો.\n\n\"આઈ.લવ.યુ... જશોદા,,,\"\n\nઆટલું સાંભળતા જ જશોદાની આંખો ભીની થઇ ગઈ. એનો બાળપણનો મિત્ર અવિનાશ પણ એને એટલો જ ચાહે છે જેટલું એ અવિનાશ ને મનોમન ચાહતી હતી. એને પણ અવિનાશ ને... \"આઈ.લવ.યુ...અવિ...\" કહી ને પોતાના મનની ઈચ્છા જાહેર કરી. બંને એ સાયન્સના અભ્યાસથી લઈને આજ દિવસ સુધી મનમાં દબાવીને રાખેલા પ્રેમને પ્રગટ કર્યો. બંને એકબીજાને ગળે મળીને, કપાળ પર ચુંબન કરીને, હોઠોનો રસપાન કરીને આ વર્ષોથી મનમાં રહેલી પ્રેમની સરિતાને વહાવી દીધી. થોડીવાર પછી ત્યાં વેઈટર આવ્યો......\n\n\"સાહબ ખાના લગાદુ....\"\n\nઅવિનાશ એ પાંચ મિનિટ પછી જમવાનું લાવવા કહ્યું. બંને રાઉન્ડ ટેબલ પર સામસામે ગોઠવાયાને એકબીજાની આંખોમાં પ્રેમનો જાણે રસપાન કરી રહ્યા હોય એમ એકી ટસે જોઈ રહ્યા.\n\nદિવસો વીતતા ગયા અને બન્નેની કોલેજ પણ પુરી થવા આવી. અવિનાશ અને જશોદા ખુબ જ ગાઢ પ્રેમમાં હતા. પણ બંનેના માતા પિતા આ વાતથી અજાણ હતા. જશોદાને છેલ્લું વર્ષ હતું એટલે એ પ્રેકટીસ માટે સોલા સિવિલમાં જતી અને અવિનાશ પણ L & Tમાં સિલેક્ટ થઇ ગયો હતો એટલે એ પણ ટ્રેનિંગ માટે કંપની એ જતો. બંને છેલ્લું વર્ષ હોવાને કારણે ખુબ ઓછું મળી સકતા.\n\nઅવિનાશ એક દિવસ ટ્રેનિંગ પુરી કરીને ટ્રેનમાં અમદાવાદ આવી રહ્યો હતો. એના ચહેરા પર ખુશી દોડી રહી હતી. ઘણા સમય પછી જશોદાને મળવાનો મોકો હતો. વિકેન્ડ પણ હતું એટલે શનિ-રવિ સાથે જ અમદાવાદમાં વિતાવાના વિચારો એના મગજમાં ચાલી રહ્યા હતા. ત્યાં અચાનક એક ઝટકો વાગ્યોને ટ્રેન અચાનક જ પોતાના પાટા પરથી પલ્ટી ખાઈ ગઈ. ડબ્બામાં બેસેલા ઘણા લોકોને ઇજા થઇ. ઘણા લોકોના મૃત્યુના સમાચાર ટીવી પર આવ્યા. જશોદા પોતાના પેસન્ટની તપાસ કરી પોતાના કેબીન તરફ જઈ રહી હતી. ત્યાં વેઇટિંગ હોલમાં લાગેલ ટીવી પર નજર પડી. થોડી વાર તો એને આસપાસ વાળા ને પૂછ્યું કે ક્યાં થયું છે આ એક્સિડન્ટ ? ને અચાનક ટીવી પર અવિનાશ નો ચહેરો આવ્યો. એના પગ નીચેથી જાણે જમીન ધસી ગઈ. એ આ આઘાત જીરવી ન શકી ને જમીન પર લોથપોથ થઇને પડી ગઈ. પોતાનો બાળપણનો મિત્ર, પોતાનો પહેલો પ્રેમ, આવનારી જિંદગીનો સાથી, સપનાઓ બધું પળમાં ચૂર થઇ ગયું. અવિનાશ સાથે વિતાવેલ પળોની રીલ આંખો સામે ચાલવા લાગી અને જેમ ઘસાયેલી sસી.ડી. કેસેટ ચોંટી જાય એમ વચ્ચે વચ્ચે એ રીલ રોકાઈને સમાચારમાં આવેલ અવિનાશનો લોહિયાળ ચહેરો સામે આવી જતો....\n\nઅવિનાશના માતા-પિતા અને બેન સંધ્યા ખુબ જ શોકમાં હતા. જશોદા પણ અભ્યાસ પૂરો કરીને પોતાના જ ગામમાં એક દવાખાનું ખોલીને નીરસ જીવન વિતાવી રહી હતી. જશોદાના માતા પિતા એમ વિચારતા હતા કે દીકરીનો નાનપણ નો મિત્ર ગુમાવ્યો એટલે એ આઘાતમાં છે. પણ જશોદા જ જાણતી હતી કે અવિનાશ એની જિંદગી હતો. વર્ષો વીતતા ગયાને જશોદા માટે સારા ઘરના માંગા આવવા લાગ્યા. જશોદા ને હવે જીવનમાં કોઈ મોહ ન હતો જીવવા ખાતર જીવતી. માતા પિતાની ખુબ આજીજી કરવાથી એને લગ્ન માટે એક છોકરાને હા ભરી. સંકલ્પ પટેલ નામનો એ યુવક નાયબ મામલતદાર અને પોતાના જ ગામનો હતો. લગ્ન પછી જશોદા સંકલ્પને કઈ ખાસ ધ્યાન કે પ્રેમ ભર્યો વહેવાર ન આપતી. એના મગજ અને મનમાં અવિનાશ જ જીવિત હતો. એ કારણે સંકલ્પ અને જશોદા વચ્ચે નાના મોટા ઝગડા થતા. એક દિવસ સંકલ્પ એ જશોદાને ખુબ સંભળાવ્યું. જશોદા સમજદાર, લાગણીશીલ અને સ્વંભિમાની સ્ત્રી હતી એટલે એ રાત્રે જ ઘરે થી બહાર નીકળી ગઈ અને એ વડલા નીચે જઇ ને બેઠી.....\n\nતો મિત્રો આ હતો અવિનાશ અને જશોદા વચ્ચેનો સંબંધ. બંને મળ્યા પણ એક ન થયા. જશોદા જીવી ત્યાં સુધી એના અવિનાશને ચાહતી રહી. અને અવિનાશની એ અંસંતુષ્ઠ આત્મા જયારે પણ જશોદા એકલી પડતી કે હારીને જીવનમાં કઈ ઉલટું પગલું ભરવા જતી તો એને સમજાવીને ફરીવાર જીવનને સારી રીતે જીવવા સલાહ આપતી....\n\nએટલે જ કોઈક એ કહ્યું હશે...\n\n\"સાચો પ્રેમ કદી પૂરો થતો નથી......\"\n\n",
      "duration": "9 mins",
      "category": "Horror"
    },
    {
      "title": "રહસ્યમયી કિલ્લો",
      "story_name": "\"પેરાનોર્મલ એક્ટિવિટી\" પર રિસર્ચ કરતાં રાહુલને આજે એક નવી જગ્યાની માહિતી મળી હતી અને ત્યાં જવા તે ખૂબ જ ઉત્સુક હતો. તેના ઘરના લોકોને તેનું આ કામ પસંદ નહોતું પણ રાહુલ કોઈની વાત ધ્યાન પર ન લેતો. અંતે રાત્રે પોતાના કેમેરા, હથિયાર અને એક મિત્ર સાથે રણગઢ પાસે જંગલના એક કિલ્લામાં રાત્રે પહોંચી ગયો. દૂર દૂરથી નિશાચર પશુ પંખીઓનો અવાજ આવી રહ્યો હતો.\n\nબન્ને તૂટેલાં દરવાજાથી અંદર જાય છે અચાનક ચામાચીડિયાનું ઝુંડ તેમના ઉપરથી ઉડીને નીકળી ગયું.અલગ અલગ જગ્યા અને રૂમમાં તપાસ કરવાં લાગ્યાં. ક્યારેક ઝાંઝરી તો ક્યારેક કોઈ છોકરીના રડવા હસવાનો અવાજ સંભળાઈ રહ્યો હતો અને બન્ને તરત તે દિશા તરફ જતાં પણ કશું હાથ આવતું નહીં. ઘણો સમય બધી તરફ ફરીને જોયું પણ કશું મળ્યું નહીં. અંતે તેઓ પરત ફરવાં માટે દરવાજા તરફ આગળ વધ્યાં.\n\nઆ તરફ રાહુલના પપ્પા પણ થાક્યાં હતાં, \"છેલ્લા ત્રણ વર્ષથી પોલીસ સ્ટેશનમાં, પેપરમાં, ફોનમાં બધે તપાસ કરી પણ આપનો દીકરો રાહુલ ખબર નહીં ક્યાં હશે ? હવે વિચાર પણ સારા નથી આવતાં.\"\n\nઆ તરફ કિલ્લામાં ચાલતાં ચાલતાં રાહુલે તેના મિત્રને કહ્યું બસ સામે જ દરવાજો છે.\n\n",
      "duration": "1 mins",
      "category": "Horror"
    },
    {
      "title": "સૌ એક સમાન",
      "story_name": "એક ગાઢ જંગલ હતું. તેમાં ઘણાં બધાં પશુ પક્ષી રહેતા હતાં. તે જંગલમાં એક સુંદર મજાની નદી હતી. ત્યાં બધાં જીવો પાણી પીવા આવતા. શિયાળ પણ અહીં શિકાર કરવા આવતું. પણ બીજા મોટા પ્રાણી તેને ભગાડી દેતાં.\n\nએક દિવસ શિયાળ હાથીના સરદાર પાસે જઈને કહે છે તમે આ જંગલોમાં સૌથી તાકાતવર છો. નદી પર તમારો હક્ક હોવો જોઈએ. આમ તે શિયાળ સિંહ, મગર, પક્ષી, સસલાં બધાંની કાનભંભેરણી કરી આવ્યો.\n\n  બીજા દિવસે નદી કિનારે મહાભારત થયું. જેમાં ગુસ્સે ભરાયેલા હાથીઓ નદીના વેણને બંધ કરી દીધું.\n\nઅને પોતાના વિસ્તારમાં બીજા પ્રાણીઓને આવવાં મનાઈ કરી. આવુંજ બીજા પ્રાણીઓએ કર્યું. નદી સૂકાઈ ગઈ, જંગલ પણ સૂકાવા લાગ્યું. હવે બઘાં પ્રાણીઓ મૂજાણા. શું કરવું? તેવામાં એક તપસ્વી ત્યાંથી પસાર થયા. જંગલોની અવદશા જોઈને દુઃખી થાય. તેઓએ બધાં પ્રાણીઓને પોતાની પાસે બોલાવી વિગત જાણી. પછી તપસ્વી બોલ્યા કે આ સંસારમાં એક ચક્ર ફરે છે. જેમાં તમામ જીવો એક બીજાની પૂરક કળી છે. બધાં એક બીજા પર નભે છે. આમાંથી એક પણ જીવ જોખમમાં મૂકાય તો સંપૂર્ણ જીવ ઘડિયાળ કે જીવ ચક્ર જોખમાય. તેથી આપણા અસ્તિત્વ માટે બધાં સમાન છીએ. તેથી મોટા કે શક્તિશાળી કે ઊંચ નીચેના ભેદભાવ વગર બધાને સમાનતા આપી જીવન જીવો.\n\nબધાં પ્રાણીઓ જંગલની અવદશા જોઈને આ વાત સ્વીકારી ફરી પાછા પોતાના નૈસર્ગિક જીવનમાં જીવવા લાગે છે. પશુ પક્ષીઓના પાછા ફરવાથી બીજનાં વાવેતર થવા લાગ્યા. પાણીનું વહેણ ચાલુ થવાથી ફરી જંગલ ખુશ ખુશાલ થઈ ગયું.\n\nબોધ:- બાળકો આ વાર્તા આપણને શીખવે છે કે આ સૃષ્ટિમાં બધાં સમાન છે. દરેક જીવનું આગવું સ્થાન છે. જો તેમાં ભેદભાવ કરશું તો સમગ્ર જીવ સૃષ્ટિ વિનાશ પામશે.",
      "duration": "2 mins",
      "category": "Horror"
    },
    {
      "title": "સત્યની પડખે ઉભા હોય ભગવાન",
      "story_name": "મર્ડરનો આરોપી પોતાનાં સ્વબચાવમાં કોર્ટમાં કઠેડામા ઊભો રહીને એક જ વાક્ય છાતી કાઢી ગર્વથી બોલાતો હતો, \"જજ સાહેબ હિંસા કરવી એ અધર્મ છે પણ ધર્મને બચાવવાં હિંસા કરવી એ માનવધર્મ છે.\"\n\n\"તમે એવો શું અધર્મ કરતાં જોયો કે મર્ડર કરવું પડ્યું. કોર્ટને પુરાવો આપો.\" જજ સાહેબે પ્રશ્ન પૂછતાં જ આરોપી મૌન બની ગયો.\n\nજજ સજા સંભળાવા જતા હતાં એટલામાં અવાજ આવ્યો, \"સાહેબ પુરાવો મારી પાસે છે.\" કહીને બે દીકરીઓએ વિડિઓ રજૂ કરતાં મોટી સ્ક્રીન પર સહુએ જોયું કે, અવાવરું જગ્યામાં આ બંને યુવતીઓ પર બે યુવાનો બળાત્કારની કોશિશ કરતાં હતાં ત્યારે આ બહાદુર યુવકે મદદે આવીને તેમને પડકારતાં ભયંકર લડાઈ તે ગુંડાઓ સાથે થઈ હતી અને આ યુવકે બંનેને બરાબર ઝૂડ્યા હતાં.\n\nબંનેએ યુવતીઓની માફી માંગી મામલો પતાવી છૂટા પડતા હતાં કે તરત જ પાછળથી પેલા લફંગા યુવકે છેતરીને છુરીનો ઘા યુવતી પર કરવાં જતા સાવધાન રહેલા આ બહાદુર યુવકે યુવતીને હડસેલો મારી દૂર ખસેડી પેલાને જોરથી લાત મારતાં તે ગુંડો તેનો બીજો સાથીદાર જે છૂરી લઈને મારવા જતો હતો તેના સાથે ભટકાતા અકસ્માતે છૂરી તેના પેટમાં ઘુસી ગઈ હતી.\n\nલોહીનો ફુવારો જોઈ યુવતીઓ ચીસો પાડવા લાગી એટલે આ બહાદુર યુવકે સમજાવીને તેમને મૌન રહેવાનું કહી ઘેર મોકલી દીધી હતી.\n\nવિડિઓ જોયા બાદ કોર્ટમાં ગુસપુસ થવા લાગી એટલે જજ સાહેબે બધાને શાંત કરી એ યુવાનને પૂછ્યું,\n\n\"તમે આ સાચી વાત કોર્ટને કેમ ન જણાવી ?\"\n\n યુવક બોલ્યો, \"આ બે બહેનોને કોર્ટમાં ન આવવું પડે અને તેમની મર્યાદા સચવાય એટલે. કેમ કે, સમાજ તો દીકરીઓ પર જ આરોપ કરે છે.\"\n\nઆંખમાં આંસુ સાથે એ દીકરી બોલી,\n\n\"જજસાહેબ મારા સાચા ભાઈને છોડી દયો અને જે સજા કરવી હોય તે મને કરો.\"\n\nજજ સાહેબે મર્ડર નહીં પણ અકસ્માત ગણાવ્યો અને તે યુવકને આત્મરક્ષા માટે લડાઈ લડતો હોવાનું ગણીને  નિર્દોષ જાહેર કર્યો.\n\nછૂટ્યા બાદ યુવક મૂંછ પર તાવ દેતાં બોલ્યો,\n\n\"જોયું મિત્રો સત્ય અને ધર્મના માર્ગે ચાલનારની પડખે ભગવાન ઊભા રહે છે.\"",
      "duration": "2 mins",
      "category": "Horror"
    },
    {
      "title": "વિકાર",
      "story_name": "'અપરાધ એ ગુનો નથી પણ મનનો ભાવ છે, જે વિકારોના વિકાસને કારણે ઉદભવે છે. લાગણીનો અભાવ અને મનની અશાંતિ એ અપરાધનો મુખ્ય સ્ત્રોત છે.'\n\nઆગળ હાઈવે બંધ છે, ચારેબાજુ સખત પાણી ભરાઈ ગયા છે. હજુ પણ વરસાદ અનરાધાર વરસી રહ્યો છે ! આગાહી મુજબ વરસાદ બે-ત્રણ દિવસ પડવાનો છે. મને લાગે છે હવે વધુ આગળ જવા જેવું લાગતું નથી. 'જો ગાડી બંધ થઈ ગઈ તો આટલી અડધી રાત્રે જઈશું ક્યાં ?' બહાર ભારે વરસાદ છે અને પાણી કમર સુધી ભરાયેલા છે. મારી સલાહ માનો \"આગળ ચાર રસ્તે ડાબી બાજુએ ગાડીને વાળી દો ! પાણી ઓસરે પછી નીકળી જઈશું\"\n\nઅંધારી રાતનો સુમસામ હાઈવે ! બીજી બાજુ અનરાધાર વરસાદ વરસે છે. અમાસની ભારે રાત છે, વાતાવરણ જાણે ગમગીન બન્યું હોય તેવું ભાસે છે. પાણી કમર સુધી ભરાઈ ગયા છે જોડે બિહામણી વીજળીના કડાકા-ભડાકા થાય છે. રસ્તે કોઈ દેખાતું નથી તેમજ વરસાદના કારણે લાઈટો ડુલ થઈ છે. કોઈ ચકલુંય ફરકતું નથી.\n\n\"મારી વાત માનો રવિ, અહીં સામે મને પેલી એક જૂની હોટેલ જેવું દેખાય છે. આપણે ત્યાં રાત રોકાવું પડશે ! વરસાદ બંધ થવાનું નામ લેશે નહીં અને પાણી કમર સુધી ભરાઈ ગયા છે. નેટવર્ક ઈસ્યુ પણ છે... આપણે એ હોટેલમાં રોકાઈ જવું જોઈએ.\"\n\nતૃપ્તિની વાત માનીને મેં ગાડીને ડાબી બાજુએ વાળીને પેલી હોટેલ તરફ દોરી ગયો. રસ્તે કોઈ નહીં, નકરું પાણી ભરાયેલું અને મુશળધાર વરસાદ. જેવી ગાડી ડાબી બાજુએ વાળી ને ત્યાંજ ગાડી અટકી પડી. વરસાદનું પાણી છેક ગાડીના કાચ સુધી આવતું હતું. પાણી ભરાઈ જવાના કારણે ગાડી ત્યાંજ બંધ થઈ ગઈ. માંડ ગાડીનો દરવાજો ખોલ્યો, તૃપ્તિ અને હું એ ભારે વરસાદમાં બહાર નીકળ્યા.\n\n\"રવિ, મારો ફોન... લાગે છે પાણી ઘુસી ગયું છે. ઘરે ફોન કેવી રીતે કરીશ ? ઘરે રાહુલ મારી રાહ જોતો હશે ! એ ક્યારનોય ટ્રાય કરતો હશે બટ ! રવિ મને ચિંતા થાય છે. આ જગાએ કોઈ દેખાતું નથી અને એવામાં ગાડીએ સાથ છોડી દીધો. રવિ મને ડર લાગે છે ક્યાંક આપણી સાથે કંઈ અજુગતું નહીં બની જાય ને ! આપણે જીવ બચાવવા પેલી સામે દેખાતી હોટેલે ભાગવું પડશે..\"\n\nતૃપ્તિની વાત સાંભળીને મેં ગાડીને લોક કરી. તૃપ્તિનો હાથ પકડ્યો અને બીજા હાથે બેગ લીધી અને કમર સુધીના પાણીમાં ઘુસી હોટેલ સુધી ચાલતા ગયા. પાંચેક મિનિટ ચાલવાનું હશે પછી હોટેલ આવી ગઈ. વરસાદ ધીમી ધારે વરસતો હતો. વાતાવરણમાં ઠંડક પ્રસરી ગઈ હતી, વાદળો ખસી રહ્યા હતા.\n\nહું આગળ હોટેલના મેઈન ગેટ પાસે ઊભો રહ્યો. અંદર તરફ નજર નાખી તો જોયું, \"વચ્ચે બગીચો હતો જેમાં મોટા ઘાસ ઊગી ગયા હતા. તેની જોડે વર્ષોથી બંધ એવો ફુવારો હતો. તેની સામેની તરફ બે-ત્રણ બાંકડા હતા, ત્યાં બાજુમાં મોટું વૃક્ષ હતું. હોટેલ બે માળની પણ બહુ જૂની ખંડેર જેવી હતી. દિવસેય ડર લાગે તેવી બિહામણી હતી. તૃપ્તિએ દરવાજો ખખડાવ્યો ને અમે અંદર તરફ ગયા.\n\nઆછી એવી પીળી લાઈટ ચાલુ હતી. ધીમા અવાજે રેડિયો વાગતો હતો. બીડીના ધૂમાડાની સ્મેલ આવતી હતી. રીસેપ્શન ડેસ્ક પર એક પંખો અને જૂનું ટેબલ હતું. બે ચોપડા અને અમુક ફાઈલો જેવું પડ્યું હતું. તેની બાજુમાં જૂનું કબાટ હતું ને તેની ઉપર ચાવીઓ લટકાવેલી હતી. દરેક ચાવીઓ પર લાલ કલરનો રંગ લગાડેલો હતો. રીસેપ્શન ડેસ્ક પર કોઈ હતું નહીં. મેં આમતેમ ડાફોળ્યા માર્યા કોઈ દેખાયું નહીં. બીજી બાજુ, તૃપ્તિને વોશરૂમ જવું હતું. પીળી લાઈટ જાણે માથું ફાડી નાખતી હોય તેવું લાગ્યું.\n\nમેં જોરથી રાડ પાડી \"હેય.... કોઈ છે ? બે મિનિટ થઈ અમને આવ્યે કોઈ છે કે નહીં ? સૂઈ ગયા છો કે શું ?\"\n\nસામે કોઈ રિસ્પોન્સ મળ્યો નહીં.\n\nતૃપ્તિને ડાબી બાજુએ વોશરૂમ જેવું દેખાયું ને મને પૂછ્યા વગર સીધી એ તરફ જતી રહી. આ બાજુ મેં ત્રણ-ચાર વાર રાડ પાડી, કોઈનો કોઈ રિસ્પોન્સ જ નહીં. એકબાજુ મને ગુસ્સો આવતો હતો ને બીજી બાજુ મગજ થાકયું હતું. સામે લટકેલી ઘડિયાળમાં જોયું તો રાતના અઢી થવા આવ્યા હતા. તરસ લાગી હતી ને બીજી બાજુ કકડીને ભૂખ લાગી હતી.\n\nત્યાંજ એક વૃદ્ધ ટાલિયો વ્યક્તિ મારી સામે આવ્યો. એનો દેખાવ જોઈ હું ડઘાઈ ગયો. પણ, તરતજ મારા મનને મનાવી લીધું કે 'એ માણસ છે'\n\nએણે ફાટેલી લૂંગી પહેરેલી હતી, એક આંખે કાળો ડાઘ હતો. ઉપર જૂની વાસ મારે તેવી ટી-શર્ટ પહેરી હતી. તેનો બીજો હાથ લાલ કલરનો હતો. એ મારી સામે જોઈને હસ્યો અને કહ્યું \"વેલ......કમ સાહેબ ! કોઈ આવતું હતું નહીં પણ તમે આવ્યા. તમને કાયમ યાદ રહેશે આ હોટેલ !\"\n\nએટલું બોલ્યા પછી તેની દાઢીએ હાથ રાખ્યો ને હસવા લાગ્યો. હું મનમાં બોલ્યો 'આ ખસકેલ લાગે છે' આપણે ક્યાં રહેવું છે ! કાલે સવારે સૂર્ય નીકળતા અહીંથી બહાર... તે ટાલિયો મારી સામે જોતો હતો. એવામાં તૃપ્તિ પણ આવી ગઈ અને મારી સામે જોઈને બોલી, 'ચાલને રવિ રૂમમાં... મને ડર લાગે છે'\n\nએટલામાં પાછળની સીડીએથી કોઈના ઉતરવાનો અવાજ આવ્યો. હું ગભરાઈ ગયો, ટાલિયો હસ્યાં કરતો હતો. એ માણસ સીડીથી ઉતરતા સીધો ડેસ્ક પાસે આવી ગયો અને ટાલિયા તરફ ઈશારો કર્યો. એનો ઈશારો સમજી ટાલિયો તરત અંદરની તરફ ગયો. એ માણસે હાથ મારી તરફ લાંબો કર્યો અને અભિવાદન કર્યું.\n\n\"માય સેલ્ફ, અંગ પટેલ.. હું અહી મેનેજર છું. સોરી તમને તકલીફ પડી તે બદલ. અત્યારે બધા રૂમ અવેલેબલ છે જે જોઈએ તે કહી દો ! સિંગલ, ડબલ, ફૂલ.....સમજી ગયા હશો તમે\"\n\n\"યસ, ઓકે એક રૂમ આપી દો ! કાલે સવારે અહીંથી નીકળી જઈશું. કોઈ પણ રૂમ હશે તે આપી દો અમને મંજૂર છે. આમેય વરસાદ બંધ થઈ ગયો છે અને કાલે જવું જરૂરી છે.\"મેં વાતને પુરી કરી અને બીજા માળે બારી પાસેનો રૂમ નંબર '301' લીધો.\n\nઅમે સમાન લીધો, ચાવી હાથમાં લઈને ઉપર તરફ ગયા. જોડે અંગ પણ રૂમ બતાવવા આવ્યો અમારી જોડે. એટલામાં લાઈટો જતી રહી એકાએક નર્યું અંધારું થઈ ગયું. તૃપ્તિ રાડ પાડવા લાગી. અંગે અમને કહ્યું \"આ રોજનું છે.. લાઈટનું જવું એ અહીંની રોજની બાબત છે. માટે ડરવું નહીં પણ હિંમત રાખવી\"\n\nએટલું બોલતાજ રૂમ આવી ગયો. અમે અંદર ગયા અને તરતજ દરવાજો બંધ કરી દીધો. તૃપ્તિ તરત મને વળગી પડી અને બોલી \"આ હોટેલ ઠીક નથી લાગતી, આજની રાત ગમેતેમ કરીને કાઢવી પડશે ! મને સખત ડર લાગે છે ક્યાંક આપણે ભરાઈ નથી ગયા ને ?\"\n\nમેં એને શાંત કરી અને ચિંતાના કરવા કહ્યું. હું સોફા પર આડો પડ્યો અને તૃપ્તિ મારા ફોનમાં તેની અધૂરી વાર્તાનો અંત વાંચતી હતી. રાતના ત્રણેક વાગવા આવ્યા હતા. સુમસામ વાતાવરણ હતું, કોઈ અવાજ નહીં.. એક ટાંકણી પડે તો એનો પણ અવાજ આવે ! નીરવ શાંતિ હતી, મારી આંખો મીંચાઈ ગઈ. તૃપ્તિ પણ ધીમે ધીમે ઊંઘમાં આવી ગઈ હતી. બારી ખુલ્લી રાખી હતી અને ઠંડા પવનમાં આંખ મીંચાઈ ગઈ.\n\nરાતના સવા ત્રણ થવા આવ્યા હશે ! તૃપ્તિ ફોન સાઈડમાં મૂકીને ઘસઘસાટ સૂઈ ગઈ. હું સોફા પર ગાઢ નિંદરમાં હતો. એકાએક કોઈની કારમી ચીસ કાને પડી, \"બચાઓ..... મને બચાઓ.. મને મારી નાખશે\"  એ રાડ જેવી સંભળાઈ કે તરતજ મારી આંખ ખુલી ગઈ. હજુ કંઈક વિચારું ત્યાં ફરી અવાજ આવ્યો. એ અવાજ બારીની બહારથી આવતો હતો. તૃપ્તિ પણ જાગી ગઈ, તરત લાઈટ ચાલુ કરી પણ લાઈટ હતી નહીં ! હું સીધો તૃપ્તિની જોડે ગયો અને બારી બહાર જોયું..\n\nબારી બહાર એક વ્યક્તિ ઊંઘી દિશામાં ઊભી હતી. એના હાથમાં લોહીવાળુ ચપ્પુ હતું ને તે રોડ તરફ જોતી હતી.\n\n\"રવિ, જ્યારે આપણે આવ્યા ત્યારે કોઈ હતું નહીં અને આ કોણ છે ? મને ડર લાગે છે ક્યાંક આપણી જોડે.... રાહુલને હું શું જવાબ આપીશ ?\"  એમ તૃપ્તિ ગભરાયેલા સ્વરે બોલે છે.\n\n\"અરે ! હું મેનેજર અંગને વાત કરું છું. આ કોણ છે એન્ડ કેમ અહીં છે ?\"રવિ એટલું બોલીને તરત અંગને કોલ કરે છે.\n\nએટલામાં રૂમનો દરવાજો જોરથી ખખડે છે. હું દરવાજો ધીમે રહીને અડધો ખોલું છું. દરવાજાની બહાર ટાલિયો બે-ત્રણ પ્લેટ લઈને ઊભો હોય છે. એને જોતા હું હાશકારો અનુભવું છું. એ અંદર આવે છે ને જોરથી હસે છે પછી પ્લેટ ટેબલ પર મૂકી દે છે.\n\nઆ બાજુ હું મનમાં બોલું છું 'સેન્સ લેસ પર્સન' ટાલિયો જતા બોલે છે 'પ્રેમથી બનાવ્યું છે ખાઈ લેજો !' એટલું બોલીને હસે છે અને અંધારામાં ફટાક દઈને સીડીઓ ઉતરી જાય છે.\n\nએ પ્લેટમાં ગરમ ભજિયાં, રોટલી, શાક, કઢી ને ભાત હોય છે. એ જોતાં મન લલચાઈ જાય છે. તૃપ્તિ તરત ટેબલ પાસે આવે છે અને ડીશમાં હાથ મારે છે. ખાવાનું ખવાઈ ગયું છે અને અમે બારી પાસે બેઠા છીએ.\n\nતૃપ્તિની આંખમાં આંસુ આવી જાય છે. બારી બહાર જોતા બોલે છે \"હું બહુ ખોટું કરું છું.. હું પરણેલી છું, બે બાળકોની માતા છું. છતાંય કોઈ અન્ય સાથે અહીં આવી છું. ઘરે રાહુલ મારી રાહ જોતો હશે ! મારા સાસુ ને બાળકો બિચારા અડધા થઈ ગયા હશે ! મારી કેટલી ચિંતા કરતા હશે ? હું અહી.... \" \n\nસામે રવિ તૃપ્તિનો હાથ પકડીને કહે છે \"મારા ઘરે એજ વાતાવરણ બન્યું હશે ! મારી ફૂલ જેવી દીકરી 'પરી' અને મારી વાઈફ.. અધૂરામાં આજે પરીની બર્થડે હતી અને હું અહીં...\"\n\nએકાએક બારી બહાર પેલો ટાલિયો આવી જાય છે. એ નીચેથી બૂમ પાડે છે અને કહે છે \"ઉપર ભૂત છે ભાગો.....\"  એટલું બોલ્યા પછી હસવા લાગે છે. એ ટાલિયાને જોતા અમે ડઘાઈ જઈએ છીએ.\n\nએટલામાં રૂમની લાઈટ આવી જાય છે. લાઈટ આવતા રાહત અનુભવીએ છીએ, ત્યાંજ મારુ ધ્યાન દીવાલ પર જાય છે. દીવાલ પર નકરા લોહીના ધબ્બા, કાળા કલરના ડાઘા, અમુક વિયર્ડ ચિત્રો વગેરે હોય છે. એ જોતાજ તૃપ્તિ ડરવા લાગે છે. અમે ફટાફટ બેગ લઈને રૂમમાંથી બહાર નીકળીએ છીએ.\n\nલાઈટ હોવાના કારણે સીધા નીચે જઈએ છીએ. ડેસ્ક પાસે નકરો બીડીનો ધુમાડો હોય છે, રેડિયો મોટા અવાજે વાગતો હોય છે. લાઈટ એકદમ આછી પાતળી હોય છે. ડેસ્ક પાસે લોહીના ડાઘ હોય છે. ટાલિયો સામેની ખુરશી પર ઝૂલતો હોય છે. હસતો હોય છે પછી તરતજ બંધ થઈ જાય છે.\n\nઆ બાજુ મેઈન ગેટ પાસે કોઈનો પડછાયો હોય છે. હું ચિંતામાં આવી જાઉં છું. તૃપ્તિ ડરવા લાગે છે... એટલામાં અંગ પાછળની સીડી પરથી નીચે ઉતરતો હોય છે.\n\nબૂટનો ટકટક અવાજ, હાથમાં સિગાર, બીજા હાથમાં દારૂની બોટલ, માથે મોટી કેપ, આંખે ચશ્માં, ગોરો વાન, કદાવર બોડી, પાણીદાર આંખો, ધારદાર મૂછો, ફ્રેન્ચ કટ દાઢી અને કટ કરેલા કાળા વાળ.\n\nહું અને તૃપ્તિ એને જોતા રહી ગયા. જ્યારે અમે હોટેલમાં આવ્યા હતા ત્યારે અંગ એકદમ શાંત, સીધો અને ડાહ્યો લાગતો. જ્યારે અત્યારે એનો દેખાવ જાણે કોઈ અસામાજીક વ્યક્તિ હોય તેવો લાગ્યો.\n\n\"હેય મિસ્ટર રવિ, કેમ ચોંકી ગયા મને આમ જોઈ ? તૃપ્તિ રૂપારેલીયા કેમ મજામાં ને ?\"  અંગ મોટા અવાજે સીડીની ઉપર ઊભો રહીને બોલે છે.\n\nતૃપ્તિ મનમાં વિચારે છે 'એને મારુ આખું નામ ક્યાંથી ખબર પડી ?' આ બાજુ, ટાલિયો ધીમે રહીને હોટેલનો દરવાજો બંધ કરી દે છે. દરવાજો બંધ કરીને સીધો અંગની બાજુમાં જઈને ઊભો રહે છે.\n\nઅંગ સિગારના ધુમાડે પીળા બલ્બની નીચે ઊભો છે. સામે રવિ અને તૃપ્તિ ગભરાયેલા મોઢે ઊભા છે. ટાલિયો માથા પર હાથ મૂકીને ઊભો છે, રાતના સવા ચાર થવા આવ્યા છે. વાતાવરણમાં ઠંડક ફેલાઈ ગઈ છે. વરસાદ બંધ થઈ ગયો છે અને ચારેકોર નકરી શાંતિ છે.\n\nઅંગ બૂટના ટકટક અવાજ સાથે સીડી પરથી ઉતરે છે. હાથમાં દારૂની બોટલ છે, આંખોમાં અલગ ચમક છે. ટાલિયો હસ્યાં કરે છે. આ બાજુ મને મનમાં વિચાર આવે છે 'જરૂર આ કોઈ સાઈકો વ્યક્તિ છે. એની સાથે પંગો લેવો ભારે પડી જશે ! મતલબ શાનપટ્ટીમાં અહીંથી ભાગવું પડશે..'\n\n હું તૃપ્તિનો હાથ ફિટ પકડું છું. એને કાનમાં ધીમે રહીને કહું છું 'પાછળનો દરવાજો ખુલ્લો છે, તરતજ ભાગી જઈશું. જો જીવતા રહી ગયા તો સારું નહીંતર આ ગાંડાઓ મારી નાખશે !'\n\nટાલિયો તેની મસ્તીમાં છે અને અંગ ધીમે રહીને સીડીથી ઉતરે છે. હું સીધો તૃપ્તિનો હાથ ફિટ પકડીને એ દિશા તરફ ભાગુ છું. સીધા ભાગતા પાછળના વરંડાવાળા ભાગે જઈ અમે સીધા ગયા. વરંડાની પાછળ નાનો અમથો રૂમ હતો અને ત્યાં જઈને અમે દરવાજો બંધ કરી દીધો.\n\n\"ડોન્ટ વરી ! સવાર પડતા આપણે અહીંથી જતા રહીશું. પણ, અત્યારે બહાર જવું એટલે ડેન્જર જોનમાં જવું....\"  હું તૃપ્તિને કહું છું.\n\nદસેક મિનિટ બાદ જાણે બધું શાંત થઈ ગયું હશે તેવું લાગ્યું. એટલામાં એ રૂમમાં લાઈટ એકદમ ચાલુ થઈ. લાઈટ આવતા ખબર પડી કે.............. !\n\nએ આખોય રૂમ લોહીના ધબ્બા, કાળા કલરનો વિચિત્ર રંગ, ગંદી વાસ મારે તેવો ભયાનક રૂમ, બાજુમાં ઉકરડો પડ્યો હતો ને રૂમ આખોય કચરાપેટી સમાન...હું એકદમ અવાક થઈ ગયો. મેં બીજી બાજુ નજર નાખી ત્યાં એક લાશ હતી જે લાશ સડી ગઈ હતી અને પૂરેપૂરી કોહવાઈ ગઈ હતી.\n\nતૃપ્તિથી જોરથી રાડ પડી ગઈ. એટલામાં એ દરવાજો બહારથી ખખડયો.. અમે ખોલ્યો નહિ અને છેવટે તોડીને અંદર આવી ગયા. પહેલા ટાલિયો અંદર આવ્યો ને જોડે સિગારના ધુમાડા સાથે અંગ અંદર આવ્યો. એ બંનેને જોતા મને ફાળ પડી. મેં તરતજ એમને હાથ જોડ્યા અને કહ્યું \"છોડી દો અમને, અમે બેય પરણીત છીએ.. મારે એક દીકરી છે અને એને પણ બાળકો છે ! માફ કરી દો !\"\n\nતૃપ્તિ પણ મારી જોડે કરગરવા લાગી. એ જોતાં અંગ ખૂબ હસ્યો જોડે ટાલિયો પણ ગાંડાની જેમ હસવા લાગ્યો. અંગે તેની સિગાર નીચે નાખી અને બાજુમાં પડેલી ગંદી ખુરશીમાં બેઠો. પગ પર પગ ચડાયા, દારૂની બોટલ બાજુમાં મૂકી.. કોટમાંથી ગન કાઢી અને તૃપ્તિ સામે ધરી દીધી. જેવી ગન ધરી ત્યાંજ ટાલિયો રૂમમાંથી બહાર નીકળી ગયો.\n\nઅંગે કહ્યું, \"હું અપરાધી છું કે તમે, કોણ નક્કી કરશે ? હું ખૂની છું કે તમે ગુનેગાર છો, કોણ નક્કી કરશે ? હું ગાંડો છું કે તમે ડાહ્યા છો, કોણ નક્કી કરશે ? હું સામાજિક છું કે તમે અસામાજીક છો, કોણ નક્કી કરશે ?\"\n\nતૃપ્તિ હાથ જોડી કરગરવા લાગી. દસેક મિનિટ બાદ અંગ ઊભો થયો અને એ રૂમમાં પડેલો જૂનો ફોટો બતાવ્યો. એ ફોટો બતાવી કીધું, \"આ મારી વાઈફ છે.. સોરી હયાત નથી ! કારણકે મેં એને મારી નાખી..\"  \n\n અંગ અમારી સામે બેઠો. અમે તેની જોડે હાથ જોડીને ઊભા હતા. એના હાથમાં દારૂની બોટલ અને ગન હતી. તૃપ્તિ રડતી હતી... એટલામા ટાલિયો આવ્યો અને બોલ્યો, 'જલ્દી કરો સવાર પડવા આવી.... !'\n\nમેં પૂછ્યું ,\"કેમ વાઈફને મારી નાખી ?\"\n\nસામે અંગ ચૂપ રહ્યો અને દરવાજા તરફ ઊંધો ઊભો રહ્યો.\n\nપાંચ મિનિટ બાદ અંગે કહ્યું, \"એ તમારા જેવી હતી.. લફળેબાઝ ! હું એનો પતિ હતો છતાંય કોઈ અન્ય પુરુષ સાથે ચાલુ હતી. મેં લાગ જોતા તેને રંગે હાથ ઝડપી લીધી. ત્રણેક વાર વોર્નિંગ આપી પણ... છેવટે મારી હોટેલ પર લાવ્યો. ત્યારે પણ ભારે વરસાદ હતો, આ રૂમમાં ઘાતકી હત્યા કરી નાખી અને આત્મહત્યા નામ આપીને કેસ બંધ કરી દીધો. એને ઘરસંસારની પડી હતી નહીં.. એ કોઈના પ્રેમમાં હતી જે મારાથી સહેવાયું નહીં અને તેનું કાસળ કાઢી નાખ્યું. મેં અપરાધ કર્યો પણ તેણે પાપ કર્યું હતું.\"\n\nપછી અંગ સીધો ફર્યો અને તૃપ્તિ સામે જોયું અને કહ્યું, \"કેમ આવી ભૂલ કરી ? શું પ્રેમ આવી રીતે થાય ? શું લગ્ન બાદ દગો આપવો અને હદ પાર કરવી એ પ્રેમ છે ?\"\n\nત્યારબાદ ટાલિયાએ રવીને કહ્યું, \"તમારા આધાર કાર્ડ પરથી અમને ખબર પડી કે આ પતિ-પત્ની નથી. તમારા વર્તન પરથી અમને ખબર પડી આ પતિ-પત્ની નથી.\"\n\nઅંગે તૃપ્તિ સામે ગન ધરી અને ગોળી માથે મારી દીધી. તૃપ્તિ ત્યાં ઢળી પડી ને રવિ સામે જોયું. અંતે રવિની સામે જોઈને બોલી, \"આ પ્રેમ જ હત્યારો છે.. મારો પતિ હોત તો વચમાં પડીને મને બચાવી હોત ! પણ પ્રેમ થોડી બચાવે ? પ્રેમ તો મજા કરાવે અને છેલ્લે સજા.... આજ ફરક પતિ અને પ્રેમમાં છે. મેં અપરાધ કર્યો છે ને તેની સજા એક ગુસ્સે ભરાયેલા પતિ કરાવી રહ્યા છે.... રાહુલને કહેજો કે..... તૃપ્તિ અપરાધી છે !\"\n\nરવિ ત્યાં ઊભો રડે છે, અંગ લાગ જોતા દરવાજો બંધ કરી દે છે. ટાલિયો લાઈટ ઓફ કરી દે છે. દરવાજા બહાર ઊભા રહેતા અંગ બોલે છે, \"પ્રેમમાં અપરાધ પણ સારો લાગે પણ, પ્રેમની અસર બાદ તે અપરાધ ઝેર જેવો લાગે.\"\n\nહું તૃપ્તિની લાશ સામે ઊંધો બેઠો છું. એટલામાં અંગ અંદર આવે છે અને હું વિચારું એ પહેલા મને ગોળી મારી દે છે ! તેમને લાગે છે હું મરી ગયો પણ હકીકતમાં હું બચી જાઉં છું. એ ગોળી માર્યા બાદ, તૃપ્તિની લાશને દાટી દે છે અને લોહીના ડાઘ સાફ કરે છે. એ સાફ કરતા અંગ બોલે છે, \"હું અપરાધી નથી...અપરાધ કરનારને સજા આપી છે. ઘર તોડીને પ્રેમ કરવો એ મોટામા મોટો અપરાધ છે. આવા પ્રેમીઓની કોઈ જગા નથી આ હોટેલમાં અને નથી આ દુનિયામાં... પ્રેમ એ પૂર્ણ અને શુદ્ધ હોવો જોઈએ.\"\n\n આજે છ મહિના બાદ હું સ્વસ્થ છું અને અંગની ફરિયાદ પોલીસ સ્ટેશનમાં કરાઈ છે. અંગ ઝડપાઈ ગયો છે અને મેન્ટલ ક્રેક થઈ ગયો છે. એના ક્રેક થવા પાછળ તેની પત્ની જવાબદાર હતી... મારા છૂટાછેડા થઈ ગયા છે અને હું એકલવાઈ જિંદગી જીવી રહ્યો છું. તૃપ્તિના બાળકોને જોઉં છું અને મારી પરીને જોઉં છું તો મનમાં થાય છે,\n\n\"હું જ અપરાધી છું.... પણ, ખરેખર પ્રેમની સજા આવી મળે ?\n\nશું પ્રેમ કરવો એ ગુનો છે ? શું દરેક પર વિશ્વાસ કરવો એ અપરાધ છે ? શું પ્રેમ ગુનેગાર, ખૂની કે અપરાધી બનાવે છે ? શું અંગે કરેલા અપરાધ પ્રેમમાં માફ છે ? શું લગ્નબાદનો પ્રેમ એ સ્વીકૃત છે ? શું પ્રેમ કરવો જોઈએ ? શું હું પણ અપરાધી બની જઈશ............ ?\"\n\n******\n\nઆ રહી હોટેલ.. આજે અહીં રોકાઈ જવું પડશે ! કાલે સવારે ઘરે જતા રહીશું. મારા ઘરે કોઈને ખબર નથી કે હું તારી જોડે આવી છું.\n\nહેલો અંદર કોઈ છે ? સામે રવિ ઊભો છે અને રૂમની ચાવી આપે છે. ચાવી આપતા બોલે છે, \"પ્રેમએ જિંદગી છે, જે કસોટી કરે છે, પ્રેમ એ મજા નથી પણ અપરાધ છે.\"\n\nએકાએક અંધારું થઈ જાય છે અને ફરીવાર અપરાધની દુનિયા જન્મ લે છે.",
      "duration": "12 mins",
      "category": "Horror"
    },
    {
      "title": "ભયંકર સાંજ",
      "story_name": "હું વર્કિંગ વુમન છું, એક દિવસ રજા મળતાં હું મારા વતનમાં પહોંચી એ જ સાંજે મારા માસીના ઘરે સત્સંગ રાખવામાં આવ્યો હતો. હું એકટીવા લઈને બા અને મમ્મીને મુકીને પપ્પાને લેવા ઘરે જતી હતી. લગભગ સાત વાગ્યા હતાં. એ દિવસે ભાદરવા મહિનાની ચૌદશ હતી અને શ્રાધ્ધનો દિવસ હતો સંબંધીના ઘરે સત્સંત અને ભોજન સમારંભનો પ્રોગ્રામ પણ હતો.\n\nહું પહેલાં થોડી ડરપોક હતી, હવે નથી હો ! એટલે મે કહ્યું \"હું નહીં જાઉં.\" પણ મમ્મી કે \"હજી સાત વાગ્યા છે તો લઈ આવને તારા પપ્પાને \"હા\",\"ના\" કરતી હતી પણ જવું પડ્યું. એમ કરતાં કરતાં સાડાસાત જેવો સમય થઈ ગયો અને મેં એક્ટીવાનો સેલ્ફ મારી ફલેટની બહાર નીકળી. બહાર નીકળતા હાઈ-વે આવી જતોં હતો. હાઈ-વે ઉપર ચડતાં આગળ એક લીમડાનું ઘટાદાર વૃક્ષ આવ્યું અને ત્યાં એક સફેદ કપડાં પહેરેલાં વૃધ્ધ ઊભાં હતાં એનું રૂપ જોતાં તમારી આંખો પણ અંજાય જાય.\n\nહું વિચારમાં પડી ગઈ કે આવું વ્યક્તિત્વ મે મારી જીંદગીમાં કયારેક જોયું ન હતું ! પણ એ દાદાએ જ મને ઊભી રાખી અને મને કહ્યું કે \"બેટા મને આગળ ફાટક પાસે ઊતારી દેજે. આગળ રેલ્વેફાટક આવતું પણ હતું .મને થયું વૃધ્ધ છે સાંજ પડી ગઈ હવે એમને શું મળશે ? અનેક વિચારોની વમળોમાંથી બહાર આવી. છેવટે મેં દાદાને મારી એકટીવા પાછળ બેસાડયા પછી થયું. એવું કે મને એકટીવાનો વજન થોડોક વધારે લાગવા માંડયો. પણ મને થયું કે દાદા થોડા હેવી છે તો ટાયર થોડું બેસી ગયું હશે પણ ખરેખર એવું ન હતું. મેં દાદા ને કેટલા પ્રશ્ન પુછ્યા પણ કંઈ જ જવાબ ન આપ્યો મને થયું કે વૃધ્ધ છે તો એવાં હોય મનમોજીલા જવાબ ન પણ આપે એવું વિચાર્યું મેં.\n\nને હું એકટીવા ચલાવતી રહી આગળ રેલ્વે ફાટક આવી ગયું અને દાદા ઊતરી ગયાં પણ બન્યું એવું કે મેં જોયું તો દાદા એટલામાં કંઈ પણ નહીં દૂર દૂર સુધી આગળ પાછળ કોઈપણ જગ્યાએ નહીં. હું ખૂબ જ ડરી ગઈ માન કરીને ઘર આવ્યું ઘરે પપ્પા પાસે જઈને ખૂબ જ રડી. પપ્પા એ મને આશ્વાસન આપ્યું અને મારો ડર દુર કરવા મને ફરી તે જગ્યા પર લઈ ગયા પણ કંઈ જ ફેર ન પડયો મારા દિમાગ બસ એ જ ચાલ્યા કરે કે એ કોણ હતાં ? કયા જતાં રહ્યાં ? આવાં જ વિચારમાં હું બિમાર પડી ગઈ. હજી પણ એ સાંજને હું વિચારું છું તો હજી એવું જ થાય કે દાદા કોણ હતાં ને કયા ગયા ? આ પ્રશ્ન હજી પણ કયારેક થયાં કરે છે !\n\nપણ હકીકતમાં કહું જે પણ હતાં મને નથી ખબર પણ હા મારું નસીબ જરૂર બદલાઈ ગયું છે. આ હકીકત બનેલું છે.કદાચ કોઈને વિશ્વાસ નહીં આવે પણ આ સાચું છે અને વાસ્તવિક કહાની છે. ",
      "duration": "2 mins",
      "category": "Horror"
    }
  ]
}
