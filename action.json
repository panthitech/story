{
  "Action": [
    {
      "title": "ખંડેર હવેલીને ખુણેથી",
      "story_name": "\"આવી જ એક મેઘલી રાત હતી. એ દિ' સમી સાંજથી જ કાળાડિબાંગ વાદળા ધેરાણાં’તા.\" હનુભાએ ઉધરસ ખાતાં કીધું. પછી જગમાંથી પ્યાલામાં પાણી રેડી પીધું.\n\nવળી શરૂ કર્યુ. \"હવે તો એવા વરસાદેય ક્યાં થાય સે? એલીયું થાતી, આઠ્ઠાઠ દિ'ની ને લાઈટુય ક્યાં હતીયું?\"\n\n\"ઈતો  હવે સે બધુય. રોડ ઠેઠોઠેઠ લગી.\"\n\nઆતો વિહ પચ્ચી વરહ મોર્ય ની વાત સે. ઊભો વગડો ને સાધનેય ક્યાં હતા? તે હાલી ન જ જાવાનું.\" હનુભાએ થોડો શ્વાસ ખાધો...\n\n\"મારા કાકાના દીકરા જામભાના લગન હતાં. અહાડ મૈનામાં. આમ તો લગન નો હોય ને ખેડુ રાખેય નય પણ જામભા ના મામા માંદા થૈ ગ્યા તે કે જીવતાં - મરતાં દીકરીને વેલે બેહારી દઉં, તે ફુઈનાં ભાણુ વેરે સગપણ કરીન ઘડિયા લગન લીધેલા. ઈ શનેવારે લગન હતાં.\n\nઅમારામાં રાત્યના ફેરા હોય.\n\nહું અમથો તો ઘોડો લઇન નીકળું, પણ તંઈ ધોડો જામભા ને સામા ચડવા મેકલેલો. હુંતો નવું અંગરખું સુરવાલ પેરીન માથે સાફો બાંધીન અંતર છાંટીને નીકળ્યો.\n\nકલાકમાં તો પોગી જ જાત પણ વરસાદ કે મારું કામ, સુપડાધારે મંડ્યો વરહવા ને સામસામી તરવાર્યુ સમણતા હોય એવી વીજળીયુ. અને મે ગાજે કંઈ ગાજે.\" વાત કરતી વખતેય હનુભાની આંખમા આજેય ડર દેખાયો.\n\n\"વાત એમ હતી કે હું ને મારી ફિયાન્સી ડોલી બાઈક લઈને અમદાવાદથી રાજકોટ જવા નીકળેલા. લગનમાં જવું'તું. એટલે બેય તૈયાર થયેલાને સાથે ડોલીનાં થોડા દાગીનાયે હતાં. પણ અચાનક વરસાદ તૂટી પડ્યો. એટલે વરસાદ રહે એની રાહે અમે બાઈક હાઈવેથી નીચે કાચી સડક પર ઉતારી. જ્યાં એક ચાની હોટલ હતી.\n\nહોટલ ઉપર કાટ ખાધેલ પતરામાં ખોપરી નીચે બે હાડકાં ક્રોસમાં હોય એવું ખતરાના નિશાનનું બોર્ડ હતું. મને નવાઈ લાગી પણ પછી રોડપર અકસ્માતવાળી જગ્યાનું સાઈન બોર્ડ લઈ લીધું હશે એમ માન્યું.\n\nસાવ ખખડધજ જુની જગ્યા હતી.\n\nઉપર છાપરું ખૂબ જૂનું હતું. નવાઈની વાત એ હતી કે આટલો ધોધમાર વરસાદ પડતો હોવા છતાં હોટલની આસપાસ ક્યાય ભીનું હતું નહીં. મેં બાઈક પાર્ક કર્યુ.\n\nઅમે ઊભાં રહ્યાં. બે ચાનુ કહ્યું. ત્યાં અચાનક બીજા કોઈ પ્રૌઢકાકા આવી ઊભા. એ આવ્યા આમ ખેતર તરફથી પણ જરાય પલળેલા નહોતા. મને થયું, છત્રી હશે કદાચ. એ નેય ચા મંગાવી.\n\nઅમને જોઈએ પરિસ્થિતી પામી ગ્યા ને આમ ન નીકળવાની વણમાગી સલાહ પણ આપી. ડોલી ખૂબ અકળાયેલી હતી. ડરેલી પણ એવામાં અજાણી જગા જોકે એ ચૂપ જ રહી. એટલામાં ચા વાળાએ ચા આપી.\n\nકંઈક અલગ જ રંગદેખાયો કપમાં. એટલે મેં એની સામું અણગમાથી જોયું.\n\n\"એ બોલ્યો દૂધ નથી.\"\n\nમને ચીડ ચડી પણ નાછુટકે જેવી હોય તેવી પી લેવા મોઢે માંડી કમસેકમ ગરમાવો તો આવશે. પણ ચાનો સ્વાદ સારો હતો. ડોલીને પણ પી લેવા ઈશારો કર્યો.\n\nપણ આગંતુકે ફરી ચાલુ કર્યુ. કે ક્યાક ભૂત બૂત ભેટી જાય.\n\nએટલે હોટલ વાળોય ડોઢડાહ્યો થયો કે હનુભા, તમે કો'ને ઓલી વાત. ને હનુભાએ શરૂ કરેલું. ડોલીને ભૂતની વાત નહોતી સાંભળવી. મનેય બીક તો લાગતી પણ ડોલી વધુ ના ડરે એટલે હું બહુ રસ પડતો હોય એમ હનુભાની વાત સાંભળતો હતો.\n\nમારે તો બીજા લુગડાં ભેગાં નઈ વિવાએ જાવાનું ને દખ થ્યું. ઝાડવાં હેઠે ઊભો'તો. એવામાં વીજળી એવ્વી થૈ ને મેં ગાજ્યો હડુડુડુ. ઘડીક તો કાનમાં ઘાક પડી ગઈ.\n\nએજ વખતે જોરદાર કડાકો થયો ને લાઈટ ગઈ.\n\nડોલી વધુ ડરી ગઈ. હોટલવાળાએ ઝડપથી ફાનસ પેટવ્યું.\n\nહનુભાએ જલ્દી કહી દેવા વાત પાછી શરૂ કરી. ઈ વીજળીનાં અજવાળામાં એક મકાન દેખાણું. આ સામે દેખાય છે નેએવુકહી એને આંગળી ચિંધીએ તરફ જોયું. તો વીજળીનાં અજવાસમાં ત્યાં કોઈ તુટેલ ખંડેર જેવું દેખાયું. હું તો ઝાંખરા ઠેકતો ન્યા પોગી ગ્યો.\n\nકોક જુનાં વખતની હવેલી જેવું હતું. મને થ્યું કે વખતો વખત દિએ નીકળ. તૈ કેમ નૈ દેખાણું હોય!? મેં તો કમાડ ખખડાવ્યું. તે અઢારક વરહની દીકરીએ કમાડ ઉઘાડ્યું!\n\nઅમે તો દરબારુ, બાઈ માણસને શું કેવું, તે મે પૂછ્યું, \"તમારા બાપુ કે કોઈ ઘરે છે? મારે ધડિક ઘરમા આશરો લેવો છે? મને કે વિયા આવો બાપુ પડખેના ગામ વિવાએ ગ્યા છે.\"\n\nહું એકલી છું પણ આ વરસાદનાં ક્યાં જાશો ઓસરીમાં બેહો. હું ખાટલો ઢાળીને બેઠો. ઈ ઝડપથી પાછા પગલે જ ઓયડામાં ગઈ. જેવી ગઈ એવી જ ચા લઈ આવી. શું ચા હતો શરીરમાં ગરમાટો આયવો. વરસાદ... સાવ ધીમો થઈ ગ્યો તો. એટલે મેં જાવાનો વિચાર કર્યો પણ આ બાઈ ગઈ ક્યાં? ઘડીક તો મેં રાહ જોઈ. મને એમ કે સૂઈ ગઈ હશે. એટલે મેં જોરથી ઓયડાનું કડું ખખડાવ્યું.\n\nકમાડ કીચુડાટી કરતુ ઊઘડી ગ્યું. ઈ હાથમાં નવા લુગડાં લઈને ઊભી'તી. મને કે લ્યો ઝટ પેરી લ્યો. હું તો મુંઝાણો મને કે વિવાએ આવે લુગડે જાસ્યો. મે મારા ડિલ સામુ જોયું. મારા નવા લુગડા ગારો ગારો થ્યેલા ને ઝયડામાં ભરાઈને ફાટીએ ગ્યેલા.\n\nઅમુક ઠેકાણે લોઈ વાળા ય થયેલા. જાજુ વિચાર્યા વિના એના હાથમાંથી લુગડાં લીધા મારો હાથ એને અડ્યો ટાઢો હીમ હાથ. મને તો ટાઢ ચડી ગઈ.\n\nબીજા ઓયડામાં હું તિયાર થાવા ગ્યો. તે ઓયડો જાણે કોઈ દિ' ઉઘડ્યોજ નો હોયએવો બટઈ ગ્યેલી  વાસ નાકમાં ગરી ગઈ.  એ  ઓયડાનાં  ખુણાંમા કેટલાયે ભીના  કોકે  વરસાદમાં પલળીને બદલેલા હોય એવા લુગડાનો  ઢગલો હતો. બધા આવા વિવા વાજનમાં પેરાયશ એવાજ લુગડાં.\n\nપણ બાટની વાસ બઉ આવતી'તી. મેંય મારા સુરવાલ અંગરખુઈ ઢગલામાં નાખી દિધું. બાર ચીબરી બોલી.\n\nહું ઝટ અંગરખું ચોયણી બદલીને બાર આવ્યો. ત્યાંતો ઈ પૈણવાનો કેસરી સાળું પેરી તૈયાર હતી. અસલ આ બેન જેવી. ડોલી ચીડાઈ ને ઊંધુ ફરી ગઈ.\n\nમને થ્યું ઘરે જઈન ઘરના ને કવ કે તૌયાર થાતા આને ક્યાં વાર લાગી તમેતો ભવ ગાળો છો.\n\nએ ફળિયામાં ઉતરી પણ જાણે પગલા માંડતી જનો હોય એમ જાણે હવા મેં ઉડતી હોર એવું.\n\nનીચજઈ ખડકી ઉઘાડી કોક ને સાદ કર્યો ને  જાણે આકાશમાંથી ઉતરી હોય એમ એક અસ્સલ જાતવાન વછેરી ખડી થઈ.\n\nમને કે થઈ જાવ અસવાર મેં ઘોડીને થપથપાવી પણ ચાવી દિધેલ ઘોડી હોય લાકડાની એવું જ લાગ્યું.\n\nહવે મને આ એકદમ બધું થાવા માંડ્યું તે જરાક વેમ પડ્યો.\n\nપણ ત્યાં તો ઓલી આવી ને કે તમેય વરરાજા જેવાજ લાગો છો ને મારાથી કેવઈ ગ્યું તમે લાડી જેવાં.\nએણે ખડખડાટ દાંત કાઢ્યા પણ અટ્ટહાસ્ય કરે એવા.\nમને કે હાલોને ફેરા ફરી લઈ.\nહું ના નો પાડી હક્યો.\nમને થ્યું હવે ઘરે જાવું જ નથી.\nઆ ને લઈ મલક મા ક્યાક ઉતરી જઈશ.\n\nઅમે ઝાડવા ફરતે ફેરા ફરતાં'તાં. ઈ વડના ઝાડ માથે કાનકડીયા અવળા લટકતાં'તાં. એનાં મોઢા માણહ જેવા. નકરા કાનકડીયા.\n\n\"શું?\" ડોલી બોલી. \n\"ચામાચીડીયા.\" મેં કહ્યું.\n\nએકે તો ખખડીને દાંત કાઢ્યા. 'રવાદે, રવાદે...' બોલીને.\n\nતૈણ ફેરા પછી મને બીક લાગી. ચોથે ફેરે મારો હાથ ઝાલી  ફંગોળીને ઘા કર્યો. ને હું વડે ઊંધા માથે લટકી ગ્યો.\n\nતંઈ મને  સમજાણું કે ખંડેર હવેલીનાં ખુણામાં આટલાં લુગડાંનો ઢગલો કેમ હતો.\nને ઈ વાંહો વળીને ત્યાં તો ઠામકો વાંહો જ નઈ.\nતારા આડી મેલડી કરી ને મે જે ઠેકડો માર્યો.\n\nડોલી બહુજ ડરી એટલે બોલી પડી, \"બસ હવે કશુ ના કહેતા.\"\n\nહવે કંઈ કે'વાનું રેતું જ નથી ને.\n\nપછી તો આખે રસ્તે હું મુઠીયું વાળીને ભાગેલો તે આ હોટલ સુધી.\n\nને પછી આ જીવણો કે શું થ્યું? તે મેં વાહે ફરીને દેખાડ્યું કે પણે ડાકણ્ય સે.\n\nવળી, ડોલી ખૂબ ડરી. મેં પણ ધ્રુજતા અવાજે કહ્યું, \"આ બધા ગપ્પા હોય ડાર્લીગ.\"\n\nને મે એની કોરપાછું વાળીન નો જોયું હોત તો વાંધો નો'તો. પણ જેવું ફયરા એવા હું 'ને આ જીવણો બેય ભડકો.\n\nને વળી આકાશમાં કડાકો થયો ફાનસ બુજાયું. પણ આવખતે ડોલી ડરી નહીં. બસ એ ખંડેર હવેલી બાજુ દોડવા લાગી વાંસા વગરની.\n\n",
      "duration": "6 mins",
      "category": "Action"
    },
    {
      "title": "વતનની ચિઠ્ઠી",
      "story_name": "‘Hay, Rick, you have to pay me 20 dollars tomorrow for this week ride…’ 'Ok I will.'( ‘હેય, રીક,તારે મને આ અઠવાડિયાનાં કારમાં લઈ જવા-આવવાનાં ૨૦ ડૉલર્સ આપવાનાં બાકી છે.' 'ઓકે, આપી દઈશ..’) રમેશ ડેની સાથે જોબ જવાં રાઈડ લેતો હતો. રમેશને સૌ રીક કહીને બોલાવતાં. રમેશ બાર કલાકની જોબ કરી થાકી લોથ જેવો થઈ ગયો હતો. પોતાનું એપાર્ટમેન્ટ્ ચાવીથી ખોલ્યું. એક બેડરૂમનાં એપાર્ટમેન્ટમાં પાંચ જણા રહેતાં હતાં. જેથી ઓછા ખર્ચમાં ચલાવી લેવાય. એક પટેલભાઈ આ એપાર્ટમેન્ટનાં માલિક હતાં નહીં તો એક બેડરૂમનાં એપાર્ટમેન્ટમાં પાંચ વ્યક્તિ રહી જ ના શકે અને પટેલભાઈ પણ બધાં કરતાં ૨૦ ડોલર્સ ભાડું વધારે લેતાં. રમેશ રસોડામાં ગયો. સેન્ડવીચ અને ચીપ્સ પડ્યા હતાં. જલ્દી, જલ્દી ખાઈ પોતાની સ્લીપીંગ બેગમાં સુવાં જતો હતો ત્યાં પથારી પાસે એક પત્ર પડ્યો હતો. ભારતથી આવ્યો હતો. રમેશે જોયું તો તેનાં મા-બાપનો પત્ર હતો. ખુશ થયો..વાંચવા લાગ્યોઃ\n\nપ્રિય પુત્ર રમેશ,\n\n‘તું સુકુશળ હોઈશ. તને અમેરિકા ગયાં એક વર્ષ થઈ ગયું. તું ત્યાં પહોંચી ગયાંનો પત્ર પછી તારાં તરફથી કોઈ પત્ર આવ્યો નથી. આપણાં પડોશમાં રહેતાં ડૉ.રમણભાઈનો દીકરો અઠવાડીયામાં બે વખત અમેરિકાથી તેને ફોન કરે છે. અને અમો કેવાં અભાગી છીએ કે તારો કોઈ ફોન કે પત્ર પણ નથી આવતો. બેટા, એવું ના બને કે બીજા છોકરાની જેમ અમેરિકા ગયાં પછી છોકારાઓ પોતાનાં મા-બાપને ભુલી જાય એમ. તને ખબર છે બેટા કે અમો એ ઘરબાર વેંચી અને અમારું જે પણ સેવિંગ હતું બધું ખાલી કર્યું ઊપરાંત બેંકમાંથી બે લાખની લોન લઈ તને અમેરિકા મોકલ્યો અને તું અમને સાવ ભુલી ગયો. તને ખબર છે કે બેટા, મારી એકની આવક ઉપર આપણું ઘર ચાલે છે. લોનનાં હપ્તા તો ભરવાજ પડે અને હપ્તા ભર્યા પછી બાકી જે પૈસા વધે છે તેમાંથી અહીંની કાળી મોંઘવારીમાં ઘર ચલાવવું ઘણું જ મશ્કેલ પડે છે. એકનાં એક દિકરા પર અમારાં કેટલાં આશા, અરમાન અને સ્વપ્ન હતાં!સાંભળ્યું છે કે ત્યાં સૌ જુવાનિયા ડાન્સ ક્લબ અને બારમાં જઈ ડ્રીન્કસ લે છે. મોઘામાં મોઘી સ્પોર્ટસ કાર લે અને છોકરીઓ સાથે ડેઈટ્સમાં જઈ, મોઘામાં મોઘી રેસ્ટોરન્ટમાં ડીનર લઈ પૈસા બહું જ ખોટી રીતે વેડફતાં હોય છે. અમોને અહીં ખાવાનાં સાસા પડે છે. બેટા, કંઈક તો અમારી દયા ખા. અમને લાગે છે કે તું પણ અમેરિકાનાં રંગીલા જીવનમાં ઓતપ્રોત થઈ ખોવાઈ ગયો છે. અમોને સાવ ભુલી ગયો છે. તું કેટલાં જલશા-મોજ મજા માણે છે! અને તારાં મા-બાપ અહીં રાતા પાણીએ રોવે છે. બેટા, તું અમારો આધાર છે, અમારી છત છે, જો એ પડી ભાંગી તો અમો તો ક્યાંયનાં નહીં રહીએ. મહિને ૧૦૦ ડોલર્સ મોકલે તો પણ ૫૦૦૦ રુપિયામાં અમારો ઘણો ખરો ખર્ચ નિકળી જાય. તારી મમ્મીને ડાયાબેટિસ સાથે બ્લડ પ્રેશર પણ રહે છે. ઘર ગથ્થુ ઉપાયથી ચલાવી લઈએ છીએ. ડૉકટર પાસે જઈએ તો મોટાં મોઢા ફાંડે છે. શું કરીએ? આશા રાખીએ છીએ કે આ પત્ર મળે તુરત પત્ર લખજે અને તારી કમાણીમાંથી થોડાં ડૉલર્સ મોકલી આપે તો અમારી નાવ ચાલે.’\n\nમા-બાપનાં અશિષ..\n\nરમેશની આંખમાં ઝળઝળીયા આવી ગયાં. મારાં બિચારા મા-બાપને ક્યાં ખબર છે કે 'સ્વર્ગ સમાન અમેરિકા’માં ખુણામાં પડેલાં ગારબેઈજ કેન સમાન મારી આ અભાગી જિંદગીની અવસ્થા કોઈને નજરમાં ના આવે? ગેર-કાયદે પ્રવેશનાર હું કેવી જિંદગી જીવી રહ્યો છું તેનો અહેસાસ જંગલમાં વિખુટાં પડેલાં હરણનાં બચ્ચા પર સિંહનાં પડતા પંજા સમાન છે. એક ભીખારી કરતાં કંગાળ જિંદગી જીવતો હું..કૉકરોચ(વંદા)ની જેમ પેટ ભરવાં ખુણે-ખાંચરે સંતાતો રહી જિંદગી જીવી રહ્યો છું. પેસ્ટ-કન્ટ્રોલવાળો મારી પર દવા ના છાંટી દે એથી ચારે બાજું સંતાતો ફરું છું. રમેશ પેન અને કાગળ લઈ મા-બાપને સત્ય હકીકત લખવાં બેઠો.\n\nપૂજ્ય પિતા અને મા,\n\nઆપનો પત્ર વાંચી હ્ર્દય દ્ર્વી ઉઠ્યું. મારાં મા-બાપની આવી હાલત થઈ જશે તેની મેં કલ્પ્ના પણ નહોંતી કરી. આનાં કરતાં હું અમેરિકા ના આવ્યો હોત તો સારું હતું. આપને લાગે છે કે હું કેટલો સુખી છું? જલશા કરું છું, પણ મારી હકીકતનાં પાનાં વાંચવાં જેવાં નથી. પણ કડવું સત્ય કહ્યા વગર છુટકો નથી. મારું પણ દીલ હળવું થાય અને આપને સાચી પરિસ્થિતિનો ખ્યાલ આવે કે આપનો દીકરો સ્વર્ગની સુવાળી પથારીમાં નથી આળટતો! પપ્પા, ત્યાંથી આપની વહાલભરી વિદાય લીધા બાદની મારી સાચી કથા લખી જણાવું છું.\n\nઆપે એજન્ટને ૧૦ લાખ આપ્યા. ગેરકાયદે હું મેકસીકો આવ્યો. ત્યાંજ મારાં દુઃખનાં આંધણ ઉકળવાની શરુઆત થઈ. મને મેકસીકો એરપોર્ટથી બે માણસો એક જુની ગંદી કારમાં લઈ ગયાં. હું એમની ભાષા સમજી શકતો નહોતો અને એ મારી અંગ્રેજી ભાષા. ઈશારાંથી થોડું જે સમજાય તે સમજી લેતો. મને એક જંગલ જેવાં વિસ્તારમાં સાવ ભંગાર અને ગંધ મારતાં ઘરમાં લઈ ગયાં જ્યાં મારી જેવાં ગેરકાયદે અમેરિકામાં જવાં માટે આઠથી દસ માણસો હતાં. ખાવામાં મીટ(માંસ)સેન્ડવીચ, કોર્ન ચીપ્સ, બિન્સ આપવામાં આવ્યા પણ મેં માત્ર ચીપ્સ અને બીન્સથી ચલાવી લીધું. આજુબાજુનું વાતાવરણ બહુજ ગંદુ હતું. મચ્છરનો ભયંકર ત્રાસ હતો. એક સ્લીપીંગ બેગમાં જમીન પર ત્રણ જણાંને સાથે સુવાનું. મને તાવ, શરદી-ઉધરસનો હુમલો થયો તે લોકોએ કંઈ દવા આપી. પહેલવાન જેવાં પટ્ઠા માણસોનાં હાથમાં ગન પણ હતી અને તેઓ તાડુકીને જ વાત કરતાં એમની સ્પેનીશ ભાષામાં. બે દિવસબાદ રાત્રીનાં ૧૦ વાગ્યા પછીનાં સમયે અમો દસ જણાંને જંગલનાં રસ્તે ચાલીને લઈ ગયાં. રસ્તો વિકરાળ હતો. એક બે વખત બંદુકમાંથી ગોળીઓ છુંટવાનો આવાજ આવ્યો, અમો ગભરાયાં, સૌને દોડવાનું કહ્યું. બે માઈલ દોડ્યા બાદ અમોને એક વેનમાં બેસી જવાં કહ્યું. વેનમાં ૨૦ જણાં એટલાં ખીચો ખીંચ ભરવામાં આવ્યા કે બેસવું મુશ્કેલ થઈ જાય. અમોને તૂટ્યા-ફૂટ્યા ઈગ્લીશમાં કહેવામાં આવ્યું કે તમો સૌને અમેરિકા બોર્ડર પાર કર્યા બાદ અમેરિકામાં છોડી મુકવામાં આવશે અને ત્યાં તમોને નકલી ગ્રીન-કાર્ડ, નકલી સોસિયલ-સીક્યોરિટી કાર્ડ, ઓળખ-કાર્ડ આપવામાં આવશે. બોર્ડર ક્રોસ કરવામાં રીસ્ક(જોખમ) છે જેમાં તમારી જાન પણ જાય. હું બહું જ ગભરાયેલો હતો. ભુખ્યા, તરસ્યા અને ૧૧૦ ડીગ્રીની સખત ગરમીમાં વેનમાં ધાણીની જેમ શેકાઈ ગયાં. તરસથી જાન જતી હોય એવું લાગ્યું પણ કોઈ ઉપાય ક્યાં હતો? એક બે જણાએ તો પોતાનું પી(Urine)..તરસને છીપાવવાં..લખતાં શરમ આવે છે. ભુખ અને તરસ માનવીને ગીધ્ધડ બનાવી દે છે. હું તરસને લીધે એકાદ કલાક મુર્છિત થઈ ગયો. પણ તમારાં આશિર્વાદથી બચી ગયો. વહેલી સવારે ત્રણ વાગે એક ભયાનક વિસ્તારમાં ઉતારવામાં આવ્યા. ત્યાં બેત્રણ માણસો અમને એક અજાણી જગ્યાએ લઈ ગયાં. નાસ્તામાં બ્રેડ, બિસ્કિટ ક્રેકર, કોફી આપ્યા..હાશ..ઘણાં વખત પછી કંઈક સારું ખાવાં તો મળ્યુ. અમો અમેરિકાની સરહદમાં આવી ગયાં હતાં. નકલી પેપર્સ અમોને આપવામાં આવ્યા. અમો ટેક્ષાસ સ્ટેટમાં આવી ગયાં હતાં. ટેક્ષાસનાં બ્રાઉન્સવીલ શહેરમાં હું આવી ગયો. કોઈને પણ ઓળખું નહીં. શહેરમાં એક ભારતીયની હોટલ હતી. હું બાથરુમ જવાં ગયો. પહેલાં તો મારા હાલ જોઈ હોટેલમાં જવાની જ ના કહી. પપ્પા..મારાં હાલ એક શિકારીથી હણાયેલાં હરણાં સમાન હતાં. એકનાં એક કપડાં એક અઠવાડિયાથી પહેરેલાં, વેનમાં પાંચ કલાક ગરમીમાં રહેવાથી ગંધ મારે! બાવાની જેમ દાઢી વધી ગયેલી. મારાં કરતાં ભીખારી પણ સારા લાગે! મને ગુજરાતીની હોટેલ લાગી એટલે મેં ગુજરાતીમાં કહ્યું. 'ભાઈ હું ગુજરાતી છું. હું..આગળ બોલું તે પહેલાં મને કહ્યું અંદર આવો..મને હોટેલમાં રૂમ આપ્યો. મેં મારી કરુણ કથની કહી. બાબુભાઈ પટેલ બહુજ દયાળુ હતાં તેમણે મને કહ્યું કે તમે એક બે દિવસ અહીં હોટેલમાં રહી શકો છો, પછી તમારે કોઈ રસ્તો કાઢવો પડશે કારણ કે આ મેક્સિકન બોર્ડર છે જેથી અવાર-નવાર ઈમીગ્રેશન અને પોલીસનાં માણસો અમારી હોટેલમાં ચેક કરવાં આવે છે..મારી માટે તો એ ભગવાન સમાન હતાં.\n\nમારી વિનંતી અને આજીજીને લીધે મને એમની હોટેલમાં એકાદ વીક રહેવાં દીધો અને હું એમનાં રૂમ સાફ કરી દેતો. મને ત્યાંથી બસમાં બેસાડી દીધો અને મને કહ્યું કે સેનેટૉનિયોમાં મારાં મિત્રની મોટ્લ છે તે તમને ત્યાં રાખી લેશે. મેં તેમની સાથી વાત કરી લીધી છે. તું ગેર-કાયદે છો તેથી પગાર રોકડાં અને કલાકનાં ૨ ડોલર્સ જ આપશે. ગેર-કાયદે કોઈને રાખવામાં સરકારી જોખમ છે. મેં કહ્યું મને મંજુર છે.\n\nપપ્પા, બાર, બાર કલાક જોબ કરું ત્યારે માંડ ૨૪ ડોલર્સ મને મળે! એમનો આભાર કે મને રહેવાં એક નાનો રૂમ આપેલ અને જેમાં હું રસોઈ પણ કરી શકું. દરિયાનાં મોજાને કાયમ કિનારા સાથે અથડાવાનું-પછડાવાનું અને ભાંગીને ભુક્કો થઈ જવાનું એમ મારું એવું જ થયું. મોટ્લ બરાબર ચાલતી નહોતી અને ખોટમાં જતી હતી. હોટ્લનાં માલિક ગંજુભાઈએ મને છુટ્ટો કર્યો. ગેર-કાયદે આવેલ વ્યક્તિ અહીં શું કરી શકે? મારે આગળ અભ્યાસ કરવો હતો. મને મોટું સ્વપ્ન હતું કે હું અહીં એન્જિનયરમાં માસ્ટર કરીશ પણ એ માત્ર સ્વપ્નજ રહ્યું. શહેરમાં કોઈ ગેર-કાયદે ઈમિગ્રાન્ટને જોબ આપે નહીં. મારાં જેવાં બીજા ત્રણ-ચાર ભારતીય હતાં એનાં સંપર્કમાં આવ્યો. પપ્પા, એક નાનું એવું એક બેડરૂમનું એપાર્ટમેન્ટ માંડ માંડ મળ્યું છે જેમાં મારી જેવીજ હાલતનાં અમો પાંચ જણાં રહીએ છીએ. કોઈ પણ જોબ આપવાં તૈયાર ના થાય. અમોને જે જોબ મળે તે ગેર-કાયદે અને ૧૦થી ૧૫ કલાક જોબ કરવાની અને મળે માત્ર ૨૦-૨૫ ડોલર્સ. એમાં ખાવાં-પીવા અને એપાર્ટમેન્ટનાં ભાડા કાઢવાનાં, અમારી ઘરની મિલકત ગરાજ સેલમાંથી લીધેલ જુનાં સોફાસેટ, તુટેલ ડાઈનીંગ સેટ, એકાદ બે તપેલી, ત્રણ ચાર સ્પુન અને જમવાં માટે પેપર્સ પ્લેટ જેથી વાસણ સાફ કરવાની ચિંતા નહીં. અને હા પપ્પા..પેલા વેનમાં અમોને મુકી ગયાં અને ડુપ્લીકેટ પેપર્સ આપ્યા તેનાં માણસો અમારો પીછો કરે છે અને એમને મારે ૨૦૦૦ ડોલર્સ આપવાનાં છે. મારાં આ નાના પગારમાંથી મહિને ૧૦૦ ડોલર્સ રોકડા આપી દેવાનાં નહીંતો એ લોકો બહું જ ખતરનાક હોય છે જો મહિને હપ્તો ના આપીએ તો એમને મારી નાંખતા જરી પણ દયા ના આવે! જાનનું જોખમ! શું કરું? પપ્પા, સુંવાળી લાગતી જાળમાં એવો ફસાયો છું કે એમાંથી છટકી શકાય એમ છે જે નહીં.\n\nઘણીવાર એવું થઈ જાય છે કે પાછો આવી જઉં. પણ જ્યાં ખાવાનાં સાસા પડે છે ત્યાં પાછા આવવાં માટે ટિકિટનાં પૈસા ક્યાંથી કાઢું? ઘણીવાર તો એવો નિરાશ થઈ જાઉ છું કે આપ—ઘાત…. જવાદો એ વાત. આ દીકરાનો એક દિવસ એવો નહીં ગયો હોય કે મારા મા-બાપ યાદ ના કર્યા હોય! તમારું સ્વપ્ન ક્યારે સાકાર થશે? પપ્પા મને ખબર નથી બસ આશાને સહારે જીવું છું કે એક દિવસ એવો આવશે..સોનાનો સૂરજ ઉગશે., પ્રભાતિયે મંગળ ગીતો ગવાશે અને આંગણે લક્ષ્મી આવી ડૉલર્સની માળા પહેરાવશે!\n\nલી-આપનો કમ-નસીબ, વિહોણો સંતાન રમેશ..\n\nરમેશે પત્ર લખ્યા પછી તુરંત વિચારવાં લાગ્યોઃ\n\n'હું તો અહીં દુઃખી છું અને આ મારી સઘળી મુશ્કેલીઓનો અહેવાલ અને મારી જિંદગીની સાચી હકિકત આ પત્રમાં વાંચી મારા મા-બાપને કેટલો આઘાત લાગશે? મારાં મા-બાપ બહુજ લાગણીશીલ છે અને એમનું હ્ર્દય ભાંગી પડશે. એમને કંઈક થઈ જશે તો હું તો ક્યાંયનો નહીં રહું અને એનો જવાબદાર હું બનીશ. હું એક પુત્ર તરીકે આવી ખતરનાક બાજી નહીં રમી શકું.\n\nરમેશે તુરતજ મા-બાપને લખેલ પત્ર ફાંડી નાંખ્યો અને નક્કી કર્યું કે બસ આવતી કાલે ગમે તે રીતે ૧૦૦ ડોલર્સ વેસ્ટર્ન યુનિયન દ્વારા મોકલી આપીશ. પેલાં મેક્સિકોનાં માણસોને ૧૦૦ ડોલર્સનો હપ્તો નહીં આપું તો એ શું કરી લેશે?..રમેશને ખબર નથી કે પોતે પોતાની જાત અને જાન સાથે કેટલી ખતનાક રમત રમી રહ્યો છે!",
      "duration": "7 mins",
      "category": "Action"
    },
    {
      "title": "ટૂંકી રહસ્ય વાર્તા :અવાવરું શે",
      "story_name": "વિજયને રોજ સવારે દૂર સુધી સાયકલ ચલાવીને જવાની ટેવ હતી. આ તેની કાર્યવાહીના એક ભાગ રૂપે હતું. ક્યારેક, ક્યારેક તો બહુ દૂર સુધી નીકળી જતો અને રોજ જુદાં જુદાં રસ્તા ઉપર જતો. સવારનાં પહોરનો કુદરતનો નઝારો તેને બહુ ગમતો.\n\nએવી રીતે તે આજે એક અવાવરું કહેવાય એવા રસ્તા ઉપર જતો હતો. પાછળથી એક કાર તેને ઓવર ટેક કરીને આગળ જતી રહી. વિજયને નવાઈ લાગી કે આ રસ્તો કોઈ શહેર કે ગામડામાં જતો હોય એવો તો લાગતો નથી, તો આ કાર ક્યાં ગઈ હશે ? વિજય રસ્તા ઉપર આગળ વધતો ગયો, રસ્તો એક અવાવરું શેડ પાસે અટકી ગયો. શેડ તો ઘણા સમયથી બંધ હોય એવું લાગતું હતું. વિજયને થોડીક શંકા ઉભી થઇ કે ક્યાંક તો ગરબડ છે. બીજે દિવસે જરા વહેલા આવી, જોવાની ઈચ્છા સાથે પાછો ફરી ગયો.\n\nવિજય દૂર ઝાડીમાં સાયકલ છુપાવી, છુપાઈ ગયો. ઘણો સમય થયો કોઈ ગતિવિધિ થતી હોય તેવું ન દેખાણું. બહાર નીકળવાની તૈયારી કરતો હતો ત્યાં તેને દૂરથી કાર આવતી હોય તેવો અવાજ અને ધૂળ ઊડતી દેખાણી. પાછો છુપાઈ ગયો.  વિજય, ઝાડીમાંથી બહાર આવ્યો. તેણે જે કાર આવતાં જોઈ હતી તે, ક્યાંય ન દેખાણી. વિજય વિચારમાં પડી ગયો. કાર ગઈ ક્યાં ? આગળ તો રસ્તો નથી શેડનાં દરવાજા પાસે પહોંચીને જોયું તો દરવાજે મોટું કટાયેલું તાળું હતું. શેડનો દરવાજો ઘણા સમયથી બંધ હોય એમ લાગ્યું. વિજય તપાસ કરવા આગળ વધતો હતો ત્યાં તેના માથામાં પાછળથી કોઈએ ફટકો માર્યો વિજય બેભાન થઈ પડી ગયો.\n\nવિજય ભાનમાં આવ્યો તો તે એક સાંકડી અંધારી કોટડીમાં હતો. કોટડીમાં ઉપરથી થોડો પ્રકાશ આવતો હતો બાકી કાંઈ દેખાતું નહોતું. વિજયને માથામાં ફટકાને લીધે સખત દુખાવો હતો. હાથને દીવાલે દીવાલે ફેરવતા લોખંડનાં બંધ બારણાં સુધી પહોંચી ગયો. બહાર કોઈક માણસો વાત કરતા હોય એવો અવાજ આવ્યો. વિજયે બારણે કાન રાખી સાંભળવાનો પ્રયત્ન કર્યો.\n\n'આજે કોઈક અજાણ્યો માણસ અહીં સુધી પહોંચી ગયો. એતો સારું થયું કે તેને કાંઈ ખબર ન પડી. મારી નજર પડીને માથામાં ફટકો મારી બેભાન કરી કોટડીમાં પુરી દીધો. આપણે ભૂરાભાઈ શેઠને વાત કરવી પડશે. શું કરવું એ પૂછવું પડશે.'\n\nઅરે ! આ લોકો તો કુખ્યાત ડ્રગ માફિયા ભૂરાભાઈનાં માણસો છે. ભૂરાભાઈ તો ક્રૂર અને માથાભારે માણસ છે. તેની રાજકીય પહોંચ પણ બહુ ઉંચી છે. બધી રીતે પહોંચતો પામતો ડ્રગ માફિયા છે '....હવે... મારું..શુ...થશે ?'\n\n''ભૂરાભાઈ શેઠ, આજે એક માણસ અહીં સુધી આવી ગયો છે, મેં તેને કોટડીમાં પુરી દીધો છે. કાંઈ પૂછપરછ કરી નથી.\"\n\n\"હરામખોરો, તમે શું કરતા હતા?, કોઈ ત્યાં સુધી આવી જાય તો પણ તમને ખબર નથી પડતી ? ખાઈને, દારૂ પીને પડ્યા રહો છો, કોણ છે એ ? પોલીસનો ખબરી લાગે છે ? કપડાં કેવા પહેર્યા છે ? તેની પાસેથી શું શું વસ્તુઓ મળી છે ? મને બધી વાત કરો.હું ન આવું ત્યાં સુધી કાંઈ બોલતા કે પૂછતાં નહીં.\"\n\n\"આમતો કોઈ ફરતો ફરતો આવી ચડ્યો હોય એમ લાગે છે. પોલીસનો ખબરી હોય એવું નથી લાગતું. કપડાં પણ સામાન્ય કક્ષાના છે. વસ્તુમાં તો એક મોબાઈલ, ને થોડા પૈસા હતા. એ અમે લઈ લીધા છે.\"\n\nભૂરાભાઈ તાત્કાલિક શેડ ઉપર આવ્યા. વિજયની પૂછપરછ શરૂ કરી. થોડા ચિંતામાં હતા કે, અહીં સુધી હજી કોઈ આવ્યું નથી. તે કેવી રીતે આવી ગયો ? પાછો આજુબાજુ તપાસ પણ કરતો હતો.\n\n\"તું, કોણ છે ? અને અહીં શું કરતો હતો ? તારું નામ શું છે ?\"\n\n\"મારુ નામ વિજય છે.હું તો એક સામાન્ય માણસ છું. કાગળની ફેકટરીમાં સામાન્ય કલાર્કની નોકરી કરું છું. હું રોજ સાયકલ ઉપર ફરવા નીકળું છું એમ આજે પણ આ રસ્તે ફરવા નીકળ્યો હતો. કુદરતને નિરખતો, નિરખતો અહીં સુધી આવી ગયો. મેં કોઈ સાથે ઝગડો નહોતો કર્યો. તો પછી માથામાં ફટકો મારી મને બેભાન કરી અહીં શું કામ પુરી રાખ્યો છે ?\"\n\n\"તું, મને ઓળખે છો? હું ભૂરાભાઈ છું. મને બધાજ ઓળખે છે. મારા નામથી લોકો થથરે છે. તું પોલોસનો ખબરી લાગે છે ? જો એવું હશે તો, તારે તારી જિંદગીથી હાથ ધોઈ નાખવા પડશે\".\n\n\"ના,ના, હું પોલીસનો ખબરી નથી. તમને ઓળખતો પણ નથી. મને તો તમે સારા માણસ લાગો છો. મારી એક વિનંતી છે; મને કેદી તરીકે રાખવો હોય તો રાખો, પણ કોટડીની જગ્યાએ આ લોકો સાથે બહાર રાખોને, તમારા કડક પહેરાને તોડીને હું ક્યાં ભાગી શકવાનો છું ?\"\n\n\"વિજય ઉપર ચુસ્ત પહેરો રાખીને ધ્યાન રાખજો. ભાગી ન જાય. ત્યાં સુધીમાં હું જાણી લઉ કે આખરે આ વિજય છે કોણ ?\"\n\n***\n\n\"ભૂરાભાઈ શેઠ, ભૂરાભાઈ શેઠ વિજય ભાગી ગયો\".\n\n...ને, ભૂરાભાઈએ તેના માણસોને બેફામ ગાળો દીધી. \"હું આવું છું, ત્યાં સુધીમાં તમારામાંથી કોઈ આઘો પાછો ન થવો જોઈએ. નહીંતર.... ભૂરાભાઈએ તેના માણસોને વિજયના વર્ણન સાથેની માહિતી આપી, સૂચના આપી કે: કોઈ પણ ભોગે વિજયને શોધીને પકડી લ્યો અને જરૂર પડે પતાવી દો. જીવતો ન રહેવો જોઈએ. અવાવરું શેડનું રહસ્ય જાણી ગયો છે. આપણા માટે જોખમી બની ગયો છે.\n\n***\n\nરાત્રે બાર વાગે DY. Sp. શ્રી જાડેજા સાહેબના બંગલાની ડોર બેલ વાગી. \"હજી તો હું હમણાં અંદર આવ્યો, અત્યારે કોણ હશે ?\"\n\n \"કોણ છે?\" જવાબ ન મળ્યો, \"કોણ છે ?\" જાડેજા સાહેબે રિવોલ્વર હાથમાં લીધી. ને બારણું ખોલ્યું, \n\n \"વિજય, તું, અત્યારે ? અમારો બહાદુર ડિટેક્ટીવ આવા સમયે આવ્યો છે તો જરૂર કોઈ મહત્વની ઘટના બની હશે\"\n\n\"મને અંદર લઈલો. મારી પાછળ ભૂરાભાઈના શિકારી કૂતરા પડ્યા છે. એટલે તો મેં તમને જવાબ ન આપ્યો. અહીં સુધી પહોંચી ગયા છે.\"\n\n \"તું, ચિંતા કરમા, મારા બંગલામાં પ્રવેશવાની હિંમત નહીં કરે. બોલ, શું હકીકત છે ?\"\n\nમારી રોજિંદી કાર્યવાહી પ્રમાણે હું જુદા જુદા અવાવરું રસ્તા ઉપર,સાયકલ ઉપર ચક્કર લગાવુ છું. અઠવાડિયા પહેલા \"અવાવરું શેડ\" તરફ એક કાર ગઈ. એ રસ્તો કોઈ શહેર કે ગામડા તરફ જતો ન લાગ્યો. હું શેડ સુધી ગયો ત્યાં કાર નહોતી. મને શંકા પડી કે કંઈક ગરબડ વાળી વાત છે. મેં બીજે દિવસે છુપાઈને જોયું, કાર આવી; પણ ક્યાં ગઈ ખબર ન પડી. હું આજુબાજુમાં તપાસ કરતો હતો; ત્યાં મને માથામાં ફટકો મારી બેભાન કરી કોટડીમાં પુરી દીધો. ભૂરાભાઈને ખબર પડી, ત્યાં આવ્યા, મને ધમકાવ્યો. મેં કહ્યું સામાન્ય માણસ છું ભાગી નહીં જાવ. કોટડીને બદલે બહાર કેદી તરીકે રાખો. મારી સામે કરડાકીથી જોયું. પછી તેના માણસોને જરૂરી સૂચના આપી; મને થાંભલા સાથે બાંધી દીધો.\n\n\"ભૂરાભાઈનાં માણસોનાં મેં ખૂબ વખાણ કર્યા, પાનો ચડાવી ખૂબ દારૂ પીવા ઉશ્કેર્યા, બધા દારૂનાં નશામાં ચકચૂર થઈ બેભાન જેવા થઈ ગયા. એટલે ધીરેથી દોરડાનું બંધન છોડાવી, છૂટો થઈ ગયો. આખા શેડમાં આંટો માર્યો બહારથી અવાવરું દેખાતું શેડ અંદરથી બધી રીતે ફર્નિશ છે. ડ્રગનો ખૂબ મોટા જથ્થો છે. તેને નાના પેકિંગ બનાવી બહાર મોકલવામાં આવે છે. ટ્રક અને કારને જવા આવવા માટે ભૂગર્ભ ટનલ છે, જે અંદરથી ઓપરેટ થાય છે. ટનલનો બહારનો છેડો ઘાસનાં આવરણથી ઢાંકીને એવી રીતે બનાવ્યો છે કે કોઈને ખબર જ ન પડે કે, અહીં રસ્તો છે. હું આ બધી તપાસ કરતો હતો ત્યાં એક ભાનમાં આવી ગયો ને મને ન જોતા રાડા રાડ કરી મૂકી. હું તેનું બહાર પડેલું સ્કૂટર લઈ ભાગ્યો, અધવચ્ચે સ્કૂટર છોડીને સંતાતો, સંતાતો તમારી પાસે આવ્યો. તમને જાણતો કરવાની હતી. મારો મોબાઈલ એ લોકોએ લઈ લીધો હતો. એટલે અડધી રાત્રે તમને જગાડ્યા, સવાર સુધીમાં તો ભૂરાભાઈનાં માણસો મને શોધી કાઢે, એટલે મારુ પૂરું થઈ જાય.\"\n\nલે વિજય, પાણી પી. તેં જે જોખમ લઈને માહિતી એકઠી કરી, તે માટે તું શાબાશીને પાત્ર છો. રહી વાત ભૂરાભાઈની, તો એ બહુ મોટું માથું છે. તેના સંબંધો મોટા માથાનાં રાજકારણી સાથે છે. એટલે એક્શન લેતા પહેલા પ્લાનિંગ કરવું પડશે. તું આરામ કર, બાકીનું મારી ઉપર છોડી દે. મને ઘણા સમયથી આ અવાવરું શેડ વાળી જગ્યામાં કઈક ગેર કાયદેસરની કાર્યવાહી થાય છે એવી શંકા તો હતી જ. ભૂરાભાઈ જેવું મોટું માથું સંડોવાયું હશે, એ નહોતી ખબર.\n\nજાડેજા સાહેબે, ઉચ્ચ અધિકારી સાથે ચર્ચા કરી, પુરી હકીકત સમજાવી.એવું વિચારવામાં આવ્યું કે અત્યારે જો ત્યાં રેડ પાડવામાં આવે તો કંઈ જ હાથમાં ન આવે. વિજયની મુલાકાત પછી ભૂરાભાઈ સચેત થઈ ગયા હોય. માલને બીજે ફેરવી નાખ્યો હોય. એટલે હમણાં કાંઈ જ બન્યું નથી, પોલીસ ડિપાર્ટમેન્ટને કોઈ માહિતી નથી, એવો દેખાવ કરવાનો. કદાચ ભૂરાભાઈ, સાહેબને મળવા પણ આવે, વાતાવરણ સામાન્ય રાખવાનું, જગ્યા ઉપર પંદર દિવસ પછી વોચ શરૂ કરી, એક મહિના પછી અચાનક રેડ પાડવાની.\n\nધારણા પ્રમાણે ચાર દિવસ પછી ભૂરાભાઈ જાડેજા સાહેબને મળવા આવ્યા. સ્ટાફ અને સાહેબ તદ્દન નોર્મલ રહ્યા. ભૂરાભાઈએ વાતની, ચર્ચાની શરૂઆત કરી કે, \"સાહેબ, પોલીસને સૂચના આપજો કે..... અવાવરું જગ્યામાં પણ સર્ચ કરતા રહે.\" જાડેજા સાહેબે એમ કહીને વાત ટાળી દીધી કે, \"મને તો એવી કોઈ જરૂરિયાત નથી લાગતી.\" ભૂરાભાઈને ખાતરી થઈ ગઈ કે વિજયે મારી બીકથી પોલીસને કોઈ માહિતી આપી નથી.\n\nભૂરાભાઈએ છતાં પંદર દિવસ; પોલીસની ગતિવિધિને જાણવા માટે, જવા દીધા અને ધીમે ધીમે ધંધાની ગતિ વધારતા ગયા. ભૂરાભાઈને પૂરતો વિશ્વાસ બેસી ગયો હતો કે, વિજયે મારી બીકથી શહેર છોડી દીધું છે, પોલીસને કોઈ વાતની જાણ નથી. જાડેજા સાહેબ પોતાની રીતે વોચ રાખી માહિતી મેળવતા રહેતા હતા. વિજયને ભૂગર્ભમાં મોકલી દીધો હતો.\n\nએક મહિના પછી એક દિવસ સવારમાં જાડેજા સાહેબે ચુનંદા પોલીસ કર્મીઓની મિટિંગ બોલાવી અને એકશન પ્લાન તૈયાર કર્યો.વિજય પાસેથી શેડમાં જવા માટે ટનલ વિષેની પૂરતી માહિતી મેળવી લીધી, ને જેવી ટનલ ખુલ્લે એટલે એક સાથે હલ્લો કરી શેડમાં દાખલ થઈ જવું, બધાને ઊંઘતા ઝડપી લેવા; એવો પ્લાન ગોઠવી નાખ્યો. જેથી કોઈ છટકી ન શકે.           \n\nશેડને ચારે તરફથી ઘેરી લીધું હતું. બધા જ મહત્વના સ્થાન ઉપર પોલીસને સાદા ડ્રેસમાં વહેલી સવારથી ગોઠવી દીધા હતા. એક કાર જેવી આવી, ને ટનલનું મુખ ખુલ્યું એવા બધા જ એક સાથે હલ્લો કરી અંદર ઘુસી ગયા. અંદરના માણસો કાંઈ સમજે એ પહેલાં બધાને પકડી લીધા. બધો માલ પકડી લીધો. પણ ભૂરાભાઈને ગમે તેમ ગંધ આવી ગઈ હતી, એ શેડ ઉપર રોજની જેમ આવ્યા જ નહીં ને છટકી ગયા. પોલીસ ડિપાર્ટમેન્ટ અને વિજયને કરોડોનો ડ્રગ્સનો માલ પકડયાનું અને અવાવરું શેડનું રહસ્ય જાણ્યાંનો સંતોષ સાથે ભૂરાભાઈ છટકી ગયાનો અફસોસ પણ હતો. \n\nભૂરાભાઈ વિરુદ્ધ કોઈ પુરાવા નહોતો. ખાલી વિજય સાથે મુલાકાત થઈ હતી. એ મુલાકાતને આધારે તો પોલીસ કાંઈ એક્શન ન લઈ શકે.એટલે ભૂરાભાઈનો માલ પકડવા સિવાય કોઈ રસ્તો નહોતો. તેમજ પકડાયેલા માણસો પાસેથી માહિતી મળે એવી પણ કોઈ શક્યતા નહોતી. કદાચ મળે તો પણ ભૂરાભાઈ જેવું મોટું માથું એમ થોડું હાથમાં આવે.\n\nડી વાય એસ પી જાડેજા સાહેબ વ્યગ્ર અને થોડા નારાજ થઈને બેઠા હતા. કે વિજયે પોતાનાં જીવનાં ઝોખમેં ભૂરાભાઈનો દ્રગનો કરોડોનો માલ પકડાવ્યો પણ ભૂરાભાઈ હાથમાં ન આવ્યો. ભૂરાભાઈનાં ઘણા પ્રકારના બિઝનેસ છે. બિઝનેસમાં મોટું નામ છે એટલે ભૂરાભાઈ દ્રગનો વેપાર કરે છે એવી વાત કરી શકાય નહીં, કોઈ માને પણ નહીં. ભૂરાભાઈને ઘણા ઉંચા રાજકીય સંબંધો છે. પોલીસ ડિપાર્ટમેન્ટમાં પણ ઉચ્ચ ઓફિસરો સાથે ઘરોબો  અને પહોંચ છે. આવા વિચારોથી જાડેજા સાહેબ મૂંઝવણમાં હતા કે શું કરવું. ભૂરાભાઈ જેવો માણસ જો આમ છટકી જાય એ યોગ્ય નથી. પણ પુખ્તા પુરાવા વગર ભૂરાભાઈ જેવા માણસ ઉપર હાથ નાખી ન શકાય. આવી દ્વિધામાં જાડેજા સાહેબ હતા ત્યાં વિજય આવ્યો.\n\n\"સાહેબ, હું બહુ દિલગીર છું. પૂરતા પુરાવાનાં અભાવે ભૂરાભાઈ જેવો માણસ છટકી ગયો. સાહેબ આપણે ગમે તેમ કરીને ભૂરાભાઈને પકડાવો છે. જો ભૂરાભાઈને નહીં પકડીએ તો તેની હિંમત વધી જશે અને આપણું યુવાઘન દ્રગનાં રવાડે ચડી જશે.\"\n\n\"વિજય હું પણ એજ વિચારું છું કે બળથી નહીં તો કળથી ભૂરાભાઈને પકડવો છે.  ભૂરાભાઈને છોડવો તો નથી જ. તું કાંઈક યોજના વિચાર.\"\n\n\"સાહેબ તમે જો પરમિશન આપો તો હું ભારતનાં ખ્યાતનામ જાસૂસ ગુપ્તાજીને ઓળખું છું તેમની મદદ લઈએ.\"\n\n\"વિજય, હું પણ આવું જ કાંઈક વિચારતો હતો. કારણ કે ભૂરાભાઈ પોલીસ ડિપારમેન્ટ અને તારાથી સાવધ થઈ ગયા હશે. તેને ખબર છે કે આપણે પુરાવા વગર તેની સામે કાઈ કરી શકીએ એમ નથી. એટલે થોડો સમય જવા દઈને એ દ્રગનો કારોબાર જરૂર કરશે પણ સ્થળ જુદું હશે.\"\n\nજાડેજા સાહેબ સાથે વાત થયા  પ્રમાણે વિજયે ગુપ્તજીને વાત કરી અને એક યોજના ઘડી કાઢી. ગુપ્તાજીએ જાડેજા સાહેબ સાથે પણ વાત કરી જરૂર પડે પોલીસ ફોર્સ મોકલવાનું કહ્યું. જાડેજા સાહેબે પોતાનાં સ્ટાફ કરતા એન્ટી નારકોટિક્સ  ડિપાર્ટમેન્ટનાં વડા મહેતા સાહેબ સાથે વાત કરી આખોય કેસ સમજાવી દીધો. કારણ કે જાડેજા સાહેબને પોતાને પણ શંકા હતી કે અવાવરું શેડમાં પોલીસ રેડ પડવાની છે એ ભૂરાભાઈને કેવી રીતે ખબર પડી અને રોજ આવનાર ભૂરાભાઈ તે દિવસે કેમ ન આવ્યા ને પોલીસ પકડથી બચી ગયા.\n\nવિજયે વેશપલટો કર્યો. ગુપ્તાજીએ વિજયને સાથે રાખવો જરૂરી હતો. વિજય અવાવરું શેડથી પરિચિત હતો. ગુપ્તાજી અને વિજય અવાવરું શેડમાં પહોંચ્યા. અવાવરું શેડ સાવ સૂમસામ હતું. ભૂરાભાઈએ શેડમાં રેડ પડ્યા પછી દ્રગનો બિઝનેસ બંધ કરી દીધો હશે એવું લાગતું હતું પણ ગુપ્તાજી ને શંકા હતી કે ભૂરાભાઈએ દ્રગનો બિઝનેસ બંધ નહી કર્યો હોય પણ બીજે ફેરવી નાખ્યો હશે. એટલે જ કોઈ કડી મળે એવા આશયથી અવાવરું શેડમાં વિજય સાથે આવ્યા હતા.\n\nગુપ્તાજીને હાથમાં એક જાહેરાતનું ચોપાનિયુ આવ્યું. જે  એક મલ્ટી સ્ટોરીડ ડિપાર્ટમેન્ટલ સ્ટોરનું હતું. નામ હતું \"એન્જોય મોલ.\" ગુપ્તાજીએ વિજયને બતાવ્યું. \n\n\"ગુપ્તાજી આ જાહેરાતનું ચોપાનિયુ અહીં ક્યાંથી? આ સ્ટોરનું તો ભૂરાભાઈએ ત્રણ મહિના પહેલા ઉદ્દઘાટન કર્યું છે. આ સ્ટોર ભૂરાભાઈનો પોતાનો છે.\" વિજય આપણને રસ્તો મળી ગયો. કાલે આ એન્જોય મોલની મુલાકાત કરવાની છે.\" ગુપ્તાજીએ ડી. વાય. એસ. પી. જાડેજા સાહેબ સાથે વાત કરી હકીકત જણાવી દીધી. જાડેજા સાહેબે મહેતા સાહેબ સાથે વાત કરી પ્લાનિંગ કરી નાખ્યું.\n\nગુપ્તજી અને વિજય એન્જોય મોલ પહોંચ્યા. મોલમાં દરેક પ્રકારની ચીજ વસ્તુઓ મળતી હતી. એક દૂરનનાં કાઉન્ટર ઉપર ગિરદી હતી બાકી બીજા બધાં કાઉન્ટર ખાલી જેવા હતા. ગિરદીવાળા કાઉન્ટર ઉપર માણસો એક ચિઠ્ઠી આપતા હતા અને ચિઠ્ઠીમાં લખ્યા પ્રમાણે પેક કરેલા નાના મોટા કાર્ટૂન આપવામાં આવતા હતા. આ બાબત ગુપ્તાજી અને વિજયને  જરા અજુગતું લાગી. વળી માણસો કાર્ટૂન લઈને પૈસાનું પેમેન્ટ કર્યા વગર સીધા મોલની બહાર નીકળી જતા હતા. \n\n\"વિજય આપણે આવ્યા ત્યારે બહાર બોર્ડ હતું કે અંડર ગ્રાઉન્ડ પાર્કિંગમાં રીપેરીંગ ચાલે છે કોઈએ જવું નહીં. એટલે હવે આપણે જાડેજા સાહેબને સાદા ડ્રેસમાં પોલીસ સ્ટાફને લઈને આવવાનું કહી દઈએ. મને લાગે છે જે કાંઈ ગતિવિધિ થાય છે એ અંડર ગ્રાઉન્ડ પાર્કિંગમાં થાય છે. ઉપર તો ફક્ત દ્રગનાં માલની ડિલિવરી થાય છે. અવાવરું શેડનું કામકાજ અહીં થતું હોય એમ લાગે છે.\"\n\nવિજય અને ગુપ્તાજી સાવચેતીથી અંડર ગ્રાઉન્ડ પાર્કિંગમાં ઉતર્યા. બધેજ અંધારું હતું પણ દૂર એક રૂમમાં ઘણા બધા બેઠા માણસો હતા અને મિટિંગ ચાલતી હોય એવું લાગ્યું. નજીક જતા જોયું તો એક માણસ ફેસ માસ્ક પહેરીને ત્યાં બેઠેલા માણસોને સૂચના આપી રહ્યો હતો કે હાલ પૂરતું અવાવરું શેડનું કામકાજ બંધ છે. પોલીસની ભીંસ ઓછી થાય પછી ત્યાં કારોબાર શરૂ કરીશું ત્યાં સુધી અહીંની જે વ્યવસ્થા ગોઠવાણી છે તે પ્રમાણે માલની ડિલિવરી લઈ લેવાની અને ફટાફટ મોલને છોડી દેવાનો. આ આપણી અહીંની છેલ્લી મુલાકાત છે. હવે હું રૂબરૂ અહીં નહીં મળું હવે પછી અવાવરું શેડ ઉપર મળશું. ત્યાં સુધી આ વ્યવસ્થા ચાલુ રહેશે. \n\n\"અરે! ભાઈ તો અમારી સાથે પણ છેલ્લી મુલાકાત કરી લ્યો પછી તો તમે બધાં જેલની હવા ખાતા હશો.\" એમ કહેતા કહેતા નારકોટિક્સ દ્રગ ડિપાર્ટમેન્ટના વડા મહેતા સાહેબ, જાડેજા સાહેબ, ગુપ્તજી અને વિજય સાથે રુમમાં દાખલ થયા. \"અમે તો તને ઓળખી ગયા છીએ પણ તારું મહોરું...ફેસ માસ્ક દૂર કર એટલે આ તારા માણસો પણ તારું અસલી રૂપ જોઈ શકે\"....\"મિસ્ટર ભૂરાભાઈ.\n\n\"ભૂરાભાઈ તું ચારેતરફથી ઘેરાય ગયો છો. તારા બધાં જ માણસોએ વટાણા વેરી નાખ્યા છે. તારી પાસે સરેન્ડર કરવા સિવાય કોઈ રસ્તો નથી.\" એમ  કહી જાડેજા સાહેબે પોતાની રિવોલ્વર બહાર કાઢી ભૂરાભાઈ સામે તાકી.\n\nભૂરાભાઈએ જવાબ આપ્યા વગર ત્રણ...ચાર ફોન કર્યા. ગુસ્સે થઈને ફોન પછાડ્યો સાલાઓને થેલા ભરીને પૈસા આપતો હતો ત્યાં સુધી ભૂરાભાઈ કામનો માણસ હતો આજે કોઈ ફોન ઉપાડતું નથી.\n\n\"તો, ભૂરાભાઈ આવી વાત છે. એ લોકો માટે તું નકામો થઈ ગયો છો. સીધી રીતે સરેન્ડર થઈ જા. તારા અવાવરું શેડનાં દ્રગનાં કારોબારની અમને ખબર હતી પણ ત્યારે તું પુરાવાનાં અભાવે છટકી ગયો હતો. આજે તો તારા જ માણસોએ તારી વિરુદ્ધ ઢગલા બંધ પુરાવા આપ્યા છે. તારો દ્રગથી યુવાધન બરબાદ કરવાનો બિઝનેસ તારા માણસોને ગમતો નહોતો પણ તારા બીજા કારોબારનાં કામકાજને લીધે તારી સાથે કામ કરવા માટે મજબૂર હતા.\"\n\nભૂરાભાઈએ કરડી આંખે વિજય સામે જોયું....જાણે કહેતા હોય કે તું જીવતો છટકી ગયો એનું આ પરિણામ છે.\n\n\"ભૂરાભાઈ શું વિચારો છો? તમને એમ હતું કે મારે ઉચ્ચ કક્ષાનાં સંબંધો છે મારું કોઈ શું બગડી લેવાના છે. ભૂરાભાઈ તમે ભૂલી ગયા Crime Never Pay.\" \" ચાલો ભૂરાભાઈ તમારી લેન્ડ રોવર નહીં પોલીસની સાદી ગાડી તમારી રાહ જોઇને બહાર ઉભી છે.\"\n\nબીજે દિવસે મીડિયા, ટી. વી. અને ન્યૂઝ પેપરની ભૂરાભાઈ હેડ લાઈન બની ગયા. \n\nનરેન્દ્ર ત્રિવેદી......",
      "duration": "7 mins",
      "category": "Action"
    },
    {
      "title": "હવે જીવી લે",
      "story_name": "અષાઢ મહિનાનું આભ ધરતી માથે ઘેરાવો કરીને ઊભું હતું. અજવાળિયું હોવા છતાં ચંદ્ર વાદળોની રજાઈમાં નસકોરાં લેતા સંભળાતો હતો. સામાન્ય દિવસોમાં પોતાના નોખા રૂપથી આકાશને ચંદરવો બનાવતા તારલિયા પણ ખૂણે ખાંચરે ક્યાંક સંતાઈ ગયા હતાં. નજર પણ રૂંધાઈ જાય તેવો અંધકાર. આકાશના વાદળો વારે વારે ગડગડાટી કરીને ધરતીના પડ ધ્રુજાવી રહ્યા. સાથે જ વીજળીનાં કડાકા સામાન્ય માણસના હૃદયમાં ફાળ પાડે તેવા ડરામણા. આખી રાત ભસાભસ કરીને ગામ ગજાવતા કૂતરાં પણ કોઈ ખૂણો શોધીને લપાઈ ગયા હતાં. ગમાણમાં બાંધેલા ઢોર કડાકો થતાં જ ભાંભરતા, પણ ગરજતા વાદળો પાછળ તેમનો અવાજ પાણીમાં તરણું તણાય તેમ તણાઈને ખોવાઈ જતો. એકાદ ઘરેથી ઢોરને હિંમત આપવા ‘હોડ… હોડ…’ કરીને હોંકારા કરતું કોઈક સંભળાતું. એ સિવાય આખુંય ગામ, ફળિયું અષાઢી ભીનાશ ઓઢીને ભર ઊંઘમાં પોઢેલું હતું. \n\nઓચિંતો દક્ષિણ દિશાએથી પવન છૂટ્યો. ઘોર નિંદ્રામાં ગરકાવ થયેલા ફળિયાના ઝાડ, પાંદડા સળવળ્યા. પવનની ગતિ સાથે ફળિયાની ઓળખ સમો પીપળો ઉછળી ઉછળીને બૂમો પાડવા લાગ્યો, અને આકાશે હેત વરસાવ્યા. ઝાપટાં સાથે ધોધમાર વરસાદ છૂટ્યો. પણ આખુંય ફળિયું તો ભર ઘેનમાં. જાણે ભીની માટીની મીઠી સુગંધે વધારે ઘેન આણ્યા હતાં. એકલા માણસ તો શું, ઢોર, પક્ષી, તરુવર, બધું જ ઊંઘતું હતું ! ફક્ત જાગતાં હતાં બે જણા - ધરતી ગજવતો તોફાની વરસાદ અને તોફાન સંઘરીને બેઠેલું કાશીમાનું ઘર. \n\nઘરની પરસાળમાં પાથરેલા ખાટલામાં કાશીમાએ પડખું ફેરવ્યું. આજે એમને જરાય ઊંઘ નહોતી. ઊંઘ તો ઠીક, એમની પાંપણોએ પણ આરામ નહોતો કર્યો. ખાટલામાં પડ્યે પડ્યે આમ-તેમ પડખા ફેરવ્યે રાખતા કાશીમાની આંખો સામેની દીવાલ પર મંડાયેલી; જાણે દીવાલની ઈંટો વચ્ચે પોતાની ચણાઈ ગયેલી શાંતિ શોધતા હોય તેમ ! વચ્ચે કોઈક વાર પાંપણના પલકારા જેટલો સમય આંગણામાં બાંધેલા જીવલીના પાંજરા તરફ જોઈ લેતા. એમણે ચકલીનું નામ જીવલી પાડેલું. પણ ત્યાં પહોંચતી એમની દ્રષ્ટિ વધારે વિહ્વળતા અને બેચેની સાથે ફટ કરતાં પાછી ફરતી અને દીવાલની ઈંટો ઉપર જડાઈ જતી. આકાશમાં ચાલતું હતું તેવું જ એક તોફાન તેમની અંદર પણ ઉઠેલું. આ તોફાન તેમના ભૂતકાળના સ્મરણોની યાદ અપાવતું અને આવનારા ભવિષ્યના એંધાણ આપતું અટ્ટહાસ્ય કરતું હતું. ધરતીની ગલીએ ગલીએ અજવાળાના બચકા બાંધીને ઉતરી પડતા વીજળીના ઝબકારા અને કડડડ… કડાકા કરીને તૂટી પડતું આભ. \n\n‘ઓય મા… મરી ગઈ.. !’ એક ચીસ સંભળાઈ; પરંતુ તે પૂરી સંભળાય તે પહેલા તો એક મોટા કડાકાના અવાજ તળે દબાઈને તણાઈ ગઈ. કાશીમા ખાટલામાં બેઠા થયા. આવી ચીસો તેમને મન હવે રોજનું થઈ પડેલું. પોતાની નસેનસમાં ઉછળી ઉછળીને દોડતા બાળપણથી લઈને ચામડીના ઝીણા છિદ્રોમાં બળજબરીથી પ્રવેશેલા ઘડપણ સુધી આવી કેટલીય ચીસો તેમણે સાંભળી હતી, જોઈ હતી અને અનુભવી હતી. આવા હૃદય વીંધતા ચિત્કારો વચ્ચે તેમનું લોહી ઉકળીને બદલો લેવા પણ દોડી જતું. પરંતુ પોતાની લાચારી આગળ તે અથડાઈ અથડાઈને પાછું પડતું. આજે પણ બરાબર એ જ વેદના અનુભવતા, આમથી તેમ પડખા ફેરવતા, પોતાની વહુના ચિત્કાર સાંભળી રહેલા. \n\n‘હજુય ના સુધરી તો તારી ખેર નથી. આ જુત્તું ને તારું મોઢું ! હમજી જજે !’, દીકરાના શબ્દો તેમના કાને અથડાયા અને પુરુષત્વનો રણકો કરતા અટ્ટહાસ્ય કરીને પાછા વળી ગયા. કાશીમા પોતાની પથારીમાં પડ્યા પડ્યા સમસમી ગયા. આવા શબ્દો આ ઘરની ભીંતો માટે નવા નહોતા. તે તો આ ઘરની પથ્થરોની દીવાલો વચ્ચે વરસો વરસથી અથડાયા કરતા હતાં અને વેદના આપ્યા કરતા હતાં. કોઈક વાર તો સુના ઘરની વચ્ચે બેઠેલા કાશીમાના કાને અથડાઈને તેમને રીબાવી રીબાવીને પીડ્યા કરતા. \n\n‘જા જીવ… ! આ અસ્તરીનું જીવન !’, રજાઈને પોતાની મુઠ્ઠીમાં કસકસાવીને પકડીને બોલ્યા; જાણે કોઈ રાક્ષસી ટોળાને પકડીને ભુક્કો બોલાવતા હોય તેમ ! પણ ત્યાં તો રજાઈ કોઈ નિર્લજ્જ, બેપરવાની જેમ હાંસી ઉડાવતી શ્વાસ ભરીને ફૂલી. કાશીમા લાચારી સાથે બેઠા રહ્યા. ‘ચીં..ચીં..’, બે એક ટહુકાઓ કરીને જીવલી ચૂપ થઈ ગઈ; જાણે કાશીમાની લાચારીને સમજતી હોય તેમ ! કાશીમાએ પાંજરા તરફ નજર કરીને ફેરવી પણ લીધી અને અપાર વેદના સાથે ડોકું ધુણાવ્યું. આંખોના ઊંડા ખાડામાં અંધકાર સિવાય કશુંય દેખાતું નહોતું; જાણે આંખોની વેદના પણ કોઈ વીજળીનો હાથ ઝાલીને અવકાશમાં ન પહોંચી હોય તેમ ફક્ત અંધકાર જ ડોકિયું કરતો રહ્યો !\n\nબાજુમાં પડેલા પાણીના કળશને નમાવીને પ્યાલો ભર્યો. હોઠે અડાડે તે પહેલા તો આંખોના ગોખલામાંથી ડબ-ડબ કરતાં ટીપાં પડ્યા. પ્યાલો હાથમાં જ રહી ગયો. ભગવાનને કહેતા હોય તેમ આકાશ સામું જોઈને બોલ્યા, ‘અમારે તો અહીં વેદના, વેદના અને વેદના જ ? મારા સાસુ, પછી હું અને હવે આ વહુ ! આનો અંત ક્યાં ?’ અને હાથમાં રહેલા પ્યાલાને ધરતી પર નમાવી દીધો; જાણે તરસ જ મટી ગઈ. અને એ બધું જ વરસાદી નેવા સાથે ભળીને વહી ગયું.\n\nકાશીમા પોતે અહીં પરણીને આવેલા ત્યારે ફક્ત ચૌદ વરસના. આખાય ઘરમાં પોતાનું કહી શકાય તેવા એકલા સાસુ જ. પોતાને દીકરીની જેમ આ ઘરમાં એમણે સાચવેલી. કોઈ વાત કહેવાનું મન થાય તો ફટ કરતાં સાસુ આગળ મન હળવું કરી લેતાં. માની ગરજ સારે તેવા હતાં. સાસુ જ્યારે એકલા હોય ત્યારે તો ખુશખુશાલ. ન જાણે કેટલાંય ઉમંગો તેમની ભીતરથી ઉછળી ઊછળીને વેરાઈ જતા. એક સામટા ચાર-પાંચ કામ પતાવે. થાકનું તો નામોનિશાન નહીં. ચહેરાની રેખાઓને એવી ગોઠવીને રાખે કે દુઃખ કે વેદનાનો અણસાર સુધ્ધાં ન મળે. પરંતુ સસરા અને સાસુ વચ્ચે મેડા ઉપર થતી બોલાચાલી એમની જાણ બહાર નહોતી અને એમને માટે એ રોજનું થઈ પડેલું. એમાંય સાસુનો અવાજ તો ક્યારેય સંભળાતો નહોતો. ફક્ત સસરાના ઊંચા અવાજમાં ખુલ્લી ધમકી, બેફામ ગાળો અને ગડદા પાટુંનો કે વસ્તુ તૂટ્યાનો અવાજ. કાશીમા એ સાંભળીને સમસમી જતા. પાછળના ઓરડામાં જઈને સંતાઈ જતા. \n\nઘણીવાર સાસુને ખૂણે બેસીને રડતા જોયેલા. પણ સસરાજીની બીકે એમની પાસે જવાની હિંમત ન થયેલી. કેટલીક વાર તો એમના ચહેરા કે બરડામાં ઉઠેલા સોળ આખીય ઘટનાની ચાડી ખાતા; અને કાશીમા મનોમન બધું સમજી જતા. ‘સસરાજી આમ શું કામ કરતાં હશે ? બિચારી સાસુમાનો શું વાંક ?’ તેવા પ્રશ્નો મનોમન કરતા રહેતા, પણ પાછળથી સ્વીકારી લીધેલું કે સ્ત્રીએ તો આ સહન જ કરવાનું. \n\nએક વાર ખેતેરેથી સમાચાર આવેલા કે સાસુ કૂવામાં પડી ગયા છે. સાસુનું મૃત્યુ કાશીમા માટે દુઃખનાં દ્વાર ખોલતું ગયેલું. હવે પોતાનું કહી શકાય, જેની પાસે મન ખોલી શકાય તેવું ઘરમાં કોઈ ન હતું. સાસુજીના અકાળ મૃત્યુની પીડા કાશીમાના મનોજગત પર હાવી થઈ ગયેલી. પરંતુ સસરાજીની યાતનામાંથી તે છુટ્યા એ વાત કંઈક અંશે સંતોષ આપતી હતી. પાછળથી જાણવા મળેલું કે સસરાજી અને સાસુમા વચ્ચે ખેતરે કંઈક બોલાચાલી થયેલી અને એમણે સાસુમાને કૂવામાં ફેંકી દીધેલા. આ વાત કાશીમાના હૃદય પર ઘા કરી ગયેલી. કેટલાંય દિવસો સુધી તેમણે રોયા કરેલું. ક્યારેક તો ઊંઘમાં પણ ચીસ પાડીને જાગી જતાં, ‘મારી નાખી રે ! બચાવો !’ મનમાં ફડક પેસી ગયેલી કે ‘પોતાની સાથે પણ આવું જ થશે કે શું ?’ અને એ વિચારે એ જીવલીની જેમ ફફડી ઉઠતા.\n\nપરંતુ તેમનું જીવન તો એનાથી પણ બદતર હતું. સાસુના ગયા પછી ઘરની તમામ જવાબદારી પોતાના ખભે નંખાઈ ગયેલી. સસરાજીનો ત્રાસ વધતો ગયેલો અને પતિ દારૂની લતે ચડેલો. એની સવાર દારૂના પીઠા પર ઉગતી અને ત્યાં જ આથમતી. છેક રાત્રે ઘરે આવે ત્યારે ડગમગતા પગ અને શ્વાસ રૂંધાઈ જાય તેવી દુર્ગંધ, સાથે બેફામ ગાળો તો ખરી જ. બાપનો વારસો બરાબરનો ઉતરી આવેલો. હવે મારઝૂડ પણ શરુ થયેલી. શરીર પર એક ઘા રૂઝાય નહીં, ત્યાં બીજો પોકાર કરતો હોય. પોતાની વેદના સાંભળે તેવું કોઈ જ નહોતું.\n\n‘તું સાલી સુધરવાની નઈ એમ ન ! હવ જો તારી ખેર નઈ.’, કહીને એક રાતે પતિ લાકડી લઈને તૂટી પડેલો. ‘સટ..સટ..સટ…’ એમ એક, બે અને ત્રણ ફટકા પડ્યા ત્યાં સુધી તો એમણે સહન કરેલું, પણ ચોથો ફટકો મારવા જાય ત્યાં કાશીમાએ બચાવમાં એને હડસેલેલો. અને એનું સંતુલન બગડ્યું. એ નીચે પટકાયો. નીચે પડેલો પિત્તળનો કળશ એના માથામાં વાગ્યો અને એ કોમામાં સરી પડેલો. બે વર્ષ સુધી કાશીમાએ સેવા કરી, પણ બચેલો નહીં. ‘હાય રામ ! મી આ હુ કર્યું !’, એમ કહીને કાશીમાએ મહિનાઓ સુધી વિલાપ કરેલો. એમનું છાતીફાટ રુદન ભલભલાં પથ્થર હૃદયને પણ પીગળાવી દેતું. કેટલાક લોકો એમની સ્થિતિની દયા ખાતા, ‘છૂટી બિચારી ! નરક જેવું જીવન એ જ જીવ હો !’ ગામમાં ક્યાંક આવી પણ વાતો શરુ થયેલી, ‘આ તો ભૈઈ ડાકણ ! પોતાના ઘરવાળાને ખઈ ગઈ !’ ઘણી વાર તો કાશીમાના કાન સુધી પણ આવી વાતો પહોંચતી, પણ સાંભળીને તે ફક્ત સ્મિત ધરતાં અને કહેતા, ‘ભૈઈ ! ત્યાર લોકોને મોઢે ક્યાં તાળું દેવું !’\n\n‘ગમે એ થાય, પણ મારા પેટનાને તો એ રસ્તે નઈ જ વળવા દઉં.’, કાશીમાએ પોતાના અનુભવોને આધારે નક્કી કરેલું. એના માટે દીકરાની ઉપર એમની ચાંપતી નજર હતી. પણ નસીબ અને નદી કોઈના રોક્યા રોકાયા છે કે આજ હવે રોકાશે ? ગામનો પવન અડ્યો અને દીકરો પણ પોતાના દાદાની જેમ રૂઆબ જમાવતો થયો અને બાપાની જેમ પીઠે જતો થયો. ગામના યુવાનોની ટોળીમાં બેસનારો દીકરો પોતાની વિધવા માના કહ્યામાં રહે જ શાનો ? ઉલટાનું પોતાના બાપ-દાદાથી ચડિયાતો નીકળ્યો. ગામના ઝાંપે બેસીને જુગારની લતમાં સંડોવાયો. \n\nદારુ અને જુગારનો નશામાં એવો ડૂબેલો કે એની પાછળ ઘરની આવક બંધ થતી ગઈ અને સંપત્તિ દેવાના મહાસાગરમાં ડૂબતી ગઈ. કાશીમા પોતાની આંખે જોતા જાય અને અંદરોઅંદર બળતા જાય. પણ એમણે હથિયાર હેઠાં નહોતા મૂક્યા; દીકરાને સુધારવાની છેલ્લી આશ બચી હતી, ‘આ વરહે જ ઈના હાથ પીળા કરાવી દઉં. ઘરમાં વહુ આવે ત્યાર તો સુધરી જ જાશે.’ પણ તેમની એ આશા પણ ઠગારી નીવડેલી. પોતે અને સાસુએ જે નરક ભોગવ્યું, તે જ નરકમાં કોઈના ઘરની દીકરીને તેમણે ધક્કો માર્યો. \n\n   પછી તો ઘરની એ દીવાલો વચ્ચે ફરીથી અપમાનો, ગાળો અને મારામારીનો ખેલ શરૂ થયો. બાપની જેમ જ કાન ફાડી નાખે તેવી ગાળો અને શરીર અડધું કરી નાખે તેવા ગડદાપાટુ. પરંતુ વહુ અલગ હતી. પોતાના સ્વાભિમાનના ભોગે ચૂપચાપ સહન કરનારી નહોતી. તે પ્રતિકાર કરવાવાળી હતી. કેટલીક વાર તો કંટાળીને તે પણ લાકડી પકડતી, સામે થતી, વિરોધ કરતી, પોતાને બચાવતી. વહુનું આ સ્વરૂપ કાશીમાને પસંદ આવ્યું હતું. જે પોતાના સાસુ કે પોતે નહોતા કરી શક્યા, તે આ વહુએ કરી બતાવ્યું. પોતે જે અત્યાચારોને ચુપચાપ સહન કર્યા, તેને પડકારનારં કોઈ આવ્યું હતું, તે જોઈને મનોમન આનંદ હતો. ‘પણ પોતાની સાસુની જેમ ક્યાંક આ બિચારીને….’, એમ મનમાં વિચારીને વધારે પીડાતા. \n\n   આજે પણ મેડા પર બંને વચ્ચે તકરાર જામી હતી. જુગારનું દેવું ભરવા અત્યાર સુધી દીકરાએ વહુના બધા ઘરેણાં વેચી માર્યા હતાં. અને હવે બચેલી બે બંગડીઓ પર તેની નજર હતી. પણ વહુ એમ માને તેમ નહોતી અને એટલે તેમની વચ્ચે બરાબર યુદ્ધ જામ્યું હતું. \n\n   ‘ઓય મા ! મરી ગઈ રે ! બચાવો !’, વીજળીથી પણ વધારે ગતિએ કોઈની ચીસ મેડા પરથી આવી અને એક જોરદાર કડાકો થયો. કાશીમાના મનમાં ફાળ પડી. માથું પાણી પાણી અને હાથ-પગમાં કંપારી છૂટી. ‘વહુને…..’, મનમાં અમંગળનો ભણકારો થયો. રજાઈને એક હાથેથી હટાવીને ખાટલામાંથી ઊભાં થઈને દોડ્યા. ઓસરીના ખૂણે આવેલા દાદર પાસે દોડ્યા ત્યારે જીવલીનું પાંજરું હડફેટે ચડીને ચકરાવે ચડ્યું. જીવલી પણ ‘ચીં...ચીં...ચીં…’ કરીને રાડ નાખતી હતી, પણ આકાશમાંથી પડઘાતા અવાજમાં બિચારી લાચાર બની રહી. \n\n   એક શ્વાસે કાશીમા દાદર ચડી ગયા. જઈને જોવે છે તો મેડા પર ખૂણામાં વહુ નીચે પડેલી છે અને દીકરો ખુલ્લી તલવાર લઈને ઘા કરવાની તૈયારીમાં છે. ‘છેટો રેજે… મુઆ… એને અડતો નઈ.’, કાશીમાએ ત્રણ પેઢીને ટપી જાય એટલા જોરથી બુમ મારી. ડોશીને જોતા જ દીકરો વધારે છંછેડાયો. ડોશી સામે તલવાર ધરીને કહ્યું, ‘ડોશલી ! આઘે જ રેજે. નહીં તો આની સાથે તુંય આજે જવાની.’ એની લાલચોળ આંખોથી એણે કાશીમાને ચેતવ્યા. આજે છાકટા બનેલા દીકરાને રોકવો મુશ્કેલ હતો. \n\nએણે વહુ તરફ ફરીથી તલવાર ઉગામી અને ઘા કરવા આગળ વધ્યો. વહુ રડતી, કકળતી, ચિત્કાર કરતી નીચે પડી હતી. કાશીમાએ આજુબાજુ નજર દોડાવી. પાસે પડેલું ધારિયું કોઈ જ વિચાર કર્યા વગર વહુ તરફ ફેંક્યું અને વહુએ એ ઉપાડી લીધું. પેલો જેવો ઘા કરવા નીચે નમ્યો અને વહુએ ઉગામેલા ધારિયા પર જઈને એની ગરદન ફસાઈ ગઈ. કોઈ જ અવાજ ન થયો. ફક્ત લોહીની ધાર ફૂટી નીકળી. વહુએ જોરથી બૂમ મારી, ‘ઓ મા રે…. !’\n\nદીકરો નિષ્પ્રાણ, જડવત બની ગયો. લોહીની ધાર લાકડાના મેડાની વર્ષોની તરસ છુપાવતી કાશીમાના પગ તળે આવી ભરાઈ. એમના પગ દીકરાના લોહીથી ખરડાયા. એમનું શરીર ઠંડુ પડી ગયું. મૂર્તિની જેમ ચોંટી ગયા. આંખો ફાટી ગઈ. ‘મારા હાથે આ શું થઈ ગયું’ તેવો વિચાર આવે તે પહેલા તો દોડતી આવતી વહુને એમણે પોતાની પાસે ખેંચી લીધી. વહુ કાશીમાની પાછળ ભરાઈ ગઈ; કાકલુદી કરવા લાગી, ‘બા…, બા..., મેં કંઈ જ નથી કર્યું. એ તો… એ તો… એ તો…’ એના મોઢામાંથી નીકળેલા શબ્દો હવામાં જ અદ્રશ્ય થઈ ગયા. પોતે જમીન પર ફસડાઈ ગઈ. \n\nકાશીમાએ સ્વસ્થતા કેળવી. બે હાથે નીચે નમીને વહુને ઊભી કરી અને કહ્યું, ‘બેટા, તારો કોઈ જ ગુનો નથી. આ તો નિયતીએ લખેલો અંત છે.’ કાશીમાના ચહેરા પર પથરાયેલી અજબ પ્રકારની સ્વસ્થતા અને હિંમતને જોઈ વહુ નવાઈ પામી. પોતાના ગળામાંથી શબ્દો નીકળી નહોતા શકતા. મહામહેનતે બોલી, ‘પણ… આ સમાજ…..’ અને આકાશમાં જોરદાર કડાકો થયો. કાશીમાએ ચહેરાના ભાવ બદલ્યા વગર કહ્યું, ‘ચાલ, મારી સાથે.’\n\nદાદર ઉતરતા કાશીમાના પગલાં લોહીભીની છાપ છોડતા હતાં. એક-બે-ત્રણ એમ અગણિત છાપ મેડાથી ઓસરી સુધી પથરાઈ ગઈ. આજે કાશીમાના અંગોમાં યૌવન ઉતર્યું હતું. વહુના એક હાથને મજબૂતાઈથી પકડીને ઓસરીમાં પહોંચ્યા. પગમાં ક્યારેય ન અનુભવાયેલી ઝડપ હતી. બધું જ છોડીને ચાલી નીકળવાની બેચેની ન હતી. \n\nપણ એટલામાં ‘ચીં.. ચીં… ચીં..’, જીવલીનો ટહુકો સંભળાયો અને ઓચિંતા અટક્યા. પાછા વળ્યા, પાંજરું ઉઘાડ્યું અને જીવલીને હાથમાં લઈને કહ્યું, ‘જા, આજથી તુંય જીવી લે.’ એના રુવાંટી ભર્યા શરીર પર હળવું વ્હાલ કરીને એને છોડી મૂકી. મુક્તિનો આનંદ લેતી જીવલી પાંખો ફફડાવતી ઘરના ટોડલે જઈ બેઠી, એક-બે ટહુકાર વેર્યા, પાછી ઊડી, ઓસરીના બે ચક્કર લગાવ્યા અને પોતાનો ઉત્સાહ વેરતી વેરતી વરસાદી હેલીમાં ક્યાંક અદ્રશ્ય થઈ ગઈ.\n\nકાશીમાની આંખો એના પર જ સ્થિર હતી. એના ગયા પછી થોડુંક સ્મિત એમના ચહેરા પર ફરક્યું અને વહુ તરફ ફરીને બોલ્યા, ‘ચાલ, આપણેય જીવી લઈએ.’ અને વહુનો હાથ પકડીને વરસતા વરસાદમાં ભીંજાતાં ચાલી નીકળ્યા. એમના પગલાંની લોહી ભીની છાપ ઓસરીથી આગળ જતાં જ નેવાના પાણી સાથે ભળીને ધોવાઈ ગઈ.",
      "duration": "10 mins",
      "category": "Action"
    },
    {
      "title": "સી.આઈ.ડી.",
      "story_name": "સમય : સવારનાં 8 કલાક.\n\nસ્થળ : સી.આઈ.ડી હેડ ઓફીસ.\n\n  એક સોનેરી સવાર આજે પુરબહારમાં ખીલેલ હતી, બધાં સી.આઈ.ડી ઓફિસરો ઘણાં સમય બાદ આજે હળવાશની પળો માણી રહ્યાં હતાં, અને સાથોસાથ તે બધાં ચા નો આસ્વાદ માણી રહ્યાં હતાં. આજે વર્ષો બાદ તેઓ આવી રીતે હળવાશનો અનુભવ કરી રહ્યાં હોય તેવું અનુભવી રહ્યાં હતાં. \n\n બાકી તો તેઓ પાસે કોઈને કોઈ કેસ તો હોય છે, જે તેમની રાતોની રાતોની ઊંઘ હરામ કરી દેતી હોય છે. આથી અભિજીત, દયા, ફેડરિક, સચિન મનોમન કંઈક પ્લાન ઘડે છે.\n\n  બરાબર એ જ સમયે એ.સી.પી. પ્રદ્યુમન આવે છે, આથી બધા જ તેમને અભિવાદન કરવાં માટે પોત - પોતાની ખુરશી પરથી ઊભાં થઈ જાય છે, અને ગુડ મોર્નિંગ વિશ કરે છે, જ્યારે આ બાજુ એ.સી.પી.પ્રદ્યુમન એક હાથ પોતાનાં કોટના ખિસ્સામાં અને બીજા હાથ પોતાની દાઢી પર ફેરવાતાં ફેરવતાં પોતાની ઓફીસ તરફ આગળ વધે છે.\n\n\"સર ! હાલ આપણી પાસે જે કાંઈ કેસ હતાં, તે બધાં જ કેસ ઉકેલાય ગયાં છે તો…?\" - અભિજીત થોડુંક અટકતા બોલે છે.\n\n\"હા...તો...બોલો...અભિજીત..!\" - પ્રદ્યુમ્ન પોતાની અલગ અદા સાથે પૂછે છે.\n\n\"તો...સર.. આપણે એક દિવસ બ્રેક લઈએ તો…!\" - દયા અભિજીતની વાતોમાં સૂર પૂરાવતા બોલે છે.\n\n\"એટલે...તમે કહેવા શું માંગો છો..?\" - પ્રદ્યુમ્ન અચરજ ભરેલાં અવાજે પૂછે છે.\n\n\"સર ! દયાનો કહેવાનો મતલબ એવો છે કે છેલ્લાં ઘણા સમયથી આપણે કોઈને કોઈ કેસમાં ઉલજાયેલા રહ્યાં છીએ, તો આજે આપણે આપણી સમગ્ર સી.આઈ.ડી ની સમગ્ર ટીમ સાથે નાની એવી પીકનીક કરીએ તો…?\" - અભિજીત પ્રદ્યુમનને સમજાવા જણાવે છે.\n\n   બરાબર એ જ સમયે ડૉ. સાળુકે અને ડૉ.તારીકા ઓફિસમાં પ્રવેશે છે, જેમણે આ વાતમાં ઓફિસમાં પ્રવેશતી વખતે સાંભળી લીધી હતી..\n\n\"એ.સી.પી...સાહેબ એમની વાત અને માંગણી બંને વ્યાજબી જ છે...હું પણ તૈયાર છું તામરી સાથે ફરવાં આવવા….બરાબર ને અભિજીત..?\" - સાળુકે અભિજીતની સામે જોઈને પૂછે છે.\n\n\"હા ! સર...એવું હોય તો આપણે અહીં આપણાં શહેરથી 50 કિમી દૂર આવેલ હિલસ્ટેશન પર જઈએ, જેથી કરીને આપણે કોઈ ઈમરજન્સી આવી પડે તો સહેલાઈથી પહોંચી શકાય…!\" - દયા પોતાનો અભિપ્રાય આપતાં જણાવે છે.\n\n\"યસ ! દયા...તારી વાત એકદમ સાચી છે…!\" - પ્રદ્યુમન પોતાનાં હાથનાં આંગળાઓ ફેરવતાં ફેરવતાં બોલે છે.\n\n   ત્યારબાદ સી.આઈ.ડી ની સમગ્ર ટીમ મુંબઈથી 50 કિમી દૂર આવેલ હિલ સ્ટેશન પર ફરવા માટે જાય છે…\n\n***\n\nસમય : 10 કલાક.\n\nસ્થળ : હિલસ્ટેશન.\n\n  સી.આઈ.ડી ની સમગ્ર ટીમ એટલે એ.સી.પી.પ્રદ્યુમન, ડૉ. સાળુકે, ડૉ. તારીકા, અભિજીત, દયા, ફેડરીક, સચિન,પૂર્વી, નિખિલ, પંકજ, શ્રેયા, વિવેક અને સુધાકર બધા મુંબઈથી 50 કિમી દૂર આવેલાં હિલસ્ટેશને પહોંચે છે.\n\n  હિલ સ્ટેશન પહોંચ્યા બાદ તે બધાનાં શરીરમાં કે રગે રગમાં તાજગી પ્રસરી ગઈ હોય તેવું અનુભવી રહ્યાં હતાં, ચારેકોર આંખોમાં તાજગી ભરી દે તેવી લીલીછમ હરિયાળી, હળવો હળવો ઠંડો પવન, ઊંચી ઊંચી પહાડીઓ, મુક્તમને ઉડતાં પક્ષીઓ, ગીતો ગાતા ગાતા વહેતાં ઝરણાઓ વગેરે તેઓને મનમોહક લાગી રહ્યાં હતાં..જ્યારે પ્રદ્યુમન અને ડૉ.સાળુકે એક પથ્થર પર બેસીને બધાને આનંદ અને હર્ષોલ્લાસ કરતાં નિહાળી રહ્યાં હતાં અને મનોમન ખુશ થઈ રહ્યાં હતાં.\n\n\"ડૉ. સાળુકે ! તમને એવું નથી લાગતું કે આપણે દર મહિને આપણાં ઓફીસ સ્ટાફ સાથે આવી એક ટ્રીપ ગોઠવવી જોઈએ…?\" - પ્રદ્યુમન ડૉ. સાળુકેની સામે જોઈને પૂછે છે.\n\n\"હા, ચોક્કસ કરવી જોઈએ...કેમ નહિ..!\" - ડૉ. સાળુકે પોતાનો સ્પષ્ટ અભિપ્રાય આપતાં જણાવે છે.\n\n  બરાબર આ જ સમયે અભિજીત અને ડૉ. તારીકા આ હિલ સ્ટેશનમાં આવેલ એક ખાઈની નજીક રાખેલાં બાંકડા પર એકબીજાના હાથમાં હાથ નાખીને બેસેલાં હતાં, જાણે આજે આ ટ્રીપના બહાને તેઓના સૂકાઈ ગયેલાં પ્રેમ રૂપી બીજને આજે સારું પિયત કરવાનો કે જતન કરવાનો મોકો મળી ગયો હોય તેવું તે બંને અનુભવી રહ્યાં હતાં, એકબીજાની આંખોમાં આંખ પરોવીને પ્રેમ ભરી વાતો કરી રહ્યાં હતાં...જ્યારે એ.સી.પી.પ્રદ્યુમન અને ડૉ.સાળુકે આ બાબતને જાણતા હોવા છતાંપણ નજર અંદાજ કરી રહ્યાં હતાં.\n\n\"અભિજીત….સામે નીચે જુઓ…!\" - ડૉ. તારીકા એકાએક જોરથી ગભરાયેલા અવાજે બુમ પાડે છે.\n\n\"શું…થયું તારીકા…?\" - અભિજીત તારીકાની સામે જોઈને પૂછે છે.\n\n\"ત્યાં ! જુઓ કોઈ લાશ પડેલી છે…!\" - તારીકા પોતાની આંગળી ચીંધાતા બોલે છે.\n\n   એટલીવારમાં સી.આઈ.ડી.ની સમગ્ર ટીમ અભિજીત અને તારીકા જ્યાં બેસેલ હતાં ત્યાં આવી ચડે છે, \"શું… થયું...શું…થયું…?\" - એવું તારીકા અને અભિજીતને પૂછવા માંડે છે.\n\n   ત્યારબાદ તારીકા તે બધાને પોતે જે લાશ જોઈ તેનાં વિશે વાત કરે છે, આથી સી.આઈ.ડી ની સમગ્ર ટીમ ફરવાં આવી હોવાં છતાંય પોતાનાં મૂળભૂત કામે લાગી જાય છે, ત્યારબાદ તે બધાં પેલી ખાઈમાં ઉતરે છે અને પેલી ડેડબોડીને ખાઈની બહાર લાવે છે.\n\n   ડૉ. સાળુકે અને ડૉ. તારીકા આ ડેડબોડીની પ્રાથમિક તપાસ કરે છે, પ્રાથમિક તપાસ કર્યા બાદ સાળુકે અને તારીકા અંદરોઅંદર કંઈક ચર્ચા કરે છે, ચર્ચા કર્યા બાદ સાળુકે એ.સી.પી.પ્રદ્યુમન સામે જોઈને જણાવે છે કે,\n\n\"આ લાશ જોતા મને એવુ લાગી રહ્યું છે કે લાશ કોઈ યુવતીની છે, જેની ઉંમર 28 વર્ષ જેટલી હોવી જોઈએ, અને આ લાશ જોતાં એવું લાગી રહ્યું છે કે યુવતી આજથી પાંચ દિવસ પહેલાં જ મૃત્યુ પામી હશે…! અને તેનું નામ સુરેખા છે…!\" - પોતાનું પ્રાથમિક તારણ જણાવતાં ડૉ. સાળુકે જણાવે છે.\n\n\"પણ ! સર તમને નામ વિશે કેવી રીતે ખ્યાલ આવ્યો…?\" - દયા હેરાનીભર્યા અવાજે ડૉ. સાળુકેને પૂછે છે.\n\n\"ઈન્સપેક્ટર દયા...આ યુવતીના ડાબા હાથ પર ટેટુ દ્વારા \"સુરેખા\" એવું લખેલ છે એટલે મને આ બાબતનો ખ્યાલ આવ્યો…!\" - ડૉ. સાળુકે સ્પષ્ટતા કરતાં જણાવે છે.\n\n\"પણ...ડૉ. સાળુકે..શું આ મર્ડર હશે...કે આત્મહત્યા…કે પછી બીજું કાંઈ..?\" - પ્રદ્યુમન પોતાનાં આંગળાઓ ફેરવતાં ફેરવતાં પૂછે છે.\n\n\"જી ! એ બાબતે વધુ તો હું આ ડેડબોડીને ફોરેન્સિક લેબમાં લઈ જઈશ પછી જ જણાવી શકીશ…!\" - ડૉ. સાળુકે પ્રદ્યુમનને જણાવતાં બોલે છે.\n\n\"ઓકે…!\" - પ્રદ્યુમન પોતાની દાઢી પર હાથ ફેરવાતાં ફેરવતાં બોલે છે.\n\n   ત્યારબાદ આ ડેડબોડીને સી.આઈ.ડીની ફોરેન્સિક લેબમાં મોકલવામાં આવે છે, અને સી.આઈ.ડી ની સમગ્ર ટીમ પોતાની મોજમસ્તી ભૂલીને ફરી આ \"રહસ્યમય\" કેસની તપાસ કરવામાં લાગી જાય છે, આ ઘટનાની જાણ એ.સી.પી પ્રદ્યુમન મીડિયાવાળાને પણ કરે છે, જેથી જો સુરેખાનું કોઈ સંબંધી મળી જાય, અને સાંજે 7 કલાકની આસપાસ ડૉ. સાળુકે પ્રદ્યુમન પાસે સી.આઈ.ડી ની ઓફિસમાં આવીને જણાવે છે કે…\n\n\"સુરેખાએ આત્મહત્યા નથી કરી, પરંતુ જાણી જોઈને તેને આત્મહત્યાનું રૂપ આપવામાં આવેલ છે…\" - સાળુકે ઘટસ્ફોટ કરતાં જણાવે છે.\n\n\"એ સિવાય...બીજુ કઈ…? માહિતી...મળી તમને..?\" - પ્રદ્યુમન આતુરતાભર્યા અવાજે ડૉ. સાળુકેને પૂછે છે.\n\n\"હા ! સુરેખાની શારીરિક તપાસ કર્યા બાદ અમને એ બાબતનો ખ્યાલ આવ્યો છે કે સુરેખા પર પહેલાં ખૂબ જ પાશવી રીતે બળાત્કાર ગુજારવામાં આવેલ છે, અને પોતાની હવશ કે સ્વાર્થ પૂરો થઈ ગયાં બાદ સુરેખાની બોડીને આ ખાઈમાં ફેંકવામાં આવેલ છે, જેથી જોનાર હરેકને આ કેસ પહેલી નજરે \"સુસાઈડ કેસ\" જ લાગે.\n\n   ત્યારબાદ સી.આઈ.ડી. ની સમગ્ર ટીમ આ કેસ સોલ્વ કરવાનાં કામે લાગી જાય છે, ધીમે ધીમે મિનિટો, કલાક, દિવસ અને રાત વિતાવ માંડે છે, આ ઘટનાને લગભગ અઠવાડિયું થવા આવ્યું હતું પરંતુ આ કેસનો ના તો કોઈ ગુનેગાર મળ્યું કે ના તો સુરેખાના કોઈ સગા સબંધીઓ….આથી પ્રદ્યુમન સી.આઈ.ડી ની સમગ્ર ટીમને આ કેસ બાબતે ચર્ચા કરવાં માટે પોતાની ચેમ્બરમાં બોલાવે છે, જેમાં ડૉ. સાળુકે અને તારીકને પણ બોલાવવામાં આવે છે,ત્યારબાદ બધાં ભેગાં થઈને આ કેસ વિશે ચર્ચા કરે છે અને પોત પોતાનો અભિપ્રાય જણાવે છે.\n\n\"સર..આ લાશ આપણને મળી ત્યારે તમે એવું કહ્યું હતું કે આ લાશ પાંચ કે છ દિવસ પહેલાં જ અહીંથી ફેંકવામાં આવેલ હતી...રાઈટ…?\" - અભિજીત પોતાનાં મનમાં જે કાંઈ ચાલી રહ્યું હતું તેનાં અનુસંધાને ડૉ.સાળુકેની સામે જોઈને પૂછે છે.\n\n\"રાઈટ ! એક્ઝેટલી…!\" - ડૉ. સાળુકે પોતાનું માંથું હલાવતાં બોલે છે.\n\n\"અને આપણે જે દિવસે ટ્રીપમાં ગયાં એ કયો દિવસ હતો…?\" - અભિજીત બધાની સામે જોઈને પૂછે છે.\n\n\"જી ! આપણે ફરવાં ગયાં તે દિવસે શનિવાર હતો…!\" - ફેડરીક અભિજીતની સામે જોઈને જણાવે છે.\n\n\"તો એનો મતલબ એવો થયો કે આ લાશને પાંચ દિવસ પહેલાં એટલે કે રવિવારના રોજ એ ખાઈમાં ફેંકવામાં આવી હશે...અને જો છ દિવસ પહેલાં ગણીએ તો આપણે ફરવાં ગયાં તેનાં એક અઠવાડિયા પહેલાં એટલે કે શનિવારના રોજ એ ખાઈમાં ફેંકવામાં આવેલ હશે…?\" - અભિજીત પોતાની રજૂઆત કરતાં કરતાં જણાવે છે.\n\n\"એક્ઝેટલી ! રાઈટ મિ. અભિજીત… પણ આ સાથે સુરેખાના મર્ડરને શું લેવાં દેવા..?\" - ડૉ. તારીકા હેરાનીભર્યા અવાજે અભિજીતને પૂછે છે.\n\n\"હવે હું મારા પોઈન્ટ પર આવું છું, લાસ્ટ શનિવારે તારીખ હતી 31 ડિસેમ્બર અને રવિવારે તારીખ હતી 1 જાન્યુઆરી…!\" - અભિજીત વધુ જણાવતાં બોલે છે.\n\n\"અભિજીતસર ! તમે શું કહેવા માંગો છો…?\" - પૂર્વી અભિજીતને અચરજ ભરેલાં અવાજે પૂછે છે.\n\n\"બસ...હું એ જ કહેવા માગું છું કે 31 ડિસેમ્બરે શનિવાર હતો અને 1 જાન્યુઆરીએ રવિવાર હતો...એટલે કે આ બે રજાનાં દિવસ હતાં, આ બંને દિવસે પેલું હિલસ્ટેશન બંધ હતું….તો કહેવાનો મતલબ માત્ર એ જ છે કે આ કામને ખૂબ જ સારી રીતે અંજામ આપનાર ગુનેગાર ત્યાં હિલસ્ટેશન પર ફરજ બજાવતાં સ્ટાફમાંથી જ કોઈ હોઈ શકે...બાકી તો સામાન્ય પબ્લિક માટે તો એ હિલસ્ટેશન બંધ હોય છે…!\" - અભિજીત પોતાની વાત પૂરી કરતાં જણાવે છે.\n\n  અભિજીતની આ રજૂઆત સાંભળી એ.સી.પી. પ્રદ્યુમનની ચેમ્બરમાં બે મિનિટ માટે એકદમ સન્નાટો છવાઈ ગયો, ત્યારબાદ બધાં જ એકસાથે અભિજીતના આવા શાર્પ ઓબ્ઝર્વેશન અને અભિપ્રાય માટે તાળીઓના ગલગાળાટ સાથે વધાવી લે છે, અને અભિજીત ડૉ. તારીકાની સામે જોઈને પોતાનાં શૂટનો કોલર ઊંચો કરતાં કરતાં હળવી સ્માઈલ આપે છે.\n\n  આથી સી.આઈ.ડી.ઓફિસરોની શંકાની સોઈ સીધી, એ હિલસ્ટેશનનાં સિક્યુરિટી સ્ટાફ તરફ ઈશારો કરી રહી હતી, ત્યારબાદ તેઓ બધાં જ સિક્યુરિટી સ્ટાફને સી.આઈ.ડી ની ઓફિસમાં ઈન્કવાયરી કરવાં માટે ઓફિસમાં બોલાવે છે, અને દયા અને ફેડરીક તે લોકોની સારી એવી મહેમાન ગતિ કરે છે અને પૂછતાછ કરે છે.\n\n  પૂછતાજ કરતાં જે સત્ય હકીકત સામે આવી તે તો વધુ ચોંકાવનારી હતી, કારણ કે આવા ખરાબ કામને અંજામ આપનાર બીજું કોઈ નહીં, પરંતુ મુંબઈના લોકલાડીલા એમ.એલ.ઈ ઈશ્વરસિંહ ચૌધરીનો એકમાત્ર પુત્ર હતો, જેણે 31 ડિસેમ્બરનાં રોજ મહેફિલ માણી હતી, અને આલ્કોહોલનું સેવન કરેલ હતું, અને નશાની હાલતમાં રસ્તામાં તેઓને સુરેખા મળી ગઈ હતી, આથી તેની અંદર છુપાયેલ હેવાનીયત ભરેલો શેતાન જાગી ગયો હતો, અને પોતાની બધી જ હવસ પોતાનાં મિત્રો સાથે મળીને લાચાર, નિર્દોષ સુરેખા પર ઉતારી દીધેલ હતી, અને હિલસ્ટેશનનાં સિક્યુરિટી ગાર્ડને રૂપિયાની લાલચ અને પોતાનાં બાપની બીક બતાવીને આવા દુષ્કર્મને દબાવવાનું ધૃણાસ્પદ કાર્ય કરેલ હતું.\n\n   ત્યારબાદ કોર્ટમાં એમ.એલ.એનાં પુત્ર, તેનાં મિત્રો અને તેમના આવા કાર્યમાં ભાગીદાર થવા બદલ અને માહિતી છૂપાવી રાખવા બદલ પેલાં સિક્યુરિટી ગાર્ડને આજીવન કેદની કડકમાં કડક સજા ફટકારવામાં આવી.",
      "duration": "7 mins",
      "category": "Action"
    },
    {
      "title": "મારું ગામ",
      "story_name": "એક અતિ નાનુ પણ નહીં ને બહુ જ મોટું પણ નહીં એવું વીસેક હજારની વસ્તી ધરાવતું ગામ. આ ગામના છેવાડે એક અવાવરુ બંધ મકાન. કોણ જાણે કેટલા વરસથી બંધ પડયું હશે. ખંડેર થતા આ ઘરની ભીંત પર ઠેર ઠેર પોપડાં ઉખડી ગયા છે. ગામના છેવાડે આવેલું એકલું અટુલું ઘર પણ જાણે એકલવાયાથી ત્રાસી ગયું હોય એમ કોઈના આવવાની રાહ જોતું ઊભું છે. આશરે સાંજના પાંચ વાગ્યા છે. \n\nઅચાનક જ કોઈનો દાદર પર અવાજ થાય છે. ઘર સજાગ બની જાય છે. ઘર જાણે આવનારને તપાસતો હોય એમ પોતાના દરવાજાનો કીચુડ કીચુડનો કર્કશ અવાજ કરે છે. આવનાર ચંદ્રેશ દરવાજા પર પ્રેમથી હાથ ફેરવે છે. દરવાજાને પંપાળતો પંપાળતો પોતાના ભૂતકાળમાં સરી પડે છે.\n\nચંદ્રેશના પપ્પાએ આ મકાન વેચ્યુ ત્યારે પોતાની ઉંમર ખુબ નાની હતી. ખરીદનાર રમેશકાકા પોતાના મિત્ર સંજયના પપ્પા હતા. ચંદ્રેશને એમ જ હતુ કે પોતે ગમે ત્યારે પોતાના ઘરમાં આવ- જા કરી શકે. એક દિવસ અચાનક ચંદ્રેશને પાછળના દરવાજેથી અંદર આવતા ઘણો કર્કશ અવાજ સાંભળવા મળ્યો. એનો સાર \n\nએ હતો કે ચંદ્રેશે આ ઘરમાં આવવું નહીં અને પોતાના મિત્રને પણ ભૂલી જવો. ચંદ્રેશ ઘણો સમય એમ જ સ્થિર જડવત્ થઈ ગયો. પોતે હવે આ પોતાના જ ઘરમાં અજાણ્યો બનીને રહી ગયો.\n\nબાળકને રૂપિયા-પૈસામાં તો શું ખબર પડે ? એ પોતાના ઘર સાથે લાગણીથી જોડાયેલુ હોય છે. ખરીદ-વેચાણના સોદા મોટા વચ્ચે થાય અને બાળક એમાં રહેંસાઈ જાય એ ક્યાંનો ન્યાય ?\n\nથોડા સમય પછી ચંદ્રેશ ગામડેથી પોતાના માતા- પિતા અને પરિવાર જોડે બીજે શહેર જતો રહ્યો. જો કે ચંદ્રેશ વાર્ષિક પરીક્ષાઓ બાકી હોવાથી પાછળથી શહેર ગયો હતો. \n\nઅહીં શહેરમાં આવ્યા પછી ભણવા-ગણવામાં સમય પસાર થતો હતો. ઘણીવાર પોતાનું ઘર યાદ આવતા રડી પડતો. પોતાની નાની બહેન સ્નાતક થઈ ત્યારે સૌથી વધારે ખુશી પોતાને થઈ હતી. પપ્પાએ હવે નાની બહેનના લગ્ન માટે મુરતિયો જોવાનું ચાલુ કર્યું હતું. \n\nરમેશકાકાના ધાક-ધમકીભર્યો સ્વભાવે સંજયને સ્વતંત્ર નિર્ણય કયારેય લેવા ન દીધો. સંજયને હોસ્ટેલમાં ભણવા મુક્યો હતો. વેકેશન પુરતો જ ઘરે આવતો. રમેશકાકા સ્વતંત્ર રીતે મકાનના સોદા કરતા. એ નવા ઘરમાં થોડો સમય રહે પછી નવું ઘર લઈ લેતા. આ કાર્યમાં સંજયને શંકા ગઈ. પોતે પુરાવા વગર કંઈ બોલી શકે એમ નહોતો. \n\n સંજયે વિચાર્યુ કે સૌથી પહેલા આ ગામમાં ચંદ્રેશનું મકાન વેચાયું હતું. પછી શિક્ષક અને છેલ્લે વકીલ. એકબીજા સાથે કેટલુંય ગોઠવી જોયુ પણ કંઈ તાળો મળતો ન હતો. છેલ્લે સંજયે એક પત્ર પોતાના મિત્ર ચંદ્રેશને લખ્યો. \n\nપ્રિય મિત્ર ચંદ્રેશ, \n\nકેમ છે તું ? હું તને ખુબ યાદ કરું છું. આપણે બંને ઉતરાયણ કરીને જુદા પડ્યા હતા તને યાદ છે ? તારે શહેર જવાનું હતું. તારા પપ્પાએ તને પરીક્ષા આપીને આવજે એવું કહ્યુ એટલે આપણે કેવા ખુશ-ખુશ થઈ ગયા હતા. જે બે-ત્રણ મહીના સાથે રહેવાના મળ્યા એ. આ વખતે મારા પપ્પાએ સામેથી તને રોકાવાનું \n\nકહ્યું હતું. તારા પપ્પા થોડા નારાજ હતા. એ નારાજગી હું ત્યારે સમજી શક્યો ન હતો. આજે સમજાય છે. \n\nહવે આગળ હિંમતભેર વાંચજે. હું મારા પપ્પાનો ખુલ્લો વિરોધ ક્યારેય નહીં કરી શકું. તારા પપ્પા ત્યારે પોલીસમાં હતા. હવે કમિશનર બની ગયા છે. તું તારા પપ્પાને અહીં મોકલજે. અહીં આ ગામમાં અમારા આવા ત્રણ મકાન એક તારું, એક શિક્ષક અને એક વકીલનું હતું. આ મકાનોની દિવાલ તથા નીચે ભોંયરુ શંકાસ્પદ છે. બોદી દિવાલમાં જરુર કંઈક છે. \n\nમારા પપ્પાને મારા પર શંકા છે. મારા મમ્મી પણ એ શંકાનો ભોગ બની જીવ ગુમાવ્યો. તારા પપ્પાને જલ્દીથી મોકલજે. તું તારા મકાનની અગાશીએથી છુપાઈને જોવાનું કહેજે. કંઈક જરુર જાણવા મળશે.\n\nલી. તારો પરમ મિત્ર સંજય.\n\nપત્ર બંધ કરીને ચંદ્રેશ ગડી વાળીને મૂકે છે. હું તને હોસ્ટેલમાં મળવા આવતો ત્યારે જ કંઈક અંશે સમજી ગયો હતો. હું પણ પોલીસમાં જ ભરતી થયો છું. ઈન્સ્પેક્ટર ચંદ્રેશ આવી રહ્યો છે આપણાં ગામમાં. દોસ્ત, મને માફ કરજે કે મેં તારાથી હું ઈન્સ્પેક્ટર બન્યો એ વાત છુપાવી છે. \n\n**\n\nભૂતકાળમાંથી બહાર આવતા ચંદ્રેશ દાદર ચડીને અગાશીમાં ગયો. ખુબ ખુબ ધૂળ, રેતી, જાળાં ને ચીરતો ઉપર આવ્યો હોવાથી ઉધરસ આવી ગઈ. ઉધરસને ઠીક કરવા પાણી પીવું જરુરી હતું. એ ફટાફટ પાછો નીચે આવ્યો. તે પાણી પીને થોડોક સામાન લઈને પાછો અગાશીમાં ગયો. \n\nબધાં સાધનોથી ભરેલો થેલો મુકી દીધા પછી એક ચક્કર મારી નીચે આવ્યો. શું થશે ? સફળતા મળશે ? આવા કંઈ કેટલાય વિચારોને મનમાં ઘમરોળતો મોબાઈલમાં કંઈક જુએ છે. \n\nચંદ્રેશ રાતનું જમવાનું ઘરેથી જ લાવ્યો હોય છે. તે મમ્મીએ આપેલું ટિફિન ખોલે છે. થેપલા, સુકી ભાજી, દહી, છાશ, ચેવડો, સુખડી જોઈને ખુશ થઈ જાય છે ફટાફટ જમી લે છે પછી મોબાઈલ માં કંઈક જુએ છે જો બહાર જમવા જાય તો નાના ગામમાં ખબર પડી જાય કે કોઈ નવી વ્યક્તિ ગામમાં આવી છે. \n\nચંદ્રેશ બોદી દિવાલ શોધવાની કોશિશ કરે છે. બંને રૂમમાં વારાફરતી ગયો હતો, પણ કંઈ મળ્યું નહીં. જો ખોદવાનું કામ કરે તો અવાજ આવે અને અવાજ થાય તો નિરવ શાંતિમાં અવાજ બહાર જાય.....ના ના એ ન પોસાય. ભલે એક દિવસ વધારે થાય પણ ઉતાવળ કરવી નથી. તે સ્ટોરરુમમાં એમ જ ચક્કર લગાવે છે. તે કંઈ મેળવવાની આશાથી નહીં પણ બાળપણમાં મમ્મીએ નાસ્તાના ડબ્બા ની કરેલી લાઈન જોવા એમ જ અહીં આવી ગયો હતો. પાછો ફરતો હતો કે એક ચાવી ઉપર નજર પડી. શેની ચાવી હશે ? તે લઈને ખિસ્સામાં મૂકે છે. બેધ્યાન પણે રૂમમાં જવા પગ ઉપાડે છે કે પોતાનો ધક્કો લાગતા ત્યાં પડેલું બેરલ ખસી જાય છે. નીચે નજર કરે છે તો એક લાદી નીચે ધસેલી દેખાય છે. નીચે જોઈને ત્યાં જ બેસી જાય છે. ચારેક લાદી હટાડતાં કંઈક ભોંયરા જેવું દેખાય છે. એક વખત તો ભોંયરામાં જવાનું મન થઈ ગયું પણ સવારે ન પહોંચાય તો -- તે વિચાર આવતા જ ચંદ્રેશે ભોંયરા વાટે જવાનું માંડી વાળ્યું.\n\n ચંદ્રેશને ભોંયરુ મળી જવાનો આનંદ હતો અને આશા હતી કે ખોદકામ કરવાથી બોદી દિવાલ પણ મળી જશે. જરુર કંઈક હાથ લાગી જ જશે. તે પોતાની સાથે લાવેલ સામાનમાંથી પથારી કરે છે.. તે પરાણે સુવાની કોશિશ કરતો સવાર પડવાની રાહ જોવે છે.\n\n**\n\nબીજે દિવસે ઉતરાયણ.....\n\nચંદ્રેશ ફ્રેશ થઈને અગાસીમાં આવે છે. તે જોવા માટે થોડો સમય સંતાઈ જાય છે. થોડે દૂર બધા મકાનની અગાશીમાં કાપ્યો છે..... ઢીલ દે ..દે..રે ભૈયા...એ લપેટ.......ના અવાજો આવી રહ્યા છે. ચંદ્રેશ પોતાના રાતના મુકેલ સામાનમાંથી દૂરબીન હાથમાં લે છે દૂર દૂર નજર કરે છે. પોતે સંતાઈને જોવાની કોશિશ કરે છે. દૂરબીનથી પહેલા શિક્ષકનું ઘર અને પછી વકીલનું ઘર જોવે છે પણ આ શું!! બંને મકાનની અગાસી ખાલી છે હવે ત્યાં પહોંચવું કેમ ? થોડી વાર આમ થી તેમ બધે નિરીક્ષણ કરે છે. બાળપણની ઉતરાયણ યાદ આવતા હૃદય ભરાઈ આવે છે પણ આજે પરિસ્થિતિ જુદી હોવાથી પોતે ખુબ મક્કમ બની જાય છે.\n\nચંદ્રેશ અગાશીમાંથી નીચે આવે છે અને પેલા ભોયરામાં પ્રવેશ કરે છે. અગાશીમાંથી પોતાની સાથે જ સામાન ભરેલો થેલો લઈ લીધો હોય છે. એમાંથી ટોર્ચ કાઢી એના પ્રકાશમાં આગળ ચાલતો રહે છે હવે કાપ્યો છે....ઢીલ દે...આ અવાજો માથા પર આવતા હોય એવું અનુભવાયુ. આ શુ ? રસ્તો બંધ ? હવે ? રસ્તો તો પૂરો થઈ ગયો ! ચંદ્રેશ આજુબાજુ જોતો હતો ઉપર નીચે નજર કરી ફરી ઉપરની બાજુ જોયું તો તાળા જેવું કંઈક ટોર્ચના પ્રકાશમાં ચમકતું હતું. આ તાળું ખોલવું કેમ એ વિચારતો ઊભો રહ્યો ત્યાં ખિસ્સામાં હાથ જતા ચાવી હાથમાં આવી. ચંદ્રેશે તરત જ એ ચાવીથી તાળુ ખોલવાની કોશિશ કરી કે તરત જ ખુલી ગયું બે હાથથી ધક્કો મારી ઉપરની બાજુ ખોલી નાખ્યું. ઊંચાઈ ખાસ હતી નહીં અને તાલીમના હિસાબે તરત ઉપર ચડી ગયો. \n\n આ કદાચ શિક્ષકનું ઘર છે. હવે તે ગામમાં આવી ગયો હોવાથી સજાગ રહેવું પડે એમ છે. અવાજો ખૂબ નજીકથી આવતા હોવાથી પોતે ઘરમાં શોધખોળ કરી શકશે એવી આશા જન્મી. નાની હથોડી વડે પોપડાં પાડ્યા. દિવાલ તરત જ તુટી ને કોઈની કોહવાયેલી લાશ દેખાઈ. \n\n*\n\nઆ બાજુ સંજયને એના પપ્પા ફોનમાં વારંવાર પૂછે છે કે તું ક્યાં છો ? સંજય એના પપ્પાને કહે છે કે હું અહીં મનાલી આવ્યો છું. તમે ચિંતા ન કરો. સંજયના પપ્પા રમેશભાઈ વિદેશ ગયા હોવાથી મનમાં ડરતા હતા કે પોતાની પોલ ખુલી ન જાય અને એમને ડર હતો કે ચંદ્રેશના પપ્પા જૂના ગામમાં ન જાય. રમેશભાઈ બે મહિનાથી વિદેશ હોવાથી તેમને ખબર જ નહોતી કે ચંદ્રેશ ઇન્સ્પેક્ટર બની ગયો છે એક જ મહિનાની નોકરીના અનુભવમાં એ કેવડું મોટું ષડયંત્ર પકડી પાડવાનો છે એની કલ્પના તો એમને ક્યાંથી કરી હોય ?\n\n*\n\nચાર મહીના પછી.......\n\n રમેશભાઈ વિદેશથી પરત ઘરે આવ્યા. શું જોયું ? પોતાના બંગલાની આજુબાજુ પોલીસનો પહેરો જોતા જ હોશકોશ ઊડી ગયા. રમેશભાઈનો ચહેરો ધોળી પુણી જેવો થઈ ગયો. ઈન્સ્પેક્ટર \n\nચંદ્રેશ રમેશભાઈને હથકડી પહેરાવી, જીપમાં બેસાડી પોલીસ સ્ટેશન લાવ્યા અને લોકઅપમાં પૂરી દીધા. નિયમ મુજબ એમના વકીલને ફોન પણ કરવા દીધો. મોટી વગ હોવાથી જમાનત પર છૂટ્યા. કેસ મોટો હોવાથી સીધી તારીખ જ આવી.\n\n*\n\nન્યાયાલયમાં ચંદ્રેશ એક પછી એક પુરાવા રજૂ કરે છે. આરોપીના પીંજરામાં રમેશભાઈ ઊભા છે. એનો વકીલ દલીલ પણ કરે છે હવે જોવાનું છે કે રમેશભાઈને સજા થાય છે કે નહીં ?\n\nજજસાહેબ પહેલાં ચંદ્રેશને પુછે છે કે શું થયું એ પહેલેથી કહો.\n\nચંદ્રેશ એ દિવસ યાદ કરતા કહે છે કે હા, તે દિવસે હું મારા ગામમાં આવેલાં જુનાં ઘરની અગાશીએથી શિક્ષકનું અને વકીલનું ઘર દુરબીનથી જોતો હતો. મળેલી વાત મુજબ ભાડે આપેલ બંને મકાનની અગાશી એ દિવસે ખાલી જોવા મળતા મારા આશ્ચર્યનો પાર ન રહ્યો. જો મકાન ભાડે આપ્યું હોય તો ત્યાં રહેતા પરિવારજનો પતંગ ઉડાડતા હોત ને ! કેવી રીતે ભોયરૂ મળ્યું એ પણ કહ્યું. ભોયરા વાટે શિક્ષકના ઘરમાં પહોંચતા એક કોહવાયેલી લાશ મળી હતી, હવે રમેશકાકા જ કહેશે કે એ લાશ કોની છે ? હું ત્યાંથી વકીલના ઘરમાં ગયો. મને ત્યાંની બોદી દીવાલોમાંથી સોનાના બિસ્કિટો મળ્યા. આ બધું જોતા જ મેં મારો સ્ટાફ ત્યાં બોલાવી લીધો હતો. એ ત્યાં ગામમાં જ સિવિલ ડ્રેસમાં હતા. સોનાના બિસ્કિટ પોલીસ સ્ટેશનમાં જમા કરાવ્યા છે. રમેશકાકા વિદેશથી આવે, તેમને તૈયારી કરવાનો સમય ન મળે એ રીતે પકડવામાં આવ્યા છે.\n\nજજસાહેબ રમેશભાઈને કડકાઈથી પૂછે છે. એમના વકીલને ભૂતકાળની વાતો, એનું જુનું ગામ આ બધાથી અજાણ હોવાથી નિરુત્તર થઈ ગયો. હવે રમેશ ભાઈ ને ખબર પડી ગઈ છટકી શકાશે નહીં એટલે ધ્રૂસકે ધ્રુસકે રડવા માંડ્યા. \n\nરમેશભાઈ કહેવાનું ચાલુ કર્યુ કે એ લાશ સંજયના મમ્મી અને મારા પત્ની લક્ષ્મીની છે. લક્ષ્મી મને આવા દાણચોરીના કામથી દૂર રાખવાની ખૂબ કોશિશ કરતી હતી, પણ મને એ આડખીલી, કાંટારુપ લાગતા હું ધનવાન બનવા માટે રાક્ષસ બની બેઠો. મેં જ એનું ગળું દબાવીને હત્યા કરી. દાણચોરીનો માલ સંતાડવા માટે ઇન્સ્પેક્ટરનું મકાન ખરીદ કર્યું. મેં એવું વિચાર્યું કે ગામની બહાર ઘર હોવાથી કોઈને કંઈ ખબર નહિ પડે. પરંતુ ઈન્સ્પેક્ટરને શંકા જતા મેં મકાન બદલવાનું નક્કી કર્યું. ત્યારબાદ મેં શિક્ષકનું મકાન વેચાતી લઈ લીધું અને એના પાસેનું વકીલનું મકાન પણ વેચાતું લીધું કે તે ઘટના શંકાસ્પદ ન લાગે. બધાને મિલ્કત ખરીદાતી હોય એવું જ પહેલી નજરે લાગે એવો દેખાવ ઊભો કર્યો હતો. એક ચાવી હું ત્યાં ભૂલી ગયો એનું આ પરિણામ આવ્યું.\n\nતરત જ ઈન્સ્પેક્ટર ચંદ્રેશે કહ્યું કે ચાવી ન હોત તો મને હથોડીથી તાળું તોડતા આવડે છે. \n\nઆમ, સોનાના બિસ્કિટની દાણચોરી અને લક્ષ્મીના હત્યારા એવા રમેશભાઈને આજીવન કારાવાસની સજા મળી. દીકરો સંજય જ પોતાના પિતાની ધરપકડનું કારણ બન્યો. સંજય પોતાની મમ્મીને ન્યાય અપાવવા સત્યના પક્ષે ઊભો રહ્યો.\n\n ચંદ્રેશના કમિશનર પપ્પા દીકરાની આટલી મોટી સફળતા બદલ ગૌરવ અનુભવવા લાગ્યા અને સંજયની સચ્ચાઈથી તેઓ ખુબ પ્રભાવિત થયા. ચંદ્રેશે પપ્પાને પોતાની નાની બહેન માટે સંજયની વાત કરી. ચંદ્રેશના મમ્મી પપ્પાએ \n\nવાત વધાવી લીધી. આમ, એક સગાઈ પણ થઈ ગઈ. \n\nમને મારું ગામ વ્હાલું તો છે જ, પણ મારી કારકિર્દીના પાયારૂપ પ્રથમ કેસને જોરદાર સફળતા મળી. આ સફળતા મારા ગામને આભારી છે.\n\n",
      "duration": "8 mins",
      "category": "Action"
    },
    {
      "title": "એ એવી તો વિફરી….",
      "story_name": "‘પૂર્વી, આ વ્યક્તિને સાણસામાં લેવો હોય તો એણે કરેલી કાયદાલક્ષી ભુલો તું શોધી કાઢ પછી જો મારી કમાલ, આ નકટી નટવરને હું જેલભેગી ના કરી દઉ તો મારું નામ લૉયર દામિની નહી.’\n\nવિફરેલી પૂર્વીને આવીજ લેડી લૉયરજ જોઈતી હતી પૂર્વીને નટવર સાથે પૂરેપુરો બદલો લઈ બરબાદ કરી ધુળ ચાટતો કરવા જે પણ કાવાદાવા કરી શકાય તે કરવા તૈયાર હતી અને 20 વર્ષના લગ્ન જીવનમાં નટવરે ભુતકાળમાં અમેરિકન કાયદા-કાનુનમાં કરેલા છબરડા બહાર લાવી જેલભેગો કરી દેવો. જિંદગીમાં ફરી “ડિવૉર્સ” શબ્દનું નામ ના લે.’\n\nહું, પૂર્વી અને નટવરને વર્ષોથી જાણું છું બન્ને મારા દૂરના સગા અને નજીકના દોસ્ત જેવા હતાં.\n\nનટવરના પહેલા ડિવૉર્સ લગ્ન જીવનના 10 વર્ષ બાદ રચના સાથે થયાં. નટવર એક સારો કાબેલિયત બીઝનેસ-મેન હતો અને તેને બે કન્વિનયન્ટ સ્ટૉર્સ અને એક મોટેલ હતી. ત્રણ ઘર ભાડે આપેલ. લક્ષ્મીદેવી એની પર પ્રસન્ન હતી. રચનાને ડિવોર્સ આપતી વખતે પૈસાની એવી હેરાફેરા કરી કે રચનાને ડિવૉર્સબાદ ખાસ મિલકત મળી નહી. ચિકાગોમાં રહેતા ગુજરાતીઓ નટવરને ઉસ્તાદો કે ઉસ્તાદ અને કંજુસ તરીકે ઓળખે રચના સાથે ડિવૉર્સબાદ અમદાવાદ જઈ એનાથી 12 વર્ષ નાની પૂર્વી સાથે લગ્ન કર્યા.પૂર્વી ઘરમાં છ ભાઈ-બહેનોમાં વચલી અને ખાસ ભણેલી નહી તેમજ દેખાવે શ્યામ. હજું સુધી કોઈ જગ્યાએ તેનો મેળ પડતો નહોતો. નટવરમનો મિત્ર ઘનશ્યામ પૂર્વીનો બનેવી થાય અને તેને લાકડે-માંકડુ વળગાડી દીધું. ઘનશ્યામ એટલો ચાલાક અને વાક છટામાં એવો હોશિયારકે ફ્રીઝમા પડેલ લેફ્ટ-ઓવર ફૂડ માઈક્રો ઑવનમાં ગરમ કરીને પિરસે કે ખાનાર ફુડ ફ્રેશ લાગે કે આંગળ ચાટ્તા રહી જાય.. પૂર્વીને સમજાવી કે તારી ઉંમર થતી જાય છે તેમજ તારું કોઈ જગ્યાએ ઠેકાણું પડતું નથી તો આ બીજવર નટવર એમ.બી.એ સુધી ભણેલો ગણેલો અને સુખ-સંપંતી બન્ને એની પાસે છે, તારું જીવન ઘન્ય બની જશે, નટવરને કહ્યું કે મારી સાળી પૂર્વી દેખાવે ભલે શ્યામ છે પણ સંસ્કારમાં કોઈ એની તુલ્યે ના આવે. નટવર બે વીક માટેજ ભારત આવેલ. તેની પાસે બહું સમય નહોંતો. એના મા-બાપ તેના ડિવૉર્સથી ખુશ નહોતા એટલે ફરી લગ્ન કરવામાં કોઈ જાતની મદદ ના કરી.ઘનશ્યામની મીઠી મધુરી વાતો કામઘેનું જેવું કામ કરી ગઈ. તેના મિત્રે કરેલ ભલામણ મુજબ ટૂંક સમયમાં એના લગ્ન પૂર્વી સાથે થઈ ગયાં. નટવરે ફિયાન્સે વીઝા ના બેઈઝ પર જલ્દી અમેરિકા બોલાવી લીધી.\n\nનટવરે પૂર્વીને ઈગ્લીશના કલાસ કરાવ્યા તેમજ પોતાના બીઝનેસમાં પણ સાથે રાખી બેઝનેસની બધી ટ્રીક સમજાવી.પૂર્વી ભલે બહું ભણેલી નહી પણ ચપળ અને ચાલાકતો હતીજ. નટવર ટેક્ષ તેમજ અન્ય કાયદા કાનુનની લુપહોલ સારી રીતે જાણતો હતો. એથી મોટાભાગનો બીઝનેસ હવે પૂર્વીના નામે કરતો. મીના મને મીરા બન્ને જોડીયા બાળકીના જન્મબાદ ત્રણજ મહિનામાં બન્ને છોકારીઓને બેબી-સીટીંગમાં મુકી પૂર્વીએ બિઝનેસ પર જવાનું નક્કી કર્યું, એ પણ નટવર જેવીજ કંજુસ-કાકડી હતી. હસબન્ડ-વાઈફ બન્ને કંજુસ તો ખરા પણ પાગલ પણ એટલાંજ. વીકએન્ડમાં રસોઈ વધારે કરી ફ્રીઝમાં મુકી રાખે જેથી દરરોજ રસોઈ ના કરવી પડે. ઘણીવાર તો પૂર્વી અને નટવર રાત્રે 9 વાગ્યા પછી ઘેર આવે. એટલે માઈક્રો-ઓવનમાં રોટલી-શાક ગરમ કરી ખાઈ લે, બેબી-સિટરને ઘરમાં એક રૂમ આપેલ તેથી તે ઘેરજ રહેતી. એ પણ નવી નવી ઈન્ડિયાથી આવી હતી તેથી પૂર્વી તેને મહિને ઓછામો ઓછો પગાર આપી વધારે કામ લેતી. બાળકોનું ધ્યાન, ઘરકામ અને વિગેરે કરવાનું એ રાત્રે બન્ને આવે પછીજ સુવા જવાનું બિચારી બેબી-સિટર કમળામાસીની પણ મજબુરી હતી.ઈન્ડિયાથી મોટી ઉંમરે નવા નવા આવ્યા હોય અને ઈગ્લીશ પણ સારું ના હોય એથી કોઈ સારી જોબ ના મળે. જેથી જે આવક થાય એનાથે રોડવે છુટકોજ નહોતો. બપોરે લન્ચમાં પણ કમળામાસીને બ્રેડ પર ચટણી લગાવી ખાઈ લેવાનું. ખાવા-પિવામાં પૂર્વી બહુંજ કંજુસ..કમળમાસીને ઘરમાં આવતા ફ્રુટ્સ, દૂધ કે ચીઝ નહી ખાવાના,સવારના બ્રેક-ફાસ્ટમાં માત્ર ટોસ્ટ અને ચા સિવાઈ કશું નહી.. કમળમાસી મનોમન પૂર્વીને હિટલર કહેતા. હિન્દુ શાસ્ત્રમાં ખાવા-પિવાનું પૂણ્યનું કેટલું મહત્વ આંક્યુ છે અને આ પૂર્વી કોઈ સહરા રણમાં જન્મી હોય એવી લાગે છે કે જ્યાં પાણીનું ટીપું પણ મફત નથી મળતુ..કમળમાશી મનોમન દુ:ખી થતા પણ મજબુરી માનવીની મોટામાં મોટી નબળાઈ છે.\n\nપહેલેથીજ કમળામાસીને કહી રાખેલ કે.મારી બન્ને છોકરીઓને સમયસર બેબી-ફૂડ તેમજ દૂધ અને સમય થાય એટલે સુવડાવી દેવાના અને એ સુઈ જાય ત્યારે તમારે ઘરમાં બાથરૂમ તેમજ સાફસુફી-વેક્યુમ અને લોન્ડ્રી વિગેરે પતાવી દેવાના ..લન્ચમાં બ્રેડ,ચટણી સાથે કોર્ન-ચીપ્સ ખાઈ લેવાનું. અમો સાંજે મોડા આવીએ તો બાળકોને આઠ વાગે સુવડાવીને પછી રેફ્રીજરેટરમાં જે વધેલું પડ્યું હોય તે ખાઈ લેવાનું..\n\nનટવર ભણલો પણ ગણેલો નહી..વ્હવારમાં કાચો કચુંબર જેવો. કોઈ સાથે લાંબો કાયમી સંબંધ રાખી શકે નહી. કોઈ એનો કાયમી મિત્ર બની ના શકે. એનો કોઈ સાચો મિત્ર હોય તો પૈસો. ડોલર્સ અને એ એકબીજા બન્ને, એકબીજાની આગળ-પાછળ દોડ્યા કરે!\n\nજ્યારથી શીલા તેના જીવનમાં પ્રવેશી ત્યારથી પૂર્વી સાથે ઉકળતા પાણી જેવા સંબંધ થવા લાગ્યા..પૂર્વીએ પૈસા આપી એક વ્યક્તિને “નટવર”ની કોઈ પણ એકટીવીટી નિહાળી જાણ કરવા હાયર કરેલ..નટવટ ઘેર આવે અને સુઈ જાય બાદ એના સેલફોન પર થયેલા-આવેલા ફોનની નોંધ રાખે.. હાઈસ્કુલ સુધી ભણેલી સ્ત્રીમાં આવી ચપળતા-સાવચેતી હતી પણ પતિને આડે રસ્તેથી સરળતા અને પ્રેમથી સીધે રસ્તે લાવવાની આવડત તેમાં નહોતી..બસ નટવરને હવે કોઈ પણ રીતે મુશ્કેલીમાં મુકી કડકમાં કડક પાઠ શિખવવાની ધુન લાગી હતી. નટવરની નબળાઈ પૂર્વીની સબળ સીડી બની ગઈ. કોર્ટમાં કેસ આગળ વધે તે પહેલા પૂર્વીના લેડી-લોયર દામિનીએ કહેલા એવીડન્સ ભેગા કરી પોતાનો કેસ મજબુત બનાવવાની પેરવીમાં પડી હતી..\n\nમીડ-નાઈટે નટવરની ઘેર પૉલીસ આવી..નટવરે નાઈટ-ગાઉન પેરી સફાળો જાગી ડોર ખોલ્યું. પૂર્વી રડતી રડતી બેડરૂમમાંથી બહાર આવી. ‘I called you sir, he is my husband and he force me in the bed and rape me. before he rap me he beat me hard, look at my face.( સર, મેં જ તમન ફોન કરેલ, આ મારો પતિ છે જેમણે બળજબરી્થી મને મારી અને મારી ઈચ્છા વિરુધ બળાત્કાર કરેલ છે)..નટવર એકદમ બાઘા જેવા થઈ ગયો..કઈ પણ બોલે તે પહેલાંજ, પોલીસે એને હાથકડી પહેરાવી દીધી. પૂર્વીનું કાવતરું સફળ થયું. અને બદઈરાદો સફળ થયો.\n\nનટવર ઘેર આવે પહેલા એ ઘરમાં પડી ગયેલ અને થોડું વાગેલ ત્યારેજ વિચાર કરેલ કે આજનો દિવસ મારા માટે શુભ -દિવસ છે પડ્યાના મારનો લાભ લઈશ એજ રાત્રે નટવટ સાથે બેડમાં સાથે સુતા, થોડી મીઠી મીઠી વાતો કરી ગુડ-ટાઈમ કર્યો..નટવર સુઈ ગયો એટલે તુરતજ પોલીસને ફોન કરી દીધો. બીજે દિવસે પૂર્વીની ડોકટરી તપાસ થઈ ડોકટરી કીધુ કે એની મુઢમારની ઈજા થઈ છે..બસ નટવરની વિરુદ્ધ માર-માર્યાનો તેમજ પત્નીની ઈચ્છા વિરુધ્ધ સેક્સ કર્યાનો કેસ દાખલ થઈ ગયો.. નટવરના ભાઈએ બૉન્ડ આપી નટવરને છોડાવ્યો..\n\nનટવર હવે જુદો રહેવા લાગ્યો. એક દિવસ પોતાની દીકરી મીનાનો ફોન નટવર પર આવ્યો..’ડેડી મારે તમને મળવું છે તમે મને સ્કુલે મળવા આવશો? મારે તમારું થોડું કામ છે. ‘ ‘સ્યોર.તારી સ્કુલે 3.00વાગે પુરી થાય છે ત્યાર બાદ હું તને તને મળીશ.’\n\n3.00 વાગે નટવર સ્કુલે પહોંચી ગયો..નટવર મીના પાસે ગયો એ પહેલાંજ પોલીસ ત્યાં આવી પહોંચી. , Mr. Natvar, hands up. You are arrested for kidnapping this girl (Meena).(મિસ્ટર નટવર, મીનાને ભગાડી લઈ જવાના જુલ્મમાં તમને પકડવામાં આવે છે)..\n\nસંપૂર્ણ કાવત્રું પૂર્વીએ ઘડ્યું હતું..અણસમજ મીનાને કીધુ કે તું તારા ડેડીને સ્કુલે બોલાવ, જો આપણ સૌને સારી રીતે રાખતા નથી અને બહુંજ ખરાબ રસ્તે ચડી ગયા છે એથી પોલીસ એને સમજાવશે..બસ મીના માની ગઈ..પૂર્વીએ પોલીસને ફોન કરી કહી દીધું કે મારી છોકરીને આજ સ્કુલેથી મારો પતિ કીડ-નેપ કરી લઈ જવાનો છે એવા સમાચાર મને મળેલ છે મને મદદ કરો..બસ કૌભાંડ સફળ બન્યું,\n\nપૂર્વીને લોયરને નટવરની વિરુદ્ધ એક પછી એક એવીડન્સ મળવા લાગ્યા..કોર્ટ્મા કેસ રજુ થયો..લોયર દામિનીએ દલીલ રજુ કરી.. મીસ્ટર નટવર એક નંબંરનો ગુંડો, દગાબાજ અને ઘણાં ક્રાઈમમાં સંડોવાયેલો છે..જેવાકે એમણે જ્યારે ઈન્ડિયાથી પૂર્વીના ભાઈ-બહેનોને સ્પૉન્સર કર્યા ત્યારે ખોટી-આવક ખોટા બચત..ઈન્કમ ટેકસના ખોટા ફોમ્સ રજૂ કર્યા આ રહ્યા તેમના પુરાવા, તેમજ પૂર્વીને નામે આવેલ 10,000 ડૉલર્સનો ચેક નટવરે પોતે સહી કરી કેશ કરાવેલ છે તેનો પુરાવો. આ ઉપરાત એમણે ઘણાં ઘણાં ફ્રોડ કરેલ છે..સરકારને છેતરી છે સાથો સાથ પત્નિ અને બાળકો ઉપર પણ જુલ્મો કર્યાના એવિડન્સ આપની સમક્ષ રજુ કરેલ છે..આ વ્યક્તિ પર કોઈપણ રીતે ભરોસો કરી શકાય તેમજ નથી ,આમને કડકમા કડક સજા ફટકાવરી જોઈએ અને સમગ્ર મિલકત અને બાળકોની સંપૂર્ણ જવાબદારી નિભાવી શકે એવી વ્યક્તિ હોય તો મીસ પૂર્વી છે.\n\n‘પૂર્વી, તું જે કરે છે તે ખરેખર યોગ્ય નથી તારે માત્ર નટવર સાથે છૂટાછેડા લઈ છુટકારોજ જોઈતો હતો અને મિલકત તેમજ છોકરાને તારે જોઈતા હોય તો આટલું હળાહળ ઝેર ઓકવાની કેમ જરુર પડી? હિન્દુ સ્ત્રી પતિને પરમેશ્વર ગણે છે તેમા તું ના માનતી હોય તો પણ આપણાં મા-બાપના સંસ્કાર આવું કારમું કૃત્ય કરતાં જરુર આટકાવે..ઈશ્વર પણ આવું ખોટું કૃત્ય કરવામાં રાજી નહી હોય કઈતો શરમ રાખ.. તારાજ ભાઈ-બહેનોને સ્પૉન્સર કર્યા ,તેમને અહીં બોલાવી નોકારી ધંધે લગાડ્યા અને એ સૌ સુખી થયા હોય તો નટવરની મહેરબાની થયાં છે. કંઈકતો માનવતા રાખ! તે વખતે સ્પોન્સરના ફૉર્મ્સ ભર્યા તે વખત તને પણ ખબર હતી કે છ ભાઈ-ભાડુંઓને સ્પૉન્સર કરવા થોડી માહિતી ખોટી ભરેલ છતાં તે વખતે તારો સ્વાર્થ હતો એથી તે કશું કીધેલ નહી તેમજ તેજ નટવરને તારા 10,000 ડોલર્સનાચેક પર એની સહી કરી ચેક વટાવવાનું કહેલ અને હવે એજ એવિડન્સ એની વિરુદ્ધ લાવી ખુશ થાય છે. તારાજ બાળકોને હથિયાર બનાવી નટવરને ખોટા કિડનેપનો આરોપ લગાવવી દીધો, આવું કોઈ ભારતિય સ્ત્રી ના કરી શકે..મેં પૂર્વીને બહુંજ સમજાવી પણ વિફરેલી વાઘણ અને નાગણ પોતાના પંજામાં આવેલ શિકાર કોઈપણ ભોગે ખતમ કર્યા પછી ઝંપે! મને પણ કહી દીધું કે તમો મારી વ્યક્તિગત બાબતમાં ના પડો તો વધારે સારું.\n\nસમગ્ર શિકાગો શહેરના ગુજરાતી સમાજમાં નટવર-પૂર્વીનો કેસ મશહુર થઈ ગયો.\n\nકોર્ટમાં બધા એવિડન્સ નટવરની વિરુધ્ધ સાબિત થયાં. પુર્વી અને તેણીની લોયર બહુંજ ખુશ હતાં.\n\n‘મીસ પૂર્વી તમને ખબર છે કે મિલયન્સ ડોલર્સની મિલ્કત બેંકમાં પડેલ લાખો ડોલર્સની માલકણ તમેજ બનશો.’ ‘.હા..આ સૌ આપના પ્રતાપે બન્યું છે હું પણ તમને ઘણીજ ખુશ કરીશ.\n\nન્યાયધીશે કેશનો ફેસલો અને નટવરને આકરી સજા ફટકારવાનો નિર્યણ આજે શુક્રવારને બદલે સોમવાર માટે મુલત્વી રાખ્યો, લોયરોને ખબર હતી કે નટવરને ઓછામાં ઓછી 20 વર્ષની જેલ તેમજ 10,000 ડોલર્સ ફાઈનની થશેજ.\n\nપૂર્વી અને લૉયર દામિની બન્ને બહુંજ ખુશ હતાં, કોર્ટમાંથી જતાં જતાં નટવર પર એક એવી તીર્છી નજરથી જોયું. એ નઝરમાં નફરત,બદલો ઈર્ષાના ઝેર સિવાઈ ક્શું નહોતું,\n\nનટવર અંતે હાર્યો..મિલકત ગુમાવવાનો અફસોસ ઓછો હતો..એને ખબર હતી મિલકત અને પૈસો એની આવડતથી ફરી મેળવી શકશે પણ જેલની સજા અને સમાજમાં આટલી બદનામી, પૂર્વી આટલી હદ સુધી પહોચી શકશે તેનો સ્વપ્ને પણ ખ્યાલ નહોતો. 20 વર્ષની આકરી સજા…હું એકનું એક મારા મા-બાપનું સંતાન અને ભારતથી માંડી શિકાગો જેવા શહેરમાં બદનામીની ગભરાયેલ, ચિંતીત નટવર પૂર્વી સામે આંખ મેળવી ના શક્યો..\n\nશનિવારે પૂર્વીએ પોતાના આલિશાન મકાનમાં કોર્ટમાં મળનાર વિજયની પાર્ટીનું આયોજન કરેલ, ઘરમાં 100થી વધારે મિત્રો આવેલ, મોઘામાં મોઘું ,ગ્રીન, ગોલ્ડ વ્હીસ્કી, સ્કૉચ, વાઈનની સૌ મજા માણી રહ્યા હતાં અને ડીનર પણ બહારથી કેટરીગ કરેલ. સુખમાં સૌ હાજર, સુખમાં દુશ્મન પણ દોસ્ત બની એના જલસાના ક્રુઝની પાર્ટીમાં નાચતા કુદતા આનંદના હિલોળે હિંચકતા હતાં\n\nમ્યુઝીક, ડાન્સ અને સૌ પાર્ટીનો આનંદ માણી રહ્યા હતાં..\n\nનશામાં ચકચુર એવી પૂર્વી પાસે તેણીની ખાસ બહેનપણી મિતા આવીને કહ્યું, “પૂર્વી મેં હમણાંજ સાંભળ્યું કે નટવરે સ્યુસાઈડ(આપઘાત) કર્યો… હેં..શું કીધું ?..ફરી કે'તો…!!\n\n",
      "duration": "8 mins",
      "category": "Action"
    },
    {
      "title": "ફોરેસ્ટ ટ્રીપ",
      "story_name": "આલોક, નિત્યા, આદિત્ય અને કેવલ્યા ચારેય મિત્રો કોલેજ કેન્ટીનમાં બેસીને ચા પી રહ્યાં હતાં, ચાની ચૂસકીઓ સાથે વાતોનાં વડા કરી રહ્યાં હતાં. બધાનાં ચહેરા પર આનંદ અને ખુશીઓ છવાયેલ હતી. આ ચારેય હાલ દોસ્તીના પાક્કા રંગે રંગાયેલા હતાં. સમગ્ર કોલેજમાં આ ચારેયની દોસ્તીની મિસાલ આપવામાં આવતી હતી. તેઓની ખુશી અને આનંદ પાછળનું કારણ એ હતું કે તેમની કોલેજમાં પંદર દિવસનું દિવાળી વેકેશન પકડવાનું હતું.\n\n\"નિત્યા તને શું લાગે છે ? શું પંદર દિવસ આપણે એકબીજાને મળ્યાં વગર પસાર કરી શકશું ?\" આલોક નિત્યાની સામે જોઇને પૂછે છે.\n\n\"વેલ ! સાચું કહું તો આલોક હું પણ એ જ વિચારી રહી હતી.\" નિત્યા આલોકે પુછેલાં પ્રશ્નનો ઉત્તર આપતાં જણાવે છે.\n\n\"સાચી વાત છે ગાયઝ તમારા બંનેની વધી વધીને બે ચાર દિવસ ઘરે ગમશે પણ પછી તો તમે બધાં ચોક્કસ યાદ આવશો જ તે.\" કેવલ્યા બધાં મિત્રોની સામે જોઇને બોલી.\n\n\"તો ગાયઝ એમાં આટલું બધું લાગણીશીલ થવાની શી જરૂર છે. મારી પાસે એક સરસ પ્લાન છે.\" આદિત્ય ચહેરા પર સ્મિત સાથે બોલે છે.\n\n\"શું છે ? શું છે તારા પાસે પ્લાન ?\" બધાં મિત્રો આતુરતાવશ થઈને આદિત્ય સામે જોઇને પૂછે છે.\n\n\"ગાયઝ ! આપણે ભાઈબીજ પછી ક્યાંક ફરવા જઈએ તો ?\" આદિત્ય પોતાનો વિચાર રજૂ કરતાં બોલે છે.\n\n\"પણ ! આદિત્ય આપણે ફરવા ક્યાં જઈશું ?\" આલોક હેરાનીભર્યા અવાજે આદિત્ય સામે જોઇને પૂછે છે.\n\n\"યસ ! ઓફ ફોર્સ !\" આદિત્ય આલોકે પુછેલાં પ્રશ્નનો ઉત્તર આપતાં બોલે છે.\n\n\"ક્યાં ? કઇ જગ્યાએ ?\" નિત્યા અને કેવલ્યા આદિત્યની સામે જોઇને પૂછી ઉઠે છે.\n\n\"જી ! ડાંગ જિલ્લામાં મારા અંકલનું ફાર્મહાઉસ આવેલ છે. જે જંગલ વિસ્તારની બરાબર વચ્ચોવચ આવેલ છે, દૂર જ્યાં સુધી તમે નજર કરો ત્યાં સુધી માત્રને માત્ર હરિયાળી અને લીલાસમ ઘટાટોપ વૃક્ષો જ વૃક્ષો, જાણે એકાએક તમે કુદરતનાં ખોળે રમતા હોય તેવો અનુભવ કરાવતું એક રમણીય સ્થળ એટલે મારા અંકલનું ફાર્મ હાઉસ.\" આદિત્ય બધાં મિત્રોને પોતાનાં મનમાં રહેલ પ્લાન જણાવતાં બોલે છે.\n\nઆદિત્યે જણાવેલ પ્લાન સાંભળીને આલોક, નિત્યા અને કેવલ્યા તરત જ આદિત્યનાં પ્લાન મુજબ ટ્રીપ કરવાં તૈયાર થઈ જાય છે. આથી બધાં જ મિત્રો પોત પોતાનું મંતવ્ય જણાવે છે. ત્યારબાદ બધાં જ મિત્રો આ ટ્રીપ માટે તૈયાર થયો જાય છે. આ ટ્રીપ તેઓ માટે આનંદદાયક તો ચોક્કસ બની જ રહેશે પરંતુ તે બધાં એ બાબતથી એકદમ અજાણ જ હતાં કે આ ટ્રીપ તેઓના જીવનમાં એક મોટી આફત કે મુસીબત લઈને આવનાર હશે. જેનાં વિશે આદિત્ય, આલોક, નિત્યા કે કેવલ્યાએ સપનામાં પણ વિચારેલ નહીં હોય.\n\nભાઈબીજ પછીનાં દિવસે.\n\nસમય : સવારનાં 11 કલાક.\n\nસ્થળ : શહેરની બહાર આવેલ બસસ્ટેશન.\n\nઆલોક, આદિત્ય, નિત્યા અને કેવલ્યા અગાઉથી જ નક્કી કર્યું હતું તે મુજબ આ ટ્રીપ માટે સંમતિ મેળવી લીધેલ હતી, અને તેઓએ શહેરની બહાર જે પીક-અપ પોઇન્ટ નક્કી કર્યા હતો ત્યાં આવી પહોંચે છે.થોડીવારમાં તેઓએ જે ટેક્ષી ભાડે કરેલ હતી, તે ટેક્ષી ડ્રાઇવર પણ કાર લઈને ત્યાં આવી પહોંચે છે. ત્યારબાદ તે બધાં પોત પોતાનો સામાન કારની ડેકીમાં ગોઠવીને કારમાં પોત પોતાની સીટ પર ગોઠવાય જાય છે. ધીમે ધીમે એ કાર શહેરની બહાર નીકળી જાય છે. એક તરફ તેઓ જેમ જેમ શહેરની બહાર નીકળી રહ્યાં હતાં, બીજી તરફ તેમ તેમ તેઓનો ઉત્સાહ, ઉમંગ અને ખુશીઓમાં વધારો થઈ રહ્યો હતો. \n\nરસ્તામાં આવતાં લીલાસમ વૃક્ષો, નદીઓ, ઝરણાઓ, ગામડાંઓ જોઈને તે લોકોને ખૂબ જ આનંદ અનુભવી રહ્યાં હતાં. એમાં પણ કારમાં ધીમે ધીમે વાગી રહેલાં \"ઓલ્ડ એવર ગ્રીન બૉલીવુડ સોંગ\" તેઓનાં આનંદ અને ખુશીઓમાં ચાર ચાંદ લગાવી રહ્યાં હતાં. આમ આનંદ પ્રમાદ કરતાં કરતાં તેઓ લગભગ સાંજના 6 વાગ્યાની આસપાસ આદિત્યનાં અંકલનાં ફાર્મહાઉસે પહોંચે છે.\n\nફાર્મહાઉસે પહોંચ્યા બાદ તેઓ ફ્રેશ થઈને જમવા માટે ડાઇનિંગ હોલમાં આવે છે, અને સાંજે આહલાદક ભોજનનો આનંદ માણે છે. આ ભોજનનો આનંદ એટલો આહલાદક હતો આવો સ્વાદ તેઓએ જીવનમાં ક્યારેય અનુભવેલો હતો જ નહીં. ભોજન લીધાં બાદ તેઓ ગાર્ડનમાં આવેલ ચેર પર બેસે છે. અને આવતીકાલે ફોરેસ્ટમાં ટ્રેકિંગ માટે જવાનું નક્કી કરે છે. એકાદ બે કલાક બધાં સાથે બેસે છે. અને સૌ કોઈ આવી સરસ મજાની ટ્રીપનો આઈડિયા આપવા બદલ આદિત્યનો આભાર માને છે.\n\nત્યારબાદ સૌ કોઈ એકબીજાને \"ગુડ નાઈટ\" વિશ કરીને આદિત્ય અને આલોક, નિત્યા અને કેવલ્યા પોતા પોતાનાં રૂમમાં ચાલ્યાં જાય છે.આખા દિવસના ટ્રાવેલિંગનાં લીધે તેઓ પથારીમાં પડતાની સાથે જ ઘસઘસાટ ઊંઘવા લાગે છે. હાલ ઘસઘસાટ ઊંઘતા આદિત્ય, આલોક, નિત્યા અને કેવલ્યા આવતીકાલે પોતાની સાથે જે કોઈ અવિશ્વનિય ઘટના ઘટવાની હતી તેનાથી એકદમ અજાણ જ હતાં.\n\nબીજે દિવસે સવારે \n\nસમય : સવારનાં 10 કલાક.\n\nસ્થળ : ડાંગ જિલ્લાનું જંગલ \n\nઆલોક, આદિત્ય, નિત્યા અને કેવલ્યા અગાવથી જ જે પ્રમાણે નક્કી કરેલ હતું તે મુજબ ફોરેસ્ટ ટ્રેકિંગ માટે જંગલની વચ્ચોવચ પહોંચી જાય છે. તેઓને ટ્રેકિંગ કરવાનું હતું તે ટેકરી જંગલનાં સેન્ટર પોઇન્ટથી થોડી જ દૂર હતી, પરંતુ ત્યાં જવાં માટેનો રસ્તો એકદમ ઘટાદાર વૃક્ષો અને ટેકરીઓથી ભરેલ હતો. તેઓને આજે સારો એવો \"થ્રિલર એક્સપિરિયન્સ\" મળી રહેશે એ હેતુથી તેઓ પેલી ટેકરી તરફ આગેકુચ કરે છે.\n\nજંગલનાં એ ઘટાદાર, લીલાછમ,ઉતાર ચડાવ અને પડાવવાળા રસ્તા પર ચાલવાનું શરૂ કરે છે. ધીમે ધીમે તેઓ આગળને આગળ વધતાં ગયાં એવામાં એકાએક તેઓ જે રસ્તા પર ચાલી રહ્યાં હતાં તે રસ્તો એકાએક જેવી રીતે કોઈ ભેખડ પડે તેવી રીતે જમીનમાં ગરકાવ થઈ ગયો. થોડીવાર બાદ તે બધાં ભાનમાં આવ્યા તો તેઓનાં આશ્ચર્ય અને નવાઈનો કોઈ જ પાર ના રહ્યો. તેઓ કોઈ અંધકારવાળી અજાણી જગ્યા પર પટકાઈ પડ્યા હતાં. ચારેબાજુએ ડર પમાડે તેવું એકદમ ઘનઘોર અંધકાર છવાયેલ હતું, બધાનાં મોબાઈલ પણ કામ કરતાં બંધ થઈ ગયાં હતાં, તેવામાં આદિત્ય પોતાના ખભે લટકાવેલ બેગમાંથી ટોર્ચ બહાર કાઢે છે. ટોર્ચ દ્વારા પડતો પ્રકાશ જોઈને તેઓના જીવમાં જીવ આવ્યો.\n\nહાલ તે બધાં ખૂબ જ મૂંઝાય ગયાં હતાં, તે બધાંને આ જંગલમાં આવવા માટે જેટલો ઉત્સાહ હતો, હાલ તેટલો જ તે લોકો નિરાશા અને હતાશા અનુભવી રહ્યા હતાં. હાલ તે બધાં ખૂબ જ મૂંઝાય ગયાં હતાં, આ ગુફામાંથી બહાર નિકળીશું કે નહીં ? આ ગુફામાંથી બહાર નિકળીશું તો કેવી રીતે નિકળીશું ? શું આ ગુફામાંથી બહાર નીકળવાનો કોઈ રસ્તો મળશે કે નહીં ?\" આવા ઘણાં બધાં પ્રશ્નો હાલ તે લોકોને સતાવી રહ્યાં હતાં. \n\nજેવી રીતે કોઈ ડૂબતો માણસ પોતાનો જીવ બચાવવા માટે આમે તેમ તરફડિયા મારે, તેવી રીતે આ બધાં આ ગુફામાંથી બહાર નીકળવા માટેનો રસ્તો શોધવા માટે આમતેમ ફાંફા મારી રહ્યાં હતાં, ત્રણેક કલાક સુધી આવી રીતે ફાંફા મારવાં છતાંપણ તેઓના હાથે માત્ર નિરાશા અને હતાશા જ લાગી, તેઓને આ ગુફાની બહાર નીકળવાનો કોઈ જ રસ્તો મળ્યો નહીં.\n\nઆ જોઈ નિત્યા અને કેવલ્યા નાના બાળકોની માફક ધ્રુસકે ધ્રુસકે રડવા લાગ્યાં, આથી આદિત્ય અને આલોક તે લોકોને સાંત્વના આપતા જણાવે છે કે,\n\n\"તમે બંને રડો નહિ. આપણને આ ગુફામાંથી બહાર નીકળવાનો કોઈને કોઈ રસ્તો તો ચોક્કસથી મળશે જ તે..માટે તમે બને હૈયે હિંમત ધરો.\"\n\nથોડીવાર બાદ તેઓ ફરીથી હિંમત એકઠી કરીને ફરી પાછા ગુફાની બહાર નીકળવાનો રસ્તો શોધવામાં લાગી ગયાં. એવામાં આલોક એકાએક બધાં મિત્રોની સામે જોઇને બૂમ પાડી ઉઠે છે.\n\n\"ગાયઝ ! ત્યાં જુઓ !\" આલોક પોતાની આંગળી વડે ઈશારો કરતાં કરતાં બોલે છે.\n\n\"શું છે આલોક ત્યાં ? શું તને ગુફાની બહાર નીકળવાનો રસ્તો મળી ગયો ?\" બધા જ મિત્રો આલોકની સામે જોઈને બોલે છે.\n\n\"ના મને આ ગુફાની બહાર નીકળવાનો રસ્તો તો નથી મળ્યો પણ એક કુદરતી સંકેત જરૂર મળ્યો છે.\" આલોક બધાં મિત્રોની સામે જોઇને બોલે છે.\n\n\"તને શું કુદરતી ઈશારો કે સંકેત મળ્યો છે. અમને પણ જણાવીશ ?\" નિત્યા આલોકની સામે જોઇને પૂછે છે.\n\n\"જુઓ ગાયઝ ! સામે ભેખડ જેવી દીવાલમાં નાનું એવું છિદ્ર છે, તેમાં એક નાનું એવું બારીક કાણું છે, તેમાંથી સૂર્યપ્રકાશ કે સૂર્યના કિરણો સીધા જ આ ગુફામાં પ્રવેશી રહ્યાં છે, જેનો સ્પષ્ટ અર્થ એ છે કે ત્યાં ઉપર જરૂર કોઈ જમીન સપાટી હશે.\" આલોક પોતાનો વિચાર રજૂ કરતાં કરતાં તેનાં મિત્રોને જણાવતાં બોલે છે.\n\n\"હા ! સાચી વાત છે આલોકની ! મારા દાદા પણ મને એવું કહેતાં હતાં કે જ્યારે પણ તમે કોઈ મુસીબતમાં ફસાય જાવ ત્યારે એ મુસીબતમાંથી બહાર આવવા માટે કુદરત કે ઈશ્વરે તમને કોઈને કોઈ સંકેત કે ઈશારો આપતી જ હોય છે, બસ જરૂર છે તો તમારે એ સંકેત કે ઇશારાને સમજવાની !\" નિત્યા આલોકની વાત સાથે સહમત થતાં થતાં બોલે છે.\n\n\"તો શું સામે ઉપર તરફથી આવતાં સૂર્યના કિરણો કે સૂર્યપ્રકાશ આપણને આ મુસીબતમાંથી બહાર નીકળવાનો કોઈ સંકેત કે ઈશારો છે ?\" કેવલ્યા આલોક અને નિત્યા સામે જોઈને પૂછે છે.\n\n\"બની શકે…!\" કેવલ્યાએ પુછેલાં પ્રશ્નનો ઉત્તર આપતાં આલોક અને નિત્યા બોલે છે.\n\n\"પણ ગાયઝ ! માનો કે તમારી વાત એકદમ સાચી હોય, તો પણ આપણે અહીંથી કેવી રીતે બહાર નિકળીશું ?\" આદિત્ય બધાં મિત્રોની સામે જોઈને પૂછે છે.\n\n\"ગાયઝ ! કુદરતે આપણને આ સંકેત આપ્યો છે, તો હવે અહીંથી કેવી રીતે બહાર નિકળીશું એ પણ કુદરત કે ઈશ્વર જ જણાવશે તેના માટે આપણે પેલી દીવાલની વધુ નજદીક જવું પડશે.\" આલોક આટલું બોલીને દીવાલ તરફ આગળ વધે છે.\n\nત્યારબાદ તે બધાં દીવાલ તરફ આગળ વધે છે, અને આ ગુફામાંથી કેવી રીતે બહાર નીકળવું તેનાં વિશે વિચારવા માંડે છે. એવામાં તેઓને ખ્યાલ આવે છે કે ગુફામાં ઉપરની તરફ જયાંથી સૂર્યપ્રકાશ આ ગુફામાં પ્રવેશી રહ્યો હતો, તે હોલની બાજુમાંથી એક વડવાઈ પસાર થઈ રહી હતી, તે ગુફાની દીવાલો પર થઈને નીચે સુધી લટકતી હતી, આથી બધાં મિત્રોએ હિંમત એકઠી કરીને પોતાનામાં જેટલી હિંમત હતી તે હિંમત અજમાવીને પેલી વડવાઈ ખેંચવા લાગ્યાં, જોત જોતામાં એક પ્રચંડ ધડાકા સાથે એ ભેખડ ગુફામાં ઘસી પડી અને તેઓ માટે ગુફાની બહાર જવા માટેનો રસ્તો ખુલી ગયો. અને આ ભેખડો પર થઈને તેઓ આ ગુફામાંથી હેમખેમ બહાર નીકળી ગયાં. ગુફામાંથી બહાર નીકળ્યા બાદ તે બધાએ રાહતનો એક ઊંડો શ્વાસ લીધો. \n\nમિત્રો કુદરત કે ઈશ્વર આપણી પરીક્ષા જરૂર લે છે પરંતુ એ સાથો સાથ આવી પડેલ મુશ્કેલ કે આફતોમાંથી બહાર નીકળવા માટે કોઈને કોઈ ઈશારો, સંકેત કે રસ્તો ચીંધે જ છે, જેવી રીતે આ બધાને કુદરતે સૂર્યપ્રકાશ કે સૂર્યના કિરણોના રૂપે આવી પડેલ આફતમાંથી બહાર નીકળવા માટેનો ઈશારો કે સંકેત આપેલ હતો. બસ આપણે જ એ સમજી શકતા નથી. જો ઈશ્વર કે કુદરતે આપણને આપેલ આ ઈશારો આપણે સમજી જઈએ તો આપણો પણ ગમે તેટલી મોટી મુશ્કેલીઓ કે આફટમાંથી આપણો હેમખેમ અને આબાદ બચાવ થઈ જાય છે.\n\n",
      "duration": "7 mins",
      "category": "Action"
    },
    {
      "title": "નિર્બળ નથી",
      "story_name": "મિષ્ઠીની આંખોમાં આંસુ હતાં. કેટકેટલા સ્વપ્ન જોયા હતા ! જેમ દરેક યુવતી એની મુગ્ધાવસ્થામાં જુએ છે. બધા કહેતાં કે મિષ્ઠી તારા ફોઈ બહુ જ હોંશિયાર હશે. તું માત્ર દેખાવમાં જ નહીં પણ બોલવામાં પણ મીઠડી જ છું. તું જે કાવ્ય લખે છે એ પણ વારંવાર વાંચવાનું મન થાય કારણ કે એમાં જિંદગીના મીઠા સ્વપ્નો વર્ણવેલા હોય છે. ઈશ્વર બહુ જ જલદીથી તારા સ્વપ્નનો રાજકુમાર તારા માટે મોકલશે.\n\nબધા હિતેચ્છુઓની સાચા દિલની દુઆને કારણે ખરેખર લંડનથી આવેલા ખૂબ રૂપાળા યુવકનું માંગુ આવ્યું. સરખી સહેલીઓ તો એની મજાક કરતી કે, \"એને કહે કે ભારતમાં રહી પડે. ફિલ્મોવાળા એને હીરો બનાવવા પડાપડી કરશે. \"મિષ્ઠી, તારા પતિનું નામ ગમે તે હોય અમે તો એને `મોરસ´ જ કહીશું. વાનગી મીઠી ત્યારે જ બને જ્યારે એમાં મોરસ ભળે. તું અને તારા પતિ ખૂબ સુખી થશો.\"\n\nમિષ્ઠી જેવી પત્ની ભાગ્યશાળીને મળે. બંને એકબીજાથી પૂરતાં પરિચીત થાય એ પહેલાં ટૂંક સમયમાં લગ્નની તારીખ નક્કી થઈ ગઈ. એકાદવાર મળ્યા ત્યારે મિષ્ઠીએ મનથી નક્કી કરેલું કે મેં ઘણા કાવ્ય લખ્યા છે. જે દિવસે એ લોકો મળ્યા એ દિવસે ઘેર જઈ એને એના કાવ્યમાં કેટલા સુંદર વિચારો રજુ કરેલા !\n\nસાચવી રાખુ છું યાદોને હૃદયમાં\n\nમને તસ્વીરની શું જરૂર છે ?\n\nઘાયલ કરી શકુ છું હૃદયને શબ્દોથી\n\nમને તીરની શી જરૂર છે ?\n\nબાંધ્યા છે સંબંધો લાગણીના દોરથી\n\nમને ઝંઝીરની શી જરૂર છે ?\n\nજ્યારે એને કહેવામાં આવેલું કે તારે મારા માબાપને સાચવવા પડશે ભલે એ ભારતમાં રહેતાં હોય. ત્યારે એને કહેલું,\"સ્ત્રી માત્ર એના પતિને પ્રેમ નથી કરતી, એ તો એના આખા કુુંટુંબને પ્રેમ કરે છે. એ દિવસે પણ એને ઘેર આવીને કેટલા ઉત્સાહ સાથે લખ્યું હતું\n\nકિંમતી કોને કહું.... ?\n\nશાહજહાંના તાજમહેલ ને...\n\nકે પછી શ્રવણના`કાવડ´ને.... ?\n\nપ્રેમની નિશાની તો બંનેમાં છે...\n\nએક સ્ત્રી માત્ર એના પતિને પ્રેમ નથી કરતી પતિને પ્રિય હોય એવા એના માબાપને પણ પ્રેમ કરી પતિનું દિલ જીતી લે છે. કેટકેટલા સ્વપ્ન જોયેલા. બસ એને લાગતું હતું કે આ સ્વપ્ન સાકાર થવાની તૈયારી હતી. લગ્ન સમયે એને પગે લાગ્યાના ઘણા પૈસા મળ્યા હતા. કારણ એમને ત્યાં આ પહેલો પ્રસંગ હતો. અને એ માટે એને પુષ્કળ રકમ મળી હતી. એ ખુશ હતી.\n\nજે સમયની રાહ યુવતીઓ વર્ષોથી જોતી હોય એ રાત્રે પતિએ કહ્યું,\"આજે આપણે ખૂબ વાતો કરીએ. કારણ હજી તો આપણે એકબીજાના સ્વભાવથી પરિચીત જ ક્યાં છીએ ?\" મિષ્ઠીને પતિની વાત સાંભળી એના માટે ઘણું માન થયું. પરંતુ એને ધીરે રહીને કહ્યું,\"મિષ્ઠી,મારો સ્વભાવ તો બહુ જ પરગજુ છે. હું દાન કરૂ તો જમણાં હાથે કરેલું દાન ડાબો હાથ પણ ના જાણે. જોને મારી પાસે તો હવે રૂપિયા નથી પાઉન્ડ જ છે અને મારા મિત્રનું ઓપરેશન છે એને પૈસાની મદદ કરવી છે પણ મારી મજબૂરી છે. \"\n\nમિષ્ઠી પતિ સામે જોઈ ને બોલી,\"હવે આપણી વચ્ચે મારૂ તારૂ ક્યાંથી આવ્યું ? મને પગે લાગ્યાના ઘણા પૈસા મળ્યા છે તમે લઈ લો. હું પણ તમારા સદ્કાર્યમાં ભાગીદાર બનવા માંગુ છું. \"\n\nમિષ્ઠી સામે જોઈ એનો પતિ બોલ્યો,\"હું દુનિયાનો સૌથી નસીબદાર પતિ છું. \"\n\nપરંતુ એની ખુશી લાંબો સમય ના ટકી. કારણ બીજે જ દિવસે એના સાસુએ કહ્યું,\"તારા પગે લાગ્યાના પૈસાની એફ. ડી. કઢાવી લે ભવિષ્યમાં તને કામ લાગે. \"ત્યારે મિષ્ઠીએ ગર્વથી કહ્યું,\"મમ્મી એ તો બધુ પછી થશે. જ્યારે એમને હકીકતની ખબર પડી કે એ બોલ્યા,\n\n\"તને આવું ડહાપણ કરવાનું કોણે કહેલું ? પતિને વશમાં રાખ. મિત્રનું નામ પૂછ્યું ? તારા પૈસા લઈને એ દારૂ પીવા ઉપડી ગયો. \"\n\nમિષ્ઠીના માથે તો જાણે કે આભ તૂટી પડ્યું.\n\nએ સમજી ગઈ કે પોતે વિદેશ જવાના સ્વપ્ન સજાવીને બેઠી હતી અને જિંદગીની શરૂઆતમાં જ ઠોકર ખાધી. પણ હવે માબાપને કહી એમને દુઃખી કરવાનો કોઈ અર્થ જ ન હતો.\n\nબે દિવસ બાદ મિષ્ઠીના પતિને લંડન જવાનું હતું ત્યારે મિષ્ઠીને કહ્યું,\"થોડો વખત તું મમ્મી પપ્પા જોડે રહી ઘરના રીતરિવાજ શીખી લેજે. હું બે મહિના પછી તને બોલાવીશ. \"\n\nએ બે મહિના એની જિંદગીના યાદગાર બની ગયા. મ્હેણાંટોણાં શું કહેવાય, ગુસ્સો કે બિભત્સ શબ્દો કોને કહેવાય એ સમજતી થઈ. જેની આંખોમાંથી માત્ર હર્ષના આંસુ નીકળતાં એ આંખોમાંથી દુઃખની ગંગા જમના વહેવા લાગી હતી. પરંતુ મનમાં એક આશા હતી કે પતિને ત્યાં એ રાજ કરશે.\n\nઆમ પણ લંડન જેવા ઠંડા દેશમાં ઠંડીથી બચવા ઘણા પીતા હોય છે. જેને પિયરમાં આટલું બધુ સુખ ભોગવ્યું હોય એના નસીબમાં દુઃખ હોઈ જ ના શકે. પાઉન્ડ હોય પાસે તો શું કરે ? દીકરાને માબાપ પાસે માંગતા સ્વાભાવિક જ છે કે શરમ આવે.\n\nબે મહિના પછી એ લંડન પહોંચી ત્યારે એના પતિએ કહી દીધું,\" અહીં કોઈ મફતના રોટલા નથી તોડતું. મેં એક જગ્યાએ વાત કરી છે. કાલથી નોકરી ચાલુ. \" મિષ્ઠી ગભરાઈ ગઈ. પહેલીવાર વિદેશની ભૂમિ પર પગ મૂક્યો હતો. રસ્તાની પણ ખબર ક્યાં હતી ! જો કે એનું અંગ્રેજી સારૂ હતું એટલે જેમતેમ કરી નોકરીના સ્થળે પહોંચી ગઈ.\n\nપરંતુ પગાર આવતાંની સાથે જ એની પાસેથી પાઉન્ડ છીનવી લેવામાં આવતાં. જયારે એને ખબર પડી કે હવે એ મા બનવાની છે ત્યારે સુખનું આશાનું કિરણ દેખાયું. પતિને વાત કરી ત્યારે એને તોછડાઈથી જ કહ્યું,\n\n\"છોકરો જણજે. છોકરી આવશે તો એને તું જ ઉછેરજે. \"\n\nદિવસો વિતતા જતાં હતાં. પતિના વહેવારમાં તોછડાઈ વધતી જતી હતી. જો કે એ પાર્ટીમાં પતિ જોડે જતી અને કોઈ એના વખાણ કરે તો ઘરે આવીને ચોક્કસ એને માર પડતો. એવામાં જ ત્યાંથી પ્રસારિત થતાં ગુજરાતી મેગેઝિનમાં પ્રેમથી ભરપુર એનું કાવ્ય પ્રસારિત થયું. જેના ભરપુર વખાણ થયા. એના પતિને જ્યારે એ વાતની ખબર પડી ત્યારે મિષ્ઠીને તો ખાતરી હતી કે પતિ એનું આ પાસુ જોશે તો મારા માટે ઘણું માન થશે. એટલે તો એને ભરપૂર પ્રણયભરી કવિતા પતિને વાંચવા આપી.\n\nલંડનમાં ઋતુનું કંઈ ઠેકાણું હોતું નથી એક જ દિવસમાં ત્રણ ત્રણ ઋતુ અનુભવાય. વરસાદ પડતો જોઈને એને કાવ્ય લખ્યું.\n\nઆજે વરસાદ પડ્યો\n\nમને ક્યાંય ના નડયો.\n\nભીંજાય તન મન તોય\n\nમને લગીરે ના નડ્યો,\n\nસ્નેહની છત્રી હતી સાથે\n\nમને આરપાર ના નડ્યો\n\nસંબંધોના રેઈનકોટ હતાં\n\nમને અડ્યો તોય ના નડ્યો.\n\nઆથી આગળ વાંચવા ને બદલે એના પતિએ એની મારઝૂડ કરવા માંડી બોલ્યો,\"કયા સગલાને માટેે આ કાવ્ય લખ્યું છે ? આ બધા નાટક મારા ઘરમાં નહીં ચાલે. \"મિષ્ઠીની આંખોમાં આંસુ આવી ગયા. ફૂલો વરસશે એવી આશા રાખી હતી અને પથ્થર વરસશે એવું એને ક્યાં વિચારેલું ?\n\nલાગતું હતું કે ડગલે ને પગલે એનું નસીબ એને યારી આપતું ન હતું કારણ કે પુરા મહિને એને પરી જેવી ઢીંગલીને જન્મ આપ્યો. એનું રૂપાળુ મુખ જોઈ એ બોલી,\"બેટા મને શ્રધ્ધા છે કે તારા આગમનથી ઘરમાં શાંતિનું સામ્રાજ્ય સ્થપાશે. બીજી જ પળે એ બોલી ,\"મારી શ્રધ્ધા. \"\n\nજયારે એ બાળકીને લઈ ને ઘેર આવી ત્યારે એના પતિએ બાળકી સામે જોયું પણ નહીં. એને કેટલા ઉત્સાહથી કહેલું,\"કેટલી સુંદર છે ! મેં એનું નામ શ્રધ્ધા પાડવાનું નક્કી કર્યું છે. તમને ગમશેને ?\"\n\n\"મેં તો તને પહેલાં જ કહેલું કે છોકરી હોય તો તું જ ઉછેરજે. મારે તો એનું મોં પણ નથી જોવું. તને ફાવે તે નામ રાખ. તારી દીકરી છે. \"\n\nઅરે,આ દીકરી તો દુશ્મનને પણ વહાલી લાગે એવી છે જ્યારે એના પિતા એનું મોં જોવા પણ તૈયાર નથી. આટલા વર્ષોથી વિદેશની ભૂમિ પર વસવાટ કરતો હોવા છતાં સંસ્કાર તો એક અભણ અને અંઘશ્રધ્ધાળુ વ્યક્તિના જ છે. જે સંસ્કાર ગળથુથીમાં હોય એ કેવી રીતે બદલાય ? એની માન્યતામાં એના માબાપનો પણ સાથ છે. એટલે તો એ લાચાર બનીને એની કિસ્મતનો તમાશો અનુભવી રહી હતી. આગળ જતાંં સુખ મળશે કે દુઃખ !\n\nબસ ત્યારબાદ એના દિવસો વધુને વધુ ખરાબ થતાં ગયા. જ્યારે જ્યારે બાળકી રડે ત્યારે એના પિતાએ નાનકડા જીવ પર હાથ ઉગામતાં પણ વિચારતાં નહીં. બાળકી મોટી થતી ગઈ તેમ તેમ એના પિતાને જોતાં જ ધ્રુજવા માંડતી. ત્યારબાદ તો એને ઘેર પૈસા આપવાના પણ બંધ કરી દીધા.\n\nધીરેધીરે એના પૈસાનો એ ચિક્કાર દારૂ પીવા લાગ્યો. લેટેસ્ટ ફેશનના કપડાં,બુટ ગોગલ્સ પહેરી હીરોની જેમ ફરતો. ક્યારેક બે ચાર દિવસે પણ ઘેર આવતો. આવીને પત્ની પર હુકમો જ કરવાના. ક્યારેક જો દીકરી રડે તો એના મોંમાં કપડાંનો ડૂચો મારી દેતો. કયારેક દીકરી અને પત્નીને ઠંડીમાં આખીરાત ઘરની બહાર બેસાડી રાખતાં. જોકે ઓફિસમાં બધા સલાહ આપતાં કે પોલીસમાં ફરિયાદ કરી દે સીધો થઈ જશે. જો કે એ પછી એ જુગારની લતે પણ ચડી ગયો. જેથી એને ઘર વેચીને ભાડાના ઘરમાં રહેવા જવું પડ્યું. એની નોકરી છૂટી ગઈ ત્યારે પણ એ કહેતો,\"મારી પત્ની છું મને કમાઈને ખવડાવવાની તારી પણ ફરજ છે. \"\n\nદીકરી ધીરેધીરે પિતાનો માર ખાતાં ખાતાં મોટી થવા લાગી. ભણવામાં તો હોંશિયાર હતી જ. એના પિતાને એની પડી જ ન હતી કે એ ક્યારે આવે છે અને ક્યારે જાય છે. એને ભણવાની સાથે સાથે નોકરી પણ કરવા માંડી. એની મમ્મીનો પગાર વધતાં વધારાના પૈસા એને મમ્મી પાસેથી લઈ ભેગા કરવા માંડ્યાં.\n\nએ દરમ્યાન દુબાઈમાં રહેતાં તેના નાનાભાઈ એ કહ્યું,\"તું અહીં આવતો રહે આપણે જોડે રહીશું. \"એ દુબાઈ જવા નીકળ્યો ત્યારે પત્નીને કહ્યું,\"મારા ભાઈને ત્યાં દીકરો છે. હવે એજ મારો. મારે હવે શું ? ઠીક છે વર્ષમાં એકવાર આવી જઈશ. \"\n\nએ દરમ્યાન શ્રધ્ધા અને મિષ્ઠીએ બચતમાંથી પોતાનું મકાન લઈ લીધું. જ્યારે એક વર્ષ પછી એ પાછો આવ્યો ત્યારે શ્રધ્ધા બોલી,\"જુઓ આ ઘર મારૂ છે. મારા ઘરમાં રહેવું હોય તો `પેઈંગગેસ્ટ´તરીકે જ રહેવું પડશે. એટલું જ નહીં એ માટે તમારે `એડવાન્સ´માં પૈસા આપવા પડશે. જો અહીંનો કોઈપણ નિયમ તોડ્યો તો યાદ રાખજો જેમ નાનપણમાં તમે અમને આખી રાત ઘરની બહાર કાઢી મૂકતાં હતાં એમ હું પણ તમને કાઢી મૂકીશ. તમને જોઈને જ મેં નિર્ણય કર્યો છે કે મારે લગ્ન નથી કરવા. તમે મારી મમ્મીને દુઃખી કરી પણ હવે મમ્મીને પજવવાની હિંમત ના કરતાં.\n\nબીજી પણ એકવાત યાદ રાખજો કે અમે સ્ત્રીઓ ક્યારેય નિર્બળ નથી હોતી પરંતુ એને એના ભારતીય સંસ્કાર નડતાં હતાં. પણ હું કે મમ્મી ક્યારેય નિર્બળ ન હતાં. ઈચ્છા હોય અને અમારા કહ્યામાં રહેવું હોય તો જ રહો નહીં તો દુબઈ જતા રહો. જિંદગી તો ચગડોળ જેવી છે ક્યારેક તમે ઉપર તો ક્યારેક અમે.\n\nદરેકને એના કર્મની સજા મળે જ છે. હવેથી સ્ત્રીઓ પર હાથ ઉપાડતાં વિચારજો કે આજના જમાનાની નારી નિર્બળ નથી\".",
      "duration": "7 mins",
      "category": "Action"
    },
    {
      "title": "ધ્યેય",
      "story_name": "સપનાઓ જોવાં એ આપણી એક આદત હોય છે, તમારા સપના હંમેશા તમારાં વ્યક્તિત્વને રિપ્રેઝન્ટ કરે છે, સામેવાળી વ્યક્તિ તમારા સપનાઓનાં આધારે તમારા વ્યક્તિત્વ સરળતાથી જાણી શકે છે. આપણાં ઘણાં સાહિત્યનાં પુસ્તકોમાં કહેવાયેલ છે કે,\"સપનાએ નથી કે જે તમને રાતે ઊંઘમાં આવે, સપના એ છે કે જે રાતે તમને ઊંઘવા જ ના દે. મિત્રો મનુષ્ય એ એક સામાજિક પ્રાણી છે, એ પાછળનાં મુખ્ય બે કારણો છે પહેલું કે મનુષ્ય પોતાની રીતે સ્વતંત્રપણે વિચારી શકે છે અને બીજું કે તે સપનાઓ જોવાની ક્ષમતા ધરાવે છે. આ બે ખૂબીઓને લીધે મનુષ્ય પૃથ્વી પરનાં તમામ પ્રાણીઓ કરતાં અલગ તરી આવે છે. એમાંય તે અમુક મનુષ્ય પોતાનાં સપનાઓ પુરા કરવાં માટે દિવસ રાત જોયાં વગર તનતોડ મહેનત કરે છે.\n\nરાહુલ પણ એ હાજરો યુવાનોમાંથી એક યુવક હતો, કે જેણે પોતાની ખુલી આંખે સપનાઓ જોયેલાં હતાં. રાહુલ સ્કૂલમાં ભણતો હતો ત્યારથી તેણે ભારત સરકાર દ્વારા લેવાતી યુ.પી.એસ.સી પરીક્ષા પાસ કરીને ડિસ્ટ્રીકટ કલેકટર બનાવાનું સપનું જોયેલ હતું. અને બસ ત્યારથી માંડીને આજ સુધી રાહુલે તનતોડ મહેનત કરવામાં કે પછી પોતાનાં સપનાઓને હકીકતમાં ફેરવવા માટે કદી પાછું વળીને નથી જોયું.\n\nસમય : સાંજનાં 5 કલાક.\n\nસ્થળ : કેન્દ્રીય વિદ્યાલય.\n\nઆજનો દિવસ આખા દેશનાં યુવાનો માટે ખૂબ જ મહત્વપૂર્ણ દિવસ હતો, કારણ કે આજ રોજ \"યુ.પી.એસ.સી\" બોર્ડ દ્વારા પ્રિલીમીનરી પરીક્ષાનું આયોજન કરવામાં આવેલ હતું. આજે ઘણાં યુવાનોનું ભવિષ્ય નક્કી થવા જઈ રહ્યું હતું. \n\nઆથી બધાં જ યુવાનો હોંશે હોંશે યુ.પી.એસ.સી ની પ્રિલીમીનરી પરીક્ષા આપી રહ્યાં હતાં. હાલ યુ.પી.એસ.સી પરીક્ષાનું \"જનરલ સ્ટડી\" નું બીજું પેપર બધાં યુવાનો આપી રહ્યાં હતાં, આ પેપર પૂરું થવામાં હજુપણ એક કલાક બાકી હતો.\n\nકેન્દ્રીય વિદ્યાલયનાં \"બ્લોક - સી\" નાં રૂમ નંબર 3 માં હાલ રાહુલ યુ.પી.એસ.સી અન્ય યુવાનોની માફક પરીક્ષા આપી રહ્યો હતો. એવામાં રાહુલ પોતાનાં હાથમાં બાંધેલ કાંડા ઘડિયાળ પર નજર કરે છે, તો પેપર પૂરું થવામાં માત્ર પોણી કલાક બાકી હતી. આથી રાહુલ એકદમ ચિંતિત બની જાય છે કારણ કે હજુ તેને 30 પ્રશ્નો એટેન્ડ કરવાનાં બાકી હતાં.\n\nબરાબર એ જ સમયે રાહુલનાં પેટમાં જાણે કોઈ જ્વાળામુખી ફાટી નીકળ્યો હોય તેવી અસહય પીડા થવાં લાગે છે, જોત જોતામાં રાહુલને ઉલ્ટીઓ થવાનું શરૂ થઈ જાય છે. આથી ક્લાસમાં રહેલ સુપરવાઈઝર \"રેપીડ રિસ્પોન્સ ટીમને\" આ બાબતની જાણ કરે છે. અને ગણતરીની મિનિટોમાં જ ત્યાં રેપીડ રિસ્પોન્સ ટિમ આવી પહોંચે છે. આ ટિમ રાહુલને પીવા માટે પાણી આપે છે, અને તે ટીમમાં રહેલ એક તબીબ રાહુલને એક \"એન્ટાસીડ\" (એસીડીટીમાં રાહત આપતી દવાઓને મેડિકલ ટર્મમાં \"એન્ટાસીડ\" તરીકે ઓળખવામાં આવે છે.) એ આપે છે, આથી રાહુલને હાલ પહેલાં કરતાં થોડી રાહત અનુભવાય છે. \n\n એવામાં ત્યાં એક પ્યુન તબીબે પોતાને આપેલ સલાહ મુજબ આઈસ્ક્રીમ લઈને આવી પહોંચે છે, આ આઈસ્ક્રીમ રાહુલને આપતાં તબીબ જણાવે છે કે..\n\n\"આ આઈસ્ક્રીમ ખાઈ લે...તને થોડી વધુ રાહત થશે..!\" \n\n\"તમારી સમગ્ર \"રેપીડ રિસ્પોન્સ ટીમનો\" ખૂબ ખૂબ આભાર.\" આઈસ્ક્રીમ પોતાનાં હાથમાં લેતાં લેતાં રાહુલ બોલે છે.\n\nત્યારબાદ રાહુલ એ આઈસ્ક્રીમ એકદમ ઝડપથી ખાયને પોતાનાં કાંડા પર પહેરલે ઘડિયાળ પર નજર કરે છે, હજુપણ પરીક્ષા પૂર્ણ થવામાં પંદર મિનિટ બાકી હોવાને લીધે રાહુલ ફરી એ પાછો પેપરમાં જવાબો ટિક કરવાનું શરૂ કરી દે છે...આમ કરવાં છતાંય સમયના અભાવે રાહુલ 10 માર્ક્સના પ્રશ્નો ચુકી જાય છે.\n\nએ જ દિવસે\n\nસ્થળ : સ્વસ્તિક મલ્ટીસ્પેશિયાલિટી \n\nહોસ્પિટલ.\n\nસમય : સાંજનાં 6 : 30 કલાક.\n\nસ્વસ્તિક મલ્ટી સ્પેશિયાલિટી હોસ્પિટલએ શહેરની સૌથી અદ્યતન હોસ્પિટલોમાંની એક હોસ્પિટલ હતી, જયાં હાલનાં સમય મુજબ મેડિકલ ફિલ્ડની એકદમ લેટેસ્ટ ટેકનોલોજી દ્વારા દર્દીઓને સારામાં સારી સારવાર આપવામાં આવતી હતી. \n\n રાહુલ ડૉ. સૌરવની ચેમ્બરમાં ખુરશી પર બેસેલ હતો, તેનાં ચહેરા પર દુઃખ અને હતાશા છવાયેલ હતી. તેનાં મનમાં તેને હાલ ઘણાં બધાં પ્રશ્નો છતાવી રહ્યાં હતાં. તે કોઈ એક અલગ પ્રકારનાં ડર સાથે માંડ માંડ હિંમત કરીને ડૉ. સૌરવ તરફ જોઈ રહ્યો હતો. રાહુલને જોતાં હાલ એવું માલુમ પડી રહ્યું હતું કે જાણે હાલ તેનો જીવ તાળવે ચોંટી ગયો હોય.\n\n ત્યારબાદ ડૉ. સૌરવ રાહુલની ફાઇલમાં રહેલ રિપોર્ટ પરથી પોતાની નજર ઊંચી કરીને રાહુલની સામે જોઇને પોતાનાં ગંભીર અવાજે જણાવે છે કે..\n\n\"રાહુલ યુ આર સફરીંગ ફ્રોમ \"અલ્સરેટિવ કોલાઈટીસ\"\n\n\"શું…\"અલ્સરેટિવ કોલાઈટીસ\" એનો અર્થ શું થાય ? કોને કહેવાય ? એ થવા પાછળનું કારણ શું હોય ? શું એ કોઈ ગંભીર બીમારી છે ? મને સારું તો થઈ જશે ને ?\" ડૉ. સૌરવની વાત સાંભળતાની સાથે જ હેરાનીભર્યા અવાજે રાહુલ એકસાથે ઘણાબધાં પ્રશ્નો પૂછે છે.\n\n\"જી ! રાહુલ તું બિલકુલ ચિંતા ના કર...આ એક આંતરડાનો રોગ છે, જેમાં આંતરડામાં ચાંદી પડી જાય છે, અને ધીમે ધીમે એ ચાંદી પડેલ આંતરડાનો ભાગ નબળો પડી જાય છે, અને જો સમયસર એની સારવાર કરવામાં ના આવે તો તે આંતરડામાં કાળું ફરી નાખે છે, જેને લીધે વધુ મોટા કોમ્પ્લીકેશન જોવાં મળે છે.\" રાહુલે પુછેલાં બધાં જ પ્રશ્નોનો ઉત્તર આપાતાં ડૉ. સૌરવ જણાવે છે.\n\n\"પણ...સાહેબ...એ થવાં પાછળનું કારણ શું હોય..?\" રાહુલ અચરજ અને હેરાની સાથે ડૉ. સૌરવને પૂછે છે.\n\n\"મોટાભાગનાં કેસમાં \"અલ્સરેટિવ કોલાઈટીસ\" થવાં પાછળનું મુખ્ય કારણ આજનાં \"જંક ફુડ\" કે \"અનહેલ્થી\" ખોરાક હોઈ શકે છે.\" ડૉ. સૌરવ રાહુલને જણાવતાં બોલે છે.\n\n\"પણ ! સર હું જંક ફુડ તો અવોઇડ કરું છું તો પછી મને \"અલ્સરેટિવ કોલાઈટીસ\" થવાં પાછળનું કારણ તો શું હોઈ શકે.\" રાહુલ હેરાની સાથે ડૉ. સૌરવની સામે જોઇને પૂછે છે.\n\n\"આ સિવાયનાં કારણોમાં વધુ પડતો સ્ટ્રેસ, ચિંતા, અપૂરતી ઊંઘ અને અનિયમત ખોરાક - આવા વગેરે કારણો હોઈ શકે છે.\" ડૉ. સૌરવ રાહુલને સમજાવતાં જણાવે છે.\n\n\"યસ સર...તમારી વાત એકદમ સાચી છે, હું માનું છું ત્યાં સુધી મને \"અલ્સરેટિવ કોલાઈટીસ\" થવાં પાછળનું કારણ તમે જે બીજું કારણ જણાવ્યું એ જ હોવું જોઇએ.\" રાહુલ ડૉ. સૌરવની વાત સાથે પોતાની સહમતી દર્શાવતા બોલે છે.\n\n\"હા ! પણ રાહુલ તારે એટલી બધી ચિંતા કરવાની કે ડરવાની જરૂર નથી, તારા કેસમાં \"અલ્સરેટિવ કોલાઈટીસ\" ઇનિસિયલ એટલે કે પ્રારંભિક તબક્કામાં છે, જે અમુક પ્રકારની ખાસ દવાઓ, સીરપ અને પરેજીથી સારું થઈ શકે છે.\" ડૉ. સૌરવ રાહુલને સાંત્વના આપાતાં આપાતાં જણાવે છે.\n\nડૉ. સૌરવની આ વાત સાંભળીને રાહુલનાં બેચેન જીવને શાંતિનો અહેસાસ થયો. ગભરાહટ કે ડરને લીધે તેનાં વધી ગયેલાં શ્વાસોશ્વાસ અને હૃદયનાં ધબકારા હવે ફરીપાછા અગાવની માફક ધીમે ધીમે નોર્મલ બની રહ્યાં હતાં.\n\nત્યારબાદ ડૉ. સૌરવ રાહુલને અમુક દવાઓ લખી આપે છે, અને એક અઠવાડિયા માટે માત્રને માત્ર \"પ્રવાહી ખોરાક\" જ લેવાં માટેની કડક સૂચના આપે છે. \n\n\"થેન્ક યુ સો મચ સર…!\" રાહુલ પોતાનાં બે હાથ જોડી ડૉ. સૌરવનો આભાર વ્યક્ત કરીને ચેમ્બરમાંથી બહાર નીકળે છે. \n\n પછી રાહુલ હોસ્પિટલનાં મેડિકલ સ્ટોરમાંથી દવા લઈને હોસ્પિટલની બધી ફોર્મલિટી પુરી કરીને પોતાનાં ઘરે જવાં માટે રવાનાં થાય છે.\n\nએક મહિના બાદ\n\nસ્થળ : રાહુલનું ઘર.\n\nસમય : સવારનાં 10 કલાક.\n\nહવે ધીમે ધીમે રાહુલની તબિયતમાં ડૉ. સૌરવે લખી આપેલ દવાઓને લીધે એકદમ સારું થઈ ગયું હતું. રાહુલ હવે બધું જ ખાઈ શકતો હતો. આમ રાહુલ હવે એકદમ તંદુરસ્ત થઈ ગયો એ પાછળનાં બે કારણો હતાં, એક એ કે ડૉ. સૌરવની દવા પોતાની રીતે અસરકારક નીવડી રહી હતી, અને બીજું કે હવે રાહુલને કોઈ પરીક્ષાની તૈયારી કરવાની ના હોવાથી તેને કોઈપણ પ્રકારનો સ્ટ્રેસ કે ચિંતાઓ હતી જ નહી.\n\nરાહુલ પોતાનાં ઘરમાં સોફા પર બેસીને ટી.વી જોઈ રહ્યો હતો, બરાબર એ જ સમયે તેનો ફોન રણકી ઊઠે છે, આથી તે પોતાનાં મોબાઈલ ફોનની ડિસ્પ્લે પર નજર કરે છે. તો ડિસ્પ્લે પર \"દિપક સર\" એવું લખેલ હતું આથી રાહુલ ફોલ રિસીવ કરતાં બોલે છે કે…\n\n\"ગુડ મોર્નિંગ...સર !\" \n\n\"ગુડ મોર્નિંગ એન્ડ કોંગ્રેચ્યુલેશન\" દિપક સર રાહુલને અભિનંદન પાઠવતાં પાઠવતાં બોલે છે.\n\n\"બટ...સર...કોંગ્રેચ્યુલેશન શેનાં માટે…? હું કંઈ સમજ્યો નહીં ?\" રાહુલ અચરજ સાથે હેરાનીભર્યા આવજે દિપકસરને પ્રશ્ન પૂછે છે.\n\n\"બેટા ! તારી તનતોડ મહેનત આખરે રંગ લાવી તે યુ.પી.એસ.સી ની પ્રિલીમીનરી પરીક્ષા સારા માર્ક્સ સાથે ક્વોલિફાય કરી દીધેલ છે, અને આવી ને આવી મહેનત તું યુ.પી.એસ.સી ની મેઇમ પરીક્ષામાં પણ જાળવી રાખજે...જેથી તારું કલેકટર બનવાનું સપનું હકીકતમાં પરિણમે !\" દિપકસરને રાહુલને આશીર્વાદ આપતાં આપાતાં બોલે છે.\n\n\"થેન્ક યુ સો મચ સર…!\" રાહુલ દિપકસરનો આભાર વ્યક્ત કરતાં કરતાં બોલે છે અને ત્યારબાદ કોલ ડિસ્કનેટક કરે છે. ક્યારે આ બાજુ રાહુલ યુ.પી.એસ.સી ની વેબસાઈટ ચેક કરવાં લાગે છે..અને પોતાનું નામ \"સિલેકટેડ કેન્ડીડેટ ફોર યુ.પી.એસ.સી મેઇમ એકઝામ\" જોઈને રાહુલને ખુશીઓનો કોઈ જ પાર રહેતો નથી.\n\nધીમે ધીમે સમય પાણીનાં પ્રવાહની માફક પસાર થઈ જાય છે, અને જોત જોતામાં રાહુલ યુ.પી.એસ.સી ની મેઇન પરીક્ષા અને ઇન્ટરવ્યૂ પણ સફળતાપૂર્વક આપે છે, અને આ યુ.પી.એસ.સી પરીક્ષા ઓલ ઇન્ડિયા રેન્ક 100 સાથે પાસ કરે છે અને જોતજોતામાં રાહુલ કલેકટર પણ બની જાય છે.\n\n આ સાથે જ રાહુલ મનોમન વિચારવા લાગે છે કે વ્યક્તિએ કરેલ મહેનત ક્યારેય વ્યર્થ જતી નથી. ઈશ્વર કે કુદરત ચોક્કસપણે મનુષ્યે કરેલાં કર્મો કે મહેનતનું ફળ આપે જ છે, જો તમે સારા કર્મો કર્યા હશે તો સારા ફળ મળશે અને જો તમે ખરાબ કર્મો કર્યા હશે તો તેનું તમને ખરાબ ફળ મળશે...બાકી ફળ મળશે એ તો સનાતન સત્ય કે દિવા જેવી સ્પષ્ટ બાબત છે. \n\n મિત્રો આપણે પણ ક્યારેય આપણાં સપનાઓ પુરા કરવામાં પાછી પાની કરવી જોઈએ નહીં, આપણાં સપનાઓ પુરા કરવામાં આપણને રાહુલની માફક \"બીમારી કે અલ્સરેટિવ કોલાઈટીસ\"ના સ્વરૂપે કોઈપણ મુસીબત કે મુશ્કેલીઓ આવી શકે છે, પરંતુ આપણે એ બધી મુશ્કેલીઓનો રાહુલની માફક સામનો કરીને આપણે આપણાં લક્ષય મેળવવા માટે તનતોડ મહેનત કે મરણીયો પ્રયાસ કરવો જોઈએ. બાકી પછી આપણાં મનમાં એવો અફસોસ ના રહેવો જોઈએ કે,\"મેં થોડી વધુ મહેનત કરી હોય તો આજે હું મારો લક્ષય ચુક્યો કે ચુકી ના હોત\" બાકી તમને તમારા લક્ષય સુધી પહોંચવામાં તમારા જ અંગત સ્વજનો \"એ તારું કામ નહીં \" \"આ પરીક્ષા ખૂબ જ હાર્ડ હોય છે.\" \"સરકારી નોકરી મેળવવી ખૂબ જ મુશ્કેલ ભર્યું છે.\" આવા મેણાટોણા માર્યા કરશે, પરંતુ આપણે એ બધી જ બાબતોને અવગણી અર્જુનની માફક માત્રને માત્ર આપણાં ધ્યેય કે લક્ષય તરફ જ નજર રાખવી.\n\n",
      "duration": "7 mins",
      "category": "Action"
    },
    {
      "title": "મર્ડર",
      "story_name": "રીયા આજ ઓફિસથી વહેલી નીકળી ગઈ. સાત માળની ઓફિસની લિફ્ટમાં ઘૂસતા જ રીયાએ પંખાનું બટન ઓન કર્યું અને બેઝમેન્ટનું બટન દબાવ્યું. વ્હાઈટ હોન્ડાસિટીમાં બેસી રિયાએ કારને ઘર તરફ હકાવી. રેડ એફ.એમ 98.3 પર રોમેન્ટિક સોન્ગસ વાગી રહ્યા હતાં. અચાનક કાર રસ્તા પર સંતુલન ગુમાવી બેઠી. રોડ પરના અન્ય વાહનોને ઓવરટેક કરી પુર સ્પીડમાં જેમતેમ આગળ વધતી હોન્ડાસીટી રોડની સાઈડ પર આવેલ એક મોટા વૃક્ષ સાથે અથડાઈ પડી. સ્ટીયરીંગ પર રીયાનું માથુ લોહીથી ખદબદતું હતું. કારનો આગલો હિસ્સો ડેમેજ થઈ ગયો હતો. આજુબાજુ માણસ ભેગું થઈ ગયું હતું. એમાંના કોઈએ પોલીસને જાણ કરી. થોડા સમયમાં પોલીસ અને એમ્બ્યુલન્સ ત્યાં આવી પહોંચી. રીયાને કારમાંથી કાઢી સ્ટ્રેચર પર લઈ એમ્બ્યુલન્સ હોસ્પિટલ પહોંચી. રીયાના મોબાઈલમાંથી રિસેન્ટ નંબર જે રીયાના પપ્પા શેઠ મુકુંદરાયનો હતો, તે ડાયલ કરી જાણ કરવામાં આવી.\n\nમુકુંદરાય તેમના પત્ની સુવર્ણાબેન સાથે હોસ્પિટલ પહોંચ્યા. રીયાના લોહીથી ખરડાયેલ શરીરને જોઈ મુકુંદરાય છાતી પકડી બાજુમાં પડેલ સોફા પર ફસડાઈ પડ્યા. રીયાને એમરજન્સી રૂમમાં લઈ જવામાં આવી. ડોક્ટર મજમુદારે રીયાનો હાથ પોતાના હાથમાં લીધો અને થોડી પ્રાથમિક તપાસ કરી રીયાને મૃત જાહેર કરી. મુકુંદરાયના પરિવાર પર આભ તૂટી પડ્યું. ત્યાં હાજર કમિશ્નર મોહિત મલ્હોત્રાએ તેમને સાંત્વના આપી થોડી પૂછપરછ શરૂ કરી. તેમની જાણમાં આવ્યું કે, મુકુંદરાય બે ફેક્ટરી, અમદાવાદમાં બે બંગલા અને એ સિવાય એક પ્લોટના માલિક છે. મુકુંદરાયના પહેલા પત્ની મધુબેને રીયાને જન્મ આપ્યો હતો એ પછી કેન્સરની બિમારીથી તેમનું મૃત્યુ થયું હતું. મુકુંદરાયે પોતાના એકલવાયા જીવનને સહારો મળે અને પાંચ વર્ષની નાનકડી રીયાને મમતાભર્યો છાંયો મળી રહે એ માટે સુવર્ણાબેન સાથે લગ્ન કર્યા. રીયા પંદર વર્ષની થઈ ત્યારે વસિયતમાં મુકુંદરાયે રીયાને પોતાની સંપત્તિની વારસદાર બનાવી હતી. એ પછી સુવર્ણાબેને એક દીકરાને જન્મ આપ્યો, જેનું નામ રોહિત. રોહિત હજુ દસ વર્ષનો હતો. કુટુંબ અને રીયા વિશે થોડી જાણકારી મેળવી મિ.મલ્હોત્રા પોલીસ સ્ટેશન પહોંચ્યા. સાંજ સુધીમાં રિયાનો પોસ્ટમોર્ટમ રિપોર્ટ આવી ગયો. રિપોર્ટ્સ જોતાં મિ.મલ્હોત્રા બોલી પડ્યા.. `ધીસ ઈઝ નોટ એન એક્સિડેન્ટ.. ધીસ ઈઝ ધ મર્ડર. બોડીમાં ક્લોરોફોર્મ ડાયોગ્નાઈઝ થયો છે. મને લાગતું જ હતું કારણકે હોસ્પિટલમાં રીયાના નખમાં બ્લડ દેખાતું હતું. એનો મતલબ શ્વાસ રૂંધાતા એણે મર્ડરરને નખ ભર્યા છે.’\n\nપોલીસ કોન્સ્ટેબલ પાંડુ અને એસ.પી રાઠોડને કેસની ડિટેઈલ્સ જોવાનું, ફેમિલિ મેમ્બર્સના કોલ્સ ચેક કરવાનું અને ઘટના સ્થળેથી ફોરેન્સિક રિપોર્ટસ કલેક્ટ કરવાનું સોંપવામાં આવ્યું. પોલીસ કોન્સ્ટેબલે કોલ ડિટેઈલ્સ ચેક કરી. એસ.પી. રાઠોડ ઘટનાસ્થળે પહોંચ્યા અને કાર ચેક કરી. કારમાંથી એક રૂમાલ અને સિલ્વર ચેઈન મળી આવ્યા. કારના જુદી-જુદી સાઈડથી ફોટોગ્રાફ્સ લેવામાં આવ્યા. એક-બે દિવસ પછી મિ.મલ્હોત્રા કેસ ઈન્ચાર્જ તરીકે શેઠ મુકુંદરાયને ઘરે પૂછપરછ કરવા ગયા. વાતાવરણ ગમગીન હતું. મુકુંદરાય ભાંગી પડેલા દેખાતા હતા. સુવર્ણાબેન સ્વસ્થ હતા. રોહિત વારંવાર રીયાદીદીની વાતો કર્યા કરતો હતો. સુવર્ણાબેને સર્વન્ટ ગીતાબેન સાથે મિ.મલ્હોત્રા અને મુકુંદરાય માટે ચા મોકલાવી અને પોતે રોહિતને લઈ રૂમમાં ચાલ્યા ગયા. મિ.મલ્હોત્રાને લાગ્યું કે સુવર્ણાબેન તેમની સામે આવવાનું ટાળે છે.\n\n`મિ. મુકુંદરાય તમને ખાસ જણાવવાનું છે કે, પોસ્ટમોર્ટમની રિપોર્ટ પ્રમાણે રિયાનું મૃત્યુ એક્સિડન્ટ નથી બટ મર્ડર છે.’ મિ. મલ્હોત્રાએ ચાનો કપ ઉઠાવતા કહ્યું.\n\n`વોટ ? મર્ડર ? મારી દીકરીને એવી કઈ દુશ્મનાવટ હશે કે કોઈ એનું મર્ડર કરે !’ મુકુંદરાય આઘાતથી બોલી રહ્યા હતા.\n\n`એ તો બહુ જલ્દી ખબર પડી જશે. તમે મને રિયા વિશે થોડું જણાવો. આઈ મીન એનો શેડ્યુઅલ, એની સૌથી નજીક કોણ હતું ? કોના પ્રત્યે તેને એલર્જી હતી ? વગેરે વગેરે.’ મિ.મલ્હોત્રાએ શેઠજીને ધીમા પાડતા કહ્યું.\n\nથોડીઘણી વાતો કર્યા પછી ઘરના નોકરચાકરોની પણ પૂછપરછ કરવામાં આવી. રીયાના રૂમમાં તેનો કબાટ, લેપટોપ વગેરે મિ.મલ્હોત્રાએ તપાસ્યું. જરૂરી માહિતી પેનડ્રાઈવમાં લઈ તે રૂમમાંથી બહાર નીકળ્યા. બાજુમાં જ રોહિતના રૂમમાંથી અવાજ સાંભળ્યો. `બેટા ! તું હવે મોટો થઈ ગયો. પપ્પાને તારે જ સાચવવાના છે. તું થોડો હોંશિયાર થા અને તારા પપ્પાની જવાબદારી ઓછી કર. રીયાદીદી હવે નથી રહ્યા તો આ સંપત્તિનો તું જ વારસદાર છે. તું જ હવે અમારો ટેકો છે.’ મિ.મલ્હોત્રા સુવર્ણાબેનના બેનના શબ્દો માત્ર સાંભળતા જ નહોતા તેનો મર્મ પણ સમજવાની કોશિશ કરતા હતા. આખરે મિ.મલ્હોત્રાનો શક સુવર્ણાબેન તરફ વધુ પાક્કો થયો. `ગમેતેમ રીયા તેમની સગી દીકરી નહતી. રોહિત પોતાનું લોહી હતું. સંપત્તિ પરના હક જમાવવાના ઝનૂને આવું પગલુ ભરાય એમાં નવાઈ નહિ. પોતે મર્ડર ના કર્યું હોય પણ કોઈ સાથે કરાવી તો શકે જ.’ મનમાં ને મનમાં વિચાર કરતાં મિ.મલ્હોત્રા સીડી ઉતર્યા અને મુકુંદરાયને `ફરી જરૂર પડશે તો આવીશ. આશા છે કે તમે પણ કો-ઓપરેટ કરશો.’ મુકુંદરાયે અસમંજસમાં હકારમાં ડોકુ ધુણાવ્યું.\n\nરીયાનો ફોન મચડતા મિ.મલ્હોત્રાની નજર વોટ્સઅપના મેસેજીસ પર પડી. અંગ્રેજીમાં કરેલા મેસેજીસનો અર્થ આવો કંઈક હતો.....\n\nમોમ – બેટા ! આદિ પર તારો આંધળો વિશ્વાસ તને ભારે પડશે. એની નજર તારી સંપત્તિ પર છે.’\n\nરીયા – મોમ પ્લીઝ ! મારી લાઈફમાં દખલગીરી ન કરો અને સંપત્તિની વાત કરીએ તો તમે પણ તો મારા પપ્પા સાથે સંપત્તિ માટે લગ્ન કર્યા છે.\n\nમોમ – બેટા ! આદિને મળ્યે હજુ તારે એક જ મહિનો થયો છે ને આદિએ તારી પાસે પચાસ લાખ રૂપિયાની ડિમાન્ડ કરી અને તે આપી પણ દીધા.\n\nરીયા – એને બિઝનેસ માટે જોઈતા હતા.\n\nમોમ – હા, તો તેણે આપણી પાસેથી લોન લેવી હતી. આમ તારા પ્રેમનો ફાયદો ઉઠાવવાની શી જરૂર ? આટલી મોટી રકમ માટે તેણે તારા પપ્પા જોડે પણ તો વાત કરવી જોઈતી હતી. તારા પપ્પા કંઈ કહેતા નથી પણ ખરેખર તો તેમને પણ આદિ માટે મનમાં શક જ છે.\n\nરીયા – કેમ ન હોય શક...? તમે છો ને પપ્પાના મનમાં મારા અને આદિ માટે ઝેર ભરવા.\n\nમોમ – ઠીક છે બેટા. તને જેમ ઠીક લાગે તેમ કર. પણ તારુ ધ્યાન રાખજે.\n\nમિ.મલ્હોત્રાએ મેસેજિસ વાંચી તરત જ એસ.પી રાઠોડને આદિ વિશે તપાસ કરવાનું જણાવ્યું. રીયાના મોબાઈલ પરથી આદિનો મોબાઈલ નંબર ટ્રેસ કરવામાં આવ્યો. આદિ બે દિવસ પહેલા જ અમદાવાદ છોડી બરોડા જતો રહ્યો હતો. ફોનથી પૂછપરછ કરતા બની શકે કે આદિ એલર્ટ થઈ જાય અને હાથમાંથી છટકી પણ જાય એટલે રાઠોડ અને કોન્સ્ટેબલ પાંડુ બરોડા જવા નીકળ્યા. આ બાજુ મિ. મલ્હોત્રા મુકુંદરાયના ઘરે પહોંચ્યા મેસેજીસ બાબતે સુવર્ણાબેનની પૂછપરછ કરવા. બહાર લગાવેલા કેમેરા પરથી મિ.મલ્હોત્રાને જોતા નોકર રામુએ દરવાજો ખોલ્યો. મિ.મલ્હોત્રા અંદર પ્રવેશ્યા અને તેમને જોરજોરથી કંઈક ઝઘડવાનો અવાજ સંભળાયો. મિ.મલ્હોત્રા અવાજની દિશામાં ગયા. રૂમનો દરવાજો બંધ હતો. અંદરથી અવાજ આવતો હતો....\n\n`તમારી ઉંમર થઈ ગઈ છે. તબિયત પણ સારી નથી રહેતી એટલે કહુ છું કે, વસિહત કરી નાંખો. રોહિત જ હવે આપણો એક વારસદાર છે.’\n\n`મેં ક્યાં ના પાડી...? પણ રોહિત હજુ નાનો છે અને....’\n\n`એમ ને એમ મિલકત માધવભાઈ પચાવી પાડશે. મને તેમના પર જરા પણ વિશ્વાસ નથી.’\n\n`એ મારો નાનો ભાઈ છે. રોહિત અઢાર વર્ષનો થશે ત્યારે બે ફેક્ટરી તેના નામે કરી દેશે. ફેક્ટરીના અમુક નિર્ણયો લેવા સરળ રહે એ માટે અત્યારે પાવર ઓફ એટર્ની એની રહે એ જ બરાબર છે. રહ્યા આ બે બંગલા અને જમીન. એ તો હું હાલ જ રોહિતને નામે કરી દઈશ.’\n\n`હું જ નકામી ભૂંડી થઉ છું. કરો તમારે જે કરવું હોય એ. પછી રોવા ના બેસતા.’\n\nસુવર્ણાબેન ધમધમ કરતાં સીડી ઉતરી ગયા. મિ. મલ્હોત્રા મુકુંદરાય પાસે રૂમમાં ગયા.\n\n`ખોટુ ના લગાડતા પણ શક કરવો એ તો અમારી ડ્યુટી છે, મિ.મુકુંદરાય. મને તમારા પત્નીનો વ્યવહાર કંઈક શંકાસ્પદ લાગે છે. બની શકે સંપત્તિની લાલચમાં....’\n\n`ના ના... સર ! એ ના બની શકે. સુવર્ણાએ રિયાને સગી માનો પ્રેમ આપ્યો છે. એક સમયે રીયાને પણ તમારી જેમ જ સુવર્ણા પર શક હતો. એ આદિના પ્રેમમાં અંધ હતી. સુવર્ણા તેને ઘણુ સમજાવતી પણ....’\n\n`મારે એ જ બાબતે તમારી સાથે વાત કરવી છે. આ રિયાના મોબાઈલમાં કેટલાક મેસેજીસ જોતા અમને પણ આદિ પર શક જાય છે. ‘\n\nમુકુંદરાય કંઈક વિચારોમાં ખોવાઈ ગયા. નાજુક તબિયતને જોતા મિ.મલ્હોત્રાએ `એની વે. અમે તપાસ કરી જ રહ્યા છે.. અત્યારે હું જાઉ છું. પ્લીઝ ટેક કેર.’ કહી પોલીસ સ્ટેશન તરફ પ્રયાણ કર્યું.\n\nઆ બાજુ રાઠોડ અને પાંડુ સાંજ થતાં આદિને બોચીએ ઝાલી પોલીસ સ્ટેશમાં દાખલ થયા. સિલ્વર ચેઈન અને રૂમાલ આદિને બતાવવામાં આવ્યા. પંદર મિનિટ તો તેણે મૌન રાખ્યું પણ પછી બેચાર તમાચા, થોડી ડંડાવાળી અને મુક્કા પડતાં જ પોપટની જેમ બોલવા લાગ્યો.\n\n`હા, મારાથી ભૂલ થઈ ગઈ સાહેબ.. મને રીયા સાથે કોઈ પ્રેમ નહોતો. રીયાની ફ્રેન્ડ સોનિયા મારી કઝીન થાય. એકવાર સોનિયાના ઘરે મેં તેને જોઈ. સોનિયાએ રિયાના ગયા પછી મારી સામે તેની સંપત્તિ વિશે ઘણી વાતો કરી હતી. બે ફેક્ટરી પોતે સેપરેટલી સંભાળતી હતી એ પણ જાણ્યું. એ પછી અવારનવાર હું તેને મળતો. મારી વાતોમાં અને ધીમે ધીમે મારા પ્રેમમાં તે ફસાઈ ગઈ. એક મહિનામાં તો તે સંપૂર્ણપણે મારા વશમાં આવી ગઈ. મેં લાગ જોઈ તેની પાસે બિઝનેસ કરવા પચાસ લાખ રૂપિયા માંગ્યા. તેણે મને રૂપિયા આપ્યા. એક વાર તેના હાથમાં મારો ફોન આવી ગયો અને એમાં મારા બીજા એફેર્સ તેની સામે આવી ગયા. ચૂપચાપ એણે મારી તપાસ કરવા માંડી અને મારી પોલ છતી થઈ ગઈ. તે મારી જોડે ખૂબ ઝઘડી અને બિઝનેસના બહાને પૈસા પડાવા બદલ મારી પર કેસ કરવાની ધમકી આપી. હું ખૂબ જ ગુસ્સામાં હતો. મારુ ભવિષ્ય મને સળિયા પાછળ દેખાતુ હતું એટલે મેં તેને મારવા માટે પ્લાન કર્યો. મર્ડરને એક્સિડન્ટમાં બદલવા માટે તેની કારમાં હું ગોઠવાયો. કારની ચાવી મેં સિક્યોરિટી ગાર્ડ પાસેથી લઈ લીધી. ગાર્ડ મને રિયાના ફ્રેન્ડ તરીકે ઓળખતો હતો એટલે આનાકાની કર્યા વગર ચાવી આપી દીધી. કારમાં ઘૂસી ગાર્ડને ચાવી પાછી આપી દીધી અને કહ્યું કે, `મેડમને કંઈ જ ના કહીશ. સર્પ્રાઈઝ છે.’ રિયા કારમાં ગોઠવાઈ અને કાર પુરપાટ ઘર તરફ દોડાવી. મેં ચાલતી કારે તેને ક્લોરોફોમવાળો રૂમાલ સુંઘાડ્યો. કાર ધીમી પડી ગઈ. થોડી હાથાપાઈ થઈ પણ ગતિ ધીમી હોવાથી કારનું લોક ખોલી હું કૂદી ગયો અને અને...’.\n\n`સાહેબ મને માફ કરી દો... સાહેબ... ભૂલ થઈ ગઈ...’ રોહિત કાકલૂદી કરવા લાગ્યો.\n\n`હવે માંગ્યા કરજે માફી કોર્ટમાં... હુંય જોઉં તને કેવી માફી મળે છે... ?’ એક લાત લગાવી મિ.મલ્હોત્રા રિમાન્ડ રૂમમાં બહાર આવ્યા અને મુકુંદરાય અને સુવર્ણાબેનને ફોન કરી બોલાવ્યા. તેમને સઘળી વાત જણાવી.\n\nવારંવાર સુવર્ણાબેન તરફ શક કરતાં મિ.મલ્હોત્રાને કેસ કોઈ નવી જ દિશામાં લઈ ગયો હતો.",
      "duration": "7 mins",
      "category": "Action"
    },
    {
      "title": "રહસ્યમય ફૂલકડી",
      "story_name": "એક મધ્યમવર્ગીય નાનકડું કુંટુંબ. મહેશ અને આરતી શ્રેષ્ઠ દાંપત્ય જીવન જીવી રહ્યાં હતાં. કપાળે લખાયેલા લેખ સામે તો સર્વને ઝૂકવું જ પડે છે. દુનિયાના કડવા ઘૂંટડા પી ને જુગ જેવા દિવસો પસાર કરી રહ્યાં હતાં.\n\nલગ્ન પછી ત્રીસ વરસનાં વાણા વાયા હતાં. આ ઘરનું ફળીયું અને પારણું બંને ખાલી જ રહ્યાં હતાં. કહેવાય છે કે દુનિયાના દરેક માણસને પોતાનાં ઘરે જાય પછી શાંતિ થાય પણ આ દંપતી માટે તો એમનું ઘર ભેંકાર બની વાગોળતું હતું. એમના આંસુડાની ખારાશ સમુદ્રના નીરને મીઠા કહેડાવતી હતી, કારણ કે સમુદ્રના આંગણે અનેક જીવો જન્મે છે.\n\n(\"મોત આપો તો હું સામૈયા કરું પ્રભુ પડી જાઉ પગમાં,\n\nવાંઝણી જેવા બોલ કાળજાને જીવતા બાળે જગમાં.\" )\n\n \" સાંભળો હવે આમ રડવાનું બંધ કરો કદાચ ભગવાન આપણી સામું જોતા જ ભુલી ગયાં હશે. આમ નસીબ પર રડવાથી કાંઈ દુ:ખ ઓછું નહીં થઈ જાય. એક મરદ થઈ બાયલાની જેમ રડો છો ?...તમે તમારોય જીવ બાળો છો અને સાથે સાથે મારો પણ-\" આરતીએ રડતા રડતા કહ્યું. \"હવે તો આ આંગણાંમાં ફૂલ-છોડે પણ ખીલવાનું બંધ કરી દીધું છે. આ આંગણું મને કરડવાં દોડે છે. કોઈ આપણાં ઘરે આવવા પણ ખુશી નથી. લોકો કહે કે વાંઝીયાનું મોઢું જોવું પણ પાપ છે.\"\n\nઆરતીએ દરરોજની જેમ આજે પણ મહેશનો હાથ પકડી ધ્રુજતાં અવાજે રડતાં રડતાં એમનાં પર વરસેલાં દુ:ખના વાદળોની વાત કરી. બોલતા બોલતા જાણે હમણાં જ પ્રાણ પંખીડું ઊડી જશે એવી પરિસ્થિતિમાં એ ખૂદને સંભાળી શકતી ન હતી.\n\n\"જમુના ડોશીએ આવીને મને ગાળો દીધી અને પથ્થરો પણ માર્યાં કહે છે કે, વાંઝણી મરી જા પાપણી હજુ ગામનાં કેટલા છોકરા ભરખવા છે તારે ? હવે બીજાને હેરાન કરમા, ચુડેલ લોહી પીણી ઝેર ખાઈ જા. તે મારા કાળુના છોકરાને નજર લગાડી દીધી છે ત્રણ દિવસથી સતત તાવ આવે છે એને.\"\n\n\" પણ જમુના બા પણ મે શું કર્યું ?\"\n\n\"શું કર્યું ! વાહ નાદાની તો જો ડાકણની ? કાલે છોકરો રમતા રમતા ભૂલથી તારા ઘર સામે શું આવી ગયો તે તો નજર લગાડી દીધી. ડાકણ તું મેલી છો. એ બિચારા બાળક પર તને જરાય દયા ન આવી ?\" બિચારી અબળાના હૃદય પર મ્હેણાઓનાં વ્રજ્રપ્રહાર થઈ રહ્યાં હતાં.\n\nરડતાં રડતાં આરતીએ કહ્યું \"મે કાંઈ નથી કર્યું આવા ખોટા અને ખરાબ શબ્દો ના બોલો. તમને મારો વાંક દેખાતો હોય તો મારી નાખો. મને મારી નાખો પણ ભગવાન માટે મ્હેણા ન મારો. મારો જીવ નીકળી જાય છે.\"\n\nજમુના ડોશી કહે કે \"જો મારા ફૂલ જેવા છોકરને કાંઈ થયું તો તારી ખેર નથી વાંઝણી. હું તારું મોઢુ પકડીને ઝેર ખવડાવી દઈશ. તારા જ ઘરમાં જીવતી સળગાવી દઈશ. તને તો મહાણે પણ ના બળાય પાપીઓના પેટની.\"\n\nમહેશના મરેલા શરીરે આરતીને સાચવતા કહ્યું \"જો તું જ આવી રીતે ભાંગી પડીશ તો મને કોણ સંભાળશે ? તારા સિવાઈ કોઈ મારું નથી. તને તો ખબર જ છે આ દુનિયા આવી જ છે આપણા ઘરે સંતાન નથી ને એટલે સૌ બોલે.\n\nઆપણે કાંઈ દુનિયાને બોલતા બંધ નહીં કરી શકીએ. મને તો ભગવાન પરથી જ શ્રધ્ધા ઊડી ગઈ છે. કાં તો ભગવાન છે જ નહીં દુનિયામાં અથવા તો પોતે પોતાનો ધર્મ ભુલી ગયો છે.\"\n\nમહેશ ઘરમાં રહેલા ભગવાનના ફોટા સામે ગયો અને અસહ્ય ગુસ્સાથી રડતા રડતા બોલ્યો\" ભગવાન મેં તો સાંભળ્યું કે તું શરણે આવેલા પાપીનો પણ ઉદ્ધાર કરે છે. જો મારાથી કંઈ પાપ થઈ ગયું હોય તો હું તારા શરણે છું, પણ મારા બાપ હવે હદ થાય છે. મારાથી સહન નથી થતુ. દુનિયાના કેટલા મ્હેણા ખવડાવવા છે તારે ? એક સંતાન તો ના આપ્યું પણ દુનિયામાં સરખી રીતે જીવવા પણ નથી દેવા તારે ? તું સાંભળે તો છે ને હું કહું છું એ ? જો અમને દુ:ખી કરીને તને ખુશી મળતી હોય તો આજે ફેસલો થઈ જાય કે આ દુનિયામાં તું નથી અથવા હવે હું નથી. મારી એકપણ અરજ તે સાંભળી નથી.\"\n\nભાન ગુમાવેલો મહેશ હિંમત પણ હારી ગયો હતો.\"ભગવાન અમને દુ:ખી કરીને તને શાંતિ મળે છે ને તો લે હવે મને ભરખી જા,તું ભરખી જા મને.\"\n\nમંદિર સામે શ્રીફળ વધેરવા એક પથ્થર પડ્યો રહેતો. મહેશ અતિ જોરથી પથ્થર પર માથુ પછાડવા લાગ્યો. \"ભરખી જા મને ભરખી જા. જોઈ લીધો ભગવાન તને. દરરોજ દુનિયાના મ્હેણા ખાઈને મરવા કરતા તો તારી સામે માથુ પછાડીને મરી જાઉં.\" પથ્થર વાગવાથી માથામાં લોહી વહેવા લાગ્યું.\n\nજોર જોરથી પથ્થર પર માથુ પછાડવાનો અવાજ સાંભળી દુ:ખથી મૂર્તિ બની ગયેલી આરતી દોડીને આવી. પોતાના પતિનું લોહી વાળું માથુ પકડી રડતી રડતી ખીજાવા લાગી- \"આ શું કરો છો ? ભાન ભુલી ગયા છો કે શું ? અને જગતના પાલનહારને આવા કડવા વેણ કહેતા શરમ નથી આવતી ? આમ ગાંડા બની માથુ પછાડો છો. તમને કંઈક થઈ જાય તો મારે કોના આધારે જીવવું ?... હા એને આપણી સામે નથી જોયું પણ એને આપણા જેવાના અનેકના ઘરમાં અંજવાળું કર્યું હશે. આપણને બે ટંકનો રોટલો એ જ આપે છે\"\n\nપોતાના સાદલાના છેડેથી લીરો ફાડી મહેશના માથા પર પાટો બાંધ્યો. મહેશ ગુસ્સામાં જોરથી બોલ્યો \"શા માટે બાંધે છે પાટો ? મારે જીવવું નથી. લોકોના મ્હેણા સાંભળીને મરવું એના કરતા ભગવાન સામે શાંતિથી મરવું સારું.\"\n\nપાડોશમાંથી અવાજ આવ્યો ''અલ્યા મુઆ તારે શું કામ મરવું છે ? પેલી ડાકણને માર. એની સાથે લગ્ન કર્યાં ત્યારથી તારા ઘરમાં અંધારુ કરી નાખ્યું છે. ઈ તો મરશે નહીં પણ બીજાને મારી નાખશે. વાંઝણી તારા પતિ ઉપર તો થોડી દયા ખા. તે એની સાથે લગ્ન કરી એની જિંદગી ઝેર કરી નાખી છે. કાળના પેટની તને તારા બાપે અહીંયા શું કામ ગુડી અમારા ગામમાં ? ગળાપો ખાયજા.\"\n\nઆરતીને મૃત્યું કરતા પણ મ્હેણા વધારે કડવા ઝેર લાગતાં હતાં. મહેશ ગુસ્સામાં બોલ્યો \"ડોશી તમે તમારા ઘરનું ધ્યાન રાખો, બીજાને મારવા કરતા તારા કાંધીયાને ગોત. આખી જિંદગીમાં કોઈદી સારું બોલી છો ?...હું મારી વહુ પેલા તારા માટે ભગવાને દુઆ કરું કે તારુ મોત સરખું આવે. મહેરબાની કરીને અમારા ઘરમાં ડખલગીરી કરવાની બંધ કરો. તમારા રોટલા નથી ભાંગતા અમે.\"\n\n\"લ્યો ડાકલે એના ઘરવાળાને પણ વશમાં કરી લીધો છે મહેશીયા હું તો સાચું કઉં છું,સાચી સલાહ આપું છું. તારે હાથે કરીને મરવું હોય તો મર.\"\n\nઆરતી નિસાસો નાખી બોલી \"હવે મારાથી નહીં જીવાય,હું થાકી ગઈ છું,ભાંગીને મરી ગઈ છું, મને રજા આપો હું આ ગામ અને ઘર છોડીને બહુ દૂર જતી રહું, અને મારા જીવનનું કલ્યાણ કરું, હવે સહન કરવાની શક્તિ મારી પાસે નથી.\"\n\nમહેશ ગભરાયને બોલ્યો \"જો તું અહીયાં નહીં રહે તો હું પણ નહીં રહું, તારા વગર હું ના જીવી શકું, અને જો જીવતે જી તારો ત્યાગ કરુને તો ભગવાન મને ક્યારેય માફ નહીં કરે. અગ્નિની સાક્ષીએ સાથ ફેરા લઈ તને મેં વચન આપ્યું હતું કે જિંદગીના દરેક સુખ-દુ:ખ,તડકા છાયામાં તારો સાથ કદી નહીં છોડું. હું જીવીશ તો તારી સાથે અને મરીશ તો પણ તારી સાથે જ. મને કોઈ કાંઈ બોલશે તો મને દુ:ખ નહીં થાય પણ તારી આંખમાં આંસુ જોઈને મારા હૃદયમાં આગ લાગી જાય છે. મને એકલો મુકીને તને હું ક્યાંય નહીં જઉં. એક કામ કરીએ આપણે બંને આ ગામ છોડીને જતા રહીએ.\"\n\nઆરતીએ પોતાના સાદલાના છેડાથી મહેશના આંસુ લુછતા વિચારોમાં ખોવાય ગઈ. જેમ પાણીમાં તરંગો ઉત્પન્ન થાય એમ આરતીના મનમાં અનેક સવાલો થવા લાગ્યાં. \" ક્યાં જઈશું ? કોણ મદદ કરશે ? લોકો સાથ નહીં આપે તો ? જ્યાં પણ જઈશું લોકોને ખબર પડશે કે આપણે વાઝીયાં છીએ કોઈ પાણી પણ નહીં આપે.\"\n\n\"ભગવાનના દરબારમાં જઈશું એતો ના નહીં પાડે ને ? આખી જિંદગી ચાલતા રહીશું. એક ધામથી બીજે ધામ,હવે તો ધરતીમાતા જ આપણું ઘર અને અંબર જ આપણી છત, જ્યાં રાત પડે ત્યાં રોકાઈશું અને ચાલતા થઈશું. લોકોના મ્હેણા સાંભળવા કરતા તો ભગવાનના પંથે ચાલીને કષ્ટો સહન કરવા વધારે ભલું.\"\n\nઆરતી પાસે બુટ્ટી,અણવટ,વીંછીયા અને ઝાંઝર,વીંટીઓ આટલા ઘરેણાં હતાં, એ એક કપડામાં બાંધી એક નાની માટલીમાં મુકી દીધા. ચુલો ઠારી મહેશે થઈ શકે એટલો ઊંડો ખાડો કરી ઘરેણાં વાળી માટલી ખાડામાં મુકી ઉપર માટી વાળી દીધી. ઘરમાં એક વાટકો તેલ હતું એનો ભગવાન સામે દીવો પ્રગટાવી છેલ્લા પ્રણામ કરી કહ્યું- \"હે પ્રભુ !..હવે જ્યાં તું લઈ જાય ત્યાં જઈશું. તું જીવાડે તો જીવીશું અને તું મારે તો મરશું.\" સાથે એક-એક જોડ ફાટેલા કપડાં લઈ ઉઘાડા પગે અડધી રાત્રે એકબીજાનો હાથ ઝાલી આ દંપતી હળવે પગલે ગામ છોડી ચાલી નીકળ્યાં હતાં.\n\nચાલતા ચાલતા અનેક તીર્થધામો અને નદીઓના દર્શન કર્યાં હતાં. જે ધામમાં જમવાનું મળે એ ધામમાં આ દંપતી સ્વયં સેવક બની ભાવનાથી સેવા કરતા પછી જમતાં. ક્યાંક ગૌશાળા આવે તો ત્યાં જઈ છાણ-વાછીંદા કરતા અને ભગવાનનુ નામ લઈ. શિયાળો,ઉનાળો અને ચોમાસુ ત્રણેય ઋતુઓમાં સામે આવતી મુશ્કેલીનો સામનો કરી પોતાની યાત્રા નિરંતર ચાલું રાખી હતી.\n\nઘણીવાર કોઈ યાત્રાળુનો સથવારો મળી જતો એમની પાસેથી માહિતી મળી જતી કે કઈ દિશામાં ક્યું ધામ આવેલું છે. આમ આ યાત્રાના સાડા ચાર વર્ષ થઈ ગયાં હતાં.\n\nએક વખત વગડામાં ચાલતા ચાલતા થાકી ગયાં હતાં, પણ કોઈ ગામડું કે ધામ ન આવ્યું હતું. બંને એક ઝાડ નીચે વિસામો ખાવા બેઠાં, આરતીએ સાદલાનાં છેડે એક મુઠી જેટલો પ્રસાદ બાંધ્યો હતો એ છોડ્યો. આરતીએ ઈશ્વરનું નામ લઈ ખાવા માટે એક કોળીયો મોઢામાં મૂકવા ગઈ ત્યાં આચાનક કોઈ નાનું બાળક રડતું હોય એવો અવાજ આવ્યો, આસપાસ જોયું તો કોઈ દેખાતું ન હતું. ફરી રડવાનો અવાજ આવ્યો. પ્રસાદની પોટલી પાછી બાંધી આરતી અને મહેશ ક્યાંથી અવાજ આવે છે તે આસપાસ શોધવા લાગ્યાં. અવાજ તિવ્ર બની રહ્યો હતો. \"હે ભગવાન કોઈ બાળકનો રડવાનો અવાજ આવે છે તો કોઈ દેખાતું કેમ નથી ?\" આરતીએ બે હાથ જોડી અને આકાશ તરફ મીત માંડી. અચાનક એની નજર ઝાડની એક ડાળ પર પડી તો એક લીલા રંગની ઓઢણીની ખોઈ બાંધેલી હતી અને એમાંથી કોઈ બાળકનો અવાજ આવતો હતો.\n\nમહેશ ઝાડ પર ચડી એ ઓઢણી છોડી બાળકને નીચે લાવ્યો. એ બાળકી હતી જોતા જ માલુમ પડતું હતું આજે જ જન્મેલી હોય. આરતીએ બાળકીને છાંતીએ છાંપી મમતાની હૂંફ આપી. એના ગળામાં એક ચબરખી બાંધેલી હતી મહેશે ચબરખી ખોલીને વાંચી તો એમા લખેલું હતું કે \"સમાજનાં ભયથી અમે અમારી દીકરીને અનાથ કરીએ છીએ.\"\n\nએ ચબરખીમાં આ છોકરી કોણ છે ?, કઈ જ્ઞાતિની છે ?,ક્યાં ગામથી છે ?,કોણ એના મા-બાપ છે ? એવું કંઈ લખ્યું ન હતું. અને મહેશની આંતરડીમાંથી શબ્દો સરી પડ્યાં \" હે મારા નાથ આ દીકરી તો તે અમને આપી\" આ સાંભળીને આરતીની આંખોમાંથી મોતી જેવા દડ દડ આંસુ સરવા લાગ્યાં. \"ભગવાને મારા જીવતરની લાજ રાખી, હે કરુણાંનિધાન ! તારી લીલા તો અકળ છે તે મને આજે મા બનાવી મારી સેવા અને ભક્તિની લાજ રાખી. તમારા ચરણોમાં કોટી કોટી વંદન.\"\n\nબંને દંપતીએ નક્કી કર્યું કે આજથી આ આપણી દીકરી છે,આપણે એનું પાલન-પોષણ અને જતન કરીશું. આરતી કહે હું જગતને એમ જ કહીશ કે આ ફુલ જેવી દીકરી મારા પેટથી જન્મેલી છે.\n\nબાળકીની હાલત બહું ખરાબ હતી તેથી બંને દંપતી ઉતાવળાં પગે ચાલીને દવાખાને લઈ ગયાં , મોટી સારવાર બાદ ડૉક્ટરે જણાવ્યું કે આ તમારી બાળકીને હૃદયમાં કાણું છે. આરતીના હૃદયમાં ધ્રાજકો પડ્યો કે હે ભગવાન સંતાન દીધું તો પણ આવડી પરીક્ષા સાથે ?\n\n મહેશે સમજાવતા કહ્યું કે \"તું રડીશ નહીં ભગવાન ભલે ગમે એવી પરીક્ષા લેશે પણ હું પેટે પાટાં બાંધીને પણ મારી દીકરીને સાજી કરીશ. એને કંઈ નહીં થવા દઉં.\" મહેશના કહેવાથી આરતીને પણ હિંમત વધી અને કહ્યું કે \"મારી દીકરી હજારો સંતાનો કરતાં પણ વહાલી છે હું એને કંઈ નહીં થવા દઉ. આપણી દીકરી ભાગ્યનો સૂરજ બની હોય એમ આપણા જીવનમાં પ્રકાશના દ્રાર ઊઘાડ્યાં છે એટલે એનું નામ પ્રણાલી રાખીએ.\"\n\n\"વાહ મારી ફૂલ જેવી ફૂલકડીનું કેટલું સુંદર નામ રાખ્યું પ્રણાલી ! પણ સાંભળ હું તો છે ને મારી દીકરીને ફૂલકડી જ કહીશ\" મહેશે પ્રેમ ભર્યા શબ્દોમાં કહ્યું.\n\n\" હા હા મારી પ્રણાલી દીકરી ફૂલકડી જ છે કેટલી સુંદર,કોમળ ફૂલ જેવી છે !\"\n\n\" બસ હવે નજર ના લગાડીશ મારી દીકરીને !\"\n\nઆઠ દિવસ પછી ડૉક્ટરે દવા આપી રજા આપી. આરતી કહે \"આપણી દીકરી બહું નાની છે એને વગડામાં ન રખડાવાય ક્યાંક ઘર શોધીને વસવાટ કરી લઈએ.\"\n\n\"અજાણ્યા પ્રદેશમાં આપણને કોણ ઘર આપે. એક કામ કરીએ આપણે આપણા વતન પાછા જઈએ અને દેખાડીએ કે અમે વાંઝીયાં નથી. નહીં તો આપણે મરી જશું ને તો પણ એ લોકોને મન તો આપણે વાંઝીયા જ રહેશું, એ બધાનો ભ્રમ દુર કરી દઈએ.\"\n\n\"સાચું કહ્યું તમે જે લોકો મને જોઈને મોઢુ ફેરવી લેતાં હતાં એ લોકો સામે મારે છાતી ઠોકીને કહેવું છે કે આ મારી દીકરી છે.\" બંને દંપતી પોતાના ગામ પહોંચી ગયાં.\n\n ( \"હે જગદીશ્વર !..પ્રભુ પરમ કૃપાળું\n\nક્ષમા કરી ભૂલ દયા કરો દયાળું\n\nઘોડીયું બંધાવો કરુણાના દાતાર\n\nપ્રભુ બસ અમારે તમારો આધાર\")\n\n(હે કરુણાંનિધાન પરમાત્માં અમારા પર થોડી દયા કરો આવી દરરોજ થતી પ્રાર્થના ભગવાને અંતે સાંભળી લીધી.)\n\nઆજે ઘણાં વર્ષોથી અને સૂનકાર બની ગયેલ અંધારી ઓરડીમાં ભાણનો સુવર્ણ પ્રકાશ અનેક દિવડાઓની જેમ પ્રગટી રહ્યો હતો ! દિવડાઓ ઘેનથી નહી મનવેગે ખીલતા ખુશીના અરમાનો અને પવનવેગે ખરતા આંસુના અમૃતથી પ્રગટી રહ્યાં હતાં ! નજર એક ફરે ત્યાં સાવ ઉજ્જડ વનો તથા વારિ રહિત રણો પલવારમાં સ્વર્ગથીય સુંદર નવપલ્લિત પુષ્પોનાં બાગમાં ફેરવાય જાય એવો આ દંપતિના હૃદયમાં બદલાતો ફેરફાર જોઈ શકાતો હતો. જાણે એમની આંખમાંથી ખરતાં ખુશીનાં આંસુઓ સોનાના બની નયનમાંથી નીતરી રહ્યાં હતાં.\n\nઆરતીએ પોતાની સોનાની બુટ્ટીઓ અને વીંટીઓ વેંચી નાખી અને આ નવા મહેમાનની આવવાની ખુશીમાં આખા ગામમાં જલેબી વહેંચી હતી. ઘરમાં માતાજીના નીવૈધ થયાં, વ્રતો ઉજવાયાં,માનતાઓ આખડીઓ ઉતરાવી, મહેશે આખા ગામમાં ઘરે ઘરે જઈને આમંત્રણ આપતા કહ્યું કે મારા ઘરે લક્ષ્મીનો જન્મ થયો છે અને કાલે માતાજીની પ્રસાદી લેવા આવજો. આખા ઘરને સુંદર ફૂલોથી સજાવ્યું હતું. જે આ દંપતીનું મોઢુ જોવા પણ નહોતા માંગતા એ લોકો લક્ષમીજીની વધામણીઓ લઈ ને આવી રહ્યાં હતાં.\n\n\"અરે...ક્યાં...ગયા મહેશભાઈ...વધાઈ હો તમને...તમારી ઘરે તો સાક્ષાત લક્ષ્મીનું આગમન થયું છે હો.\"\n\n\"અરે મહેશીયા...એ...મહેશીયા\" હોશથી બુમો પાડતા એમના પાડોશી જમુના ડોશી આવ્યાં.\n\n\"મને બે-ત્રણ જલેબી ના આપીશ મારે હજી કાંઈ દાંત પડી નથી ગયાં ખોબો ભરી જલેબી અાપ તું ભાળે એમ ખાઈ જાઉ\" એમ કહી હસી પડ્યાં.\n\n\"સાચું કઉં મહેશીયા મને ખબર જ હતી કે ભગવાન એક દિવસ તારી પ્રાર્થના જરુર હાંભળશે. ઈશ્વર સર્વ જીવોના દુ:ખડા ભાંગનાર છે, તો તારું કેમ ન ભાંગે ? \"મહેશ આ ડોશીના ખોટાં નાટકોથી અજાણ ન હતો છતાં વડીલ જાણી પગે લાગી મધુર કટાક્ષ પીરસ્યું\"\n\n\"અરે જમુના બા આ બધું તમારા આશિર્વાદનું જ ફળ છે\" પછી બંને હસી પડ્યાં.\n\n\"અરે...તારી ફૂલકડી ક્યાં છે ? આરતી...એ...આરતી હરખમાં ને હરખમાં બહેરી થઈ ગઈ છો કે શું ? લાવ ફૂલકડીને કાળું ટપકું લગાડી દઉં એને નજર ના લાગી જાય કોઈની.\"\n\n મહેશને આજે એનું ઘર સૂવર્ણ મહેલ જેવું લાગી રહ્યું હતું. જાણે ઘરની નિર્જીવ દિવાલોમાં પણ જીવ આવી ગયો હતો. આખા ઘરમાં મનોહર લાગણીઓનું સંગીત વહી રહ્યું હતું. જાણે વેરણ ખારા રણમાં મીઠા પાણીનો વિરડો ફુટી નીકળ્યો હોય, એમ આ દંપતી એકબીજાને વળગીને રડી પડ્યાં હતાં. આરતી ભૂતકાળમાં સહન કરેલા સર્વ દુ:ખોને ભૂલી,વર્તમાનના સુખમાં મહેકી રહી હતી. મહેશ આરતીને જોઈને ખુશ થતો અને વિચારમાં પડી જતો જાણે કે આ એ આરતી નથી જે પહેલા હતી.\n\n લોખંડને પારસમણીનો સ્પર્શ થતા એ સોનું બની જાય છે એમ પ્રણાલીના વ્હાલમાં આરતી દુનિયાની સૌથી અમીર મા બની ગઈ હતી અને આપમેળે એના મુખમાથી શબ્દો સરી પડતા હતાં ! \"મારી ફૂલકડી, મારી દીકરી,મારી પ્રણાલી,મારો કાળજાનો કટકો ! મારુ સર્વ....મારુ સર્વ...\" આમ બોલીને પોતાની આંખમાંથી દડ દડ વહીં આવતા ખુશીના આંસુ રોકી શકતી ન હતી. જાણે જગતની સર્વ ખુશી પ્રણાલી સ્વરૂપે મળી ગઈ હતી.\n\nમહેશ શહેરની બજારે જઈ એક સુંદર ઘોડીયું લઈ આવ્યો હતો . જાણે મોરલાએ કળા કરી હોય અને અતિ સુંદર એમના પંખ ચમકતા હોય એમ એ ઘોડીયું ચમકી રહ્યું હતું,વચ્ચે એક મધૂર અવાજ કરતો ઘૂઘરો બાંધેલો હતો, ઘૂઘરાની બંને બાજુ પોપટ અને સફેદ રૂપાળા કબુતર લટકતા હતાં. મોતીઓથી હાથે ગુંથેલી દોરી હતી,જોનાર વ્યક્તિ જોતા જ રહી જાય એવુ રૂડું ઘોડીયું શણગાર્યું હતું. આજે તો એની માવડીને આનંદના ફૂલો ન સમાતા હતાં.\n\nપ્રણાલીને એ સુંદર ઘોડીયામાં સુવડાવી પોતાને દુનિયાનો સૌથી ભાગ્યશાળી બાપ સમજતો મહેશ બાળકની માફક મરક મરક હસતો ઘોડીયાની પાસે ઊભો રહી પ્રણાલીને પવન નાખવા લાગ્યો હતો,આરતી સર્વ ભાન ભુલી પુત્રીના મોહમાં સર્વત્ર રીતે ભળી ચુકેલી એના અંતરમાંથી આપોઆપ હાલરડાનાં શબ્દો નીકળી રહ્યાં હતાં. એ હાલરડું સાંભળીને ઝાડવા પણ એક-બે ઘડી આંખ મીછીને સુઈ જાય એવા નાભીમાંથી નીકળતાં સુર ખાલી વાદળાઓને પણ વરસાવી નાખે એવા પ્રેમ ભર્યાં હતાં.\n\nહાલરડું\n\nમારા મંદિરયે અમૃતનો સૂરજ બની કળા કરીને ઉગનાર,\n\nપોઢી રે જાઓ બાળા મારી આંખોની અણસાર ફૂલકડી !\n\nઆરતીમા ઝણણણ ઘેઘુર વડલો બની હિંચકાવનાર,\n\nપોઢી રે જાઓ ઝણકાર મારા હૃદયનું રુધિર ફૂલકડી !\n\nમાતાના આત્માની નદીના મીઠા નીર બની તું પથરાતી,\n\nપોઢી રે જાઓ એના બાપુની પાઘડીનું સન્માન ફૂલકડી !\n\nતું છે ચંદ્ર અવકાશ બની તારા બાપુજી પવન નાખનાર,\n\nપોઢી રે જાઓ અમારી જિંદગીના સર્વ શ્વાસ તું ફૂલકડી !\n\nઅમારા આંગણે શોભતું રૂડુંપારેવડું અમારો મધૂર રણકાર,\n\nપોઢી રે જાઓ તું દીકરી રુપે અમારો ભગવાન રે ફૂલકડી !\n\nબોલતા ઘોડીયાની દબાયેલ લાગણીઓને કરનાર ભવપાર,\n\nપોઢી રે જાઓ અમારા આંગણે બાળ બની ખેલનાર ફૂલકડી !\n\nઆરતી હાલરડું પુરું કરે પહેલા તો પ્રણાલી ઘેરી નીંદરમાં સરી પડતી. જ્યારે એ ઊંઘતી હોય ત્યારે એના માસુમ ચહેરા પર દિવ્ય તેજ ઝળકતું દેખાતું. હવે તો પ્રણાલી માટે હાલરડું ખોરાક બની ગયું હતું જ્યાં સુધી માના મુખે હાલરડું ન સાંભળે ત્યાં સુધી સુવે જ નહીં, મહેશને પણ દરરોજ પોતાની ફૂલકડીને પવન નાખવાનો અવસર મળતો.\n\nએકબાજુ ઘોડીયાના કડાનો તાલબદ્ધ અવાજ આવતો,બીજીબાજુ મા હાલરડું ગાતી,ત્રીજીબાજુ બાપુ એ હાલરડાના તાલ પર પવન નાખતા,અને પ્રણાલી જાણે ઘોડીયામાં સુતા સુતા પગ પછાડતી, ફૂલ જેવા બંને હાથ ઉંચા કરી પોતાની અલગ ભાષામાં ગાઈને વાતાવરણ રમણીય બનાવતી હતી.\n\nખુશીના દિવસો પસાર થવા લાગ્યાં, પ્રણાલી સાડા ત્રણ વર્ષની થઈ હતી. આરતી જ્યારે ઘરકામ કરતી હોય ત્યારે મહેશ પોતાની દીકરીને લઈને એની સાથે કાલીઘેલી વાતો કરે,રમે,હસે,ઘણી વાર મહેશ પ્રણાલીને લઈ ગામમાં ફરવા લઈ જતો ત્યારે ગીરનો ડાલામુખો સાવજ આવતો હોય એવા વટ થી ચાલતો.\n\nપ્રણાલી મહેશને બાપુ કહીને બોલાવતી, અનેક સવાલો પુછ્યાં કરતી આંગળી ચીંધીને કહેતી-\"બાપુ આ શું છે ? પેલું શું છે ?' રસ્તા પર નીકળે એટલે જેટલી વસ્તું નિહાળે એટલા સવાલો પુછે. મહેશ જવાબ આપતા થાકતો નહીં, દરેક સવાલોના જવાબ હાસ્યરસમાં આપતો. બાપ-બેટી વાતોએ ચડી જાય પછી ક્યારે પૂર્ણવિરામ મુકે એ કહેવું મુશ્કેલ છે. ઘણી વાર આરતી આ બંને જ્ઞાનીની વાતમાં કોઈ ડખલ ન કરે પાસે બેસીને સાંભળ્યાં કરે અને આ બંનેની સામે જોઈ હસ્યાં કરે.\n\nપ્રણાલીને ખીર બહું ભાવતી,આરતી ખીર બનાવતી હોય ત્યારે પ્રણાલી પડછાયાની જેમ પાછળ પાછળ જ ફરે, આરતી ઘરમાં જાય તો એ ઘરમાં જાય,રસોડામાં જાય તો એ રસોડામાં જાય અને મીઠી બાળભાષામાં બોલે કે \"બા ખીય ખાવી,બા માયે ખીય ખાવી.\" હસીને કહે-\" હજી ખીર બને છે બની જાય એટલે તરત અાપું હો બેટાં ત્યાં સુધી ચાલ આપણે છુપાછુપી રમીએ.\"ઘણીવાર તો આરતી બધું કામ પડતું મુકી છુપાછુપી રમવા ચડી જાય ! દર વખતે એક જ જગ્યાએ સંતાય અને ફૂલકડી દર વખતે શોધી લેય અને ફૂલની જેમ ખડખડાટ હસવા લાગે અને નાચતા નાચતા બોલે \"બા પકલાઈ દી ! બા પકડાઈ દી ! પ્રણાલીનું નૃત્ય જોઈ આરતી બહું ખુશ થાતી અને તાળીઓ પાડી હસવા લાગતી.\n\nપ્રણાલી રુમઝુમ પગલા માંડતી ખૂબ જ વાતો કરે,એને એના પિતાએ બહુ જ સમજદાર બનાવી હતી.\n\nમહેશ દરરોજ રાત્રે પ્રણાલીને વાર્તા સંભળાવે અને પ્રણાલી વાર્તાની દુનિયામાં ખોવાય જતી. બાળપણમાં દાદીમાંએ કહેલી દરેક વાર્તાઓ તાજી થઈ જતી અને દાદીમાની યાદ આવી જતી.\n\n\"બેટાં હું તારા જેવડો હતો ને ત્યારે તારી જેમ મારા દાદીમા પાસેથી વાર્તા સાંભળતો\"\n\n\"અત્યારે દાદીમા ક્યાં છે ?\"\n\n\" દાદીમા ચંદ્ર બની ગયા છે અને આખી દુનિયાને જોઈ રહ્યાં છે\"\n\n\"બાપુ મારે દાદીમા ને જોવા છે ?\"\n\nમહેશ પોતાની ફૂલકડીને તેડીને ફળીયામાં આવ્યો અને ખભા પર બેસાડી આકાશમાં ચંદ્ર તરફ આંગળી ચીંધીને કહ્યું કે \"જો બેટાં પેલા રહ્યાં દાદીમા\"\n\n\"દાદીમા !\"\n\n\"બાપુ દાદીમા આટલા ઊંચે કેમ ચંદ્ર બની ગયાં ?\"\n\n\"બેટાં દાદીમા ને આખી દુનિયા જોવી હતી ને એટલે !\"\n\n\" બાપુ ! બાપુ ! મારે પણ દાદીમાની જેમ દુનિયા જોવી છે અને ચંદ્ર બનવુ છે\"\n\n\"સારુ સારુ મારી લાડકડીને હું મારા ખભા પર બેસાડીને આખીય દુનિયા દેખાડીશ બસ.\"\n\nપ્રણાલીએ તો જિદ પકડી લીધી ચંદ્ર બનવાની, આરતી ઊભી ઊભી આ દ્રશ્ય જોઈ મહેશ સામે ચુપચાપ હસતી હતી. \"નય ખભા પર નહીં ઊંચે જઈને દાદીમા ની જેમ ચંદ્ર બનવુ છે આખી દુનિયા જોવી છે\"\n\n\"થીક છે બેટાં તું બનજે ચંદ્ર ,હુ આકાશ બનીશ ,મારી હોંશિયાર ફૂલકડીને ગોદમાં બેસાડી આખીય દુનિયા દેખાડીશ.\n\n\"વાહ...બાપુ મને કોલ આપો તમે આકાશ બની મને આખી દુનિયા દેખાડશો\"\n\n\"હા કોલ આપુ. આમ જો તારી બા આપણા દાંત કાઢે છે\"\n\n\"હા દાંત તો કાઢુ જ ને એકને ચંદ્ર બનવુ છે ! એકને આકાશ બનવું છે !..વાહ... બાપ-દીકરી ને એકબીજા વગર ઘડીયે પણ ન ચાલે. ચાલો હવે વાળુ કરવા બેસી જાઓ નહીં તો મારે ઊડીને ચંદ્રને અને આકાશને ખીર ખવડાવવા આવવું પડશે.\" ત્રણેય એકબીજા સામે જોઈને હસી પડ્યાં અને વાળુ કરવા બેસી ગયાં.\n\nસુતી વખતે આરતીએ કહ્યું \"ફૂલકડીના બાપુ સાંભળોને\"\n\n\"હા બોલ\"\n\n\"આપણી દીકરી કેટલી ખૂશ છે !\"\n\n\"હા\"\n\n\"કાલે એક કામ કરજોને\"\n\n\"શું બોલને શું કામ કરુ\"\n\n\"શેઠ પાસેથી થોડાક ઉંછીના રૂપિયા લઈ શહેર જાજોને ! આપણી દીકરી માટે સુંદર કપડાં,મોજડી, અને એકાદ સારી ઢીંગલી લઈ આવજોને\"\n\n\"અરે વાહ...બહુ સારી વાત કરી તે હુ કાલે જ શેઠ પાસેથી થોડા રૂપિયા લઈ ફૂલકડી માટે કપડાં,મોજડી અને ઢીંગલી લઈ આવું.\"\n\nઆરતીએ કેવા કપડાં લાવવા,કેવી મોજડી લાવવી અને કેવી ઢીંગલી લાવવી એ બધું સમજાવી દીધું.\n\nબીજે દિવસે સવારે મહેશ મજુરી કરવા ગયો. બપોર થતા ટીફીન જમી લીધું અને શેઠ પાસેથી રૂપિયા લઈ શહેર પહોંચી ગયો. ખરીદી કરી લીધી. સાથે એક નવા સમાચાર સાંભળીને ખુશ થયો કે આવતી કાલે આ શહેરમાં મેળો ભરાય છે. મહેશે મનોમન નક્કી કરી લીધુ કે હું કાલે ફૂલકડીને મેળામાં લઈને આવીશ. આજે દીકરીના મોહમાં ભાવવિભોર બની એકાંતમાં એક પિતા ખુશીના આંસુડે રડ્યો હતો. હું ક્યારેય મારી દીકરીને એકપણ વસ્તુની ઘટ નહીં આવવા દઉં.\n\nમહેશ ઘરે આવે છે ત્યાં પ્રણાલી રાહ જ જોતી હોય છે. આરતીએ કહી દીધું હતું કે તારા બાપુ તારા હાટું(માટે) કંઈક લાવશે ,પણ શું લાવશે એ વાત ગુપ્ત રાખી હતી.\n\n\"બાપુ આવી ગયા,બાપુ આવી ગયા, બા આમ જો મારા બાપુ આવી ગયા\"\n\nફૂલકડી ખૂશ થઈને એના બાપુ સામે દોટ મુકી \"બાપુ શું લાવ્યા ?,બાપુ શું લાવ્યા ? મને બતાવો ! જલદી બતાવો !\n\n\" ના તારા હાટુ કાંઈ નથી લાવ્યો હું નહીં બતાવુ\" એમ કહી બંને હાથ ઊંચા કરી થેલીઓ ઊંચી કરી દીધી.\n\n\"જલદી બતાવોને બાપુ મને ખબર છે મારા હાટું લાવ્યા છો મારી બા એ મને કહી દીધુ હો\" આમ કહી બંને હસી પડ્યાં.\n\nઆરતી હરખભેર દોડીને બહાર આવી માટીના ગોળામાંથી ત્રાંબાના કળશમાં પાણી આપ્યું મા-દીકરી થેલીઓ ખોળી જોવા મંડી અને બંને રાજી થઈ ગઈ. આરતીએ કહ્યું \"ફૂલકડીનાં બાપુ આ કપડાં,મોજડી,અને ઢીંગલી બહું મોંઘી કિંમતના હોય એવું લાગે છે !\"\n\nમહેશને જાણે હૃદયમાં ઠંડક મળતી હોય તેમ શીતળતાથી બોલ્યો \"ગમે એટલું મોંઘુ લાવુને તોય ફૂલકડીનાં તોલે ન આવે\"\n\nપ્રણાલીએ નવા કપડાં અને મોજડી પહેવાની જિદ કરી અને ઢીંગલી જોઈને તો જાણે એને વાતો કરવા વાળી નવી બહેનપણી મળી ગઈ હોય એમ ઢીંગલી સાથે વાતો કરે. આરતીએ નવા કપડાં અને મોજડી પહેરાવી દીધી. જેમ સોનાનાં મૂંગુટ પર કમળનું ફૂલ શોભતું હોય એમ પ્રણાલીના શરીર પર નવા કપડાં શોભતાં હતાં !\n\nનવા કપડાં પહેરી, પગમાં મોજડી પહેરી,કેડ પર ઢીંગલી તેડી ઝળહળતી ફૂલકડી સરોવરમાં તરતા બતકને પણ ઉડાડી દેય એવી લાગતી હતી.\n\n\"અતિ સ્વરૂપવાન,માસુમ અતિ નાદાન , દુ:ખડા તોડતી\n\n લટકટી પગલી ભરી,સુખોના હીર ભરી,ફૂલકડી દોડતી\"\n\nફૂલકડી એની ઢીંગલી સાથે રમતી હતી. મહેશે કહ્યું \"ફૂલકડીની બા સાંભળ\"\n\n\" હા બોલોને\"\n\n\"કાલે શહેરમાં મેળો ભરાય છે હું અને ફૂલકડી મેળામાં જાશુ\"\n\n\"મેળામાં તો બહુ ભીડ હોય ત્યાં ફૂલકડીને ક્યાં લઈ જશો ? તમને ખબર છે ને એને હૃદયમા....\"\n\n\"હા પણ...અમે બહું ખોટી નહીં થઈએ મેળામાં એકાદ આંટો મારી તરત ઘરે પાછા ફરશું.\"\n\n\"સારું જાજો પણ તરત પાછા આવી જાજો હો મને ફૂલકડી વિના ઘરે નહીં ગમે.\" આરતીએ થોડા ઠપકા ભર્યાં શબ્દોમાં કહ્યું પછી વિચારોમાં ને વિચારોમાં ઊંઘ આવી ગઈ\n\nઆરતીએ પ્રણાલી માટે ખીર બનાવી ખવડાવતી હતી આજે એકીટકે ફૂલકડી સામે જોઈ રહી હતી કારણ કે પહેલી વાર એની ફૂલકડી શહેર જવાની હતી.\n\nફૂલકડીને નવા કપડાં અને નવી મોજડી પેરાવી તૈયાર કરી. \"બા મારે મારી ઢીંગલી હારે લઈ જવી છે.\"\n\n\"હું એને મેળામાં ફેરવીશ\"\n\n\"સારું લઈ જા ખોઈ ના નાખતી હો તારા બાપુ લાવેલા છે\"\n\n\"હા બા હું નહીં ખોવ મારી સાથે જ રાખીશ\"\n\n\"એ ફૂલકડી... હવે તમારી બા-બેટીની વાતો પુરી થઈ ગઈ હોઈ તો ચાલ હવે બપોર થતા ઘરે આવી જવાનું છે\" મહેશે બહારથી બુમ પાડી કહ્યું.\n\nએ આવી બાપુ...પ્રણાલીએ હોશથી જતા જતા કહ્યું કે \"બા હું જાવ છું હો તારું ધ્યાન રાખજે હો\"\n\n\"હા બેટાં તું સંભાળીને જજે અને તારા બાપુનું બાવડું ઝાલીને જ રાખજે\"\n\nબાપ-બેટી નીકળી ગયાં ત્યાં પ્રણાલી પાછી વળી દોડીને આવી અને મોટા અવાજે બોલી \" બા એ બા હવે હું જાઉં છું હો તારું ધ્યાન રાખજે તું\" આટલુ બોલી એ દોડીને નીકળી ગઈ.\n\n આરતી એટલું બોલે કે બપોર થતા જલદી પાછી આવી જજે મે તારા માટે ખીર રાખી છે એ પહેલા તો ફૂલકડી નીકળી ગઈ હતી.\n\nઆજે પહેલી વખત ફૂલકડી ઘરેથી બહું દૂર ગઈ હતી એટલે આરતીને ગમતું ન હતું જાણે આખું ઘર ખાલી થઈ અને કરડવાં દોડતું હતુ. આજે એનો જીવ ગભરાતો હતો પછી વિચાર્યુ કે દીકરીનો મોહ વધારે છે ને એટલે આવું થાય છે એ પરણીને સાસરે જશે ત્યારે મારે એકલું જ રહેવાનું થશે. વિચારોમાં ને વિચારોમાં એને યાદ આવ્યું કે ઘરનું કામ તો બધું બાકી છે અને ઘરકામ કરવા લાગી.\n\nઅહીં મહેશ એની દીકરીને લઈને મેળામાં ફરતો હતો ફૂલકડીને મેળમાં ફરવાની બહું મજા પડી. માણસોની ભીડ પણ બહું હતી અને ગરમીએ પણ માજા મુકી દીધી હતી. એક ભીડમાથી પસાર થતા કોઈનો ધક્કો વાગતા પ્રણાલીના હાથમાંથી એની ઢીંગલી પડી ગઈ. અને પ્રણાલી જોર જોરથી રડવા મંડી \"બાપુ મારી ઢીંગલી,બાપુ મારી ઢીંગલી.\"\n\nમહેશે ફૂલકડીને છાતીએ લગાડીને કહ્યું બેટાં હું \"તારા માટે નવી ઢીંગલી લઈ આવીશ,ચાલ હવે ઘરે જતાં રહીએ.\" ફૂલકડીએ રડવાનું બંધ ના કર્યુ \"મારી બા એ કીધું હતું ઢીંગલી ખોય ન નાખતી તારા બાપુ લાવેલા છે, મારે નવી નય એ જ ઢીંગલી જોઈએ.\"\n\nપ્રણાલી રડ્યે જ જતી હતી. ગરમી અને આંસુડાના કારણે ફૂલકડીના કપડાં પલળી ગયાં હતાં અને શરીર લાલ ઘુમ બની ગયું હતું. બાજુમાં કોઈ ભાઈ બોટલમાંથી પાણી પીતા હતાં. મહેશે એના હાથમાંથી અધુરી બોટલ ઊતાવળે લઈ લીધી અને કહ્યું કે \"થોડુ પાણી આપોને ભાઈ.\" પ્રણાલીને પાણી પાયું અને પાણીની એક ઝાલક એના મોઢા પર છાંટી મોઢુ ધોવડાવ્યું. અચાનક ફૂલકડીના શરીરમાં જોરજોરથી આંચકા આવવાં લાગ્યાં. એનું શરીર ઊંચું થઈ નીચે પડતું હતું. આંખો ખુલ્લી રહી ઉપર તરી ગઈ હતી અને ફૂલકડી શાંત થઈ ગઈ હતી. મહેશ આકુળ વ્યાકુળ થઈ ગયો. \" ફૂલકડી,ફૂલકડી, મારી સામુ જો !,આ શું થઈ ગયું તને !, બેટાં બોલ !\" આજુબાજુ માણસો ભેગા થઈ ગયાં. બધા પથ્થરનાં બનેલાં હતાં અને કોઈક તો જાણે આ દશ્યનો લહાવો લેતાં હતાં. મદદ કરવાને બદલે એવી વાતો કરતા હતા કે ''મરી ગઈ લાગે છોકરી\",\"હા હા એવુ જ લાગે\", \"છોકરાને સાચવવાની ત્રેવડ ના હોય તો મેળામાં લાવતા શા માટે હશે ?\" મહેશના કાને આ અમંગળ શબ્દો અથડાતા એ મેળામાં જ રડી પડ્યો. એ જાણતો હતો કે દુનિયા આખી સ્વાર્થી છે. શું કરવું ? ક્યાં જવું કાંઈ સમજાતુ ન હતું.\n\nપાણી આપ્યું હતું એ ભાઈ નજીક આવ્યા અને ટોળું વળેલા માણસોને દુર કર્યાં અને કહ્યું\" ભાઈ શહેરમાં એક મોટું સરકારી અસ્પતાલ છે મોડું ના કરો હવે જલદી જાઓ આ છોકરીને અસ્પતાલ પહોંચાડો બધા સારા વાના થશે.\"આમ કહી તાકાત આપી. મહેશ જલદી અસ્પતાલ પહોંચી ગયો.\n\nઘરનાં મંદિરીયામાં આજે જ્યોત ઝાંખી દેખાતી હતી. આરતીએ હજી બપોરનું ખાધું ન હતું. બપોરને બદલે રોંઢો થવા આવ્યો પણ આ બાપ-બેટી ઘરે ના આવ્યાં. આરતીને બહુ જ ગભરામણ થવા લાગી. શું થયું હશે ? હજું કેમ ના આવ્યાં ? આવી ચિંતામાં ને ચિંતામાં રાત પડી ગઈ. આજે અંતરની આંતરડી રડવાનું કહેતી હતી, અમંગળના એંધાણો વર્તાઈ રહ્યાં હતાં. આંખોમાંથી આંસુડાં ઝેર બની આપોઆપ એના જીવને રડાવી રહ્યાં હતાં.\n\nબહું મોડી રાત્રે એક સરકારી મોટર ઘર આગળ ઊભી રહી. એ મોટરમાંથી લથડીયા ખાતા ફૂલકડી ના બાપુ ઉતર્યાં. ગામડાના રીવાજ મુજબ એને માથા પર ટુવાલ ઓઢેલો હતો. પછી ફૂલકડીને ઉતારી,પણ એ ફૂલકડી નોતી ઉતરી,ફૂલકડીનું શબ હતું.\n\nમહેશથી રહેવાયું નહીં આરતી સામે ઘુંટણીએ પડી ગયો અને જોરથી અવાજ કરી આંખ આાડો બંને હાથથી ટુંવાલ રાખી છાતી ફાડીને રડી પડ્યો \"મારી ફૂલકડી.......મને...મુકીને ...ચાલી ગઈ.\" જાણે આકાશ તુટે અને એના તીવ્ર અવાજ કાનના પડદા તોડી નાખે એમ આજે મહેશના શબ્દોએ જાણે આરતીની આંખોનું તેજ અને સાંભળવાની શક્તિ એક ઝાટકે હણી લીધું હતું. આરતીના શરીરને કોઈએ જીવતા અગ્નિ ચાંપી દીધો હોય અને બળતી હોય એવી વેદના એની છાતીએ છોંટી અને જોરજોરથી રડવા લાગી.\n\nઆરતીએ વિચાર્યું હતું કે ફૂલકડી મેળામાંથી આવશે તો થાકી ગઈ હશે એને મારા હાથે ખીર જમાડી ઘોડીયામાં પોઢાડીને હાલરડું ગાત પણ કાળમુખા સમયે તો મરસિયા ગવડાવ્યાં. આરતીએ ભાન ભુલી અતિ રડતી કકળતી આંતરડીએ દીકરીનાં મરસિયા ગાયાં.\n\nમરસિયા\n\nપણ સવારે..રુમઝુમ પગલા માંડતી વાગતા ઝાંઝરના ઝણકાર,\n\nઅંધકારે વાદળા ફેલાવી તારા ઝણકારે રોવડાવ્યાં મારી ફૂલકડી.\n\nપાછું વળીને કહેતી ગઈ બા હું જાવ છું હો રાખજે તારું ધ્યાન,\n\nમધથીય મીઠા લાગેલા તારા શબ્દોએ રોવડાવ્યાં મારી ફૂલકડી.\n\nતારા બાપુને કહેતી કે બાપુ મારે દુનિયા જોવા ચંદ્ર બનવું છે,\n\nદિવસે આજે ચંદ્ર બની તારા બાપુને રોવડાવ્યા મારી ફૂલકડી.\n\nમારે તને કહેવું હતું...પણ તે ના સાંભળી મારી વાત હમણાં,\n\nતે આવુ એમ પણ ન કીધું જઈને રોવડાવ્યાં મારી ફૂલકડી.\n\nજીવતર આખું કર્યું ઝેર પ્રભુજી આજથી તારી હારે વેર,\n\nપહેલા આંસુડા લુછીને તે જ કેમ રોવડાવ્યાં મારી ફૂલકડી.\n\nઅમે પ્રણ લીધું કે અમારા જીવ કરતા સાચવીશું તને સદાય,\n\nરાજકુંવર સાથે પરણાવીશું તે પ્રણને તોટાવ્યું મારી ફૂલકડી !\n\nહાલરડું સાંભળ્યાં વિના નહી સોનાર મારા કાળજાનું હીર\n\nઆજે હાલરડું સાંભળ્યાં વગર તું પોઢી ગઈ મારી ફૂલકડી.\n\nમહેશ ફળીયામાં આવી અવકાશ તરફ બંને હાથ ફેલાવીને ઊભો રહ્યો. જાણે ચંદ્ર એની બાથમાં આવવા દોડીને આવવાનો હતો. ત્યાં અચાનક ખડખડાટ હસવાનો અવાજ આવ્યો !\n\n\"બાપુ એ બાપુ મે કીધુ હતું હું ચંદ્ર બનીશ. આમ જો હુ ચંદ્ર બની ગઈ...મારી સામુ જો બાપુ હું દેખાઉ છું તને ? આમ જો મને આખી દુનીયા દેખાય છે. બાપુ બા ક્યાં છે ? બા ખીર બનાવશે તો જ જમીશ હું.\"\n\n મહેશને આ અવાજ સાંભળી આનંદનો પાર ન રહ્યો અને અતિભાવુક બની કંઈક બોલે એ પહેલા એને આંખો બંધ કરી દીધી ! કદાચ આપેલો કોલ પુરો કરવા મહેશ હંમેશા માટે આકાશ બની ગયો ! આરતી બહાર આવીને મંદ અવાજે ધીમેથી બોલી.\n\n \"મારી ફૂલકડીના બાપુ, તમે પાછળ જાવ છો ને મારી દીકરી પાસે ? જાઓ ઝડપથી એને તમારા વગર નહીં ગમે. મેં સવારે જ મારી ફૂલકડી માટે ખીર બનાવી છે. હું ભાતું લઈને તમારી પાછળ પાછળ જ આવું છું હો.\" \n\nઅચાનક આરતીની આંખો ખુલી જાય છે અને જોરથી મોટી ચીંખ નાખે છે નહીં.........હે.....ભગવાન !....હે....પ્રભુ. અને આજુબાજુમાં જોવે છે તો ફૂલકડી તો બાજુમાં ઘોડીયામાં જ સુતી હતી એ જાગીને રડવા મંડી અને મહેશ બાજુના ખાટલે જ સુતો હતો એ પણ જાગી ગયો.\n\nઆરતીએ ફૂલકડીને તેડી લીધી અને મહેશને કહેવા લાગી \"બહુ ખરાબ સપનું આવ્યું, તમે ફૂલકડીને મેળામાં લઈ ગયા અને.....પછી તમે પણ....હે ભગવાન.\n\nમહેશ સમજી ગયો અને કહ્યું \"કાલે મે ફૂલકડીને મેળામાં લઈ જવાની વાત કરી હતી ને તને ઈ વિચારો મનમાં રહી ગયા હશે. હવે સુઈ જા તારા અવાજે તો મને બીવડાવી દીધો\" મહેશ હસીને બોલ્યો.\n\nસવારે આરતી પણ મેળામાં જવાં તૈયાર થઈ. ત્રણેય મેળામાં જઈ ખૂબ ફર્યાં,ચરખામાં બેઠાં,જમ્યાં અને સૌ કૂશળ મંગળ ઘરે પણ આવી ગયાં હતાં.\n\nઆમ સુખનાં દિવસો પસાર થવાં લાગ્યાં,શુધ્ધ પખવાડીયામાં ચંદ્રની જેમ પ્રણાલી મોટી થવા લાગી. જેમ મોટી થતી ગઈ એમ એમ ચાલાક,હોશિયાર અને સમજદાર પણ બનતી ગઈ. ખુબ દવા કરાવ્યાં બાદ અંતે પ્રણાલીને હૃદયની એ બિમારી નાબૂત થઈ ગઈ હતી.\n\nમહેશ અને આરતીએ પ્રણાલીને ભણાવવા પાછળ તનતોડ મહેનત કરી. પ્રણાલીને ખૂબ જ વાંચવાનો અને કસરત કરવાનો શોખ હતો.\n\nમહેશ અને આરતી ખુશીનાં આંસુડે રડ્યાં હતાં કારણ કે જે એક દિવસ કોમળ,નાજુક ફૂલકડી રુમઝુમ ચાલતી હતી એ જ પ્રણાલી હવે સિંહણ જેવી દેખાતી હતી, એના બાપુની પાઘડીનું સન્માન આજે આઈ. પી. એસ ઓફિસર બની ગઈ હતી.\n\nહવે સમય સાવ બદલાય ગયો હતો. જે લોકો એક દિવસ આરતીનું મોઢુ જોવા માંગતા ન હતાં. એ સામે ચાલીને વાત કરવા માટે બહાના શોધતા હોય છે. પેલા જે માણસો આરતીને જોઈને એના બાળકોને છુપાવી દેતા હતા કે નજર લગાડી દેશે એજ માણસો આજે એના બાળકોને લઈને આરતી પાસે આવીને કહે કે \"આરતીબેન આ છોકરો ભણવામાં ધ્યાન નથી દેતો, એને કંઈક સલાહ આપોને કે ભણવામાં ધ્યાન આપે, મારુ તો કાંઈ માનતો જ નથી.\" આરતી માથે હાથ મુકી સમજાવતી કે બેટા ભણીને મોટો માણસ બનજે, તારા માવતરની સેવા કરજે અને એની દરેક વાત માનજે.\n\nજમુના ડોશી અંતિમ શ્વાસ લઈ રહ્યાં હતાં. આરતી અને મહેશ ખબર કાઢવા ગયાં તો ખોબલે ને ખોબલે રડી પડ્યાં. \" આરતી તું મારી દીકરી જેવી છે, મેં બહું પાપ કર્યાં છે, તને ન કહેવાના વેણ કીધા હતાં, આજે મને બહું પસ્તાવો થાય છે, આરતીબેટા હું તને હાથ જોડીને માફી માંગુ છું. મને માફ કરી દે !... જો તું મને માફ કરી દે તો મારું મરણ સુધરી જશે દીકરી !... \" આરતી રડીને જમુનાબા ગળે વળગી ગઈ અને બોલી \"જમુના બા આવું બોલી ન બોલો. તમે તો મારા માવતર જેવા છો.\" બંને દંપતીએ ચમચીમાં પાણી પાયું જે ડોશીને અમૃત કરતાં પણ મીઠું લાગ્યું હતું.\n\n જમુના બાએ આ દંપતીના માથા પર હાથ મુક્યાં અને આપમેળે શબ્દો સરી પડ્યાં\"તમારું કલ્યાણ થાઓ.\"\n\n",
      "duration": "23 mins",
      "category": "Action"
    },
    {
      "title": "વિદાય",
      "story_name": "શહેરની માધ્યમાં આવેલ મેઘાવી હોલ, આજે સોળે શરગાણે ઝળહળી ઉઠ્યો હતો, તેની ફરતે આવેલ કલરે - કલરની રોશનીથી જાણે તેની શોભામાં ચાર ચાંદ લાગી ગયા હોય તેવું લાગી રહ્યું હતું, મંડપમાં કરાયેલ ડેકોરેશન પરથી એવું લાગી રહ્યું હતું કે આ કોઈ રાજવી પરિવારનો લગ્નપ્રસંગ હોય, બહારના ભાગે અવનવી એકસાથે ઘણી બધી અલગ - અલગ ભારે કંપનીની રોયલ કરો પાર્ક કરેલ હતી, આ બધો વૈભવ અને ઠાઠ ત્યાંથી પસાર થતાં લોકોનું ધ્યાન અચુક ખેંચતુ હતું.\n\nમંડપની બહારની તરફ મોટા અક્ષરોમાં લખેલ હતું ….ગોહેલ પરિવાર આપ સૌંનું હાર્દિક સ્વાગત કરે છે, અમે મંડપની અંદરની તરફ બને બાજુએ લગાવેલ વર - કન્યાનાં લગાવેલ મોટા -મોટા ફોટા સૌના માટે આકર્ષણનું કેન્દ્ર બની રહ્યા હતાં, જેમાં કન્યાનાં ફોટા નીચે લખેલ હતું ….દિપાલી અને વરનાં ફોટા નીચે લખેલ હતું….દેવેન.\n\nમંડપની વચ્ચોવચ કન્યાનાં બધા જ પરિવારજનો અને સગાસંબંધીઓ કન્યાને વળગી - વળગીને રડી રહ્યા હતાં, પરંતુ કન્યાની આંખોમાં એકપણ આંસુ આવી રહ્યા ન હતાં, માત્ર તે દેખાવ કરવા માટે રડી રહી હતી, કન્યા થોડી - થોડી વારે મંડપની બહાર નજર કરી રહી હતી, તેની આંખો કોઈ એક વ્યક્તિની એક માત્ર ઝલક મેળવવા માટે તડપી રહી હતી…….એ વ્યક્તિ બીજું કોઈ નહીં પરંતુ પોતાને જીવ કરતા પણ વધુ પ્રેમ કે વ્હાલ કરનાર તેનો ભાઈ આદિત્ય હતો જેને બધા આદિ કહીને બોલાવતા હતા.\n\nમનમાં ને મનમાં પોતે વિચારી રહી હતી કે શું ખરેખર મારો ભાઈ મને સાવ ભૂલી ગયો હશે ? શું તેને નહિ ખબર હશે કે આજે તેની એકને એક લાડકી બેનના લગ્ન છે ? શું મારા ભાઈ કોઈ મુસીબતમાં તો નહીં હોયને ? શું મારો ભાઈ મને મારા વિદાય પ્રસંગે મને ગળે લગાવીને રડતા રડતા એટલું પણ નહીં કહે….કે….ગાંડી હવે તને હું ક્યારેય હેરાન કે પરેશાન નહિ કરું, તું માત્ર તારો ખ્યાલ રાખજે અને તબિયતનું ધ્યાન રાખજે.\n\nઆવા અનેક વિચારો મનમાં આવતા ગયાં અને દિપાલી પોતાના ભાઈને મળવા માટે વધુને વધુ આતુર થવા લાગી, અને વધુ ને વધુ આતુરતાથી પોતાના ભાઈની એક ઝલક મેળવવા માટે મંડપ તરફ મિટ માંડવા લાગી.\n\nએવામાં જાણે વર્ષોથી સૂકી જમીન પર, ઘણાં સમય બાદ વરસાદના અમી છાંટણા થાય, અને જે આનંદની અનુભૂતિ થાય તેવી અનુભૂતિ દિપાલીને થઈ, જ્યારે તેણે દૂરથી પોતાના ભાઈને આવતો જોયો,તેને આવતો જોઈ,પરંતુ તેના ચહેરા પર ઇજા થવાને લીધે થોડુંક લોહી વહી રહ્યું હતું, અને ગોઠણનાં ભાગે ઇજા થવાને લીધે તે થોડોક લંગડાતો - લંગડાતો ચાલી રહ્યો હતો, તેના કપડાં થોડાક મેલા અને અવ્યવસ્થિત હતાં.\n\nદિપાલી જાણે બધુ જ ભાન ભૂલી ગઈ હોય, તેવી રીતે પોતાના ભાઈ તરફ એક દોટ મૂકી, અમે તેને એકદમ મજબૂત રીતે પોતાના ભાઈ આદિને વળગી ગઈ, એને એકદમ નાના બાળકને જેમ ધ્રુસકે - ધ્રુસકે રડવા લાગી, હવે દુનિયાની કોઈ તાકાત એવી નથી કે જે ભાઈ બહેનને રડતા અટકાવી શકે, આદિ પણ પોતાના ઉપરનો કાબુ ગુમાવીને જોર - જોરથી રડવા લાગ્યો અને માત્ર એટલું જ બોલ્યો.\n\n“ અરે ! ગાંડી તારે જાવું જ છે ? શુ તને તારા ભાઈની પણ યાદ ના આવી કે તારા વગર તારો ભાઈ જીવતે - જીવતે પણ મરી જશે,મેં તને હેરાન - પરેશાન કરી એની આવડી મોટી સજા મને આપી તે………!” - હવે બંને ભાઈ- બહેન હૃદય ગગડાવી નાખે તેવું રૂદન કરી રહ્યાં હતાં.\n\n“પણ ! ભઇલા, તારું ધ્યાન રાખજે, હવે હું તારી સાથે ડગલેને પગલે નહીં હોઈશ.”\n\n“ દિપુ ! મારાથી તને વધારે પરેશાન થઈ હોય તો મને માફ કરી દેજે” - આદીએ પોતાના બને હાથ જોડીને દિપાલીની માફી માંગી.\n\n“બસ ! ભઈલા ! બેન પાસે માફી શેની ? તું બસ તારું ધ્યાન રાખજે” - આટલું બોલી દિપાલી પોતાના પતિની કારમાં બેસીને પિયર જવાં માટે રવાના થઈ.\n\nત્યારબાદ આદિ દૂરથી જ તેના મમ્મી - પપ્પાને હાથ જોડી પગે લાગી ત્યાંથી રવાના થવા લાગ્યો, અને રડતા - રડતા તે ત્યાથી જવા માટે તે ચાલવા લાગ્યો.\n\n***\n\nઆપણા મનમાં ઘણા પ્રશ્નો ઉદ્દભવ્યા હશે કે કોણ છે આ આદિત્ય કે આદિ ? શા માટે તે પોતાની બહેનના લગ્નમાં હાજરી આપવાને બદલે માત્ર વિદાય વખતે જ પોતાની હાજરી આપવા આવ્યો ? એવુ કયું કારણ હશે કે પોતાની એકને એક વ્હાલી બેનના લગ્ન પ્રસંગમાં હાજર ન રહ્યો ?\n\nશા માટે આદીનાં માતા પિતા તેને બોલાવતા ન હતાં ? આદીનાં ચહેરા પર જે ઘા લાગ્યા તે કેવી રીતે લાગ્યા ? શાં માટે પોતે થોડોક થોડોક લંગડાતો ચાલતો હતો.\n\n***\n\n આદી અને દીપાલિના પિતા એટલે કે જયેશ ગોહેલ, પોતાના શહેરનાં નામાંકિત બિઝનેસમેન હતાં, પોતાના શહેરમાં તેને ચાર ટેક્ષટાઈલ મિલ હતી, જયેશ ગોહેલને પોતાની આબરૂ કે પ્રતિષ્ઠા તેના જીવ કરતા પણ વધુ વ્હાલા હતાં, કદાચ તેના પરિવારવાળા પણ તે પછી જ આવતા હતા.\n\nજયેશભાઈએ પોતાના કુટુંબમાં એકદમ શિસ્તભર્યું અને કડક વાતાવરણમાં પોતાના બંને સંતાનનો ઉછેર કર્યો હતો, અને દિપાલીને તેની ઈચ્છા પ્રમાણે ફેશન ડિઝાઇનિંગનો કોર્સ કરાવ્યો હતો, અને આદિત્યને ખૂબ જ મહેનત કરાવીને પોતાના શહેરમાં I.A.S અધિકારી બનાવ્યો હતો.\n\nઆદીએ પોતે I.A.Sની પરીક્ષામાં મહેનત,લગન કે ધગશને લીધે દેશમાં પ્રથમ નંબરે પાસ થયો હતો, જેના માનમાં જયેશભાઈએ એક ભવ્ય પાર્ટીનું પણ આયોજન કરેલ હતું.\n\nઆદીનાં લોહીમાં જ ઈમાનદારી, પોતાની ફરજ પ્રત્યેની નિષ્ઠા, અને સચ્ચાઈ અને ખોટું સહન ન કરવાના વગેરે લક્ષણો તેને પોતાના માતા - પિતા તરફથી વારસામાં જ મળેલ હતાં.\n\nઆદીએ પોતાની નોકરી પર હાજર થઈને પોતાનો પ્રભાવ બતાવવાનું શરૂ કરી દીધો અને ટૂંક સમયમાં જ પુરા શહેરમાંથી તમામ પ્રકારના ગુનાહોને ઝડમૂળમાંથી દૂર કરી તેનું નામું નિશાન હટાવી દીધું.\n\nહવે શહેરમાં બધા શાંતિથી ભર્યો શ્વાસ લેવા લાગ્યા હતાં, અને શાંતિથી બધા ઊંઘવા લાગ્યા હતાં, સ્ત્રીઓ કોઈપણનાં બાપની બીક કે ડર વગર જ્યા ઈચ્છે ત્યાં ફરી શકતી હતી.\n\nપરંતુ આ બધું અને આદિ ત્યાંના સ્થાનિક મુખ્ય ગુનાખોરોની આંખમાં કાંકરાની જેમ ખૂંચી રહયો હતો, અને તે બધાંએ આદિને બરબાદ કરવા માટેની સંપૂર્ણપણે તૈયારી કરી લીધી હતી, બસ માત્ર રાહ જોતા હતાં તો યોગ્ય સમય કે મોકાની, આ બધા ખૂબ જ સારી રીતે જણાતા હતા કે આદિ ખૂબ જ નીડર અને બહાદુર અધિકારી છે, જે કોઈપણના બાપથીય ડરે તેવો હતો નહી. જો આદિને એકમાત્ર હિંમત હોય તો તે હતી, તેનો પરિવાર, તેની પત્ની અને તેના કુટુંબની પ્રતિષ્ઠા.\n\n આદીનાં આવા ભવ્ય અને પ્રસંનીય કામગીરીના માનમાં એક ડિપાર્ટમેન્ટ તરફથી એક પાર્ટનું આયોજન કરવામાં આવેલ હતું, જેમાં આદીએ પોતાના મિત્રોના માન ખાતર થોડું ડ્રીંક કર્યું અને જોત - જોતમાં બધાના આગ્રહવશ થઈને આદીએ પોતાના લિમિટ કરતા પણ વધુ ડ્રીંક કરી લીધું હતું, આદિને તેના ઓફિસના અન્ય અધિકારીઓ આદિને તેના ઘરે અડધી રાત્રે મૂકી આવ્યા.\n\n**\n\nબીજે જ દિવસે \n\nઆદીએ સમાચારમાં જોયું કે પોતે એક સ્ત્રી સાથે અંગત પળો માણતો હોય તેવો વિડિઓ વાઇરલ થઈ ગયો હતો, બધી જ ન્યુઝ ચેનલ પર આદીનાં આ વાઈરલ થયેલા વિડિઓ વિશે જ ચર્ચા કરવામાં આવી રહી હતી.\n\nઆટલી વારમાં આદીનાં પિતા આવ્યા અને આદિને એકદમ ગુસ્સા સાથે બે લપડાક ચોડી દીધી, અને કહ્યું કે.\n\n“ આદિ ! આ બધું શું છે ?, તે મારી બધી ઈજ્જત અને પ્રતિષ્ઠા પર પાણી ફેરવી દીધું.”\n\n“પણ….પણ...પપ્પા…!” - આદિ પોતાના બચવા માટે કંઈક બોલવા જઇ રહ્યો હતો.\n\n“ તું ! જાણે જ છે કે આ દુનિયામાં મને મારી પ્રતિષ્ઠાથી વ્હાલું કઈ નથી, મારા છોકરા પણ નહીં, અને તે આવું અપકૃત્ય કરીને મારી પ્રતિષ્ઠાને ઠેસ પહોંચાડી છે, જેના માટે હું તને ક્યારેય માફ નહીં કરીશ, અમે તારા માટે અમે અને અમારા માટે તું કાયમિક માટે મરી ગયાં છીએ એવું સમજી લે જે….અને આજ પછી ક્યારેય અમને કોઈને બોલાવતો નહીં.”- આટલું બોલી આદિને એકપણ વાત કે દલીલ સાંભળયા વગર જ ચાલ્યા ગયાં.\n\nઆટલામાં આદિ પર ફોન આવ્યો કે આદિ તમને તમારી પદ પરથી ટર્મિનેટ કરવામાં આવે છે, અને તમારા વિરુદ્ધ પેલી પીડિતા યુવતી દ્વારા કરવામાં આવેલ એફ.આઈ.આર ના આધારે તમને ગિરફતાર કરવામાં આવે છે.\n\nઆ બધું પોતાની સાથે શુ થઈ રહ્યું હતું એ આદિ સમજે એ પેલા જ એની પત્ની આવી અને આદીનાં હાથમાં ડિવોર્સ પેપર આપતા કહ્યું કે,\n\n“ મારા માં શું ખામી હતી કે તમે પેલી બાજારું સ્ત્રી સાથે રંગરલીયા મનાવવા માટે ગયાં, હું હવે સોસાયટીમાં કોઈનો પણ સામનો કરી શકું એટલી હિંમત મારામાં હવે રહી નથી, તમને આવું કરતા પહેલા મારો, આપણા છોકરાં ઓનો એકવાર પણ વિચાર ના આવ્યો.” - આટલું બોલી આદિની પત્ની આદીનાં મોઢામાં પર ડિવોર્સ પેપર ફગાવીને જતી રહી.”\n\nઆદી પોતે અત્યારે ખૂબ જ નર્વસ થઈ ગયો હતો, કારણ કે ક્ષણભર માં કે ઘડીના છઠ્ઠા ભાગમાં એકાએક પોતાના ગણાતા એવાં બધા જ તેને છોડીને જતા રહ્યા હતાં.\n\nઆદીએ ખૂબ જ ઊંડાણપૂર્વક વિચાર્યું પરંતુ વધુ પડતા દારૂના નાશને લીધે તેને આખી ઘટના એકદમ સ્પષ્ટપણે યાદ આવી રહી ન હતી,આદિ પોતાને આવા મોટા સમાજમાં એકલતા અનુભવી રહ્યો હતો.\n\nઆદિ મનોમન સમજી રહ્યો હતો, કે આ પોતાના વિરુદ્ધ એક મોટું ષડ્યંત્ર હતું, પરંતુ આદિ પાસે કોઈ પોતાને બેગુનેહગાર સાબિત કરવા માટે કોઈ સબુત કે પુરાવાના હોવાને લીધે ત્રણ વર્ષની સખત કેદની સજા થઈ હતી. \n\n***\n\nએક દિવસ \n\nઆદિ જેલમાં હતો ત્યારે તેને સમાચાર મળ્યા કે પોતાની બેન દીપાલિના લગ્ન છે….આ સાંભળીને આદિ મનોમન ખૂબ જ ખુશ થયો, અને તે કંઈક વિચારોમાં ખોવાઈ ગયો.\n\nઆદિ અને દિપાલી એક દિવસ ઘરમાં હતા ત્યારે બને ભાઈ બહેન વચ્ચે કોઈ બાબત પર માથાકૂટ કરી રહ્યા હતાં, દિપાલીએ કહ્યું,\n\n“જો ! ભઈલા, હું તને ખૂબ જ હેરાન કરું છું, એ વાત સાચી છે, પરંતુ હું એક દિવસ એવો આવશે કે તેને અને બધાંને છોડીને જતી રહીશ..”\n\n“જો ! તું જે દિવસે આ ઘર છોડીને જઈશ એ દિવસે હું એકદમ રાહતનો શ્વાસ લઈશ, અને એવું માનીશ કે ઝાડ ગયું અને જગ્યા થઈ, અને જો એ દિવસે હું જ્યા હોઈશ ત્યાંથી ચોક્કસ આવીશ અને હું બહુ ખુશ થઈશ.” - આદીએ મજાક કરતા - કરતા કહ્યું.\n\n“ જો ! સાહેબ, અત્યારે ખોટી ડંફાંસો ના મારીશ, એતો સમય જ બતાવશે, પરતું એક વાત કહું કે મારા ઘર છોડવા પાછળ જો કોઈને સૌથી વધુ દુઃખ થશે કે સૌથી વધુ રડશે તો તે તું જ હોઈશ આદિ….તું જોઈ લે જે !”\n\nઅચાનક જેલરમાં ચામડાના સૂઝના ટક - ટક અવાજ આવવાને લીધે આદિ પોતાના વિચારોમાથી બહાર આવી ગયો, અને મનોમન નક્કી કર્યું કે ભલે મારે જીવ ગુમાવવો પડે પરંતુ હું મારી બેનના લગ્નમાં જરૂરથી જઈશ, અને દિપાલી જે કહેતી હતી તે સાચું જ કહેતી હતી.\n\n**\n\nદીપાલીના લગ્નના એકદિવસ અગાવ આદિ બધા કાયદા કાનૂન જણાતો હોવા છતાં પણ બધા કાયદા કાનૂન નેવે મૂકીને, પોતાની બેનના પ્રેમમાં સામે હારીને જેલ તોડીને સીધો જ તે પોતાના ઘરે ગયો, ત્યાં કોઈ હતું જ નહિ, પૂછપરછ કરવાથી ખ્યાલ આવ્યો કે બધા જ પરિવારજનો અને સગાઓ શહેરમાં આવેલા મેઘાવી હોલ પર છે, આથી તે સીધો જ ત્યાં પહોંચી ગયો.\n\nલગ્નમાં પહોંચી તો ગયો પરંતુ એ થોડોક મોડો પહોંચ્યો હતો.\n\n***\n\nત્યારબાદ આદીનાં મંડપની બહારની તરફ ઉપાડતા પગને, આદીનાં ખભા પર પાછળથી હાથ મૂકી, ભારે અવાજમાં કોઈ બોલ્યું.\n\n“બેટા ! તારા પપ્પાને માફ નહિ કરે ?” - પાછળથી આવતો આવાજ બીજા કોઈનો નહિ પરંતુ પોતાના પિતાનો જ અવાજ હતો.\n\n“બેટા ! હું મારા મોભા અને પ્રતિષ્ઠાની લાલચમાં એટલો અંધ બની ગયો હતો કે હું મારા દીકરાની એકપણ વાત સાંભળ્યા વગર જ મેં તને મારાથી પલકનાં ઝબકારમાં જ દૂર કરી નાખ્યો,” - જયેશભાઈએ પોતાના બંને હાથ જોડીને આદિની માફી માંગી.\n\nત્યારબાદ આદિ અને તેના પિતા એકબીજાને વળગી રહ્યા અને રડવા લાગ્યા, સૌ કોઈની આંખોમાં હરખનાં આંસુ આવી ગયાં, આદીનાં મમ્મીએ મનોમન ભગવાનનો હૃદયપૂર્વક ખૂબ - ખૂબ આભાર માન્યો.\n\nઆદીનાં પિતાએ આદીનાં માથા પર હાથ ફેરવાત કહ્યું કે “ બેટ….! તું ચિંતા ના કર તારો બાપ હજુ જીવે છે, તું ખૂબ જ થોડા સમયમાં જ નિર્દોષ સાબિત થઈ જઈશ, તારા વિરુદ્ધ જે પીડિત છોકરી હતી, તેને અમે લોકોએ કરેલ અરજીમાં આધારે સખત ઇન્ટરોગેશન કરતા બધું જ સાચું સ્વીકારી લીધું અને આ બધું કરવા પાછળનો મુખ્ય વ્યક્તિનું નામ આપી દીધું છે…..માટે બેટા હવે તું ! અત્યારે જ કંઇપણ વિચાર્યા વગર તારી જાતને પોલીસ પાસે સરેન્ડર કરી દે…..અને તેને બે - ત્રણ દિવસમાં જ હું જેલમાંથી છોડાવી લઈશ….કારણ કે એક કહેવત છે કે ….ઉપરવાલે કે ઘર દેર હે પર અંધેર નહિ હે….! માટે તું ચિંતા ના કર અને તારી જાતને ખુદ જઈને સરેન્ડર કરી દે.”\n\nત્યારબાદ આદીએ પોતાના પિતાની સલાહ પ્રમાણે જ કર્યું અને બે કે ત્રણ દિવસમાં આદિ આદિ નિર્દોષરીતે છૂટી ગયો… અને એકાદ અઠવાડિયાની અંદર જ આદિ પોતાની ફરજ પર ફરી એજ રુઆબ અને ઠાઠ સાથે હાજર થયો, અને તેની પત્ની પણ પોતાની ભૂલ સમજતા આદિની માફી માંગીને ફરી પાછા બધા રાજી- ખુશીથી રહેવા લાગ્યા.\n\nઆપણા જીવનમાં પણ ઘણીવાર એવી પરિસ્થિતિ ઉદભવતી હોય છે કે કોણ સાચું છે કે કોણ ખોટું તે નક્કી કરવું ખૂબ જ મુશ્કેલ બની જાય છે, આ સમયે તેને જો તેને પોતાના પરિવારનો સાથ મળે તો તે પૂરી દુનિયા સાથે લડી શકે કે ….શરત માત્ર એટલી કે પોતાના પોતાની સાથે હોવા જોઈએ….ઉપરાંત ભલે ભાઈ બહેનના સબંધમાં જેટલુ પ્રેમનું સ્થાન છે તેટલુ જ સ્થાન મીઠા ઝગડાને પણ આપવામાં આવે છે ….પરંતુ એ હકીકત છે કે પોતાની બહેનને દરેક ભાઈ આદિની જેમ ખૂબ જ પ્રેમ કરતો જ હોય છે કદાચ તે કહેતો ના હોય, પરંતુ પ્રેમ કરતો જ હોય છે, અને બહેનની વિદાય વખતે સૌથી જો વધારે કોઈને દુઃખ થાય કે લાગી આવતું હોય તો તે વ્યક્તિ પણ એક ભાઈ જ હોય છે…..કારણ કે ભાઈ એ જ એવો વ્યક્તિ હોય છે કે જેણે કદાચ માતા - પિતા કરતા પણ પોતાની બહેન સાથે વધુ સમય વિતાવ્યો હોય છે.",
      "duration": "10 mins",
      "category": "Action"
    },
    {
      "title": "મોના કા સોના",
      "story_name": "હિન્દી ફિલ્મોએ અદાકાર ‘અજિત’ને વિલનના જે રીતે રજૂ કર્યો એનાથી નવી પેઢીને લાગ્યું કે, ‘આ અજીત’ને વિલનહોવા છતાં કેવા જલસા છે ?’ સ્ટીલની અટપટી ડિઝાઇનના ગોગલ્સ અને તેના સ્વિમિંગ પુલવાળા બંગલા, પોતાનો આઈલેન્ડ, હેલિકોપ્ટર્સ, મશીનગન્સ સાથે તેની સિક્યોરિટી માટે આજુબાજુ ફરતા માણસો અને ખૂબસૂરત સેક્રેટરી “મોના” અને બેસુમાર છોકરા છોકરીઓની ફોજ. હંમેશા શરાબ અને શબાબની તેમજ નિત નવા એડવેન્ચર સાથે ત્રણ કલાકની ફિલ્મ માં લગભગ પોણા ત્રણ કલાકની જાહોજલાલી ભોગવતા, અને પડદા પર છેલ્લે હીરોની સામે હમેશા અજિત હારી જતો હોય છે, પણ વાસ્તવમાં અજિત હિન્દી ફિલ્મ જગતના એક એવા ખલનાયકહતા કે જે લોકપ્રિયતામાં ક્યારેક હીરોથી પણ આગળ નીકળી ગયેલ. આવો, આ અજિત ના પાત્રને યાદ કરી કલ્પનાના જોરે તેના પાત્રના ચલણી નામ “લાયન” સાથે એકાદ સીકવન્સ માણીએ.\n\nકપાયેલા ડાબા હાથ ઉપર સ્ટીલનો હુફ ફિટ કરાવી આમ જન માણસના મનમાં ખોફ વેરતો મુંબઈ શહેરનો અંધારી આલમનો બેતાજ બાદશાહ “લાયન” તેની ‘મોના ડાર્લિંગ’  સાથે સ્વિમિંગ પુલને કિનારે સિગારના ધુમાડા કાઢતો હતો. ત્યાંથી તેના વફાદાર માણસોને આદેશ આપે છે.\n\n ‘પીટર’ અપને આદમીઓકો બોલ દો, “બોસ” કો ના સૂનનેકી આદત નહીં હૈ, આજ શામકા મિશન પૂરા હોના હી ચાહીએ, મિશન પૂરા હોતે હી, તગડા કમિશન મિલેગાં યે લાયન કા વાદા હે, લૌયન કી જુબાન પથ્થરકી લકીર હૈ, વો તુજે બતાનેકી જરૂર નહીં હૈ. પીટર લગ જાવ કામ પે, મામલા પૂરા ૧૨૫ કરોડકા હૈ” પીટરે લહેકાથીથી કુરનીશ બજાવતા કહ્યું, “બોસ” આપ ખાલી-પીલી ચિંતા કર રહે હો, મૈંને પ્લાન પૂરા ફૂલ્પ્રોફ બનાયા હૈ, શેઠ તનુમલ ક સોના, આજ શામ આપકી ક્દમોમે હોગા”.\n\n ‘પીટર’ આજના મિશનથી તગડા કમિશન ની રકમ ના ખ્વાબ જોતો હતો. એનું ખટપટિયું મગજ વગર મહેનતે મોટી રકમ સરકાવવા માટેની ફિરાક માં હતું., મુંબઈમાં જવેરી બજાર સ્થિત શેઠ તનુમલનો મોટો જ્વેલરિનો શોરૂમ હતો, શો રૂમનો રોજનો વેપાર ૧૦ કિલો સોનાની આસપાસ રહેતો હતો, સોનાની સુધ્ધતા અને પાકું વજન, અને નવીનતમ ડિઝાઇન અને માલની ગેરંટી આ બધુ એક જગ્યાએ મળતું હોવાથી આમ જનતામાં શેઠ ‘તનુમલ’ના શોરૂમની આબરૂ – શાખ ઊંચી હતી, અને નાના મોટા દરેક ગ્રાહકને સંતોષકારક સર્વિસ મળતી હોવાથી સોનાના આભૂષણો માટે શેઠનો સ્ટોર લોકોની પહેલી પસંદ હતો. શેઠ ‘તનુમલ’નો કારોબાર ચોકખો હતો, અને તેઓની સોનાની જરૂરિયાત મહદ અંશે આયાતી સોના ઉપર આધારિત હતી. દર મહિનાની પહેલી બીજી તારીખે તેમનું કાચા સોનાનું પાર્સલ દૂબઇથી અચૂક આવતું હતું.પેડર રોડની મુંબઈ કસ્ટમ ડીપારમેંટની ઓફિસમાથી ડિલિવરી લેવા માટે શેઠનો વરસો જુનો વફાદાર કર્મચારી રસીકલાલ જતો, અને ઓર્ડર મુજબની સોનાની લગડીઓ લાવી શેઠને સુપરત કરતો હતો. છેલ્લા કેટલાય સમયથી પીટર આ નિયમિત થતી હિલચાલને જોતો હતો, થોડીક વાર આ ઉચાપતમા, તેણે બોસને બાજુએ રાખી, આખે આખો લાડુ જમવાના ઇરાદે, રસીકલાલને જ પોતાની પૈસાદાર થવાની યોજનામાં ભેળવવાનો વિચાર આવ્યો પણ તે ક્ષણજીવી નિવડયો, કારણ કે તે જાણતો હતો કે બોસના હાથ બહુ લાંબા છે, તેમજ રસીકલાલ ખુબજ ઈમાનદાર અને કર્તવ્યનિષ્ટ હોવાથી પીટરને તેનો સાથ મળવા અંગે શંકા હતી.તેથી બોસને માહિતી આપી, અને ‘લાયન’ બોસ પાસે, શેઠ તનુમલના સોનાને કેવી રીતે ઉપાડી લઈ શકાય તે અંગે માર્ગદર્શન માગ્યું. છેવટે બોસની શેતાની ખોપરીમાં એક ભયંકર યોજનાએ આકાર લીધો.\n\n યોજનાના અમલ માટે ‘રસિકલાલના એક બે ફેરાની રેકી કરવી તેવું નક્કી થયું. અને ઉચાપત કરવાના કારસાના અમલ માટે ઓક્ટોબર મહિનો નક્કી થયો, કારણ કે ઓક્ટોબર એન્ડમાં ધનતેરસ અને દિવાળી આવતી હોવાથી આ દિવસોમાં લોકોની સોનાની મોટી ખરીદી રહેતી હોવાથી , તે દિવસોમાં સોનાની આયાત પણ વધારે રહેતી હોવાથી એકજ હાથમાં મોટો દલ્લો લાગવાની ગેરંટી હતી. પીટરે તેના માણસ ‘કિસન’ને શેઠ તનુમલના શોરૂમમાં ડ્રાઈવર તરીકે રખવી લીધો. ‘કિસન મેકવાન’ ‘પીટર’નો વફાદાર સાથી હતો તેથી હવે ‘રસીકલાલ’ની રજે-રજ માહિતી પીટરને દૈનિક ધોરણે મળતી થઈ હતી.\n\n ‘પીટરે’ છેલ્લા ત્રણ મહિનાની રેકી દરમ્યાન જોયુ તો રસીકલાલ સોનાની ડિલિવરી લીધા પછી રસ્તામાં એક હનુમાનજીના મદિર પાસે અચૂક રોકાતા હતા અને તેઓ તેમના ડ્રાઈવર પાસે એક પેંડાનું પેકેટ અને શ્રીફળ તે મદિરમાં ભેટ મૂકવડાવતા અને પછીજ શો રૂમમાં જતાં હતા. આ આવિરત ક્રમ છેલ્લા કેટલાય વરસથી ચાલતો હતો.પીટરે નક્કી કર્યું કે ‘રસીકલાલ’નો ડ્રાઈવર મંદિરમાં પ્રસાદ ચડાવા જાય તે પળ જોખમ વગરની છે. અને તે પળે ‘રસીકલાલ’ પાસેથી સોનું સહેલાઈથી તફડાવી શકાય તેમ છે. વધારામાં પોલીસને ગુમરાહ કરવામાટે, આ સમય દરમ્યાન એક એટીએમ ની લૂંટનું નાટક કરવાનું પણ નક્કી થયું હતું \n\n “લાયન” બોસની શેતાની ખોપરીએ ફૂલ-પ્રૂફ પ્લાન બનાવ્યો હતો તે મુજબ ડ્રાઈવર જે વખતે મંદિરમાં જાય તે વખતે, ‘પીટરે’ શેઠ તનુમલના વિશ્વાસુ કર્મચારી રસીકલાલ, કસ્ટમ માઠી છોડવેલા ‘સોના, સાથે બેઠા હોયતે ગાડીનો કબજો લઈ, ગાડીઅને સોના સમેત રસીકલાલને હાઈજેક કરી  સીધા વરસોવા વાળા બોસના અડ્ડે પહોચવાનું હતું , અને અડ્ડે પહોચ્યાં પછી ‘સોનું, તફડાવી, ‘રસિલલાલ’ને ગાડી સમેત વરસોવાની ખાડીમાં પધરાવી દેવા.આખું ઓપરેશન ૩૦ મિનિટમાં પતાવવાનું હતું. દેખીતી રીતે લોલી-પોપ સમું ૧૫૦ કરોડનું ‘સોનું, સહજમાં હાથ લાગવાનુ હતું, આમ છતાં, આ આખા નાપાક ષડયંત્રમાં સૂત્રધાર માત્ર “લાયન” બોસ અને પીટર બે જણ જ હતા. બાકી બધા શતરંજના પ્યાદા એટીએમના ખોટી લૂંટના નાટકના સૂત્રધાર હતા.\n\n ‘લાયન’ની બેજોડ યોજના એવી હતી કે......, કસ્ટમની ઓફિસેથી ‘રસીકલાલ’ સોનું લઈ નીકળે અને શોરૂમ પહોચે તે દરમ્યાન રસ્તા માં તેને લૂંટી લેવો....!!!! કિસન મેકવાન દ્વારા સાંપડેલી માહિતી સોલીડ હતી, તો ‘લાયન’ ની યોજના ફૂલ-પ્રૂફ હતી. આજે બપોરે ત્રણવાગે રસીકલાલ પેડર રોડ ઉપરની કસ્ટમ ઓફિસથી ડ્યુટી ભરી સોનું કસ્ટમ ઓફિસેથી છોડાવી, ૩૦૦ કિલો સોનાના બિસ્કિટ લઈને રાબેતા મુજબ તે ઝવેરી બઝારના શો રૂમ પર આવવાનો હતો.બપોરે લંચ પછી, રસીકલાલે ડ્યુટીનો ડ્રાફ્ટ બેંકમથી માંગવી લીધો લીધો અને રઘુ ડ્રાઇવરે ગાડીમાં હવા પાણી ચેક કરાવી પેટ્રોલ ફૂલ કરવી લીધું હતું. રસીકલાલે શોરૂમથી નીકળી રસ્તામાંથી મોહનલાલ મીઠાઇ વાળા પાસેથી પ્રસાદ માટે પેંડાનું પાકેટ લીધું. વરસો જુના રધુ ડ્રાઇવરને કોઈ સૂચનાની જરૂર નહતી કે ક્યાં અને શેના માટે ગાડી લઈ જવાનું છે. નિત્યક્રમ પ્રમાણે કસ્ટમ ઓફિસની કાર્યવાહી પતાવી અને સોનું લઈ પાછા વળતાં મંદિરે, આવી રઘુએ ગાડી થોભાવી ત્યારે તે હવે પછીના આકાર લેતી ભયાનક ઘટના ક્રમથી તે બિલકુલ અજાણ હતો.\n\n હવે યોજનાના ભાગ રૂપે ‘પીટર’ પેડર રોડ પર આવેલા એકાંત પીએનબીના એટીએમ ઉપર ગયો અને કાર્ડ નાખી એટીએમ ઓપરેટનું નાટક કરતો રહ્યો અને જાણી બુજીને એટીએમ મશીન ને ટેમ્પર કરતો હોય તેવું નાટક કર્યું, અને બધી હરકત સી એ ટીવીમાં નોધાય તેની કાળજી લીધી અને તેણે કોઇની ચોરેલી કારથી મારતી જડપે રસીકલાલની ગાડીને ચેઝ કરી,  પહેલા મદિરે પહોચી ગયો. અને આ દરમ્યાન તેની ટીમના અન્ય બે સાગરીતો પીએનબીના એટીએમની આસ પાસ શંકાસ્પદ હરકતો કરતાં રહ્યા હતા.\n\n “લાયન’ બોસના ફૂલપ્રૂફ પ્લાન મુજબ જેવી રસીકલાલની ગાડી હનુમાનજીના મંદિરે પહોચી અને તેનો ડ્રાઈવર રઘુ ગાડી પાર્ક કરી,મંદિરે પ્રસાદ ધરાવા પહોચ્યો ત્યારે, ‘પીટર, સિફતથી તેણે ચોરેલી ગાડીમાંથી બહાર આવ્યો. હવે તે ‘ગાડી’ની તેને કોઈજ જરૂર નહતી. ‘પીટરે. સીગરેટનો છેલ્લો કસ ખેંચી, તેનું ઠૂંઠું, ડાબા પગ વડે મસળતા એક નજરે હનુમાનજીના મંદિરની ધજા જોઈ. તે લોકોની શ્રધ્ધા જોઈ મૂંછમાં હસ્યો, હનુમાનજીને કેટલાય પેંડા અને નારિયેરના પ્રસાદના ભોગ પછી પણ આજે તેનો ભક્ત રસિકલાલ બસ હવે લૂંટાવાનો હતો,  તેને બેફિકરાઈથી રસીકલાલની ગાડીનો કબ્જો લીધો, રેકીની વિગત પ્રમાણે ગાડીની ચાવી ગાડીમાંજ રઘુ રાખતો હતો, તે મુજબ ‘પીટર’ની કાતિલ નજરે જોયું તો આજે પણ ચાવી ગાડીમાજ હતી, મનોમન ‘કિસન મેકવાન’ની આપેલી માહિતી બદલ માન થઈ આવ્યું.પીટરે જોયું, ‘રસીકલાલ’ કોઈ છાપું વાંચતાં હતા. એકદમ ગાડીનો દરવાજો ખૂલતાં ‘રસીકલાલ’ છાપુ વાંચતાં વાંચતાં - બોલ્યા અરે રઘુ આજે તો ભારે ઝપાટો કર્યો. આટલો જલ્દી... આગળ ‘રસીકલાલ’ કઈ બોલે કે જુવે તે પહેલા ‘પીટર’નો કદાવર અને હથોડા જેવા હાથની વીંઝાયેલી ઝાપટથી ‘રસીકલાલ’નો ગાલ ચિરાઈ ગયો અને બેભાન થઈ ગયા. ‘પીટરે, પળના વિલંબ વગર ગાડી રિવર્સમાં લઈ વરસોવા તરફ ભગાવી... પરંતુ કોઈ પણ ગુનો પરફેક્ટ નથી હોતો... એકાદ કિલોમીટરના અંતરે ગાડી આગળ ધપી ત્યાં ગાડી ડચકા ખાઈ ઊભી રહી ગઈ. ‘પીટરે’ મુંજાતા ગાડીનો દરવાજો ખોલી બહાર આવી એક નજર પાછળ રોડ ઉપર નાખે છે, તો તેને એક રેલો તેની ગાડી આવી અટકતો જોયો, અને તેને તરતજ ખ્યાલ આવ્યો આતો પેટ્રોલનું લીકેજ લાગે છે તેણે ગાડીનું બોનેટ ખોલ્યું, અને નીચો નમી જોવા જાય ત્યાંસુધીમાં તો તેના માથા ઉપર કોઈ અજાણ્યા હાથે એક પાઈપથી ફટકો પડીચુક્યો હતો.\n\n***\n\nમોના ડાર્લિંગે એક સાથે બે સિગારેટ મોમાં મૂકી પેતાવી તેમાથી એક સિગારેટ માદક અદા સાથે, તેણે ‘લાયન’ બોસના મોમાં મૂકી, ‘લાયન’ બોસે મોનાને પાસે ખેચી, દીર્ઘ આલિંગન આપી, સિગારેટનો, ઊંડો કસ ખેંચી મોટું મસ ધૂમાડાનું વાદળ તેની પ્રેમિકા “મોના” ઉપર છોડ્યું. અને “મોના’ના ગાલે ટપલી મારતા બોલ્યો, “મોના ડાર્લીંગ”, બસ થોડા ઔર સબ્ર, ફીર યે “લાયન” આજકા લૂંટા હુવા “સોના” કે સાથ તેરા. ઓહ ‘લાયન’ યુ આર રિયલી, નોટી બોય કહેતા મોનાએ મારકણું હાસ્ય વેરયું અને ‘રસીકલાલ’ની ગાડીની ડીકીમાંથી સોનાની લગડીઓ કાઢવા માટે ઉકસાવા તેણે લાયન ને ઈશારો કર્યો. અને લાયને, મોનાના હાસ્યથી ઘાયલ થતાં બીએમડબલ્યુ ગાડીની વિશાળ ડીકી ખોલી, તો જોયું તો અંહી તો એક નાની તિજોરી પડેલી હતી અને બાજુમાં ઢગલા બંધ ડ્રાય ફ્રૂટના ગિફ્ટ બોક્સ હતા. આ એક અણધારી ઘટના હતી, જેની જાણ ‘પીટરે, ‘લાયન’ને નહતી કરી. થોડીક્જ પળ વિચલિત થયેલા ‘લાયને, હવે તેની ગાડી રિવર્સમાં લઈ રસીકલાલની ડીકી પાસે લાવી ઊભી કરી અને “મોના”ની મદદથી મહામુસીબતે આખે-આખી તિજોરીને તેની ગાડીની ડીકીમાં પધરાવી, બંને પ્રેમી પંખિડા તે જગ્યાએથી રફુ ચક્કર થઈ ગયા ત્યારે ‘રસીકલાલ’ને થોડુ ભાન આવતું જતું હતું.\n\n ‘રસીકલાલ’ને પાછલો ઘટના ક્રમ બરાબર યાદ આવી ગયો. ગાડીમાં પ્રસાદનું પેકેટ નહતું અને ગાડીનું ખુલ્લુ બોનેટ જોતા કોઈ અસમાન્ય બીનાની આશંકા થતાં તેમણે ‘મોબાઇલ’મા “એસઓએસ” નું બટન દબાવી ગાડીમાં બેઠા રહ્યા.\n\n***\n\nઆજની ઉજવણીના ભાગ રૂપે, હોટેલ લાયનના ડાંસ ફ્લોર પર અગણિત પગ થરક્તા હતા, વાતાવરણમાં કાર્યો કેનનથી ફેલાતા ધુમાડાના વાદળ, અને સિક્સ ચેનલ જે બી એલ ની ૫000 વોટ્સનીમ્યુજિક સિસ્ટમ લાયન હોટેલના બંક્વેટ હોલમાં હાજર રહેલા હૈયાને બહેકવા માટે પૂરતા હતા.આજે ‘મોના’ ડાર્લીંગની મદકતા ચરમ સીમાએ હતી. એક કોઈ અનેરા ઉત્સાહ સહિત તેની લચકતી કાયના કામણ પાથરી બેધડક નાચી અને લોકોના દિલ ઉપર તેના નયનના તીરો છોડી રહી હતી, અને તેને નાચતી જોઈ બીજા પણ ઉત્સાહમાં નાચી રહ્યા હતા.લાયન હોટેલના આ અનોખા હોલમાં રહેલા બધા નશીલી સિગારેટના ધૂણા અને શરાબના જામમાં ખોવાયેલ હતા એક માત્ર “લાયન” બોસ તેની ઓફિસમાં બેસી રસીકલાલની તિજોરીને ખોલવા વ્યર્થ પ્રયન્ત કરતો હતો. આખરે તેણે તેના આસીસ્ટંટને ગેસ કટરની વ્યવ્સ્થા કરવા ઓર્ડર આપ્યો. અને તેની રાહ જોતાં જોતાં તે પણ મોનાની અદા ઓમાં ખોવાતો જતો હતો.\n\nઆખરે લાયન બોસના બટલર ઇકબાલે તેની ઓફિસમાં એક વેલ્ડરને લઈ આવ્યો, અને તેણે તેની હાજરી પુરવી, ત્યારે લાયન બોસે મોનાથી નજર હટાવી ઇકબાલ સામે જોયું, ત્યારે ઈકબાલને પણ સમજાઈ ગયું, કે જગતમાં પ્યાર મહોબ્બત એ માત્ર નાટક છે અસલી વસ્તુ તો દોલત છે, એક ક્ષણ પહેલા લોલુપ નજરુંથી બોસ, તેની પ્રેમીકા ‘મોના’ને ડાન્સ ફ્લોર ઉપર ટગર ટગર જોતો હતો , પણ દલ્લાની વાત આવી એટલે, બોસની નજર કોરી થતી ઈકબાલને જણાતી હતી. ‘લાયન’ બોસે ઇશારાથી વેલ્ડરને તિજોરી બતાવી, અને બાકીનું કામ ઈકબાલે, વેલ્ડરને સમજાવી દીધુ કે શેઠને તિજોરીની ચાવી મળતી નથી એટલે તિજોરીની દરવાજો ગેસ કટરથી કાપી નાખ. વેલ્ડરે હુકમ પ્રમાણે તેનું કામ ચાલુ કરી દીધુ. અને આખરે તિજોરીનો દરવાજો કપાઈને નીચે પડ્યો ત્યારે એકી સામટી બે બીના બની.......!\n\n દરવાજો કપાઈને નીચે પડતાં, તિજોરીની અંદર રહેલ માલ ઉપર નજર પડતાં “લાયન” ચોંકી ગયો ! તિજોરીમા નકરા પથ્થરો ભરેલા હતા, અનાયાસે તે લમણે હાથ દઈને બેઠો હતો, ત્યાં.. તેના ફોન ઉપર મેસેજ આવ્યો કે ‘હોટેલ લાયન’ ને ક્રાઇમ બ્રાંચના ચુનંદા જવાનોએ ઘેરાબંધી કરી સીલ કરી દીધી છે. અને ઇન્સપેકટર વિનોદ, બોસની ઓફિસ તરફ આવી રહ્યા છે. ‘લાયન’ વધુ કઈ વિચારે તે પહેલા. ઈન્સ્પેકટર વિનોદ, તેના લમણે, “વેબલી’ રિવોલ્વર તાંકી ઊભો હતો.અને ઠંડા અવાજે તે બોલતો હતો  “મિસ્ટર લાયન યોર ટાઈમ ઇજ ઓવર”, “યુ આર અંડર એરેસ્ટ” \n\nત્યાર પછીના ઘટના ક્રમમાં, કાબેલ ઈન્સ્પેકટર વિનોદની રાહબરી હેઠળ ‘લાયન’, હાથમાં સરકારી ઝાંઝરિયા પહેરી, વરઘોડો કાઢી, તે અંધારી આલમના કલાકારોના અંતિમ વિશ્રામ સ્થળે પહોચ્યો ત્યારે માથે પાટો બાંધેલી હાલતમાં પીટર, લાયન સામે ઘુરકીયા કરતો પહેલેથી આવી ચૂક્યો હતો, બંને લોકોને શેઠ તનુમલના સોનાની ઉચાપતના તેમજ રસિકલલના ખૂનના કાવતરાના સંગીન ગુના બદલ બુક કરેલા હતા. જેલમાં રહેતા- રહેતા, તે બંનેમાં મગજમાં અંગત હિસાબો સરભર કેવીરીતે કરવા તે સવાલ કરતાં, પોલીસને તેમની યોજનાનુ પગેરું ક્યાથી મળ્યું તે સવાલ વધારે ઘૂમરાઈ રહ્યો હતો.\n\n થોડાક દિવસ પછી ઈન્સ્પેકટર વિનોદે જ્યારે જેલના ઈંટરોગ્રેશન રૂમમાં એન્ટ્રી લીધી, ત્યારે બંનેએ ગુનો કબુલ કરી લીધો, પણ તેઓનો એક સવાલ કોમન હતો.તમને ક્યાથી સગડ મળ્યા કે અમે શેઠ તનુમલનું સોનું ઉપડવાના છીએ.\n\n ઈન્સ્પેકટર વિનોદે હસતાં કીધું, ‘શેઠ તનુમલ’નો આખો ધંધો સ્ત્રીઓની મોટી નબળાઈ ઉપર ચાલે છે. તેજ પોઈન્ટે મને તમારો ભેટો કારવી લીધો. ‘પીટર’તો ઈન્સ્પેકટરની ગૂઢ ભાષા ઉકેલતો હતો, પણ ‘લાયન’તો હુકમ કરવા ટેવાયેલો, એટ્લે સીધું તેણે પૂછીલીધુ, અરે ભાઈ વાતમાં મોણ ઓછું નાખવાનું રાખ, જગતની કોઈ જેલના દરવાજા એવા મજબૂત નથી કે ‘લાયન’ને સંઘળી શકે. બહુ થયું, હવે કઈ ફોડ પાડ ખાખી પહેલવાન,\n\n ઈન્સ્પેકટર વિનોદ બોલ્યો,...ઓહ મોટો મસ.. અંધારી આલમનો સિંહ.. અને.. તેના મગજ..ને નામે મીંડું.. આતો કાગળનો સિંહ નીકળ્યો. ચલ, કમીના.. સિંહના ચામડામાં ફરતા એ ગલીના કુતરા, કાન ખોલીને સાંભાળ, ‘સોનું. એ આદિ કાળથી સ્ત્રીઓની નબળાઈ છે, અને તારી માશૂકા ‘મોના, તેમાથી કેવીરીતે બાકાત રહી શકે ?. ‘મોના’ને તારી જુબાન કરતાં અધિક, સરકારી રિવોર્ડ ઉપર વધારે ભરોશો હતો, તે મારી ઇન્ફોર્મર હતી. અને તેણેજ મને તારી યોજનાની જાણ કરી હતી.\n\n અમને જાણકારી મળેલી હતી એટલે, અમે ‘શેઠ તનુમલ’ને સાવધાન કરેલા હતા. અને તે મુજબ ‘રસીકલાલે ડીકીની તિજોરીમાં પથ્થર ભરેલા હતા, અને અસલી સોનું ડ્રાય ફ્રૂટના ખોખઓમાં રાખેલું હતું. ‘રસીકલાલ’ પ્રમાણિક અને નિષ્ઠાવાન હતો તેણે મોટું જોખમ ઉઠાવીને સરકારને સહકાર આપ્યો હતો. પણ ઑ ગંદી નાલીના કીડા ‘લાયન. તારી આ અંધારી આલમમાં પણ પ્રમાણિક્તા હોય છે, ચલ હવે તું મને બતાવ તે પીટરને કેમ માર્યો ?\n\n લાયન બગાસું ખાતા બોલ્યો, જવાબ દેવાની મારી આદત નથી. પણ આજે તને જવાબ આપુછું. ઈન્સ્પેકટર સાંભાળ તે મારો અંગત હિસાબ હતો, તેનાથી વધારે જાણવાનું તારું કામ નહીં, મે જ કિસાન ડ્રાઈવરને કહી રસીકલાલની ગાડીની પેટ્રોલની ટાંકીમાં નાનું કાણું પડાવડાવેલ, અને તેની ગાડી મંદિર પહોચે તે પહેલા રસ્તામાં આંતરવાનો પ્લાન હતો, પણ કંમબખ્ત કાણું જરૂરથી વધારે જીણું પડી ગયું અને ગાડી મંદિરે પહોચી ત્યાર પછીની વાતથી તું વાકેફ છે. તે સારું કર્યું કે ‘મોના.ની બેવફાઇથી મને વાકેફ કર્યો, તેનું કામ ટૂંકમાં હું તમામ કરી દઇશ.\n\n અરે ‘લયાન’ના બચ્ચા, તને દસ વરસની સજા થવાની છે અને દસ વરસની સજા પછી તારા મગજના બધા પુરજા છૂટા થઈ જશે ત્યારે તું તારું નામ અસલી નામ ભૂલી તારા કેદી નંબર ૨૩૧માં જૂના નામને શોધતો ફરતો હશે.દસ વરસની કેદ પછી તું બધુજ ભૂલી જવાનો છું.\n\nબધાજ પુરાવા અને સબળ શાક્ષીઓની ફોજે ઈન્સ્પેકટર વિજયનું કામ આસન કરી દીધું હતું, અને મોનાને ૧૫૦ કરોડની સંભવિત ચોરી રોકવા મદદ કરવા બદલ એક કરોડ રૂપિયા નગદનો પુરસ્કાર અને સરકારી નોકરી મળી ત્યારે, ”મોના કો અસલી સોના” મિલ ગયા થા ઔર લાયન બોસ બકરી બન કર આપણે સાથી પીટર કે સાથ જેલકી ચક્કી પીસ રહા થા.  \n\n",
      "duration": "10 mins",
      "category": "Action"
    },
    {
      "title": "પરિવર્તન",
      "story_name": "પરગ્રહવાસી એટલે કે એલિયન અને માણસો વચ્ચે ઘણાં વર્ષો જૂના સંબંધ હોવાનાં પુરાવા આજે વિજ્ઞાન પાસે છે. આપણે ઘણીવાર છાપામાં પણ વાંચતા હોઈએ છીએ કે કોઈ જગ્યાએ એલિયનનું અવકાશયાન એટલે કે \"યુ.એફ.ઓ\" દેખાયાનાં પણ સમાચાર આપણે સાંભળીએ છીએ. જ્યારે એલિયન હોવાનો હજુ સુધી કોઈ નક્કર પુરાવા નથી મળ્યા, જે કંઈ પુરાવા મળ્યાં છે, તે માત્ર એલિયન હોવાનાં અસ્તિત્વ તરફ એક ઈશારો જ કરે છે.\n\nતેમ છતાંય ક્યારેક ક્યારેક એલિયન આપણી પૃથ્વી વિશે જાણવાં, કે પછી પૃથ્વી પર રહેતાં મનુષ્યો વિશે જાણવા, કે પછી મનુષ્યની બુદ્ધિ કે ચપળતા વિશે જાણવા કોઈને કોઈ મનુષ્યની પસંદગી ચોક્ક્સથી કરતાં હોય છે. જેની એ વ્યક્તિને જરાય જાણ સુદ્ધા નથી હોતી. એલિયન કોઈપણ સ્વરૂપે આપણી આસપાસ હોઈ શકે છે. તે આપણાં કોઈ મિત્ર, સહકર્મચારી, બોસ, શિક્ષક, સહ અઘ્યાયી, પાડોશી, પટ્ટાવાળો કે પછી આપણાં જ કોઈ સ્વજનમાંથી જ કોઈ હોય એવું પણ બની શકે છે.\n\nકુંડળીયા કોલેજ એ શહેરની જાણીતી નામચીન અને શહેરની સૌથી જૂની કોલેજોમાંની એક કોલેજ હતી, આ કોલેજમાં ભણવું એ આજનાં દરેક યુવકનું સપનું હતું. જ્યારે હરેશે પણ આ કોલેજમાં જ ગ્રેજ્યુએશન કરવાનું એક સપનું જોયેલ હતું જે ગયાં વર્ષે સાચું પડ્યું. આજથી હરેશ પણ હોંશે હોંશે ભણવામાં મન લગાવી રહ્યો હતો. કોલેજમાં પણ હરેશ ભણવામાં હોશિયાર સાબિત થયો, પરંતુ આપણાં સમાજની એક ખાસિયત ગણો તો ખાસિયત કે પછી વિચિત્રતા ગણો તો વિચિત્રતા તમે જીવનમાં જેમ જેમ સફળ થતાં જાવ છો, તેમ તેમ તમારા બધાં અંગત મિત્રો કોઈને કોઈ કારણે તમારાથી દૂર થઈ જ જાય છે, એ પાછળનું કારણ ઈર્ષા,અદેખાઈ કે પછી બળતરા કોઈપણ હોય શકે છે.\n\nઆવું જ હરેશનાં કિસ્સામાં પણ બન્યું જેમ જેમ હરેશ જીવનમાં એક પછી એક સફળતાનાં સોપાનો સર કરતો ગયો, એ સાથે જ સફળતાનાં દરેક પગથિયે તેનાથી એક પછી એક મિત્રો દૂર થતાં ગયાં. હાલ હરેશ આ દુનિયામાં સાવ એકલો અટૂલો બની ગયેલો હતો. હરેશ પોતાની આજુબાજુમાં વસતા દરેક લોકોમાં હરહંમેશ મિત્રો શોધવા માટે પ્રયત્નો કરતો હતો. \n\nહરેશ શહેરની બહાર આવેલાં હિલસ્ટેશને ઉદાસ થઈને બેસેલો હતો, તેની આજુબાજુમાં મોટા મોટા મશીનો અસ્ત વ્યસ્ત હાલતમાં વેર વિખેર હાલતમાં પડેલા હતાં. હરેશનાં ખોળામાં અપસરા જેવી સુંદર યુવતી નિષ્પ્રાણ હાલતમાં સૂતેલ હતી. આ યુવતીનો ચહેરો એકદમ માસૂમ અને આકર્ષક લાગી રહ્યો હતો, પરંતુ તેનાં કમરથી નીચેનો ભાગ કોઈ મશીનનો બનેલો હોય તેવું લાગી રહ્યું હતું. આ યુવતીનો એક હાથ કપાયેલ હતો, પણ તેનાં શરીરમાંથી લોહીનું એકપણ ટીપું પડી રહ્યું ના હતું, તેનાં શરીરમાં અલગ અલગ પ્રકારનાં તૂટેલા વાયરો લટકી રહ્યાં હતાં. હાલ હરેશ માયુ સી, નિરાશા અને હતાશા દ્વારા ચારેબાજુએથી ઘેરાયેલો હતો. હાલ તેનાં મનમાં ઘણાં બધાં પ્રશ્નો હતાં. જેનાં ઉત્તરો હાલ હરેશ પાસે હતાં જ નહીં.\n\nએકાદ વર્ષ બાદ\n\nસમય : સાંજનાં 9 કલાક.\n\nસ્થળ : હરેશનાં ઘર તરફ જતો રસ્તો.\n\nહરેશનાં એક મિત્ર કે જેનું નામ રાહુલ હતું, તેનો આજે જન્મદિવસ હોવાને લીધે હરેશ તેની બર્થ ડે પાર્ટીમાં શહેરની બહાર આવેલ એક આલિશના અને ભવ્ય \"અતિથિ દેવો ભવ\" હોટલમાં જમવા માટે ગયો હતો. રાહુલ હરેશને પ્રેમથી \"હેરી\" કહીને બોલાવતો હતો. રાહુલ અને હરશે ધોરણ એકથી બાર એકસાથે એક જ સ્કૂલમાં ભણ્યાં હતાં. ધોરણ બાર પછી રાહુલે મેડીકલમાં એડમિશન લીધેલ હતું, જ્યારે હરેશને ધોરણ 12 માં ઓછા ટકા આવ્યાં હોવાને લીધે પોતાના જ શહેરની કુંડળીયા કોલેજમાં એડમિશન લીધેલ હતું. હાલ રાહુલને વેકેશન હોવાને લીધે તે ગામડે આવેલ હતો, આથી તેણે હરેશને પોતાનાં બર્થ ડે ની પાર્ટીમાં આમંત્રિત કરેલો હતો.\n\nરાહુલની બર્થ ડે પાર્ટીમાંથી પરત ફરતાં આજે હરેશને ખૂબ જ મોડું થઈ ગયું હોવાથી હરેશ રાહુલની પરમીશન લઈને હોટલ \"અતિથિ દેવો ભવ\" એ થી પોતાનું બાઈક લઈને એકદમ ઝડપથી નીકળે છે. અને પોતાનું બાઈક પૂર ઝડપે પોતાનાં ઘર તરફ ભગાવે છે. હરેશનાં ઘર તરફ જતાં રસ્તામાં લગભગ એકાદ કિ. મી સુધીનો એકદમ સુમસાન રસ્તો આવતો હતો, આ રસ્તો જાણે \"ગાંડી ગીરનું જંગલ\" હોય તેવી પ્રતીતિ કરાવી રહ્યું હતું. આ રસ્તે દિવસ દરમ્યાન પણ પસાર થવામાં લોકોને ડર લાગતો હતો, અને કપાળ પર પરસેવો વળી જતો હતો, આજે હરેશને આ એકદમ સુમસાન અને વેરાન રસ્તે આટલી મોડી રાતે એકલા પસાર થવું પડે તેવી નોબત આવી પડેલ હતી.\n\nજેવો આ રસ્તો ચાલુ થયો એ સાથે જ ડરને લીધે હરેશનાં હૃદયના ધબકારા એક્દમથી વધી ગયાં, તેનાં શ્વાસોશ્વાસ કોઈ ધમણની માફક જોર જોરથી ચાલવા લાગ્યાં, જેને હરેશ ખુદ અનુભવી શકતો હતો. હરેશનાં કપાળ પર પરસેવાનાં બુંદો છવાય ગયેલાં હતાં. હાલ હરેશનાં મનનાં કોઈ એકખૂણામાં ડર પોતાનું એકચક્રીય આધિપત્ય સ્થાપી રહ્યો હતો. અંતે \"જે થશે એ જોયું જશે.\" આ વિચાર સાથે હરેશ પોતાની બાઈક એ રસ્તા તરફ ભગાવે છે.\n\nલગભગ 300 મીટર જેટલી બાઈક ચલાવ્યાં બાદ એકાએક હરેશનાં કાને \"હેરી...પ્લીઝ હેલ્પ મી.\" આવો કોઈ યુવતીનો દર્દ ભરેલો અવાજ સંભળાય છે, આવા વેરાન અને ડરામણા સુમાસન જંગલમાં આ અવાજ સાંભળતાની સાથે જ હરેશનાં શરીરની રૂંવાટીઓ ડરને લીધે ઉભી થઈ ગઈ, તેનું હૃદય જોર જોરથી ધડકવા લાગ્યું. આ સાથે જ તેનાં મનમાં ઘણાં બધાં પ્રશ્નો તેને ઘેરી રહ્યાં હતાં...કોણ હશે આ યુવતી ? શું કોઈ યુવતી આ સુમસાન જંગલમાં ભૂલી પડેલ હશે ? શું એ યુવતીને મારી મદદની કોઈ જરૂર હશે ? એ યુવતી મારું નામ કેવી રીતે જાણતી હશે ? એ યુવતીએ મને \"હેરી\" કહીને બોલાવ્યો એટલે તે મને વધુ નજીકથી જ ઓળખતી હોવી જોઈએ. બાકી \"હેરી\" નામથી તો મને મારું કોઈ અંગત જ મને ઓળખે છે. એટલે આ યુવતી કદાચ મારું જ કોઈ અંગત મિત્ર હોય એવું પણ બની શકે ? - આવા ઘણાં બધાં વિચારો આવવાને લીધે હરેશ હિંમત પોતાની બાઈક ધીમે રાખે છે. એટલીવારમાં તેની સામે એક સ્વર્ગની અપ્સરા જેવી એક સુંદર યુવતી આવી ચડે છે.\n\n\"હેરી ! મારી એક્ટિવમાં પંચર પડ્યું હોવાથી હું સુમસાન રસ્તે ફસાય ગઈ છું તો તું મને લિફ્ટ આપીશ ?\" પેલી યુવતી હરેશની નજીક આવતાં પૂછે છે.\n\nયુવતીની આ વાત સાંભળીને હરેશનાં મનમાં હાલ જે પ્રશ્નો ઉદ્દભવેલા હતાં, તેમાંથી ઘણાંખરા પ્રશ્નોનાં હાલ હરેશને મળી ગયેલા હતાં. બાકીના પ્રશ્નો હરેશ તે યુવતીને રસ્તામાં જ પૂછી લે છે એવું વિચારીને તે યુવતીને પોતાની બાઈક પર બેસવા માટે ઈશારો કરે છે.\n\n\"થેન્ક યુ હેરી…!\" યુવતી બાઈક પર બેસતા બેસતાં બોલે છે.\n\nત્યારબાદ હેરી બાઈકમાં સેલ્ફ લગાવી ફરી પાછા એ જ સુમસાન રસ્તે પોતાની બાઈક ભગાવે છે. લગભગ દસેક મિનિટ બાદ યુવતી પોતાનું અને હરેશનું મૌન તોડતાં તોડતાં બોલે છે.\n\n\"હેરી ! મને હાલ ખૂબ જ ડર લાગી રહ્યો છે. તો મારી સાથે કંઈક વાત કર ને..!\" હરેશનાં ખભે હાથ મુકતાં પેલી યુવતી બોલે છે.\n\n\"જી ! તનારું નામ શું છે ? શું તમે મને જાણો છો ? જો તમે મને જાણો છો તો કેવી રીતે જાણો છો ? હું તમને ઓળખું છું ? શું આપણે બંને આ અગાવ ક્યારેય મળેલા છીએ ?\" હરેશ પોતાનું મૌન તોડતાં તોડતાં મનમાં ઉદ્દભવેલા બધાં જ પ્રશ્નો પેલી યુવતીની સામે રાખતાં પૂછે છે.\n\n\"જી ! મારું નામ એન્જેલીના છે, અને હું તમારી જ કોલજમાં આ વર્ષે ફર્સ્ટ યરમાં એડમિશન લઈને આવી છું, અને મારી કઝીન સિસ્ટર કાજોલ તમારી કલાસમેટ છે. મેં તમને કોલજમાં ઘણીવાર જોયેલાં છે. અને મને કાજોલ દ્વારા જ ખ્યાલ આવ્યો કે તમારું નામ \"હેરી\" એટલે કે \"હરેશ\" છે.\" એન્જેલીના હરેશે પુછેલાં પ્રશ્નોના ઉત્તર આપાતાં જણાવે છે.\n\n\"ઓહ..તો તું મારી એક વર્ષ જુનિયર અને કાજોલની કઝીન સિસ્ટર છો એમ ને ?\" હરેશ ખાતરી કરતાં કરતાં એન્જેલીનાને પૂછે છે.\n\n\"યસ !\" એન્જેલીના હરેશે પુછેલાં પ્રશ્નનો ઉત્તર આપાતાં જણાવે છે.\n\nએન્જેલીનાનાં ઉત્તર સાંભળ્યા બાદ હરેશનાં જીવમાં જીવ આવ્યો, જે ડરે તેનાં મનમાં પોતાનું આધિપત્ય અત્યાર સુધી જમાવેલ હતું, તે ડર એક જ પળમાં કયાં ગાયબ થઈ ગયો તે હરેશને ખ્યાલ જ ના રહ્યો.\n\n\"હેરી… એક વાત પૂછું ?\" એન્જેલીના થોડુંક ખચકાતાં હરેશને પૂછે છે.\n\n\"હા ! બેશક..!\" હરેશ પોતાની સહમતી દર્શવાતા બોલે છે.\n\n\"હેરી ! હું છેલ્લાં એક વર્ષથી તમને મનોમન પસંદ કરતી હતી, પરંતુ મારી એ પસંદ ક્યારે પ્રેમમાં પરિણમી એ મને ખ્યાલ જ ના રહ્યો…જો તું ઈચ્છે તો મારી આ પસંદને પ્રેમમાં પરિવર્તિત કરી શકે છો.\" એન્જેલીના પોતનો પ્રેમપ્રસ્તાવ હરેશની સમક્ષ મૂકતાં બોલે છે.\n\nએન્જેલીનાએ પુછેલાં આ પ્રશ્ન સાંભળીને જાણે ઈશ્વરે પોતાના આ બ્લેક એન્ડ વાઈટ જિંદગીને રંગબેરંગી બનાવવા માટે અને હાલ એકલતાભરેલ પોતાના જીવનને આનંદ, ખુશીઓ કે પ્રેમનાં રંગે રંગવા માટે જાણે એન્જેલીનાને પોતાની પાસે મોકલેલ હોય તેવું અનુભવી રહ્યો હતો. જાણે કોઈ ડૂબતાને તણખલાનો સહારો મળી જાય, તેમ હાલ હરેશની ડૂબતી નૈયાને જાણે એન્જેલીના નામનો કોઈ સહારો મળી ગયો હોય તેવુ લાગી રહ્યું હતું. \n\n\"હેરી ! જરૂરી નથી કે મે તમને પુછેલાં પ્રશ્નનો ઉત્તર તમે \"હા\" માં જ આપો, મે તો મારા મનમાં કેટલાં સમયથી આ વાત દબાવી રાખેલ હતી, તે આજે તારી સમક્ષ મૂકી દીધેલ છે. તને જે ઠીક લાગે તે જવાબ આપી શકે છો.\" એન્જેલીના હરેશને જણાવતાં બોલે છે.\n\n\"એક્ચ્યુલીમાં તો મારે તારો આભાર માનવો જોઈએ કે તે મારી પસંદગી તે તારા પ્રેમીપાત્ર તરીકે કરેલ છે, હકીકતમાં કહું તો હાલ મારા જીવનમાં કોઈ જ મિત્ર નથી, અને હું જીવનમાં જેમ જેમ સફળ થતો ગયો તેમ તેમ હું વધુ ને વધુ એકલો પડતો ગયો છું, એટલે મારે પણ કોઈની હૂંફ અને સહકારની જરૂર હતી, પણ મને તારી જેવી સુંદર યુવતી પ્રેમી પાત્રમાં મળશે એવું મેં ક્યારેય વિચારેલ હતું જ નહીં. \"આઈ લવ યુ ટુ\" - હરેશ પોતાનો નિર્ણય એન્જેલીનાને જણાવતાં બોલે છે.\n\n\"થેન્ક યુ સો મચ.\" એન્જેલીના હરેશને પાછળની તરફથી હગ કરતાં કરતાં આનંદ અને ખુશીઓ સાથે બોલી ઉઠે છે.\n\nત્યારબાદ બંનેવ ખુશ થતાં થતાં હરેશ અને એન્જેલીના એ રસ્તે આગળ વધે છે, એવામાં અડધી કલાક બાદ એન્જેલીના હરેશનાં ખભે હાથ મૂકતાં બોલે છે કે,\n\n\"બસ ! હેરી અહીં બાઈક ઊભી રાખ મારું ઘર આવી ગયું છે.\"\n\n\"ક્યાં છે તારું ઘર ? મને તો સામે ચર્ચ નજર આવી રહી છે.\" હેરી હેરાની ભર્યાં આવજે એન્જેલીનાની સામે જોઈને પૂછે છે.\n\n\"બસ ! એ ચર્ચની પાછળની તરફ જમણી બાજુમાં જ મારું ઘર આવેલ છે.\" એન્જેલીના જાણે કોઈ રહસ્ય છૂપાવી રહી હોય તેમ અટકતા અટકતા હરેશની સામે જોઈને જણાવે છે.\n\n\"ઓકે...તો કાલે..?\" \n\n\"કાલે હું અહીંથી જરા આગળ જે સીટી બસ સ્ટેશન આવેલ છે, ત્યાં તમારી રાહ જોઈશ.\" \n\n\"ઓકે મળીએ આવતી કાલે…\"આઈ લવ યુ\"\n\n\"લવ યુ ટુ...હેરી.\" ચર્ચ તરફ જતાં રસ્તે આવળ વધતાં એન્જેલીના બોલે છે.\n\nત્યારબાદ હરેશ ખુશ થતાં થતાં પોતાની બાઈક ઘર તરફ દોડાવે છે, હાલ હરેશનાં મનમાં એક અલગ જ પ્રકારનો આનંદ કે ખુશીઓ છવાઈ ગયેલ હતી, તેનાં શરીરમાં જાણે એક અલગ જ પ્રકારની ઉર્જા કે નવચેતનાનો સંચાર થઈ ગયો હોય તેવું હાલ હરેશ અનુભવી રહ્યો હતો, પરંતુ હરેશ હાલ એ બાબતથી તદ્દન અજાણ જ હતો કે તેની લાઈફમાં એક સુનામી જેટલી મોટી આફત દસ્તક દેવાં માટે તલપાપડ થઈ રહી હતી તેનાં વિશે હરેશે સપનામાં પણ નહીં વિચાર્યું હશે.\n\nત્રણ મહિના બાદ \n\nસ્થળ : શહેરની બહાર આવેલ હિલસ્ટેશન.\n\nસમય : સાંજનાં 6 કલાક.\n\nહરેશ અને એ એન્જેલીના શહેરથી દૂર આવેલાં હિલસ્ટેશન પર ફરવાં માટે ગયેલાં હતાં, એન્જેલીના હરેશના ખોળામાં પોતાનું માથું રાખીને સુતેલી હતી, અને તે બંને એકબીજાની આંખોમાં આંખો નાખીને પ્રેમભરી વાતો કરી રહ્યાં હતાં, બરાબર એ જ સમયે મહાકાય અને વિશાળ રોબોટ ત્યાં આવી પહોંચે છે, અને જોત જોતામાં તે વિશાળ રોબોર્ટ એન્જેલીના પર ગોળીઓનો વરસાદ વરસાવી દે છે, આથી એન્જેલીના હરેશને પોતાનાથી દૂર ઝાડીઓમાં ફગાવી દે છે, અને પોતાનામાં જેટલી હિંમત હતી, તે બધી હિંમત એકઠી કરીને જમીન પર જોરથી પછાડે છે, એ સાથે જ એન્જેલીના કોઈ એક શક્તિશાળી એલિયનમાં પરિવર્તિત થઈ જાય છે, અને હિંમતભેર એ મહાકાય રોબોર્ટનો સામનો કરે છે, લગભગ એન્જેલીના અને પેલાં રોબોર્ટ વચ્ચે ઘણાં સમય સુધી ઘમાસાણ યુદ્ધ ચાલે છે, જ્યારે આ બાજુ હાલ પોતાની સાથે જે શું બની રહ્યું છે એ હરેશને કઈ સમજાતું ના હતું. એ બસ અવાક બનીને એલિયન જેવી બની ગયેલ પોતાની એન્જેલીના તરફ જ જોઈ રહ્યો હતો.\n\nએવામાં પેલો રોબોર્ટ એન્જેલીનાનાં હાથ પર પ્રહાર કરે છે, અને એન્જેલીનાનો હાથ જડમૂળથી ઉખેડી નાખે છે, આ સાથે જ તે એકદમ બેશુદ્ધ જેવી બની જાય છે. આમ એન્જેલીનાની આવી હાલત જોઈ પેલાં મહાકાય રોબોર્ટ એકાએક અદ્રશ્ય થઈ જાય છે. જયારે આ બાજુ એન્જેલીના ઘાયલ થઈને હરેશ જે ઝાડીઓમાં છૂપાયેલ હતો ત્યાં જઈ પડે છે. આથી હરેશ ઝડપથી એન્જેલીના પાસે જાય છે અને તેને મદદ કરવા માટે પોતાના હાથ લંબાવે છે. જેવો હરેશ એન્જેલીનાને સ્પર્શે છે એ સાથે જ એન્જેલીના એલિયનમાંથી ફરી સુંદર અને આકર્ષક યુવતીના રૂપમાં આવી જાય છે. આથી હરેશ એન્જેલીનાનું માથું પોતાનાં ખોળામાં રાખી દે છે. અને એન્જેલીના હરેશની સામે જોઈને હરેશને જણાવે છે કે…\n\n\"હરેશ મને માફ કરજે હું તારો સાથ અહીં સુધી જ નિભાવી શકી..હું એન્જેલીના માત્ર તારા માટે જ છું બાકી વાસ્તવમાં હું એક એલિયન છું. પૃથ્વી પર રહેતાં મનુષ્યોનાં માઈન્ડની સ્ટડી કરવાં માટે હું પૃથ્વી પર આવેલ હતી, પરંતુ મને ખબર નહીં શાં માટે પણ તારાથી પ્રેમ થઈ ગયો, હકીકતમાં હું કોઈ કાજલની કઝીન સિસ્ટર નથી પરંતુ એ સમયે મેં તારા ખભે હાથ મૂકીને તારા માઈન્ડની સ્ટડી કરેલ હતી, તો એમાં મને કાજલ નામ દેખાયું, એટલે હું તારી સાથે જૂઠ બોલી. ચર્ચ પાછળ મારું કોઈ જ ઘર આવેલ નથી, \"સ્પેઈશ શટલ\" અત્યાર સુધી મારું ઘર હતું પરંતુ પૃથ્વી પર આવ્યાં પછી તારું દિલ જ મારું ઘર બનીને રહી ગયું…\" આટલુ બોલતાની સાથે જ એન્જેલીના ચેતનાવિહીન બની જાય છે, જ્યારે બીજી બાજુ દુઃખી હરેશ એન્જેલીનાનાં ચેહરા તરફ જોઈને જોર જોરથી રડી રહ્યો હતો. \n\nએન્જેલીના ભલે કોઈ એલિયન હતી, પરંતુ તે આજનાં સમયમાં યુવાનો દ્વારા કરવામાં આવાતાં સ્વાર્થી અને મતલબી પ્રેમ કરતાં પણ સવિશેષ પ્રેમ કરી ગઈ, આમ એન્જેલીનાએ હરેશ માટે જાણે પ્રેમ શબ્દની જાણે પરિભાષા જ બદલી નાખી હોય તેવું હરેશ હાલ અનુભવી રહ્યો હતો. જાણે ઓછા સમયમાં જાણે હરેશે પોતાની જિંદગી જીવી લીધેલ હોય તેવું હરેશ અનુભવી રહ્યો હતો.",
      "duration": "10 mins",
      "category": "Action"
    },
    {
      "title": "આભાસ",
      "story_name": "(એન ઈમોશનલ એન્ડ હાર્ટટાચિંગ લવ સ્ટોરી ઓફ એન ઇન્ડિયન સોલ્જર) \n\nમિત્રો, પ્રેમ એ કુદરતે કે ઈશ્વરે કરેલ એક અણમોલ સર્જન છે, જેનું આપણે માનવી ક્યારેય મૂલ્ય આંકી શકતાં નથી. આમ જોવાં જોઈએ તો મનુષ્યએ એક જ પાત્ર એવું છે કે જેને આ દુનિયામાં પ્રેમ મળે છે. પ્રેમ એ કોઈપણ બે પાત્રો વચ્ચે જેમ કે પિતા અને પુત્રનો પ્રેમ, પિતા અને પુત્રી, માતા અને પુત્ર વચ્ચે, માતા અને પુત્રી વચ્ચે, દાદા અને પૌત્ર વચ્ચે, દાદા અને પૌત્રી વચ્ચે, દાદી અને પૌત્ર વચ્ચે, દાદી અને પૌત્રી વચ્ચે, બે મિત્રો વચ્ચે, બે કર્મચારીઓ વચ્ચે, પતિ પત્ની વચ્ચે કે પછી મનુષ્ય અને પ્રાણીઓ વચ્ચે પાંગરતો હોય છે.\n\nનિત્યા પણ આવા નસીબદાર લોકોમાંથી એક હતી, કે જે સાવો સાચો પ્રેમ મેળવવામાં સફળતા પ્રાપ્ત સફળ રહી હતી, પરંતુ મિત્રો કોઈપણ વ્યક્તિને સાચો પ્રેમ એમ જ નહીં મળતો, તેનાં માટે તેણે ધણીવાર કપરામાં કપરી કસોટીઓમાંથી પસાર થવાની પણ નોબત આવતી હોય છે. \n\nસમય : સાંજનાં છ કલાક.\n\nસ્થળ : નિત્યાનું ઘર.\n\nનિત્યા પોતાનાં રૂમમાં કબાટ સરખો કરી રહી હતી, એવામાં કબાટમાંથી એક કાગળ ઉડીને નીચે પડે છે. આથી નિત્યા એ કાગળ લઈને આતુરતાવશ એ કાગળ વાંચવાનું શરૂ કરી દે છે. આ કાગળ વાંચતાની સાથે જ નિત્યાની આંખોમાંથી આંસુઓ વહેવાનું શરૂ થઈ જાય છે, દુઃખને લીધે તેનાં ચહેરા પર દુઃખ કે ઉદાસી છવાય જાય છે. એવામાં નિત્યા આ કાગળને પોતાની છાતી સાથે વળગાવીને \"વિક્રમ\" એવી બુમ પાડીને દુઃખને લીધે જોર જોરથી રડવા માંડે છે.\n\nબે વર્ષ પહેલાં \n\nસ્થળ : શહેરની મેઈન બજાર.\n\nસમય : સવારનાં અગિયાર કલાક.\n\nનિત્યા પોતાની સહેલીઓ સાથે બજારમાં ખરીદી કરી રહી હતી, નિત્યા જ્યારે ખરીદી કરીને બજારમાંથી પરત ફરી રહી હતી. બરાબર એ જ સમયે બજારની બહાર લુખ્ખા અસામાજિક કહી શકાય એવાં ચાર પાંચ યુવાનો બજારની બહાર બાઈક પાર્ક કરીને બેસેલાં હતાં.  આ જ સમયે તે બધાંની નજર નિત્યા પર પડે છે, નિત્યા આજે ખૂબ જ મનમોહક અને આકર્ષક લાગી રહી હતી, તેનું ભરાવદાર શરીર જોઈને એવું લાગતું હતું કે હાલ તેની યુવાનીમાં જાણે વસંત પૂરબહારમાં ખીલી ઉઠેલી હોય. તેની અણિયારી આંખો, ભરાવદાર ગાલ, અને ગુલાબની પાંખડી જેવાં લાલ હોઠો સૌ કોઈને પોતાની તરફ સંમોહિત કરી રહ્યાં હતાં.નિત્યાને જોઈને બહારની બહાર બાઈક પર બેસેલાં યુવાનોમાંથી એક યુવાન બોલે છે કે…\n\n\"એ જાનેમન અમને પણ થોડો તારો દીદાર કરવાનો મોકો આપ, તો અમે અમારી જાતને નસીબદાર  ગણીશું.\" \n\nઆ સાંભળી નિત્યાનો ગુસ્સો સાતમા આસમાને પહોંચી જાય છે. ગુસ્સાને લીધે તેની આંખો લાલચોળ થઈ જાય છે. તેના નસકોરા ફૂલી જાય છે. આંખની ભમરો ઊંચી ચડી જાય છે. કપાળમાં કરચલીઓ પડી જાય છે. આથી નિત્યા પોતાનાં હાથમાં રહેલ બેગ તેની સહેલીનાં હાથમાં આપીને પેલાં યુવાન તરફ ગુસ્સા સાથે આગળ વધે છે, અને ગુસ્સામાંને ગુસ્સામાં નિત્યા પોતાને જોઈને આવી કોમેન્ટ કરનાર યુવકનાં ગાલ પર એક જોરદાર એક થપ્પડ મારી દે છે, નિત્યાની આ થપ્પડને લીધે પેલો યુવક પોતાનાં શરીર પરનો કાબૂ ગુમાવી દે છે, આથી તે બાઈક પરથી નીચે પડી જાય છે. \n\nઆ જોઈ તે યુવકને ખૂબ જ ગુસ્સો આવે છે, અને તે યુવક ઉભો થતાં થતાં નિત્યાની સામે જોઇને બોલે છે કે, \n\n\"તારી આટલી હિંમત ? તને ખબર છે હું કોણ છું ? તે કોનાં પર હાથ ઉઠાવ્યો છે ? હું એમ.પી. દિગ્વિજય જાડેજાનો પુત્ર સૂર્યદીપ જાડેજા છું. તારે આનું પરિણામ અત્યારે જ ભોગવવું પડશે. \n\nએટલીવારમાં એ બધાં જ યુવકોમાંથી બે યુવકો નિત્યાનાં બંને હાથ પકડી લે છે. એવામાં સૂર્યદીપ જાડેજા નિત્યાની તરફ ગુસ્સા સાથે આગળ વધે છે અને નિત્યાની સામે જોઇને ગુસ્સા સાથે બોલે છે કે…\n\n\"હવે તું જો હું તને આજે જાહેરમાં બજારની વચ્ચોવચ જ ચુંબન કરીશજેથી તને ખ્યાલ આવે કે એમ.પી નાં છોકરા પર હાથ ઉઠવવાનું શું અને કેવું પરિણામ આવી શકે છે.\" આટલું બોલી દિગ્વિજય પોતાનો હોઠ કોઈપણ પ્રકારનાં ડર કે બીક વગર નિત્યાનાં હોઠની નજીક લઈ જાય છે.\n\nઆ જોઈ નિત્યા \"બચાવો….બચાવો...કોઈ મારી મદદ કરો…!\" એવી બુમો પાડે છે. પરંતુ સૂર્યદીપ એમ.પીનો પુત્ર હોવાને લીધે એકપણ વ્યક્તિ નિત્યાની મદદ કરવા માટે આગળ આવતી નથી, બસ માત્રને માત્ર કોઈ મૂંગા ઢોરની માફક સમગ્ર ઘટનાં મૂંગા મોઢે જોઈ રહ્યાં હતાં.\n\nબરાબર એ જ સમયે સૂર્યદીપનાં ચહેરા પર કોઈ જોરથી મુક્કો મારે છે, અને સૂર્યદીપ દૂર જમીન પર જઈને પછડાય છે. સૂર્યદીપને આ મુક્કો એટલી જોરથી લાગેલ હતો, કે થોડા સમય માટે તો તેને આંખે અંધારા આવી જાય છે, અને તમરી ચડી જાય છે.\n\nઆથી પોતાના કોણ હિંમતવાન બચાવવા માટે આગળ આવ્યો છે, એ જાણવાં માટે નિત્યા ઉંચા નીચી થાય છે, તે જોવે છે કે એક યુવક કે જેનું નામ વિક્રમ હતું તે નિત્યાને બચાવવા માટે આગળ આવેલ હતો, વિક્રમ પહાડી અને કદાવર, મજબૂત બાંધો ધરાવતો હતો, આજકાલ જિમમાં જતાં યુવાનોને પણ શરમાવે તેટલું સ્નાયુબદ્ધ શરીર હતું. અણીદાર મૂછો જાણે વિક્રમનાં પડછંદ વ્યક્તિત્વની જાણે ચાડી ખાય રહી હોય તેવું લાગી રહ્યું હતું. એમાં પણ વિક્રમે પહેરેલાં રેબનનાં બ્લેક ગોગલ્સ તેની પર્સનાલિટીમાં ચાર ચાંદ લગાવી રહ્યાં હતાં.\n\nત્યારબાદ વિક્રમ જેવી રીતે કોઈ મહાન યોદ્ધા દુશમનોની ફોજ પર તૂટી પડે તેમ પેલાં બધાં યુવકો પર તૂટી પડે છે. આ જોઈ બીજા યુવકો મોકો જોઈ ઘટનાસ્થળેથી પોતાનો જીવ બચાવવા માટે નાસી છૂટે છે. આ જોઈ સૂર્યદીપ પણ ત્યાંથી નાસી છૂટે છે.\n\n\"થેન્ક યુ સો મચ...આખરે કોઈ તો મારી મદદ કરવા માટે આગળ આવ્યું, બાકી મને એવું જ લાગી રહ્યું હતું કે અહીં બધાં નામર્દો કે બાયલા જ હશે.\" નિત્યા વિક્રમનો આભાર માનતાં માનતાં બોલે છે.\n\n\"એમાં શું છે ! આમ હું દુશ્મનો સાથે લડતો હોવ છું આજે આપણાં સમાજનાં લોકો સાથે લડ્યો.\" વિક્રમ પોતાની જાત પર ગર્વ અનુભવતા બોલે છે.\n\n\"એટલે ? મને કંઈ સમજાયું નહીં…?\" નિત્યા હેરાની સાથે વિક્રમની સામે જોઇને પૂછે છે.\n\n\"છોડો ને...બાય ધ વે માય નેમ ઇસ વિક્રમ.\" વિક્રમ પોતાનો હાથ નિત્યા તરફ લંબાવતા બોલે છે.\n\n\"માય સેલ્ફ નિત્યા…!\" નિત્યા પોતનું નામ જણાવતાં અને વિક્રમ સાથે હાથ મેળવતાં બોલે છે.\n\n\"ઓકે, ટેક કેર..!\" વિક્રમ નિત્યાની સામે જોઇને બોલે છે.\n\n\"નાઈસ ટુ મીટ યુ..!\" વિક્રમથી પ્રભાવિત થતાં થતાં નિત્યા બોલે છે.\n\n\"સેમ હિયર…!\" વિક્રમ નિત્યાની મોહક અને મારકણી હરણ જેવી આંખો સામે જોઇને બોલે છે.\n\n\"ઈફ યુ ડોન્ટ માઈન્ડ...મને તમારો નંબર મળી શકશે…?\" નિત્યા થોડી ખચકાતાં વિક્રમની સામે જોઇને પૂછે છે.\n\n\"યા ! સ્યોર વ્હાઈ નોટ…પ્લીઝ નોટ ડાઉન.\" વિક્રમ પોતાનો મોબાઈલ નંબર નિત્યાને જણાવતાં બોલે છે.\n\nત્યારબાદ વિક્રમ પોતાનું રોયલ એનફીલ્ડ બાઈક લઈને બજારને ચીરતાં ચીરતાં આગળ ધપવાં માંડે છે, અને આ બાજુ નિત્યા વિક્રમ દેખાતો બંધ ના થયો ત્યાં સુધી બસ માત્રને માત્ર વિક્રમ તરફ જ પોતાની નજર ટકાવી રાખી હતી. વિક્રમ હાલ એ બાબતથી એકદમ અજાણ જ હતો કે હાલ તે માત્ર બજારની ગલીઓને જ નહીં પરંતુ નિત્યાનાં દિલને ચીરીને પોતાનું એક અલગ જ સ્થાન જમાવી રહ્યો હતો.\n\nધીમે ધીમે દિવસો, અઠવાડિયાઓ અને મહિનાઓ વિતાવા માંડે છે, જ્યારે આ બાજુ નિત્યા અને વિક્રમ વચ્ચે ધીમે ધીમે નિકટતા પણ વધી રહી હતી. તેઓને એ બાબતનો ખ્યાલ પણ નહોતો કે આ નિકટતા ખૂબ જ થોડા સમયમાં પ્રેમમાં કે લગ્નમાં પરિણમશે. ત્યારબાદ એક વર્ષ બાદ નિત્યા અને વિક્રમનાં પરિવારજનો રાજીખુશીથી નિત્યા અને વિક્રમનાં લગ્ન કરાવી આપે છે. હાલ નિત્યાને એ બાબતનો ખૂબ જ સારી રીતે ખ્યાલ આવી ગયેલ હતો કે પોતાનો પતિ વિક્રમ એ ભારતની આર્મીમાં કમાન્ડીંગ ચીફ હતો. આ બાબત જ્યારે નિત્યાએ જાણી તો તેની છાતી ગર્વને લીધે ગદ ગદ ફૂલી ગઈ હતી.\n\nએક વર્ષ પહેલાં.\n\nસ્થળ : વિક્રમનું ઘર.\n\nસમય : સવારનાં 10 કલાક.\n\nવિક્રમનાં પરિવાર પર જાણે ઈશ્વરે આજે મન મુકીને મહેરબાની વરસાવી દીધેલ હોય તેવું લાગી રહ્યું હતું, કારણ કે આજે સવારથી જ નિત્યાને ખૂબ જ ઉલટી ઉબકા થતાં હતાં. આથી વિક્રમનો સમગ્ર પરિવાર પર જાણે દુઃખ આવી પડ્યું હોય તેવું અનુભવી રહ્યાં હતાં. આથી તે બધાં નિત્યાને નજીકની હોસ્પિટલમાં બતાવવા માટે લઈ જાય છે. હાલ વિક્રમ, તેનાં પિતા જ્યેન્દ્ર અને માતા રસીલાબેન ડૉ. રાણાની ચેમ્બરમાં ચિંતાતુર હાલતમાં બેસેલાં હતાં, નિત્યાની એકાએક તબિયત બગડવાને લીધે તેઓને મનમાં અંદરથી ચિંતાઓ કોરી ખાય રહી હતી. \n\n\"કોંગ્રેચ્યુલેશન….તમારા ઘરમાં એક નાના ફોજી આવવાનાં છે.\" ડૉ. રાણા વિક્રમ અને તેનાં માતાપિતાને આ ખુશખબર આપતાં આપાતાં જણાવે છે.\n\n\"થેક્યું યુ સો મચ સર…!\" વિક્રમ ડૉ. રાણાના બે હાથ પોતાનાં હાથમાં પકડતાં એકદમ રાજી થતાં થતાં બોલી ઉઠે છે.\n\nઆ ખુશીનાં સમાચાર સાંભળીને વિક્રમ ખુશીને લીધે ઝૂમી ઉઠે છે, જે ચેમ્બરમાં થોડીવાર પહેલાં ચિંતાઓનાં કાળા ડિબાંગ વાદળો છવાયેલાં હતાં, તે જ ચેમ્બરમાં હાલ ચારે બાજુએ આનંદ અને ખુશી વ્યાપી ગયેલાં હતાં. ત્યારબાદ તે બધાં ખુશ થતાં થતાં નિત્યાને ઘરે લઈને આવે છે.\n\nએ જ દિવસે રાતે.\n\nસમય : રાતનાનાં 10 કલાક.\n\nસ્થળ : વિક્રમનો બેડરૂમ.\n\nહાલ નિત્યા એકદમ ઉદાસ થઈને પોતાનાં બેડ પર બેસેલ હતી. તે મનોમન જાણે કોઈ ઊંડું મનોમંથન કરી રહી હોય તેવું લાગી રહ્યું હતું. એવામાં વિક્રમ ત્યાં આવી પહોંચે છે, અને નિત્યાનાં આ ઉદાસી ભરેલાં ચેહરા તરફ નજર કરતાં હેરાની સાથે પૂછે છે.\n\n\"શું થયું નિત્યા ? શાં માટે તું આટલી અપસેટ છો ? આજે તો તારે ખુશ થવાની જરૂર છે ?\" \n\n\"વિક્રમ એવું કંઈ નથી હું ખૂબ જ ખુશ છું, અત્યાર સુધી જ્યારે પણ હું વિચારતી હતી કે \"મારો પતિ વિક્રમ ઈન્ડિયન આર્મીમાં કમાન્ડીંગ ચીફ છે.\" તો આ માત્ર વિચાર આવવાથી જ ગર્વને લીધે મારી છાતી પહોળી થઇ જતી હતી, પરંતુ આજે ખબર નહીં કેમ મારો જીવ અંદરથી મુંજાય રહ્યો છે...તમે સરહદ પર યુદ્ધ લડતાં હોય ને…!\" આટલું બોલતાં નિત્યા રડી પડે છે.\n\n\"શું નિત્યા તું પણ નાના છોકરાની માફક ખોટે ખોટી ચિંતાઓ કરીને રડી રહી છો…મને કંઈ જ નહીં થશે...અને જો હું કદાચ દુશમનો સામેની યુદ્ધમાં વીરગતિ પામું તો તે તારા અને આપણાં પુત્ર માટે ગર્વ લેવાં જેવી બાબત કહી શકાય...આપણો દીકરો કે દીકરી પોતાનાં મિત્રોને ગર્વ સાથે કહી શકશે કે, \"મારા પિતા દુશ્મન દેશનાં સૈનિકોને ધૂળ ચટાડતાં ચટાડતાં અને તેનાં માનું ધાવણ યાદ કરાવતાં કરાવતાં દેશ માટે શહીદ થઈને વીરગતિ પામ્યાં છે. બાકી રહી વાત મારી તો હું હરહંમેશ તારી સાથે જ રહીશ, મારા યુનિફોર્મ, મારા નાશવંત દેહમાં, મારા ખભા પર રહેલ સ્ટારમાં હંમેશા તારી યાદો જોડાયેલ રહેશે.\" વિક્રમ નિત્યાને સમજાવતાં બોલે છે.\n\n\"હા...સાચી વાત છે બાકી તમે ઇન્ડિયન આર્મીમાં હતાં એ તો મને લગ્ન પહેલા જ ખ્યાલ હતો.\" નિત્યા વિક્રમની વાતમાં સહમત થતાં બોલે છે.\n\n\"છતાંય જ્યારે પણ આપનો દીકરો કે દીકરી જ્યારે તને મારા વિશે પૂછે તો તેને મારો આ ફોટો બતાવજે...એ પણ મારા ફોટાને ગર્વ સાથે સલામી ભરશે...અને આ ફોટો તારા બેડની એકદમ સામે જ રાખજે જેથી હું તારી એકદમ નજીક જ છું એવો તને સતત અહેસાસ થતો રહેશે…!\" બેગમાંથી પોતાનો \"ઇન્ડિયન આર્મી યુનિફોર્મમાં\" વિક્રમે જે ફોટો બનાવડાવ્યો હતો એ ફોટો નિત્યાને ગિફ્ટમાં આપતાં વિક્રમ બોલે છે.\n\n\"ઓહ...સો ગુડ આઈડિયા..!\" નિત્યા ખુશ થતાં થતાં વિક્રમનાં ગળે વળગતા બોલે છે.\n\nબીજે જ દિવસે સવારે વિક્રમને તેનાં ચીફનો કોલ આવેલ હોવાથી તાત્કાલિક ઇન્ડિયન આર્મી હેડ કવાર્ટર પર જવાનું હોવાથી તે પોતાનાં માતા પિતા અને નિત્યાને મળીને પોતાનાં ઘરેથી ઇન્ડિયન આર્મીનાં હેડ કવાર્ટરે જવાં રવાનાં થાય છે.\n\nએક અઠવાડિયા બાદ \n\nનિત્યા અને વિક્રમનાં માતા પિતાને દુઃખદ સમાચાર મળે છે કે તેઓનું પુત્ર વિક્રમને દુશમનો સામે લડતાં લડતાં વીરગતિ પ્રાપ્ત થયેલ છે. એ જ દિવસે વિક્રમનો પાર્થિવ દેહ પુરેપુરા સન્માન સાથે ત્રિરંગામાં લપેટીને ભારતનાં વીર જવાનો મારફતે વિક્રમનાં ઘર સુધી લાવવામાં આવે છે. આ જોઈ વિક્રમનાં પરિવારમાં જાણે દુઃખ રૂપી આભ ફાટી પડ્યું હોય તેટલું દુઃખ અનુભવી રહ્યાં હતાં. તેમ છતાંય તે લોકો એટલાં હિંમતવાન હતાં કે પોત પોતાની આંખોમાંથી એક આંસુ પણ ટપકવા દીધેલ હતું નહીં. \n\n\"વેલ ડન…ચીફ કમાન્ડીંગ ઓફિસર વિક્રમ.\" નિત્યા પુરેપુરા ગર્વ સાથે વિક્રમનાં પાર્થિવ દેહને સલામી ભરતાં ભરતાં બોલે છે.\n\n\"જો આપણે ત્યાં બાબો જન્મશે તો એ તારી જેમ જ \"ભારતમાતાની સેવા\" કરવા માટે સરહદ પર જ જશે.!\" આંખોમાં આંસુ હોવા છતાંય નિત્યા ખુમારી સાથે બોલી ઉઠે છે. આ તાકાત છે મારા ભારત દેશની જનેતાની કે આંખો સામે પોતાનાં પતિનો પાર્થિવ દેહ પડયો છે, અને પોતાની કુખે હજુ જેનો જન્મ જ નથી થયો, તેને પણ એક ભારતીય જનેતા હસતાં હસતાં સરહદ પર ભારતમાતાની રક્ષા માટે મોકલાવ તૈયાર થઈ જાય છે.\n\n\"નિત્યા મેમ..! આ લેટર વિક્રમ સર જ્યારે સરહદ પર છેલ્લો શ્વાસ લઈ રહ્યાં હતાં, ત્યારે મને આપેલ હતો કે આ લેટર મારી પત્ની નિત્યા સુધી પહોંચાડી આપજે એવું જણાવેલ હતું.\" સોલ્જર નવનીત નિત્યાના હાથમાં લેટર આપાતાં આપતાં જણાવે છે.\n\nઆ લેટરમાં વિક્રમે લખેલ હતું કે…\n\n \"ના શોધ તું મને આસપાસ ક્યાંય,\n\n હું ભીતર જ છું તારામાં જ ક્યાંક.\"\n\n\n\n \"તારા એક એક હૃદયનાં ધબકારા\n\n સાથે કાયમિક જોડાયેલો છું હું.\n\n ના શોધ તું મને આસપાસ ક્યાંય.\"\n\n\n\n \"તારા હરેક શ્વાસ અને ઉચ્છવાસમાં,\n\n કાયમિક માટે વસેલો છું હું,\n\n ના શોધ તું મને આસપાસ ક્યાંય.\"\n\n\n\n \"ના રડીશ તું મારા જતાં રહેવાનાં દુઃખમાં,\n\n મારા ખભે રહેલ સિતારા વધારશે હિંમત\n\n તારી,\n\n ના શોધ તું મને આસપાસ ક્યાંય.\"\n\n\n\n \"ના દુઃખી થઈશ મારા પાર્થિવ દેહને \n\n જોઈ તું,\n\n જોજે યુનિફોર્મવાળો ફોટો તું,\n\n જે વધારશે હિંમત તારી હાઈ હંમેશ,\n\n ના શોધ તું મને આસપાસ ક્યાંય.\"\n\n\n\n \"અંતે ભલે હું નાશ્વત બની ગયો હોવ,\n\n પણ મારી અણિયારી મૂછો હંમેશા,\n\n યાદ અપાવશે મારી ખુમારીને તેને,\n\n ના શોધ તું મને આસપાસ ક્યાંય.\"\n\n\n\n \"અંતે ભલે હું જતો રહું દુર તારાથી\n\n કાયમી માટે,\n\n પણ એ સમયે મારા હોવાનો અહેસાસ,\n\n કરાવેશ તારા ગર્ભમાં ઉછરતું બાળક આપણું,\n\n ના શોધ તું મને આસપાસ ક્યાંય.\"\n\n લિ. તારો વિક્રમ.\n\n આ વાંચતાની સાથે જ નિત્યાએ અત્યાર સુધી પોતાનાં જે આંસુઓ રોકીને રાખ્યાં હતાં, તે આંસુઓ કોઈ ઘોડાપૂરની માફક નિત્યાની આંખોમાંથી દડ દડ કરતાં વહેવા લાગ્યાં, અને નિત્યા જોર જોરથી હૈયાફાટ રુદન કરવાં લાગી, જ્યારે તેનાં સાસુ સસરા હાલ પણ એકદમ અડીખમ બનીને નિત્યાને એકાએક આવી પડેલ આઘાતને સહન કરવાં માટે હિંમત આપી રહ્યાં હતાં.\n\nહાલનાં સમયે…\n\n  નિત્યાના કબાટમાંથી જે કાગળ ઉડીને પડેલ હતો, તે એ જ કાગળ હતો, કે જે વિક્રમે પોતાનાં છેલ્લાં શ્વાસે પોતાનાં જીવથી પણ વધુ વ્હાલી એવી નિત્યાને સંબોધીને લખ્યો હતો. હાલ વિક્રમ નિત્યાને છોડીને જતો રહ્યો તેનું એક વર્ષ થયું હોવા છતાંય વિક્રમ નિત્યાને આ કાગળનાં રૂપમાં એવી યાદ આપીને ગયેલો હતો કે જેનાંથી નિત્યાને થોડું વધુ જીવવાની ઈચ્છા થઈ આવતી હતી. આજે પણ આ કાગળ વાંચતા નિત્યાને એવો જ ભાસ થતો હતો કે આજે પણ વિક્રમ પોતાની આસપાસ જ ક્યાંક છે.\n\nમિત્રો આપણે પણ આપણાં સ્વજનોને ગુમાવતા હોઈએ છીએ, પરંતુ એ સ્વજન પણ પોતાનાં ઘર કે પરિવારનાં સભ્યો વચ્ચે વિક્રમની માફક પોતાની અમુક અમુક એવી યાદો છોડીને જાય છે કે જે યાદો જોઈને આપણું સ્વજન કાયમિક માટે આપણી આસપાસ કે નજીક હોય એવો આભાસ થતો જ રહેતો હોય છે.\n\n",
      "duration": "10 mins",
      "category": "Action"
    },
    {
      "title": "ફિનિક્સ",
      "story_name": "રવિવારની બપોર હતી. જમણ જમીને હું નવરો પડ્યો હતો. રાત્રે બરાબર ઊંઘી શક્યો ન હતો. ઘણી વાર એવું થતું. આંખો મીંચાતી જ નહીં. આખી રાત્રી અહીંથી ત્યાં પડખા ફેરવતો રહ્યો હતો. ત્રણ ચાર વાર શૌચાલયના ચક્કર કાપી આવ્યો હતો. દિવસ દરમિયાન ઓફિસ અને પરિવારના સભ્યો જોડે મન અને મગજ વ્યસ્ત રહેતા. પરંતુ રાત્રીના અંધકારમાં નવરા પડતા મન અને મગજ ભૂતકાળનો પટારો ઉઘાડી આંખો સામે યાદોનું તોરણ લટકાવી મૂકતાં. એ તોરણ અહીંથી ત્યાં હિંચકા લેતું હું વિવશપણે નિહાળતો રહેતો. ક્યારેક આંખો લાગી ગઈ હોય તો ઝબકીને પથારીમાં બેસી પડતો. પડખે ગાઢ શાંતિમય નિંદ્રા માણી રહેલી પત્નીને જોઈ ઈર્ષ્યા પણ થઈ આવતી. ડોક્ટરની સલાહ પણ લીધી હતી. તબીબી ભાષામાં એ સ્થિતિને 'પોસ્ટ ટ્રોમેટિક સિન્ડ્રોમ' એવું ભારેભરખમ નામ આપવામાં આવ્યું છે. જોકે આપણી સાદી ભાષામાં કહીએ તો કોઈ શોક્ગ્રસ્ત પરિસ્થિતિ નિહાળ્યા બાદ મનમાં પેસી ગયેલો ભય જેના દ્રશ્યો આપણા નિષ્ક્રિય માનસપટ પર સમયાંતરે ઝબકતા રહે છે. એ પરિસ્થિતિનો એક જ ઉકેલ હતો. મનને કોઈ હકારાત્મક પ્રવૃત્તિમાં વ્યસ્ત રાખવું. મારી ગમતી પ્રવૃત્તિ એટલે વાંચન. એટલે લાઈબ્રેરીમાંથી આ અઠવાડિયા માટે વાંચવા લઈ આવેલ પુસ્તકમાં હું ચિત્ત પરોવી બેઠો હતો. \n\nઆ વખતનું પુસ્તક માયથોલોજી બેઝડ હતું. પુસ્તકનું કવર પેજ મને અત્યંત આકર્ષક લાગ્યું હતું. લાલ અને પીળી પાંખો ધરાવતું એક વિશાળકાયી પંખી, ફિનિક્સ. ઈજિપ્તીયન, જુઈશ, પર્શિયન, રોમન અને ચાઈનીઝ માયથોલોજીમાં પણ આ પંખીનો ઉલ્લેખ છે. ઘણી જગ્યાએ એનો ઉલ્લેખ 'સળગતા મોર' તરીકે પણ થયો છે. એવું પણ કહેવાય છે કે આ પંખી એટલું શક્તિશાળી હોય છે કે હાથીને પણ ચાંચમાં ભરી ઊડી શકે છે. કેટલીક માયથોલોજી એવું માને છે કે આ પંખી માનવ સ્વરૂપ ધારણ કરવાની પણ શક્તિ ધરાવે છે. જયારે તુફાન આવે ત્યારે એ ડરી જતું નથી. એની જગ્યાએ વધુને વધુ ઝડપ જોડે ઉડતું રહે છે. કહેવાય છે કે આ પંખીના આંસુઓ જ ઈજાઓ અને માંદગીની સારવાર કરવાની ક્ષમતા ધરાવે છે. એટલે પીડા જ ઔષધિ બની જાય. ઈઝન્ટ ઈટ સ્ટ્રેન્જ ? મારા જેવા તર્કપ્રેમી એ સ્વીકારી શકે જ ક્યાંથી ? સૌથી વિસ્મય પમાડનારી બાબત અને જે માટે આ પંખી સૌથી જાણીતું છે એ છે એમની પુનર્જીવન એટલે કે 'રીબર્થ' અંગેની માયથોલોજી. એવું માનવામાં આવે છે કે આ પંખીનું જીવન જયારે સમાપ્ત થવાની તૈયારીમાં હોય છે ત્યારે એ બળીને રાખ થઈ જાય છે અને એ રાખનો સૂર્ય જોડે સંપર્ક થતા જ એ ફરી સજીવન થઈ ઊઠે છે. કેન યુ બીલીવ ધીઝ ?\n\nમીયરલી એ નોનસેન્સ ! \n\nપુસ્તક વાંચતા વાંચતા મનમાં અગણિત પ્રશ્નો ઊઠી રહ્યા હતા. આજે ૨૦૨૫ માં હું આવી બાબતો પર વિશ્વાસ કરી શકું ? કોઈ વિનાશ પામેલું જીવ આમ પોતાની ખાખ થયેલી રાખમાંથી જીવન પાછું ખેંચી લાવી શકે ખરું ? \n\nવિચારોના વમણ વચ્ચે ઘરની ડોરબેલ વાગી. મારું પરિવાર બેઠકખંડમાં ટીવી નિહાળવામાં પરોવાયેલું હતું. એમના મનોરંજનમાં વિઘ્ન ન પડે એ માટે હું પુસ્તક સંકેલી સ્વેચ્છાએ ઊભો થઈ ગયો. દરવાજો ખોલ્યો. સામે ૨૧ - ૨૨ વર્ષનો એક યુવાન ઊભો હતો. એના મોટા ડિઝાઈનર ફ્રેમવાળા ચશ્માં મને એકીટશે નિહાળી રહ્યા હતા. એનું ઊંચું કદ એના હૃષ્ટપૃષ્ટ શરીર જોડે આકર્ષક મેળ જમાવી રહ્યું હતું. \n\n\" મિસ્ટર નવીન શાહ ? \"\n\nમારા નામ આગળ લગાવવામાં આવેલો 'મિસ્ટર' શબ્દ મને મનોમન ગમ્યો ખરો. \n\nમેં ગર્વપૂર્વક હામીમાં ગરદન હલાવી. મારી હકારાત્મક પ્રતિક્રિયાને પ્રતિક્રિયા આપતા એણે એક પરબીડિયું મારી દિશામાં આગળ વધારી દીધું.\n\n\" સર, ધીઝ ઈઝ ફોર યુ. \"\n\nએના ડિઝાઈનર ફ્રેમ પાછળની કીકીઓ હજી પણ મને એ રીતે તાકી રહી હતી જાણે હું વિશ્વની કોઈ નવી અજાયબી ન હોઉ ? એના વિચિત્ર હાવભાવો પર એક ત્રાંસી નજર કરી મેં ધીમે રહી પરબીડીયા અંદરનો કાગળ બહાર કાઢ્યો. મારી નજર હજારો પ્રશ્નો જોડે સામેની નજરમાં ફરી ભળી. એ તમામ પ્રશ્નોના ઉત્તર મારા હાથમાંના કાગળિયામાં હતા એવો મૌન પ્રતિભાવ મને એ યુવાન આંખોમાં સ્પષ્ટ દેખાયો. પુસ્તક વાંચવા માટે ચહેરા પર ચઢાવેલા ચશ્માં કામ લાગ્યા. એ કાગળના શબ્દો પર ફરી રહેલી નજર જોડે ભૂતકાળના એ ડરામણા દ્રશ્યો ફરી આંખો આગળ દીનદહાડે જ ચક્કર કાપવા લાગ્યા. જે યાદોથી માનવી સતત દૂર ભાગવાનો પ્રયાસ કરે છે એ યાદો વારેઘડીએ સામેથી ગળે લાગવા પહોંચી જતી હોય છે. મારી પાસે છટકવાનો કોઈ માર્ગ ન હતો. યુનિવર્સીટી તરફથી મને સંબોધીને લખાયેલા એ પત્રમાં થયેલી ભલામણ આખરે મેં સ્વીકારી લીધી. \n\n\" પ્લીઝ, કમ ઈન. \"\n\nમારા વતી મળેલા આવકારથી એ યુવાન ચહેરા પર સંતોષ અને હાશકારો છવાઈ ગયો. બેઠકખંડમાં ટીવી નિહાળી રહેલા પરિવારમાંથી ફક્ત મારી પત્નીએ પધારેલા મહેમાન તરફ એક દ્રષ્ટિ કરી અને ધીમે રહી રસોડા તરફ જતી રહી. મને અનુસરતા એ યુવાન મારા સ્ટડીરૂમમાં પ્રવેશ્યો. \n\n\" પ્લીઝ, હેવ સીટ.\"\n\nમારી આરામ કુરશીની સામે તરફના સોફા પર બેઠક લેવા મેં એને હાથ વડે સંકેત કર્યો. એની બોડીલેંગ્વેજ મને થોડી નડી રહી હતી. અપલક મને તાકતા એણે બેઠક જમાવી. એનું એબ્સર્ડ વર્તન કદાચ એના અભ્યાસુ વ્યક્તિત્વને કારણરૂપ હોવું જોઈએ. મારા મનમાં થોડા દિવસો પહેલા વાંચેલું બોડીલેંગ્વેજનું વિષયવસ્તુ ધરાવતું પુસ્તક જાણે ઉઘડી પડ્યું. એ યુનિવર્સીટીનો એક વિદ્યાર્થી હતો. મુંબઈમાં આવી એ જર્નાલિઝમ ભણી રહ્યો હતો. હું અંતર્યામી ન હતો. આ બધી માહિતી યુનિવર્સીટી દ્વારા મળેલા ભલામણ પત્રમાં ટાઈપ થયેલી હતી. આરામ કુરશી પર મારી રાહ જોઈ રહેલું પુસ્તક મેં ધીમેથી સંકેલી અમારી વચ્ચે ગોઠવાયેલા ટેબલ પર ગોઠવી દીધું. \n\n\" ઈન્ટરેસ્ટીગ બુક ! \"\n\nએણે પુસ્તક નિહાળતા જ પોતાનો અભિપ્રાય આપ્યો. \n\n\" યસ, સિમ્સ લાઈક. બટ મચ ફિક્શન. આઈ પ્રિફર રિયાલિસ્ટક લિટરેચર.\" મારા જ્ઞાન અને રસનું દર્શન કરાવતા મેં મારા ચશ્મા કાઢી પુસ્તક પર ગોઠવી દીધા.\n\n\" ધેર આર રિયાલિટીઝ વિચ આર મચ લાઈક ફિક્શન એન્ડ ધેન ધેર આર ધોઝ ફિક્શન વિચ આર ઓલમોસ્ટ રિયાલિસ્ટિક.\"\n\nએના ચહેરા પરનું વિચિત્ર સ્મિત મને ખૂંચ્યું. એનું વ્યક્તિત્વ જ નહીં વિચારો પણ અટપટા હતા. કદાચ મારા પર પ્રભાવ જમાવવાનો એ એક ચતુર પ્રયાસ પણ હોઈ શકે. કોને ખબર ? મેં વિચારોમાં સમય વેડફવાની જગ્યાએ સીધા કામની વાત પર ઉતરી જવાને પ્રાધાન્ય આપ્યું. \n\n\" તો આપકો યુનિવર્સીટીને ભેજા હે. આપકો મેરી ડિટેલ્સ કહાંસે મિલી ? \"\n\n શરીરને સંકેલી એણે પોતાના હાથ સેન્ડવીચ માફક બંને ઢીંચણ વચ્ચે રાખ્યા. \n\n\" યસ સર, યુનિવર્સીટીને ઉન લોગોંકા રેફ્રન્સ દિયા હે જો 2005 મેં કશ્મીરમેં આયે અર્થકવેકકે વોલેન્ટિયર્સ થે.ખાસ કરકે ઓલ ધોઝ એક્સ યુનિવર્સીટી સ્ટુડન્ટ્સ. \" \n\nપોતાના મોટા ફ્રેમવાળા ડિઝાઈનર ચશ્માને ચહેરા પર વ્યવસ્થિત કરતા એણે પોતાના મોબાઈલમાંથી રેકોર્ડર શોધી કાઢ્યો. \n\n\" મે આઈ ? \"\n\nએને મારો ઈન્ટરવ્યૂ રેકોર્ડ કરવો હતો. સહમતી આપવા સિવાય છૂટકો પણ ન હતો. ૨૦૦૫માં કશ્મીરમાં થયેલા ધરતીકંપ પર એ એક ડોક્યુમેન્ટરી ફિલ્મ બનાવા જઈ રહ્યો હતો. યુનિવર્સીટીએ એ અંગે એક એક્સ વોલેન્ટિયર તરીકે મારા તરફથી માહિતી પ્રદાન કરવા ભલામણ કરી હતી. આમ તો એ યાદો વાગોળવી મને જરાયે ન ગમતી. એમાં ગમવા જેવું કશું હતું નહીં. મારા વિચારોના વમણ વચ્ચે એણે પોતાનો રેકોર્ડર સામેના ટેબલ પર ગોઠવી દીધો. પોતાની હેન્ડબેગમાંથી એક ડાયરી અને પેન પણ કાઢી નોટ્સ લેવાની તૈયારી દર્શાવી. \n\n\" શેલ વી ? \"\n\nમારી પત્ની અતિથિ સત્કાર સ્વરૂપે ટ્રેમાં ચા, પાણી, નાસ્તો લઈ આવી. વચ્ચેના ટેબલ પર ટ્રે ગોઠવી એ જતી રહી. જતા જતા દરવાજો બંધ કરતી ગઈ. \n\n\" થેન્ક યુ. \"\n\nઔપચારિક આભાર વ્યક્ત કરી એની કુતુહલભરી આંખો મારી શાંત આંખોમાં ઊંડી ઉતરી. મને થોડી અગવડતા અનુભવાઈ. ખબર નહીં કેમ ? પરંતુ બોડીલેંગ્વેજ અંગે વાંચેલું પુસ્તક ફરી મારી મદદે પહોંચ્યું. દરેક વ્યક્તિ પોતાને આગવી રીતે અભિવ્યક્ત કરે છે. દરેકની આંખો પોતાની વિશિષ્ટ રીતે ક્રિયા પ્રતિક્રિયા આપે છે. દરેકનો સામે તરફની વ્યક્તિ જોડે વર્તવાનો એક આગવો અંદાજ હોય છે. કોઈ હજારો શબ્દો ઠલવી નાખે તો કોઈની આંખો જ બધું કહી જતી હોય છે. આ એનો આગવો અંદાજ હતો. જે એના માટે સામાન્ય વાત હતી. મારે એ સ્વીકારવું જ પડે. એ વાત સ્વીકારી મેં કામ ઝડપથી પૂરું કરવા કટિબદ્ધતા દર્શાવી. \n\n\" લેટ્સ બિગિન. \"\n\nએણે રેકોર્ડર ઓન કર્યો અને પેન હાથમાં ચુસ્ત પકડી લીધી. હું આરામ કુરશી પર ટેકાઈ ગયો. \n\n\" 2005 કશ્મીર અર્થકવેક. પુરે દેશસે યુનિવર્સીટી સ્ટુડન્ટસકો વોલેન્ટિયર્સ બનાકર ભેજા જા રહા થા. મેનેભી અપના નામ દિયા થા. વહાઁ જાનેસે પહેલે હમે એક હફ્તે તક સ્પેશિયલ ટ્રેનિંગ દી ગયી. ફર્સ્ટ એઈડ , ડિઝાસ્ટર મેનેજમેન્ટ, સ્વિમિંગ, ફિટનેસ...સભી બેઝિક એન્ડ એસેન્સિયલ સર્વિસકી ટ્રેનીંગ હમે મિલી. સર્ટિફિકેટ ભી દિયા ગયા ઔર હમ સીધે કશ્મીર પહોંચે. \"\n\nમારી આંખો પડખેની બારીમાંથી દેખાઈ રહેલા વૃક્ષની ઝૂલી રહેલી ડાળખીઓ પર જઈ પડી. યુવાનની આંગળીઓમાં ચુસ્ત ભેરવાયેલી પેન ઝડપથી કાગળ પર ફરવા માંડી. \n\n\" જબ વહાં પહુંચા તો લગા કી જેસે કીસીને સૃષ્ટિ કી તસ્વીરકો ઉલટા દિયા હો. \" બોલતા બોલતા મારા શરીરના રુંવાડા ઉભા થઈ ઉઠ્યા. આંખોની કીકીઓમાં એક ચિર પરિચિત ભય ઘેરાવા માંડ્યો. \n\n\" જિસ ગાંવમેં મેરા કેમ્પ થા વહાં કુછભી નહીં બચા થા. સબ કુછ જમીનકે નીચે દબ ચુકા થા. મકાનોકી સિર્ફ છત દિખાઈ દે રહી થી. જેસે કીસીને એક ઝટકેમેં પુરા ગાંવ દફન કર દિયા હો. મસ્જિદોંકે સિર્ફ મિનાર દિખાઈ દે રહે થે. હમ જિસ મલબેકો સાફ કર રહે થે ઉસકે નીચે ન જાને કિતની લાશે દફન થી. અભી મલબે કો હટાનેવાલી ટ્ર્ક ઔર મશીનરી પહુંચી નહીં થી. વોલેન્ટિયર્સસે જો કુછ બન પડે વો કર રહે થે.ઓર્ગેનાઈઝીંગ કમિટીને હમારે ખાનેપીનેકા બંદોબસ્ત કિયા થા. લેકિન નીવાલા હલકકે કે નીચે ઉતરતા નહીં થા. નહાનેધોને કે લિયે કોઈ સુવિધા નહીં થી. માઈનસ ડિગ્રીસે ઠંડી બર્ફ બની નદીમે જબ બદનકો સાફ કરતે તો એસા માલુમ હોતા માનો લહુ જમ ગયા હો. વો બર્બાદીકા ખૌફનાક મંઝર આજભી સીનેમે કેદ હે. એક હી પલમેં ઈન્સાનકી હસ્તી મીટા દેનેવાલી કુદરતકે સામને હમ સચમેં કુછભી નહીં. જીન મકાનો કે મલબે હમ હટાનેકી રાતદિન કોશિશ કર રહે થે ઉન મકાનોમેં કુછ વક્ત પહેલે તક પરિવાર બસતે થે, બચ્ચોકે ઝૂલે ઝૂલતે થે. માં બાપ, ભાઈ બહન, શોહર, બીવી એક્દુસરેસે હસીમજાક કરતે થે. પ્યાર હોતા થા, તકરારે હોતી થી. સાથ બેઠ કર સબ ખાના ખાતે થે. પેદાઈશ, પઢાઈ, ઈબાદત, કામકાજ, શાદી સબ કુછ હુઆ થા. કૈસા હોગા વો પલ જબ યે હાદસા અચાનક સે પેશ આયા હોગા ? સબ ચિલ્લાએ હોંગે ? દર્દ હુઆ હોગા ? યા ઉસસે પહેલે હી ...\"\n\nહું બોલતા બોલતા અટકી પડ્યો. મારા ગળામાંથી થુંક નીચે સરક્યું. આંખોના ખૂણા ઉષ્ણ થવા લાગ્યા અને હાથ ઠંડા પડી ગયા. સામે બેઠા યુવાને લખવાની ક્રિયા અટકાવી સ્તબ્ધ નજરે મને નિહાળ્યો. \n\n\" આઈ હેવ સમ ફોટોગ્રાફ્સ ઓફ ધોઝ મોમેન્ટ્સ. મે બી ઈટ વિલ હેલ્પ યુ.\"\n\nસામે તરફની બુકશેલ્ફ તરફ પહોંચી મેં જુના આલ્બમોના સંગ્રહ વચ્ચેથી એક નાનકડી આલ્બમ બહાર કાઢી. જેની ઉપર મારા અક્ષરોમાં માર્કર વડે '૨૦૦૫ કશ્મીર અર્થકવેક કેમ્પ' કંડારાયું હતું. મેં આલ્બમ યુવાનના હાથમાં સોંપી. પોતાના હાથમાંની ડાયરી અને પેન પડખે ગોઠવી એણે તરત જ આલ્બમ ઉત્સાહ જોડે હાથમાં લઈ લીધી. એના અંતરની ઉત્સુકતા એની કીકીઓના ઝડપી હલનચલનમાં ઉભરાઈ આવી. એ દરેક તસ્વીરને એટલી ઝીણવટપૂર્વક નિહાળી રહ્યો જાણે એ તસ્વીરોના એક્સરે લઈ રહ્યો હોય. ધરતીકંપે મચાવેલો સર્વનાશ જાણે એ તાદ્રશ નજર આગળ જોઈ રહ્યો હોય એમ એની કપાળ પર ફેલાઈ ઉઠેલી કરચલીઓ એની ઊંચી ઉઠેલી બંને ભૃકુટીઓને હેરતથી તાકી રહી હતી. એક તસ્વીરને એ થોડી વધારે ઊંડાણ પૂર્વક નિહાળવા ચહેરાની વધુ નજીક લઈ ગયો. એક ક્ષણ માટે નજર મારી દિશામાં નાખી એ ફરીથી તસ્વીરને ધ્યાન દઈ નિહાળવા લાગ્યો. \n\n\" સર, એની સર્વાઈવર ? \" \n\nહું સમજી ગયો. તસ્વીરમાં નિહાળેલી સ્ત્રીને જોઈ એ પ્રશ્ન એના મનમાં ઉઠ્યો હતો. \n\n\" ધેર વોઝ ધીઝ વન લેડી. ઉસકા નામ કિસીકો નહીં પતા થા. કેમ્પકે પહેલે તીન દિન તક વો હમારે સાથ થી. ઉસે સરમેં ચોટ આયી થી. લેકિન બચ ગયી થી. કિસીસે બાત નહીં કરતી થી. ન કિસી સવાલકા જવાબ દેતી થી. કીચડ઼મેં લિપટી હુઈ ઈક તસ્વીરકો સીનેસે લગાયે બેઠી રહેતી થી. ઉસકી આંખે કોઈ પ્રતિક્રિયા હી નહીં દેતી થી. ઉસે દેખકે શક હોતા થા કી વો ઝિંદા ભી હે યા નહીં ? ઉસ તસ્વીરમે ઉસકી ગોદમેં તીન સાલ છોટી એક પ્યારીસી બચ્ચી થી. પરિવારકો ખોનેકા ગમ વહીં સમજ સકતા હે જિસને અપના પરિવાર ખોયા હો. શી વોઝ ઈન ગ્રેટ ટ્રોમા ! જસ્ટ ઈમેજીન, તુમ ઈક સુબહ ઉઠતે હો ઔર તુમ્હે પતા ચલતા હે કી બસ અબ તુમ અકેલે હી બચ ગયે હો. તુમ્હારા પુરા પરિવાર જમીનમેં દફન પડા હે. જો બચ્ચા તુમ્હારી કોકસે સહી સલામત બહાર આ ચુકા થા, ઉસે જમીન નિગલ ગયી હે. ઉફ્ફ ! \"\n\nમારા મોઢામાંથી દર્દનો ઉદગાર સરી નીકળ્યો. સામે બેઠો યુવાન શોક્ગ્રસ્ત નજરે મને તાકી રહ્યો હતો.\n\n\"તીન દીનો બાદ ઉસે દુરકી કિસી હ્સપતાલમેં ભેજ દિયા ગયા. કેમ્પમેં જો ડોક્ટર થે ઉનકા કેહના થા કી એસે કેસમેં આદમી સદમે સે બુરી તરહ હિલ જાતા હે. બોલના બંધ કર દેતા હે. દિમાગ માનો રુક જાતા હે. વો ઉસી પલ પે ઠહર જાતા હે જબ હાદસા પેસ આયા થા. વો ઝિંદા તો હોતા હે લેકિન સિર્ફ ઈક લાશ બનકર રેહ જાતા હે.\"\n\nયુવાને એક ઊંડો શ્વાસ ભર્યો. હું એના મનની પરિસ્થિતિ સમજી શકતો હતો. હું પણ એની ઉંમરનો જ હતો જયારે એ કેમ્પમાં ગયો હતો. આ ઉંમરમાં આવી પરિસ્થિતિનો સામનો કરવા સખત કાળજું જોઈએ. એટલે તો આજ સુધી એ યાદો નાઈટમેર બની સતત મારો પીછો કરી રહી હતી. \n\n\" હેવ યોર ટી.\" \n\nમેં એનું ધ્યાન એ તસ્વીર પરથી હટાવવા પ્રયાસ કરી જોયો.\n\n\" સર, મુજે ઈન ફૉટૉઝકી કોપી મિલ સકતી હે ? ઈસસે ડોક્યુમેન્ટરી કો મદદ મિલેગી. યુ નો ફોર એન ઓથેન્ટિક ટચ ? \"\n\n\" યા, સ્યોર. આઈ વીલ સેન્ડ યુ સ્કેન કોપીઝ ઈફ યુ વોન્ટ. \"\n\nએણે કૃતજ્ઞતાથી ગરદન હલાવી અને ચાની પ્યાલી હાથમાં લઈ લીધી. એને સાથ આપવા મારી ચાની પ્યાલી પણ મેં ઉંચકી લીધી. ચાની પહેલી ચુસ્કી લેતા જ એણે પોતાના મોટા ફ્રેમવાળા ચશ્મા પાછળથી કીકીઓને સંકોચી.\n\n\" ઓન્લી વન સર્વાઈવર ? \"\n\nચાની ચુસ્કી ભરવા ખુલેલા મારા હોઠ ફરી બીડાઈ ગયા. મેં કપ ફરીથી ટેબલ પર મૂકી દીધો. આરામ કુરશી છોડી હું ધીમા ડગલે પડખેની બારી નજીક જઈ ઊભો રહી ગયો. મારા કાનના પડદા પર ભૂતકાળના અવાજો પડઘાવા લાગ્યા. હાથ થોડા ધ્રુજી ઉઠ્યા. બારીની બહાર દેખાઈ રહેલી વૃક્ષની ડાળખીઓ પર મને એ જૂનું દ્રશ્ય ફરી એકવાર દેખાયું. \n\nહું બર્ફીલી નદીમાં સ્નાન લઈ રહ્યો હતો. શરીરનું લોહી લગભગ થીજી ગયું હતું. કેમ્પ તરફથી અચાનક ઊંચા અવાજો સંભળાવા લાગ્યા. શોરબકોર સાંભળી હું તરત જ નદીમાંથી બહાર કૂદી પડ્યો. વસ્ત્રો ચઢાવી સીધો આવી રહેલા અવાજોની દિશામાં દોડી પડ્યો. હજી પણ કાટમાળ સાફ કરવા માટે મોટી ટ્રક અને મશીનરી પહોંચી ન હતી. એક દિવસ બાદ પહોંચનારી એ મદદને ભરોસે કેમ રહેવાય ? કાટમાળ નીચેથી નવજાત શિશુની ચિચિયારીઓ સંભળાઈ રહી હતી. \n\n\" કોઈ આગે નહીં બઢેગા. ઈટ્સ સ્લાઈડ પોન લેન્ડ. લેન્ડ સ્લાઈડ હુઈ તો જાન જા સકતી હે.\"\n\nમેનેજમેન્ટ કમિટીના વડાએ આપેલા આદેશથી બધા ડગલા વિવશતાથી એક સ્થળે જડાઈ ગયા હતા. એ જમીન પર પડેલા કાટમાળની અંદર તરફથી ગુંજી રહેલી નવજાતશિશુની ચિચિયારીઓ કાળજુ પીગળાવી રહી હતી. તમામ હતાશ નજર એ દિશામાં વિવશ તાકી રહી હતી. એ માસુમ જીવ પર શી વીતી રહી હશે ? આટલા દિવસોથી ભૂખ્યું, તરસ્યું આમ કાટમાળની અંદર ...વિચારતા જ આત્મા થરથરી ઉઠતી હતી. પોતાના બાળકને એક આંચ પર ન આવે એનું દર ક્ષણ ધ્યાન ધરનારા એના માતા પિતા એ કાટમાળ નીચે કશે લાશ બની દટાઈ ગયા હતા. શું એમણે અંતિમ સમયે બાળકને નીંદરમાં નિહાળતા વિચાર્યું હશે કે હવે જાતે જ ચીર નીંદરમાં પોઢી જવાના હતા ?\n\nજો એ બાળકને કશું થઈ ગયું તો શું હું મારી જાતને માફી આપી શકીશ ? વિચારોના વંટોળે મનમાં બંડ પોકાર્યો. અપાયેલા સ્પષ્ટ આદેશને અવગણતો હું સીધો એ ભૂમી સ્ખ્લનની શક્યતા ધરાવતી જમીન તરફ ધસી પડ્યો. એની ઉપર પડેલા કાટમાળની અંદર હું ભાન ભૂલી તૂટી પડ્યો. \n\n\" હેય ! વ્હોટ આર યુ ડુઈંગ ? આર યુ આઉટ ઓફ યોર માઈન્ડ ? \"\n\nપાછળ તરફથી પડઘાઈ રહેલી ક્રોધની ચિનગારી હવે મારા ઉપર અસર ઉપજાવવા સક્ષમ ન હતી. કાટમાળ ઉપર ખોળખંખોળ કરી રહેલા મારા બેચેન શરીરે જમીન તરફથી ધ્રુજારો અનુભવ્યો. એક ક્ષણ માટે જાણે શ્વાસ થંભી ગયા. એક મોટો પ્રચંડ ધડાકા જેવો અવાજ થયો અને જમીન ધીમે ધીમે અંદરની દિશામાં ઘસવા લાગી. બુદ્ધિ ખૂણે કરી લીધેલા નિર્ણય ઉપર શંકા ઉપજે એ પહેલા કાટમાળ વચ્ચે મને દસ નાની કાદવમાં લપેટાયેલી નાજુક આંગળીઓ દેખાઈ. મેં તરત જ વચ્ચે નડતર બનેલા પથ્થરો હટાવવા માંડ્યા. હાંફતા શ્વાસ જોડે બીજી જ ક્ષણે મારી નજર આગળ એક નિર્દોષ ચહેરો હતો. બે નાની મીંચાઈ મીંચાઈ જતી આંખો, એક નાનું અમથું નાક, બે નાના નાના એકબીજાને વારેવારે વીંટળાઈ વળતા પગ. હું હજી કશું ધ્યાન દઈ તાકી શકું એ પહેલા મારું શરીર મને જમીનની અંદર ધસી જતું અનુભવાયું. મેં સમય વેડફ્યા વિના એ નાના જીવને મારા હાથમાં લઈ લીધું. કાદવમાં લપેટાયેલા એ શરીરમાંથી મને દુર્ગન્ધની જગ્યાએ એક અદ્ભૂત મધુરી સુવાસની અનુભૂતિ થઈ. એ સુવાસ મારા અંતરમાંથી માર્ગ કાઢતી સીધી મારી આત્મા સુધી પહોંચી ગઈ. એવું લાગ્યું જાણે એ જ ક્ષણ માટે મારો જન્મ થયો હતો. \n\n\" કવીક ...મુવ...કમબેક ...\"\n\nપાછળ તરફથી સંભળાઈ રહેલી ચીસોએ મને મારા અલૌકિક અનુભવ જગતમાંથી ઉગાર્યો. આગળ એક પણ ક્ષણનો વિલંબ કર્યા વિના હું બાળકને ઉઠાવી મારા કેમ્પના સભ્યો તરફ દોડી ગયો. જેવો હું ત્યાં પહોંચ્યો કે સ્ખ્લન થયેલી ભૂમિ જોડે આખો કાટમાળ કકડભૂસ કડાકા જોડે જમીનના ઊંડાણોમાં ધસી ગયો. મારું આખું શરીર થરથર ધ્રુજી રહ્યું હતું. કાદવથી ખદબદ મારા હાથોમાંથી હજી પણ ચિચિયારીઓ હવામાં ભળી રહી હતી. \n\nબારીની બહાર ડોકાઈ રહેલી નજરને સંકેલી મેં સ્ટડીરૂમમાં પાછી ખેંચી લીધી. મારા સામે બેઠો યુવાન નિઃશબ્દ હતો. મારા મોઢે બોલાયેલ આખી ઘટના એણે રાષ્ટ્રીય ભાષામાં સાંભળી હતી. એના મોટા ફ્રેમવાળા ચશ્મા પાછળથી પહોળી કીકીઓ દર્શન આપી રહી હતી. બંને ભૃકુટીઓ ઊંચકી એ મને એકધારું તાકી રહ્યો હતો. મોઢું અચરજથી પહોળું ખુલી ગયું હતું, મારી નજર જોડે સંપર્ક થતા જ એણે ટેબલ પરથી પાણીનો ગ્લાસ ઉઠાવી એક જ શ્વાસમાં ગટગટાવી લીધો.\n\n\" ઉસ છોટે બચ્ચેકો વહાંસે મહફુઝ જગહ લે જાયા ગયા. દૂસરે હી દિન મલબે કો હટાને કે લિયે બડી ટ્ર્ક ઔર મશીનરી ભી પહોંચ ગઈ. ઓપરેશન દસ દીનો તક ચલા. કભી જહાં બસ્તિયાં હુઆ કરતી થી વહાં સિર્ફ મિટ્ટી બચી થી. ધેર સારી મિટ્ટી ઔર કુછભી નહીં. સબ કુછ ખતમ હો ચુકા થા. ઔર જો કુછ બચા થા વો ભી અંદરસે તો ખતમ હી હો ચુકા થા. ''\n\nએક ક્ષણ માટે હું નિઃશબ્દ થયો અને પછી ફરી બોલવાની શરૂઆત કરી. \n\n\" કેમ્પસે વાપસ આયા તો અપને સાથ ખૌફનાક યાદોંકી આજીવન સૌગાત સાથ લે આયા. વો આજ ભી મેરે સાથ હે. મેરે ભીતર હે. જો મુજે પલ પલ યાદ દિલાતી રહેતી હે કી ઈન્સાન કિતના કમજોર હે. આજ ભી વો આફ્ટર શોક મુજે હિલાતે રહેતે હે. રાતમે નીંદ ઉડ જાતી હે. વો લાશ જેસી ઔરત આજ ભી ખવાબોમેં આતી હે. આજ ભી રાતકે સન્નાટોમેં ઉસ બચ્ચેકી ચિલ્લાહટ સુનાઈ પડતી હે. \"\n\nએક ઊંડો ઉચ્છવાસ બહાર કાઢી મેં આંખોમાંથી નીતરી પડેલી ખારી બુંદ આંગળી વડે સમેટી લીધી.\n\n\" આઈ થિન્ક ઘી ડિટેલ્સ વીલ હેલ્પ યુ ટુ મેક એ મેમરેબલ ડોક્યુમેન્ટરી. ઓલ ઘી બેસ્ટ. \"\n\nમારી માહિતીનો સ્ત્રોત સમાપ્ત થઈ ચુક્યો હતો. એણે ધીમે રહી રેકોર્ડર ઑફ કરી નાખ્યો. પોતાની ડાયરી અને પેન ફરીથી બેગમાં ગોઠવી દીધી. ઉભા થતા એણે પોતાનો વિઝિટિંગ કાર્ડ મારી આગળ ધર્યો. એનો ફોન નંબર અને ઈમેલ આઈડી બંને એ કાર્ડ પર હતા. મારે તસ્વીરો સ્કેન કરી મોકલવાની હતી એનું રિમાઈન્ડર મનમાં ફિટ કરી મેં કાર્ડ સંભાળીને મારા પુસ્તકના વચ્ચે બુકમાર્ક સમું ગોઠવી દીધું. પોતાના ફ્રેમવાળા ચશ્મા વ્યવસ્થિત કરતા એણે મારી આંખોમાં કૃતજ્ઞતાથી ઝાંખ્યું. \n\n\" થેન્ક યુ, સર ! \"\n\nહું મારો હાથ આગળ વધારું એ પહેલા એ મને ભેટી પડ્યો. લાગણીનો આવેગ મને અગવડતાની અનુભૂતિ કરાવી રહ્યો. એ વિચિત્ર ભીંસને ટૂંકી કરવા મેં સજ્જનતાનો સહારો લીધો.\n\n\" લેટ મી ડ્રોપ યુ આઉટ.\"\n\nસ્ટડીરૂમનો દરવાજો ખોલી હું એને મકાનના મુખ્ય દ્વાર તરફ દોરી ગયો. મારું પરિવાર હજી પણ ટીવીમાં રસપૂર્વક ડૂબેલું હતું. એ મુખ્ય દ્વારમાંથી બહાર નીકળ્યો. થોડા ડગલાં આગળ વધ્યો અને પછી અટકી ગયો. હેન્ડબેગમાં કશું સંશોધન કરી એ મારી દિશામાં પરત થયો. \n\n\" ધીઝ ઈઝ ફોર યુ. \"\n\nરૅપરમાં સુંદર રીતે વીંટળાયેલી ઔપચારિક ભેટ નિહાળી મારી આંખોએ સ્પષ્ટ પૂછ્યું, \n\n' આની શી જરૂર હતી ? '\n\nએની આંખોએ સ્પષ્ટ જવાબ આપ્યો,\n\n' જરૂરત હતી. '\n\nઆનાકાની કર્યા વિના એક આદર્શ યજમાન માફક મેં ભેટ સ્વીકારી લીધી. \n\n\" સી યુ સુન.\" \n\nએ શબ્દોથી મને અકળામણ થઈ ઊઠી. એ હ્ર્દય દ્રાવક યાદો મને વારેવારે વાગોળવી ન હતી. એટલે મેં મૌન રહેવાને જ પ્રાધાન્ય આપ્યું. થોડી જ ક્ષણોમાં એ યુવાન શરીર શહેરના રસ્તાઓમાં ઓઝલ થઈ ગયું. હું મુખ્ય દ્વાર વાંસી મારા સ્ટડીરૂમમાં પ્રવેશ્યો. ટેબલ પર ગોઠવાયેલી આલ્બમને ઉઠાવી મેં ફરીથી જગ્યા પર ગોઠવી દીધી. મારી ચા ઠંડી પડી ચુકી હતી. આરામ કુરશી પર ગોઠવાઈ હું ફરીથી કલ્પના જગતના એસ્કેપિંગ વર્લ્ડમાં પ્રવેશ કરું એ પહેલા મારી નજર તાજી મળેલી ભેટ પર આવી પડી. પુસ્તક એક ખૂણે કરી મેં ધીમે ધીમે ભેટનું રૅપર ખોલ્યું. ભેટ પર નજર પડતા જ મારી નજર હેરતથી ફાટી પડી. ભેટમાં મળેલ ફોટોફ્રેમ પર મારી નજર એ રીતે ધસી ગઈ જે રીતે વર્ષો પહેલા લેન્ડ સ્લાઈડવાળી ભૂમિ ઉપર મારું શરીર ધસી પડ્યું હતું. ફ્રેમમાં સજેલી તસ્વીરમાં એ જ યુવાન હતો જે હમણાં જ મારી મુલાકાત લઈ ગયો હતો. એણે જે સ્ત્રીને આલિંગનમાં સમાવી એ સેલ્ફી લીધી હતી એ એ જ સ્ત્રી હતી જે હજી પણ જીવતી લાશની દશામાં મારા સ્વપ્નાઓમાં આવી હૈયું ધ્રુજાવતી હતી. પણ તસ્વીરમાં એ ખુશખુશાલ હતી. માથાના વાળ ભલે સફેદ થયા હતા, પણ નજરમાં અનેરી ઊર્જાનો સ્ત્રોત હતો.\n\nતસ્વીરની નીચે મારા માટે એક ટૂંકો સંદેશ હતો,\n\n' થેન્ક યુ સર ફોર સેવિંગ માઈ લાઈફ '\n\nતસ્વીરમાં દેખાઈ રહેલા યુવાનમાં મને વર્ષો પહેલા કાદવથી લપેટાયેલા હાથમાં થામેલું બાળક આબેહૂબ દેખાયું. \n\nભીની આંખે હું સ્ટડીરૂમમાં એકલો એકલો બબડ્યો,\n\n\" સી યુ સુન. ''\n\nરાહ જોઈ રહેલું મારું પુસ્તક એમનું એમ એક ખૂણે પડી રહ્યું. એ ખોલવાની શી જરૂર હતી ?\n\nમારા હાથમાં થમાયેલી ફોટોફ્રેમમાં હું જીવતાજાગતા બબ્બે ફિનિક્સ નરી આંખે નિહાળી રહ્યો હતો.",
      "duration": "15 mins",
      "category": "Action"
    },
    {
      "title": "મુજાહિદ ખાન",
      "story_name": "હું મુજાહિદ ખાન. ૧૧ મી ફેબ્રુઆરી એ મારું મૃત્યુ થયું છે. હું જીવિત નથી. પણ મારે કૈંક કહેવું છે તેથી હું આપની સમક્ષ હાજર થયો છું. હું બિહારના આરા જિલ્લાનો પીરો ગામનો રહેવાસી હતો. બાળપણથી જ દેશપ્રેમ મારી નસ નસમાં સમાયેલો હતો. ગાંધીજી, વિવેકાનંદ, સરદાર પટેલ અને ભગત સિંહના પાઠ ભણીને મોટો થયો. મારા મનમાં હમેશા વતનપ્રેમના ગીતો ગુંજતા ! મેરે દેશકી ધરતી, એ મેરે વતનકે લોગો, તું હિન્દુ બનેગા ના મુસલમાન બનેગા, સરફરોશીકી તમન્ના અબ હમારે દિલમે હૈ !\n\nમારા મિત્રોને હું હમેશા કહેતો મારે ફોજમાં દાખલ થવું છે, મારે વર્ધી પહેરીને પહેલા માભોમને પછી મારી માને સલામ કરવી છે. મારે વતન માટે જાન દેવી છે. મારી બાળપણની વાતને લોકો મજાકમાં ઉડાડી દેતા પણ મારે વતન માટે જાન દેવી હતી, મા ભોમ માટે ફના થવું હતું.\n\nવીશ વરસનો હું. જવાની હજુ ફૂટી હતી. જીણી જીણી મૂંછ અને જીણી જીણી દાઢી હજુ ચહેરા પર કબજો જમાવી શકી ના હતી. આર્મીમાં દાખલ કરવા માટે પીરોમાં  આર્મીના લોકો આવ્યા. તો સૌથી પહેલા હું પહોંચી ગયો. અને મારી જવાની જોઈ કેપ્ટને મને પસંદ કરી લીધો. ખૂબ ગરીબ પરિવારમાં મારો જન્મ અને બે મોટા ભાઈ હું અને એક નાનો ભાઈ તથા મારા માતા પિતા ! જ્યારે બધા નવયુવાન આઈ.ટી  કે ડોકટરીનું ભણતા હતા, ત્યારે વીસ વરસની ઉમરે મેં આર્મીમાં જવાનું નક્કી કર્યુ. માએ દિલ કઠણ કરી લીધું. અબુ એ પણ આંખમાં પાણી સાથે અનુમતિ આપી. ભાઈઓ એ તો કલેજાથી લગાવી દીધો. મારું ગામ નાનું પણ ખૂબ એકતા વાળુ છે. લોકો પાદર સુધી વળાવવા આવ્યા. માએ ગળામાં ફૂલોનો હાર પહેરાવ્યો. અને હું મારા ગામની માટી સર પર ચડાવી નીકળી પડ્યો. મારી જવાંમર્દી અને મારી બહાદૂરી જોઈ થોડા સમયમાં મને સીસી.આર.પી.ઍફ  એટલે કે સેન્ટ્રલ રિઝર્વ  પોલીસ ફોર્સની ૪૯મી બટાલીયનમાં ભરતી કરી લીધો. મારી ટ્રેનીંગ કેરલ ના પલીપુરમ ગામમાં થયેલી. હજુ મને છ મહીના જ થયા હતા કે મને કાશ્મીરમાં બદલી થઈ હતી.\n\n\n\nપાકિસ્તાનના ઘણાં છમકલા થયા કરતા પણ કાશ્મીરની એક ઇંચ જમીન પાકિસ્તાનને હવાલે કરી ના હતી. ભાઈ, પાકિસ્તાન પોતે ભારતનો એક ભાગ હતો એ વાત ભૂલી જઈને હવે કાશ્મીર અમારું છે એ વાત ગળે ક્યાંથી ઉતરે ? આ તો જાણે નાના બાળકો લગીઓનો ભાગ કરવા બેઠા હોય એવી વાત કરે છે. \n\nએ તારીખ મને બરાબર યાદ છે. એ હતી ૧૧ મી ફેબ્રુઆરી ! ભલા પોતાના મોતની તારીખ કોણ ભૂલી શકે ! મારી શ્રીનગરના કરણ નગરની સરહદ પર પોસ્ટીંગ હતી. અમારા કેમ્પ પર આતંકીઓએ હુમલો કર્યો હતો. સંત્રીઓ એ એમને રોકવાની કોશિશ કરી પણ એ લોકો કેમ્પમાં ઘુસી આવ્યા હતાં. આ બન્ને આતંકી એક ઇમારતમાં ઘુસી ગયાં હતાં અને હું અને મારો સાથી એ આતંકીઓને જડબેસલાક સામનો કરી રહ્યાં હતા. અમે એ ઈમારતને ઘેરી લીધી હતી. પણ આતંકીઓએ ગોળીબાર ચાલુ કર્યો અને દેશને બચાવતા બચાવતા હું દેશની જમીન પર ઢળી પડ્યો. મારી નજર સામે મારી જનેતા મા અને પિતાનો ચહેરો આવી ગયા. પણ માભોમ માટે જાન દેવાનો મોકો મળ્યો તે મારા માટે ગર્વની વાત હતી. મેં ખૂબ મહેનતથી વતનની માટી મારા માથા પર નાખી અને જ્ય હિન્દ કહી પ્રાણ છોડી દીધા.\n\n\n\nઆજ મારું પાર્થિવ શરીર આરા લાવવામાં આવ્યું છે. આરાની આસપાસના બધા ગામડાઓમાંથી માણસોની મેદની જમા થઈ ગઈ છે. ' મુજાહિદ ઝિંદાબાદ, પાકિસ્તાન મુર્દાબાદ' 'મૈ ભારતકા  વિર જવાન હું , ના હિન્દુ ના મુસલમાન હું' ના નારાથી આકાશ ગુંજી ઊઠ્યું હતું. જબ તક ચાંદ સૂરજ રહેગા, મુજાહિદ તેરા નામ રહેગા. આ સાંભળીને મારું નિર્જીવ શરીર પણ ગર્વથી તડપી ગયું.\n\nમારા પાર્થિવ શરીરને આરા લાવવામાં આવ્યું. અને મારા ઘરની સામે મારું કોફીન રાખવામાં આવ્યું. જ્યાં મારી મા આવી મારા કોફીનને વીંટળાઈ વળી અને મારા અબુ મેરા મુજાહિદ મેરા બચ્ચા કહેતે રહે. આરા અને આસપાસના લોકો પીરો ગામના લોકો મારા મય્યતમાં શામિલ થઈ ગયા. મારા દોસ્ત સાજીદ આલમ અને મહમદ પણ હાજર હતા. મને રાષ્ટ્રીય સલામી આપવામાં આવી.\n\n\n\nપણ આ શું ? મારા મય્યતને સલામી આપવા  બિહાર ના ડી.એમ, કોઈ મંત્રી કોઈ કોઈ એસ.પી. કેમ દેખાતા નથી ? સેનાએ સલામી આપી પણ આ રાજ નેતા ક્યાં ગયા ? શું મારી કુરબાની એળે ગઈ ? શું મારી ઉપેક્ષા કરવામાં આવી ? શા માટે ? ખુદ મંત્રી નીતીશકુમારે મારી શહાદતની ઉપેક્ષા કરી. આર કે સિંગ, વિનોદ સિંગ વગેર મહા શિવરાત્રિ ઉજવાવામાં મગ્ન હતાં ત્યારે મારા ગામના લોકો મારા દફનની તૈયારી કરી રહ્યા હતા. મને પીરોના કબ્રસ્તાનમાં દફન કરવા માટે આખા જિલ્લાના લોકો મોજૂદ હતા. સિવાય મારા રાજનૈતિક નેતાઓ અને અને ડી.એમ., એસ.પી. વગેરે ક્યાં ગાયબ થઈ ગયા ? પણ મારી ગરીમામાં જરા પણ ફરક નહીં પડે. દેશ માટે મે જે કુરબાની આપી એમાં જરા પણ ફરક નહી પડે પણ આ રાજનેતાના ચહેરા ઉપર એક તમાચો છે.\n\nઓહ મારું નામ મુજાહિદ ખાન છે. હું ભૂલી ગયો. હું મુસલમાન છું. મારું લોહી સફેદ છે કદાચ ! પણ મને બરાબર યાદ છે મારી સાથે સુરેન્દ્ર મારો મિત્ર શહીદ થયો એનું લોહી અને મારું લોહી સરખુ જ હતું લાલ. લાલ લોહી મે વહેતા જોયું છે, અમારા બન્નેનું  લોહી એક થઈને કાશ્મીરની બર્ફીલીજમીન પર વહેતા મે જોયું છે. હું પણ મારી અમ્મીનો લાલ ને એ પણ  એની મમ્મીનો લાલ એ પણ દેશ માટે ફીદા થયો હું પણ ! તો પછીમારા મય્યતની આટલી ઉપેક્ષા શાને ? હું મુસલમાન છું, પણ મે ભારત દેશ માટે જાન આપી છે. હું ભારતીય પહેલા પછી હું હિન્દુ કે મુસલમાન છું ! અને મારી સાથે બીજા ૪૪ જવાન શહીદ થયા એમા બાવીસ મુસલમાન હતા, અડધો અડધ મુસલમાન, એમછતાં કે મુસલમાન માઇનોરિટીમાં ગણાય છે. છતાં સરહદ પર મરવાવાળા અડધો અડધ મુસલમાન હતા.\n\nકોઈને દેશ ભક્તિનું પ્રમાણ આપવું હોય તો આનાથી વધારે ક્યું હોય કે જે જવાન વંદે માતરમ્ કરતો ગયો તેની લાશ આવી છે. એ કોઈ માનીઆંખનું રતન.\n\nહોય છે આંસુમાં પણ અગન કોણ માનશે ?\n\nતોય હસતાં રહે છે વદન કોણ માનશે ?\n\nમા કરીને જવું દીકરાની છે રાહમાં,\n\nકેટલાં એ કરે છે જતન કોણ માનશે ?\n\nલાશ આવી છે સરહદથી લોહી લુહાણ જે\n\nકોઈ માની આંખનું એ રતન કોણ માનશે ?\n\nપણ શું એવા દેશ માટે જાન આપી જે ધર્મને દરેક વાતમાં લાવે છે. મે શું એવા દેશ માટે જાન આપી કે જેમા વોટ મેળવવા માટે પોતાના જવાનોની જાન સાથે પણ ખેલી જાય છે ? અને પોતાના જવાનોની શહાદતની ઉપેક્ષા કરે છે ? મારા ભાઈને પાંચ લાખનો ચેક સરકાર તરફથી આપવામાં આવ્યો. જે મારા ભાઈ એ સ્વીકાર્યો નહીં. એમ કહીને કે મારો ભાઈ દારુ પીને નથી મર્યો. એ આતંકવાદી સામે લડતાં લડતાં મર્યો છે. બીજા સૈનિકને અગિયાર લાખનો ચેક અને મારા ભાઈની  જાનની  કિમત પાંચ લાખ આવો અન્યાય શા માટે ?  આટલો ઘોર અન્યાય હોવા છતાં મારા પીરો ગામના જવાનો પાકિસ્તાન સામે લડવા તૈયાર છે અને પાકિસ્તાનને કરારા જવાબ આપવા તૈયાર છે. મુજાહિદની કુરબાની એળે ના જવી જોઈએ મારા મિત્રો. ઉઠાવો શસ્ત્રો અને મા ભોમ કાજ લડી મરો. મુજાહિદ અમર રહો. અને અમર રહેશે.\n\nપીરોના કબ્રસ્તાનમાં મારા પાર્થીવ શરીરને દફનાવવામાં આવ્યું. હું માટીનો માનવી માટીમાં મળી ગયો. મારા વતનની માટીમાં હું મળી ગયો. પણ રાજકર્તાઓના ચહેરાઓને બેનકાબ કરી ગયો. પણ હું મારા નવજવાનોને વતનપરસ્ત બનવા અને મા ભોમની રક્ષા કરવા વિનંતી કરીને જાઉં છું. એક દિવસ આવશે...એક દિવસ આવશે જ્યારે માભોમ ફક્ત લોહીનો સ્વીકાર કરશે. ચાહે એ કોઈ પણ ધર્મનું હોય !\n\n\"કર ચલે હમ ફીદા જાનો તન સાથીઓ, અબ તુમ્હારે હવાલે વતન સાથીઓ.\"\n\n",
      "duration": "11 mins",
      "category": "Action"
    },
    {
      "title": "કહેવાય નહી !",
      "story_name": "આજે સુહાની ઘરે આવીને તકિયામાં માથું સંતાડી હિબકાં ભરી રડી રહી. સહેવાય નહી અને કહેવાય નહી એવું આ દર્દ ક્યાં સુધી છુપાવી શકશે ? મનોમન નિર્ધાર કરી રડવા પર કાબૂ મેળવ્યો. અત્યારે ઘરમાં કોઈ હતું પણ નહી કે પાણીનો ગ્લાસ આપે જેથી તેના હિબકાં ઓછા થાય. એ તો વળી વધારે સારી વાત હતી કે ઘરમાં તે એકલી હતી. લગ્ન કર્યાને દસ વર્ષ થઈ ગયા હતા, સુજાન બાપ બની શક્યો ન હતો. ઘણા પ્રયત્નો કર્યા પણ નિષ્ફળતા પ્રાપ્ત થઈ હતી.\n\nસુજાન તો બેફિકર હતો. “મૂકને યાર પંચાત મટી. બાળકોને ઉછેરવા, તેમની પાછળ સમયની બરબાદી કરવી. કોને ખબર કેવું પાકે”?\n\n‘કેમ આપણે કેવા પાક્યા , આપણા માતા અને પિતા માટે” ?\n\n“છતાં પણ આ એકવીસમી સદીમાં કોઈ ભરોસો નહી. તું જોતી નથી બાળકોવાળાના પ્રશ્નો ? તેમની વાતોમાં ફરિયાદ સિવાય કોઈ સૂર તને સંભળાય છે’? સુહાની ખૂબ મનને મનાવે. ‘મને શું ઓછું મળે છે ? સુજાન મારા પર વારી જાય છે. સુજનના મમ્મી અને પપ્પા પણ બેટા કહેતા થાકતા નથી. કોને ખબર કેમ સુહાનીને માટે આ પુરતું ન હતું’. સુહાનીને પોતાની ગોદ ભરાઈ નથી તેનું ખૂબ દુખ હતું. દત્તક લેવા માટૅ બન્ને પતિ તેમજ પત્ની તૈયાર ન હતા.\n\nઆજે જ્યારે સુજાન ઓફિસમાં હતો ત્યારે અમેરિકાથી ફોન આવ્યો હતો. સુહાનીને એમ કે સુજાનનો હશે, બે વાર આવ્યો ત્યાં સુધી જવાબ ન આપ્યો. ત્રીજીવાર વાગ્યો ત્યારે તેને થયું કોઈને કદાચ ખાસ કામ હોઈ શકે.\n\nસામે છેડેથી હલો શબ્દ સંભળાયો ને સુહાનીના દિલના તાર રણઝણી ઉઠ્યા. અવાજ ખૂબ પરિચિત હતો. હા, સાંભળ્યે દસ વર્ષ ઉપર થઈ ગયા હતા.\n\nતેના કોલેજ કાળના મિત્ર સાહિલનો હતો. પળભરતો સુહાની માની ન શકી. આટલા વર્ષો પછી સાહિલે તેને કેમ યાદ કરી ? સાહિલ પણ સુહાનીનો રૂપાની ઘંટડી જેવો મધુર ‘હલો’ સાંભળી ભાન ભૂલી ગયો. ‘ સુહાની આજે દસ વર્ષ પછી ભારત આવું છું ‘?\n\n‘\n\n“હં”\n\n‘મને મળીશ ને ‘?\n\n‘સમય હશે તો ચોક્કસ મળીશ’.\n\n‘શું નહી હોય તો તારા સાહિલને નિરાશ કરીશ’?\n\n‘કેમ તેં મને નિરાશ નહોતી કરી’?\n\n‘ખેર, હજુ પણ તને બધું યાદ છે’?\n\n‘કેમ ન હોય’?\n\n‘તારા ગયા પછી મારા કેવા બેહાલ થયા હતાં’?\n\n‘મારે તેની માફી માગવી છે’.\n\n‘સુજાનના પ્યારમાં હવે હું બધું ભૂલી ગઈ છું. સુજાન મારી જિંદગી છે, મરતાં દમ સુધી’.\n\n‘હું જાણું છું ‘ મારે તારા દેવતા જેવા પતિને પણ મળવું છે’.\n\n‘એ દેવતા નહી સાચા અર્થમાં માનવ છે. મને ખૂબ પ્રેમ કરે છે’.\n\nફોન ઉપર વાત પૂરી થઈ. સાહિલે મુંબઈ આવી સુહાનીને મળવાનો ખૂબ પ્રયત્ન કર્યા. બની ત્યાં સુધી સુહાનીએ ટાળ્યું. આખરે ‘કોપર ચિમનીમાં ‘ સુજાનના મમ્મા અને પપ્પા સાથે ડીનર પર ગયા હતા ત્યાં સાહિલ ભટકાઈ ગયો. સાહિલ તો સુહનીને જોઈ ખુશ થયો. સુહાનીએ બહુ ઉમળકો બતાવ્યો નહી. વડીલોની હાજરીમાં બહુ બોલી પણ નહી. સુજાન સમજી ગયો તેણે તો એવું વર્તન કર્યું જાણે સાહિલ તેનો કોલેજકાળ દરમ્યાનનો ખાસ મિત્ર ન હોય !\n\nરાતના ડીનર પછી બધા ઘરે આવ્યા. સુહાનીએ સુજાનને આવા વર્તન પાછળનું કારણ પૂછ્યું.\n\n‘મને ખબર છે એ તારો કોલેજ કાળનો લવર હતો. હું પણ તારા પર મરતો હતો ને એ પણ. મારા સારા નસિબે તું મને મળી. તને ખબર છે સાહિલ અમેરિકા જઈને દુંખી દુઃખી થઈ ગયો. તેની પત્ની અમેરિકન બોસને પરણીને સાહિલને રઝળતો મૂકી ભાગી ગઈ. સાથે પોતાનું સંતાન પણ લઈ ગઈ. ‘\n\nહવે સુહાની ચમકી. તેને આ કોઈ વાતની ખબર ન હતી. તેને પણ સાહિલ પ્રત્યે કરૂણા ઉપજી. સુજાનના મનમાં કોઈ જુદો વિચાર ઝબકી ગયો .\n\nજો સુહાનીને ખબર પડે તો તેને માથે મોત ઘુમરાય.\n\nએને ખબર હતી સુહાની એને દિલોજાનથી ચાહે છે. બાળક થતું નથી એ હકિકત સ્વિકારી લીધી છે. આ તો કોઈકવાર બાળક જોઈએ એવી તમન્ના હ્રદયમાં ઉછાળો મારે ત્યારે સુહાનીને સાચવવી એ સુજાનના ગજા બહારની વાત બની જતી. સુજાને સાહિલને મળવાનો નિર્ધાર કર્યો. સંજોગવશાત બધું અનુકૂળ ઉતર્યું. સુજાને પહેલાં સાહિલને સમજવાનો અને સમજાવવાનો પ્રયત્ન આદર્યો. સાહિલતો સુજાનની વાત સાંભળીને સડક થઈ ગયો.\n\n‘તને ખબર છે, તું મને શું કહે છે’?\n\n‘હા, ખૂબ વિચાર અને મંથન કર્યા પછી આ નતિજા પર આવ્યો છું’.\n\n‘મને લાગે છે ,તું સુહાનીને મારા કરતાં ખૂબ વધારે ઓળખે છે’.\n\n‘કેમ તને એમાં શંકા છે’?\n\n‘તો પછી આવી વાત કરી પણ કેવી રીતે શકે’?\n\n‘સહુ પ્રથમ તો મને આવા બેહુદા વિચાર પ્રેત્યે પણ ઘૃણા થઈ હતી! કિંતુ ખૂબ વિચારને અંતે આ નતિજા પર પહોંચ્યો છું’.\n\n‘તારો મુંબઈમાં કેટલું રોકાવાનો ઈરાદો છે’?\n\n‘બસ હવે દસ દિવસમાં જવાનો’.\n\n‘આપણી પાસે સમય બહુ નથી’.\n\nસુજાન બોલ્યો, ‘જો સાંભળ આવતા શનિવારે મારી વર્ષગાંઠ છે. હું અને સુહાની ઓબરોયમાં ડીનર લઈ રાત રોકાવાના છીએ. કોઈ કામનું બહાનું કરી હું સમયસર નહી આવી શકું. તું ઓચિંતો સુહાનીને હોટલની લોબીમાં ભટકાઈ જજે. આગળનું બધું, હું હવે તારા પર છોડીશ’.\n\nસાહિલ હજુ માનવા તૈયાર ન હતો. મિત્ર તરિકેની ફરજ બજાવવાનું સુજાન તેને કહી રહ્યો હતો. પછી તો એ કાયમ માટે અમેરિકા ચાલ્યો જવાનો. આ વખતે માતા અને પિતા ગુજરી ગયા હોવાથી બધું સમેટવા ભારત આવ્યો હતો. હવે પછી આવવાનું કોઈ બહાનું હતું નહી. તેની સેક્રેટરી, શેનન સાથે બે વર્ષ થયા પ્રેમમાં હતો. માતા અને પિતાને ખબર ન હતી કે તેની પત્ની બાળક લઈને છૂટી થઈ ગઈ છે. હવે કોઈને દુઃખ પહોંચે એવું સંભવ ન હતું.\n\nઆખરે સુજાનની મરજી સામે નમતું જોખ્યું. જો પોતાના વર્તનથી કોઈનું ભલું થતું હોય તો વાંધો ન હતો. વ્યક્તિ પણ એક વખતની તેની પ્રેમિકા હતી. તેના પતિની સંમતિથી આ ‘પગલું’ ભરવા તૈયાર થયો ! પત્નીને અનહદ પ્રેમ કરતા “સુજાન”ની હિમતને દાદ આપવી ઘટે !\n\nનક્કી કર્યા પ્રમાણે સાહિલ ઓબેરોય પર સુહાનીની રાહ જોઈ રહ્યો હતો. સુહાની ને જૉઇ નવાઈ બતાવી. ‘અરે, તું અંહી ? એકલી’.\n\n‘શું કરું, આજે સુજાનની વર્ષગાંઠ છે. અમે બન્ને ડીનર લઈ આજની રાત ઓબેરોયના ‘હનીમુન સ્યુટમાં ‘ રોકાવાના છીએ. સુજાનને નિકળતા કામ આવ્યું એટલે હું ગાડીમાં આવી, તે ટેકસી લઈને આવી જશે.’\n\n‘તો ચાલ ત્યાં સુધી હું તને કંપની આપીશ’.\n\nબન્ને લાઉન્જમાં બેઠા. સાહિલે ડ્રીંક ઓર્ડર કર્યો. આગ્રહ કરી સુહાનીને બે પિવડાવ્યા. બે ડ્રીંકમાં સુહાની હોશ ગુમાવી બેઠી. બેહોશીની દશામાં ખાધું પણ ખરું. યોજના પ્રમાણે સાહિલ તેને રૂમમાં લઈ ગયો. પોતાનું કામ જે સુજાને આપ્યું હતું એ પતાવી જતો રહ્યો. અડધી રાતે સુજાન આવી ને સુહાનીની બાજુમાં સૂઈ ગયો. નશામાં ચકચૂર સુહાનીને રાતની કોઈ વાત યાદ ન હતી. બીજે દિવસે બન્ને પતિ અને પત્ની ઘરે આવ્યા. સોમાવારે સવારે સુજાન પોતાને કામે ગયો. સવારની ચા અને નાસ્તો કર્યા પછી સુહની શનિવારની રાત યાદ કરી રહી. તેને કશું જ યાદ આવતું ન હતું. સવારે સુજાન બાજુમાં હતો એટલે  તેને શંકા પણ ન ગઈ.\n\nખબર નહી કેમ તેનું અંતર કંઈ જુદું જ કહી રહ્યું હતું ને સુહાની હિબકાં ભરીને રડી રહી !\n\nસુજાનને તો આનંદનો અવધિ ઉછળી રહ્યો, જ્યારે સુહાનીએ તેને શુભ સમાચાર આપ્યા !\n\n",
      "duration": "5 mins",
      "category": "Action"
    },
    {
      "title": "હવે જીવી લે",
      "story_name": "અષાઢ મહિનાનું આભ ધરતી માથે ઘેરાવો કરીને ઊભું હતું. અજવાળિયું હોવા છતાં ચંદ્ર વાદળોની રજાઈમાં નસકોરાં લેતા સંભળાતો હતો. સામાન્ય દિવસોમાં પોતાના નોખા રૂપથી આકાશને ચંદરવો બનાવતા તારલિયા પણ ખૂણે ખાંચરે ક્યાંક સંતાઈ ગયા હતાં. નજર પણ રૂંધાઈ જાય તેવો અંધકાર. આકાશના વાદળો વારે વારે ગડગડાટી કરીને ધરતીના પડ ધ્રુજાવી રહ્યા. સાથે જ વીજળીનાં કડાકા સામાન્ય માણસના હૃદયમાં ફાળ પાડે તેવા ડરામણા. આખી રાત ભસાભસ કરીને ગામ ગજાવતા કૂતરાં પણ કોઈ ખૂણો શોધીને લપાઈ ગયા હતાં. ગમાણમાં બાંધેલા ઢોર કડાકો થતાં જ ભાંભરતા, પણ ગરજતા વાદળો પાછળ તેમનો અવાજ પાણીમાં તરણું તણાય તેમ તણાઈને ખોવાઈ જતો. એકાદ ઘરેથી ઢોરને હિંમત આપવા ‘હોડ… હોડ…’ કરીને હોંકારા કરતું કોઈક સંભળાતું. એ સિવાય આખુંય ગામ, ફળિયું અષાઢી ભીનાશ ઓઢીને ભર ઊંઘમાં પોઢેલું હતું. \n\nઓચિંતો દક્ષિણ દિશાએથી પવન છૂટ્યો. ઘોર નિંદ્રામાં ગરકાવ થયેલા ફળિયાના ઝાડ, પાંદડા સળવળ્યા. પવનની ગતિ સાથે ફળિયાની ઓળખ સમો પીપળો ઉછળી ઉછળીને બૂમો પાડવા લાગ્યો, અને આકાશે હેત વરસાવ્યા. ઝાપટાં સાથે ધોધમાર વરસાદ છૂટ્યો. પણ આખુંય ફળિયું તો ભર ઘેનમાં. જાણે ભીની માટીની મીઠી સુગંધે વધારે ઘેન આણ્યા હતાં. એકલા માણસ તો શું, ઢોર, પક્ષી, તરુવર, બધું જ ઊંઘતું હતું ! ફક્ત જાગતાં હતાં બે જણા - ધરતી ગજવતો તોફાની વરસાદ અને તોફાન સંઘરીને બેઠેલું કાશીમાનું ઘર. \n\nઘરની પરસાળમાં પાથરેલા ખાટલામાં કાશીમાએ પડખું ફેરવ્યું. આજે એમને જરાય ઊંઘ નહોતી. ઊંઘ તો ઠીક, એમની પાંપણોએ પણ આરામ નહોતો કર્યો. ખાટલામાં પડ્યે પડ્યે આમ-તેમ પડખા ફેરવ્યે રાખતા કાશીમાની આંખો સામેની દીવાલ પર મંડાયેલી; જાણે દીવાલની ઈંટો વચ્ચે પોતાની ચણાઈ ગયેલી શાંતિ શોધતા હોય તેમ ! વચ્ચે કોઈક વાર પાંપણના પલકારા જેટલો સમય આંગણામાં બાંધેલા જીવલીના પાંજરા તરફ જોઈ લેતા. એમણે ચકલીનું નામ જીવલી પાડેલું. પણ ત્યાં પહોંચતી એમની દ્રષ્ટિ વધારે વિહ્વળતા અને બેચેની સાથે ફટ કરતાં પાછી ફરતી અને દીવાલની ઈંટો ઉપર જડાઈ જતી. આકાશમાં ચાલતું હતું તેવું જ એક તોફાન તેમની અંદર પણ ઉઠેલું. આ તોફાન તેમના ભૂતકાળના સ્મરણોની યાદ અપાવતું અને આવનારા ભવિષ્યના એંધાણ આપતું અટ્ટહાસ્ય કરતું હતું. ધરતીની ગલીએ ગલીએ અજવાળાના બચકા બાંધીને ઉતરી પડતા વીજળીના ઝબકારા અને કડડડ… કડાકા કરીને તૂટી પડતું આભ. \n\n‘ઓય મા… મરી ગઈ.. !’ એક ચીસ સંભળાઈ; પરંતુ તે પૂરી સંભળાય તે પહેલા તો એક મોટા કડાકાના અવાજ તળે દબાઈને તણાઈ ગઈ. કાશીમા ખાટલામાં બેઠા થયા. આવી ચીસો તેમને મન હવે રોજનું થઈ પડેલું. પોતાની નસેનસમાં ઉછળી ઉછળીને દોડતા બાળપણથી લઈને ચામડીના ઝીણા છિદ્રોમાં બળજબરીથી પ્રવેશેલા ઘડપણ સુધી આવી કેટલીય ચીસો તેમણે સાંભળી હતી, જોઈ હતી અને અનુભવી હતી. આવા હૃદય વીંધતા ચિત્કારો વચ્ચે તેમનું લોહી ઉકળીને બદલો લેવા પણ દોડી જતું. પરંતુ પોતાની લાચારી આગળ તે અથડાઈ અથડાઈને પાછું પડતું. આજે પણ બરાબર એ જ વેદના અનુભવતા, આમથી તેમ પડખા ફેરવતા, પોતાની વહુના ચિત્કાર સાંભળી રહેલા. \n\n‘હજુય ના સુધરી તો તારી ખેર નથી. આ જુત્તું ને તારું મોઢું ! હમજી જજે !’, દીકરાના શબ્દો તેમના કાને અથડાયા અને પુરુષત્વનો રણકો કરતા અટ્ટહાસ્ય કરીને પાછા વળી ગયા. કાશીમા પોતાની પથારીમાં પડ્યા પડ્યા સમસમી ગયા. આવા શબ્દો આ ઘરની ભીંતો માટે નવા નહોતા. તે તો આ ઘરની પથ્થરોની દીવાલો વચ્ચે વરસો વરસથી અથડાયા કરતા હતાં અને વેદના આપ્યા કરતા હતાં. કોઈક વાર તો સુના ઘરની વચ્ચે બેઠેલા કાશીમાના કાને અથડાઈને તેમને રીબાવી રીબાવીને પીડ્યા કરતા. \n\n‘જા જીવ… ! આ અસ્તરીનું જીવન !’, રજાઈને પોતાની મુઠ્ઠીમાં કસકસાવીને પકડીને બોલ્યા; જાણે કોઈ રાક્ષસી ટોળાને પકડીને ભુક્કો બોલાવતા હોય તેમ ! પણ ત્યાં તો રજાઈ કોઈ નિર્લજ્જ, બેપરવાની જેમ હાંસી ઉડાવતી શ્વાસ ભરીને ફૂલી. કાશીમા લાચારી સાથે બેઠા રહ્યા. ‘ચીં..ચીં..’, બે એક ટહુકાઓ કરીને જીવલી ચૂપ થઈ ગઈ; જાણે કાશીમાની લાચારીને સમજતી હોય તેમ ! કાશીમાએ પાંજરા તરફ નજર કરીને ફેરવી પણ લીધી અને અપાર વેદના સાથે ડોકું ધુણાવ્યું. આંખોના ઊંડા ખાડામાં અંધકાર સિવાય કશુંય દેખાતું નહોતું; જાણે આંખોની વેદના પણ કોઈ વીજળીનો હાથ ઝાલીને અવકાશમાં ન પહોંચી હોય તેમ ફક્ત અંધકાર જ ડોકિયું કરતો રહ્યો !\n\nબાજુમાં પડેલા પાણીના કળશને નમાવીને પ્યાલો ભર્યો. હોઠે અડાડે તે પહેલા તો આંખોના ગોખલામાંથી ડબ-ડબ કરતાં ટીપાં પડ્યા. પ્યાલો હાથમાં જ રહી ગયો. ભગવાનને કહેતા હોય તેમ આકાશ સામું જોઈને બોલ્યા, ‘અમારે તો અહીં વેદના, વેદના અને વેદના જ ? મારા સાસુ, પછી હું અને હવે આ વહુ ! આનો અંત ક્યાં ?’ અને હાથમાં રહેલા પ્યાલાને ધરતી પર નમાવી દીધો; જાણે તરસ જ મટી ગઈ. અને એ બધું જ વરસાદી નેવા સાથે ભળીને વહી ગયું.\n\nકાશીમા પોતે અહીં પરણીને આવેલા ત્યારે ફક્ત ચૌદ વરસના. આખાય ઘરમાં પોતાનું કહી શકાય તેવા એકલા સાસુ જ. પોતાને દીકરીની જેમ આ ઘરમાં એમણે સાચવેલી. કોઈ વાત કહેવાનું મન થાય તો ફટ કરતાં સાસુ આગળ મન હળવું કરી લેતાં. માની ગરજ સારે તેવા હતાં. સાસુ જ્યારે એકલા હોય ત્યારે તો ખુશખુશાલ. ન જાણે કેટલાંય ઉમંગો તેમની ભીતરથી ઉછળી ઊછળીને વેરાઈ જતા. એક સામટા ચાર-પાંચ કામ પતાવે. થાકનું તો નામોનિશાન નહીં. ચહેરાની રેખાઓને એવી ગોઠવીને રાખે કે દુઃખ કે વેદનાનો અણસાર સુધ્ધાં ન મળે. પરંતુ સસરા અને સાસુ વચ્ચે મેડા ઉપર થતી બોલાચાલી એમની જાણ બહાર નહોતી અને એમને માટે એ રોજનું થઈ પડેલું. એમાંય સાસુનો અવાજ તો ક્યારેય સંભળાતો નહોતો. ફક્ત સસરાના ઊંચા અવાજમાં ખુલ્લી ધમકી, બેફામ ગાળો અને ગડદા પાટુંનો કે વસ્તુ તૂટ્યાનો અવાજ. કાશીમા એ સાંભળીને સમસમી જતા. પાછળના ઓરડામાં જઈને સંતાઈ જતા. \n\nઘણીવાર સાસુને ખૂણે બેસીને રડતા જોયેલા. પણ સસરાજીની બીકે એમની પાસે જવાની હિંમત ન થયેલી. કેટલીક વાર તો એમના ચહેરા કે બરડામાં ઉઠેલા સોળ આખીય ઘટનાની ચાડી ખાતા; અને કાશીમા મનોમન બધું સમજી જતા. ‘સસરાજી આમ શું કામ કરતાં હશે ? બિચારી સાસુમાનો શું વાંક ?’ તેવા પ્રશ્નો મનોમન કરતા રહેતા, પણ પાછળથી સ્વીકારી લીધેલું કે સ્ત્રીએ તો આ સહન જ કરવાનું. \n\nએક વાર ખેતેરેથી સમાચાર આવેલા કે સાસુ કૂવામાં પડી ગયા છે. સાસુનું મૃત્યુ કાશીમા માટે દુઃખનાં દ્વાર ખોલતું ગયેલું. હવે પોતાનું કહી શકાય, જેની પાસે મન ખોલી શકાય તેવું ઘરમાં કોઈ ન હતું. સાસુજીના અકાળ મૃત્યુની પીડા કાશીમાના મનોજગત પર હાવી થઈ ગયેલી. પરંતુ સસરાજીની યાતનામાંથી તે છુટ્યા એ વાત કંઈક અંશે સંતોષ આપતી હતી. પાછળથી જાણવા મળેલું કે સસરાજી અને સાસુમા વચ્ચે ખેતરે કંઈક બોલાચાલી થયેલી અને એમણે સાસુમાને કૂવામાં ફેંકી દીધેલા. આ વાત કાશીમાના હૃદય પર ઘા કરી ગયેલી. કેટલાંય દિવસો સુધી તેમણે રોયા કરેલું. ક્યારેક તો ઊંઘમાં પણ ચીસ પાડીને જાગી જતાં, ‘મારી નાખી રે ! બચાવો !’ મનમાં ફડક પેસી ગયેલી કે ‘પોતાની સાથે પણ આવું જ થશે કે શું ?’ અને એ વિચારે એ જીવલીની જેમ ફફડી ઉઠતા.\n\nપરંતુ તેમનું જીવન તો એનાથી પણ બદતર હતું. સાસુના ગયા પછી ઘરની તમામ જવાબદારી પોતાના ખભે નંખાઈ ગયેલી. સસરાજીનો ત્રાસ વધતો ગયેલો અને પતિ દારૂની લતે ચડેલો. એની સવાર દારૂના પીઠા પર ઉગતી અને ત્યાં જ આથમતી. છેક રાત્રે ઘરે આવે ત્યારે ડગમગતા પગ અને શ્વાસ રૂંધાઈ જાય તેવી દુર્ગંધ, સાથે બેફામ ગાળો તો ખરી જ. બાપનો વારસો બરાબરનો ઉતરી આવેલો. હવે મારઝૂડ પણ શરુ થયેલી. શરીર પર એક ઘા રૂઝાય નહીં, ત્યાં બીજો પોકાર કરતો હોય. પોતાની વેદના સાંભળે તેવું કોઈ જ નહોતું.\n\n‘તું સાલી સુધરવાની નઈ એમ ન ! હવ જો તારી ખેર નઈ.’, કહીને એક રાતે પતિ લાકડી લઈને તૂટી પડેલો. ‘સટ..સટ..સટ…’ એમ એક, બે અને ત્રણ ફટકા પડ્યા ત્યાં સુધી તો એમણે સહન કરેલું, પણ ચોથો ફટકો મારવા જાય ત્યાં કાશીમાએ બચાવમાં એને હડસેલેલો. અને એનું સંતુલન બગડ્યું. એ નીચે પટકાયો. નીચે પડેલો પિત્તળનો કળશ એના માથામાં વાગ્યો અને એ કોમામાં સરી પડેલો. બે વર્ષ સુધી કાશીમાએ સેવા કરી, પણ બચેલો નહીં. ‘હાય રામ ! મી આ હુ કર્યું !’, એમ કહીને કાશીમાએ મહિનાઓ સુધી વિલાપ કરેલો. એમનું છાતીફાટ રુદન ભલભલાં પથ્થર હૃદયને પણ પીગળાવી દેતું. કેટલાક લોકો એમની સ્થિતિની દયા ખાતા, ‘છૂટી બિચારી ! નરક જેવું જીવન એ જ જીવ હો !’ ગામમાં ક્યાંક આવી પણ વાતો શરુ થયેલી, ‘આ તો ભૈઈ ડાકણ ! પોતાના ઘરવાળાને ખઈ ગઈ !’ ઘણી વાર તો કાશીમાના કાન સુધી પણ આવી વાતો પહોંચતી, પણ સાંભળીને તે ફક્ત સ્મિત ધરતાં અને કહેતા, ‘ભૈઈ ! ત્યાર લોકોને મોઢે ક્યાં તાળું દેવું !’\n\n‘ગમે એ થાય, પણ મારા પેટનાને તો એ રસ્તે નઈ જ વળવા દઉં.’, કાશીમાએ પોતાના અનુભવોને આધારે નક્કી કરેલું. એના માટે દીકરાની ઉપર એમની ચાંપતી નજર હતી. પણ નસીબ અને નદી કોઈના રોક્યા રોકાયા છે કે આજ હવે રોકાશે ? ગામનો પવન અડ્યો અને દીકરો પણ પોતાના દાદાની જેમ રૂઆબ જમાવતો થયો અને બાપાની જેમ પીઠે જતો થયો. ગામના યુવાનોની ટોળીમાં બેસનારો દીકરો પોતાની વિધવા માના કહ્યામાં રહે જ શાનો ? ઉલટાનું પોતાના બાપ-દાદાથી ચડિયાતો નીકળ્યો. ગામના ઝાંપે બેસીને જુગારની લતમાં સંડોવાયો. \n\nદારુ અને જુગારનો નશામાં એવો ડૂબેલો કે એની પાછળ ઘરની આવક બંધ થતી ગઈ અને સંપત્તિ દેવાના મહાસાગરમાં ડૂબતી ગઈ. કાશીમા પોતાની આંખે જોતા જાય અને અંદરોઅંદર બળતા જાય. પણ એમણે હથિયાર હેઠાં નહોતા મૂક્યા; દીકરાને સુધારવાની છેલ્લી આશ બચી હતી, ‘આ વરહે જ ઈના હાથ પીળા કરાવી દઉં. ઘરમાં વહુ આવે ત્યાર તો સુધરી જ જાશે.’ પણ તેમની એ આશા પણ ઠગારી નીવડેલી. પોતે અને સાસુએ જે નરક ભોગવ્યું, તે જ નરકમાં કોઈના ઘરની દીકરીને તેમણે ધક્કો માર્યો. \n\n   પછી તો ઘરની એ દીવાલો વચ્ચે ફરીથી અપમાનો, ગાળો અને મારામારીનો ખેલ શરૂ થયો. બાપની જેમ જ કાન ફાડી નાખે તેવી ગાળો અને શરીર અડધું કરી નાખે તેવા ગડદાપાટુ. પરંતુ વહુ અલગ હતી. પોતાના સ્વાભિમાનના ભોગે ચૂપચાપ સહન કરનારી નહોતી. તે પ્રતિકાર કરવાવાળી હતી. કેટલીક વાર તો કંટાળીને તે પણ લાકડી પકડતી, સામે થતી, વિરોધ કરતી, પોતાને બચાવતી. વહુનું આ સ્વરૂપ કાશીમાને પસંદ આવ્યું હતું. જે પોતાના સાસુ કે પોતે નહોતા કરી શક્યા, તે આ વહુએ કરી બતાવ્યું. પોતે જે અત્યાચારોને ચુપચાપ સહન કર્યા, તેને પડકારનારં કોઈ આવ્યું હતું, તે જોઈને મનોમન આનંદ હતો. ‘પણ પોતાની સાસુની જેમ ક્યાંક આ બિચારીને….’, એમ મનમાં વિચારીને વધારે પીડાતા. \n\n   આજે પણ મેડા પર બંને વચ્ચે તકરાર જામી હતી. જુગારનું દેવું ભરવા અત્યાર સુધી દીકરાએ વહુના બધા ઘરેણાં વેચી માર્યા હતાં. અને હવે બચેલી બે બંગડીઓ પર તેની નજર હતી. પણ વહુ એમ માને તેમ નહોતી અને એટલે તેમની વચ્ચે બરાબર યુદ્ધ જામ્યું હતું. \n\n   ‘ઓય મા ! મરી ગઈ રે ! બચાવો !’, વીજળીથી પણ વધારે ગતિએ કોઈની ચીસ મેડા પરથી આવી અને એક જોરદાર કડાકો થયો. કાશીમાના મનમાં ફાળ પડી. માથું પાણી પાણી અને હાથ-પગમાં કંપારી છૂટી. ‘વહુને…..’, મનમાં અમંગળનો ભણકારો થયો. રજાઈને એક હાથેથી હટાવીને ખાટલામાંથી ઊભાં થઈને દોડ્યા. ઓસરીના ખૂણે આવેલા દાદર પાસે દોડ્યા ત્યારે જીવલીનું પાંજરું હડફેટે ચડીને ચકરાવે ચડ્યું. જીવલી પણ ‘ચીં...ચીં...ચીં…’ કરીને રાડ નાખતી હતી, પણ આકાશમાંથી પડઘાતા અવાજમાં બિચારી લાચાર બની રહી. \n\n   એક શ્વાસે કાશીમા દાદર ચડી ગયા. જઈને જોવે છે તો મેડા પર ખૂણામાં વહુ નીચે પડેલી છે અને દીકરો ખુલ્લી તલવાર લઈને ઘા કરવાની તૈયારીમાં છે. ‘છેટો રેજે… મુઆ… એને અડતો નઈ.’, કાશીમાએ ત્રણ પેઢીને ટપી જાય એટલા જોરથી બુમ મારી. ડોશીને જોતા જ દીકરો વધારે છંછેડાયો. ડોશી સામે તલવાર ધરીને કહ્યું, ‘ડોશલી ! આઘે જ રેજે. નહીં તો આની સાથે તુંય આજે જવાની.’ એની લાલચોળ આંખોથી એણે કાશીમાને ચેતવ્યા. આજે છાકટા બનેલા દીકરાને રોકવો મુશ્કેલ હતો. \n\nએણે વહુ તરફ ફરીથી તલવાર ઉગામી અને ઘા કરવા આગળ વધ્યો. વહુ રડતી, કકળતી, ચિત્કાર કરતી નીચે પડી હતી. કાશીમાએ આજુબાજુ નજર દોડાવી. પાસે પડેલું ધારિયું કોઈ જ વિચાર કર્યા વગર વહુ તરફ ફેંક્યું અને વહુએ એ ઉપાડી લીધું. પેલો જેવો ઘા કરવા નીચે નમ્યો અને વહુએ ઉગામેલા ધારિયા પર જઈને એની ગરદન ફસાઈ ગઈ. કોઈ જ અવાજ ન થયો. ફક્ત લોહીની ધાર ફૂટી નીકળી. વહુએ જોરથી બૂમ મારી, ‘ઓ મા રે…. !’\n\nદીકરો નિષ્પ્રાણ, જડવત બની ગયો. લોહીની ધાર લાકડાના મેડાની વર્ષોની તરસ છુપાવતી કાશીમાના પગ તળે આવી ભરાઈ. એમના પગ દીકરાના લોહીથી ખરડાયા. એમનું શરીર ઠંડુ પડી ગયું. મૂર્તિની જેમ ચોંટી ગયા. આંખો ફાટી ગઈ. ‘મારા હાથે આ શું થઈ ગયું’ તેવો વિચાર આવે તે પહેલા તો દોડતી આવતી વહુને એમણે પોતાની પાસે ખેંચી લીધી. વહુ કાશીમાની પાછળ ભરાઈ ગઈ; કાકલુદી કરવા લાગી, ‘બા…, બા..., મેં કંઈ જ નથી કર્યું. એ તો… એ તો… એ તો…’ એના મોઢામાંથી નીકળેલા શબ્દો હવામાં જ અદ્રશ્ય થઈ ગયા. પોતે જમીન પર ફસડાઈ ગઈ. \n\nકાશીમાએ સ્વસ્થતા કેળવી. બે હાથે નીચે નમીને વહુને ઊભી કરી અને કહ્યું, ‘બેટા, તારો કોઈ જ ગુનો નથી. આ તો નિયતીએ લખેલો અંત છે.’ કાશીમાના ચહેરા પર પથરાયેલી અજબ પ્રકારની સ્વસ્થતા અને હિંમતને જોઈ વહુ નવાઈ પામી. પોતાના ગળામાંથી શબ્દો નીકળી નહોતા શકતા. મહામહેનતે બોલી, ‘પણ… આ સમાજ…..’ અને આકાશમાં જોરદાર કડાકો થયો. કાશીમાએ ચહેરાના ભાવ બદલ્યા વગર કહ્યું, ‘ચાલ, મારી સાથે.’\n\nદાદર ઉતરતા કાશીમાના પગલાં લોહીભીની છાપ છોડતા હતાં. એક-બે-ત્રણ એમ અગણિત છાપ મેડાથી ઓસરી સુધી પથરાઈ ગઈ. આજે કાશીમાના અંગોમાં યૌવન ઉતર્યું હતું. વહુના એક હાથને મજબૂતાઈથી પકડીને ઓસરીમાં પહોંચ્યા. પગમાં ક્યારેય ન અનુભવાયેલી ઝડપ હતી. બધું જ છોડીને ચાલી નીકળવાની બેચેની ન હતી. \n\nપણ એટલામાં ‘ચીં.. ચીં… ચીં..’, જીવલીનો ટહુકો સંભળાયો અને ઓચિંતા અટક્યા. પાછા વળ્યા, પાંજરું ઉઘાડ્યું અને જીવલીને હાથમાં લઈને કહ્યું, ‘જા, આજથી તુંય જીવી લે.’ એના રુવાંટી ભર્યા શરીર પર હળવું વ્હાલ કરીને એને છોડી મૂકી. મુક્તિનો આનંદ લેતી જીવલી પાંખો ફફડાવતી ઘરના ટોડલે જઈ બેઠી, એક-બે ટહુકાર વેર્યા, પાછી ઊડી, ઓસરીના બે ચક્કર લગાવ્યા અને પોતાનો ઉત્સાહ વેરતી વેરતી વરસાદી હેલીમાં ક્યાંક અદ્રશ્ય થઈ ગઈ.\n\nકાશીમાની આંખો એના પર જ સ્થિર હતી. એના ગયા પછી થોડુંક સ્મિત એમના ચહેરા પર ફરક્યું અને વહુ તરફ ફરીને બોલ્યા, ‘ચાલ, આપણેય જીવી લઈએ.’ અને વહુનો હાથ પકડીને વરસતા વરસાદમાં ભીંજાતાં ચાલી નીકળ્યા. એમના પગલાંની લોહી ભીની છાપ ઓસરીથી આગળ જતાં જ નેવાના પાણી સાથે ભળીને ધોવાઈ ગઈ.\n\n",
      "duration": "10 mins",
      "category": "Action"
    },
    {
      "title": "સ્વપ્નાની મદદ",
      "story_name": "એક ફૂટબોલનું મેદાન હતું. એમાં નાના-મોટા બધા છોકરાઓ ફૂટબોલ રમતા હતા. જે બાળકોની રમત પૂરી થાય તેઓને પેરેન્ટ્સ લઇ જતા હતા. સાંજનો સમય હતો. અમુક છોકરાઓ હવે થાકી ગયા હતા. અને ઘરે જવાની તૈયારી કરતા હતા. પણ તેમના પેરેન્ટ્સ લેવા આવ્યા ન હતા. છોકરાઓ પોતાના બેગ લઈ મેદાનના ગેટ બહાર આવીને પોતાના માતા-પિતાની રાહ જોતા હતા. એવામાં એક ગાડી આવે છે.\n\nપેલી ફોરવિલમાંથી એક વ્યક્તિ : હેલ્લો સ્વીટ બોયઝ વેરી વેરી સ્માર્ટ\". તમને બધાને હું તમારા ઘરે છોડી શકું છું. જો તમે કહો તો હું તમને બધાને મારી ગાડીમાં લઇ જવા તૈયાર છું. હમણા રાત પણ પડી જશે. જો તમે બધા કહેતા હો તો હું તમને બધાને ઘરે છોડવા તૈયાર છું. કદાચ રાત પડે તો બરફ વર્ષ પણ થઇ શકે એમ છે, અને રસ્તાઓ બંધ થઇ જશે તો આપના પેરેન્ટ્સ પણ અહી સુધી નહિ પહોચી શકે.”\n\nએવું સાંભળતા જ ટોળામાંથી ચાર છોકરાઓ તો તેમની સાથે જવા રાજી થઇ ગયા, ને વિચાર કર્યો કે સારું આપણે બધા જલ્દી ઘરે પહોચી જઈએ તો ઘરે કોઈને ચિંતા નહી ને !\n\nએ વાતને લગભગ મહિનો વીતી ગયો છતાં પણ પોતાના ઘરે પહોચ્યા ન હતા.પોલીસ પણ શોધખોળ કરતી હતી. આ ચાર છોકરાઓનો ક્યાય પત્તો મળતો ન હતો. જો કે પોલીસ માટે કે આ શહેરનો કોઈ નવો બનાવ ન હતો. લગભગ મહિનામાં એક વાર તો આવો બનાવ બનતો જ હતો. પોલીસ પણ ભેદ ઉકેલી શકતી નહતી. દર મહીને એવો કિસ્સો બનતો કે છોકરાઓ જાય છે ક્યાં ? એનો ભેદ ઉકેલાતો ન હતો.\n\nએવામાં આ શહેરમાં એક રીતેશભાઈનું કુટુંબ રહેવા આવે છે. જેની બદલી આ ગામમાં એક કંપનીમાં થઇ હોય છે. તેથી રીતેશભાઈ અને બે સંતાનો સાથે એક સોસાયટીમાં રહેવા આવે છે. એક છોકરો વિહાન જે છઠ્ઠું ભણતો હોય છે. દીકરી સ્વાહા જે અગિયારમાં ધોરણમાં અભ્યાસ કરતી હોય છે. પણ દીકરી સ્વાહાને રાત્રે નીંદમાં કોઈને કોઈ સ્વપ્ના આવતા હતા. તે તેના પપ્પાને ઘણીવાર કહેતી અને તેની કહેલી વાતો સાચી પણ પડતી. પણ પપ્પા તેની સ્વપ્ના જોવાની આદતને એ કોઈ બીમારી છે એવું સમજતા હતા. અને તે માટે તેમની દવા પણ ચાલુ કરી હતી.\n\nરીતેશભાઈ જે સોસાયટીમાં રહેવા આવેલા ત્યાં કોઈ બાળકો બહાર રમતા ન હતા. બસ ઘરમાં પુરાઈ રહેતા. જો કે રીતેશભાઈએ પણ જાણ્યું કે આ સીટીનું વાતાવરણ બાળકો માટે સારું નથી. આ ગામમાં મહિનામાં એકાદ વાર તો બાળકોની ચોરી થઇ જાય છે. અને બાળકો પાછા મળતા પણ નથી તેઓ લાપતા થઇ જાય છે. તેથી રીતેશભાઈ તેના બંને બાળકોને ઘરમાં જ રહેવાની સલાહ આપે છે. બાળકોની પૂરી સંભાળ રાખવા કેરટેકરને પણ કહે છે. જો કે સ્કુલે લેવા મુકવા તો રીતેશભાઈ પોતે જ જતા સવારે બાળકોને સ્કુલે લેતા જાય ને સાંજે આવે ત્યારે લેતા આવે.\n\nપણ એક દિવસ એવો બનાવ બની ગયો કે સ્વાહાને સ્કુલે જવાનું હતું ને વિહાનની તબિયત સારી ન હોવાથી તે આજે સ્કુલે જવાનો ન હતો. તેથી કેરટેકર પણ વિહાનનો ખ્યાલ રાખવા માટે વહેલા ઘરે આવી ગઈ હતી. સ્વાહા અને પપ્પા બને સવારે નીકળી જાય છે. વિહાન અને કેરટેકર ઘરે હોય છે.\n\nવિહાન : \"મને ઘરમાં એકલું એકલું ગમતું નથી. આંટી ચાલો થોડીવાર બહાર જઈએ.\"\n\nઆંટીને વિહાન બહાર રોડ પર રમતા હોય છે એવામાં એક ફોર વિલ આવે છે. વિહાનને ખેંચીને લઇ જાય છે. પેલી કેરટેકર ઘણી તેની પાછળ દોડે છે. પણ પેલી ગાડીમાંથી બંદુકની ગોળી છૂટે છે ને કેરટેકર ત્યા જ ઢાળિયો થઇ જાય છે. રીતેશભાઈને પોતાના વિહાનના અગવાની ખબર પડે છે. પોલીસ પણ ઘરે આવે છે. વિહાન સુધી પહોચવા માટે કોઈ છેડો શોધે.\n\nવિહાનની બહેન સ્વાહા ખુબ દુઃખી થઇ ગઈ હોય છે. તે વિચારે કે મને કોઈ એવું સ્વપ્નું આવે ને વિહાન મળી જાય.\n\nવિહાન પોતાની આંખ ખોલે તો તે એક ઓરડામાં કેદ હતો તેના હાથ પગ બાંધેલા હતા. એક માણસ તેને બે ટાઇમ ખોરાકની થાળી આપીને જતો હોય છે. વિહાન જે રૂમમાં હોય છે ત્યાં ટેબલ પર એક ફોન પડેલો હોય છે. વિહાન ફોન પર નંબર ડાયલ કરે છે. પણ ત્યાં તો રૂમમાં એક ખૂણામાંથી અવાજ આવે છે, “વિહાન આ ફોન કોઈ કામનો નથી તેનું કનેક્શન કાપેલું છે. માટે વ્યર્થ પ્રયત્ન ન કર. વિહાન તો ડરી જાય છે કે આવો અવાજ મને ક્યાંથી આવે છે ! વળી એક આત્મા તેની સામે આવે છે ને કહે છે હું પણ આ રૂમમાં જ મરી ગયો છું. તું જે ખાવાનું ખા છો તેમાં ધીમું ધીમું ઝહેર છે માટે બહુ ભૂખ લાગે તો જ ખાજે નહીતર આ ખાવાનું ન ખાજે.\n\nવિહાન : \"અરે ! તું કોણ છો ? મારી સામે આવ આમ અવાજથી મને ડરાવ નહિ. એક તો હું સાવ હું ડરેલો જ છું.\" એમ કરીને વિહાન રડવા લાગે છે. પેલો અવાજ વળી પાછો આવે છે. “વિહાન રડ નહિ થોડી હિંમત રાખ. અને બધું કામ વિચારીને કર. આ માણસ તને મારી નાખશે. તું જે રૂમમાં છો ત્યાં વોશરૂમમાં કુહાડીના ઘાથી મને મારી નાખવામાં આવ્યો છે. હું પણ તારી જેમ ભાગવા માટે ઘણા પ્રયત્ન કરતો હતો. પેલું વોશરૂમ છે ત્યાં મેં બહાર જવા માટે ખાડો પણ કર્યો હતો. તું જો ત્યાં જઈને.\n\nપેલો વિહાન વોશરૂમમાં જઈને જુએ છે હકીકતમાં ત્યાં ખાડો હતો. પેલો માણસ જમવાની થાળી આપીને જતો રહે છે. ને રૂમનું બારણું ખુલ્લું હોય છે વિહાન રૂમની બહાર ચોરી છુપે જોવા જાય છે ત્યાં વળી આવાજ આવે છે “ વિહાન રૂમની બહાર ન જતો તે માણસ આવું જાણી જોઇને કરે છે કે તું ભાગ ને પછી એ માણસ તને મારી નાખે. તેને ઘા ઝીંકીને મારવાનો શોખ છે. એટલે તું એવો મોકો ન આપજે.\n\nવિહાન : વળી તું કોણ છે ? હું વિશ્વા છું. મેં આ દરવાજો ખોલીને ભાગવા પ્રયત્ન કર્યો પણ મેન દરવાજાની ચાવી ન મળી તેથી મને પણ પેલી લાકડીથી મારું માથું ફોડીને મારી નાખી છે. આ રૂમમાં જ મને દાટી દીધેલી છે.\n\nવિહાન ને સમજાયું કે આ કોઈ એવો બાળભક્ષી માણસ છે જેણે ઘણા બાળકોને આવી રીતે મારેલા છે. એટલે પોતે મનમાં વિચાર કરે છે. ભલે ગમે તે થાય પણ તેને ઉશ્કેરાવો નથી બધું સહન કરીશ તો કઈક રસ્તો મળશે.\n\nઆ બાજુ તેની બહેન સ્વાહા પણ દરોજ સ્વપ્ના જોતી હોય છે પણ એવું કંઇક ધુંધળું સ્વપ્નમાં દેખાતું હોય છે. કે તે સમજી શકતી નથી. તે પપ્પા ને પણ કહે છે મને સ્વપના તો આવે છે પણ એ જગ્યા કઈ છે મને ખબર નથી પડતી.\n\nપપ્પા : બેટા તે જે સ્વપ્નમાં જોયું તેનું તું ડ્રોઈંગ બનાવ તો હું પોલીસ ને આપું. એ આપણને કંઇક મદદ કરે.\n\nસ્વાહા ડ્રોઈંગ બનાવીને પપ્પાને આપે છે. ક્યાંક એક ઝાડવું અને દીવાલ એટલું જ દેખાતું હોય છે તે દોરી આપે છે. અને સ્વાહા પણ આવી જગ્યા ક્યાં આવી છે એવું આજુ બાજુ શોધતી હોય છે.\n\nએકવાર સ્વાહા પોતાના પિતા સાથે પોતાના મહોલ્લામાં ફરતી હોય છે. તેને પેલી સ્વપ્ના વાળી દીવાલ ને ઝાડવું દેખાય છે તે પોતાના પપ્પાને કહે છે.\n\nસ્વાહા : પપ્પા આ જ દીવાલ અને આ જ વુક્ષ મને સ્વપ્નમાં આવે છે.\n\nરીતેશભાઈ વિચારે છે કે આ ઘરમાં તો ફક્ત એક જ માણસ રહે છે. અને આની રેસ્ટોરેન્ટ તો મારી કંપનીની સામે જ છે. આ તો બિચારો એકલો ને દુઃખી માણસ છે. છતાં રીતેશભાઈ પોલીસ ને ફોન કરે છે કે “અમને એક ઘર પર શંકા છે.” આપેલ એડ્રેસ મુજબ પોલીસ ત્યાં પહોચી જાય છે.\n\nપોલીસ દરવાજે આવેલી જોઈ પેલો માણસ વિહાનને મારીને ભાગી જવા પ્લાન બનાવે છે. પણ વિહાન પેલા વોશરૂમના ટોઇલેટ ને તોડી બહાર આવી જાય છે. પોલીસ પેલા માણસને પકડી લે છે.\n\nવિહાન બહાર આવતા જ પપ્પા અને પોતાની બહેનને જોઈ જાય છે. ત્રણેય ભેટી પડે છે.\n\nપોલીસ દ્વારા જાણવા મળે છે કે પેલા માણસના જીવનમાં પોતાના સ્વજનો એક દુર્ઘટનામાં મરી ગયેલા. તેથી તે માનસિક થયેલ હતો. પોતાના બે બાળકો મરી ગયા તેથી તે આ દુનિયામાં કોઈના બાળકોને જીવતા રાખવા માંગતો ન હતો. તેણે લગભગ ૨૦૦ જેટલા બાળકો મારી નાખ્યા હતા. માનસિક હોવાથી પોલીસ પેલા માણસને મેન્ટલ હોસ્પીટલમાં એડમિટ કરી દે છે.\n\nપછી તો રીતેશભાઈનું કુટુંબ પણ બદલી કરાવીને ચાલ્યું જાય છે.",
      "duration": "6 mins",
      "category": "Action"
    },
    {
      "title": "રંગ દેખાડ્યો",
      "story_name": "ભાવના પોતાની જોડિયા દીકરીઓ સાથે મોઢેશ્વરી માતાની લીધેલી બાધા પૂરી કરવા બે અઠવાડિયાની રજા લઇ ભારત આવી અને એક દિવસ આરામ કરી તુરંત અંબાજી માતાના મંદિરે અને પછી મોઢેશ્વરી માતાના મંદિરે પહોંચી. પુત્રીઓને મેડિકલ કોલેજમાં પોતાના જ શહેર બોસ્ટનમાં પ્રવેશ મળતા તે ખૂબ ખૂબ ખુશ હતી. તે પોતે તેમ જ તેના પતિ ભાવેશ પણ બોસ્ટનમાં એક જ હોસ્પિટલમાં સર્જન હતા. લગ્નના બીજા જ વર્ષે જ તેણે બેલડી પુત્રીઓને જન્મ આપેલો અને અમેરિકામાં ચિત્ર- વિચિત્ર નામ પડવાનો ક્રેઝ હોવા છતાંય તેણે પતિ ભાવેશને સમજાવી-મનાવી બેઉના નામ પાડ્યા હતા ભક્તિ અને શક્તિ.\n\nતે ધ્રાંગધ્રાની હતી અને નાનપણમાં દરરોજ નિયમિત રૂપે શક્તિ માતાના મંદિરે દર્શન કરવા અચૂક જતી. આમ પોતે પહેલેથી જ ભગવતી સ્વભાવની હોવાથી તેણે ઘરમાં વિધિવત નાનકડું મંદિર બનાવી, શક્તિમાતાની આરસપાણની મૂર્તિ પણ સ્થાપિત કરાવી હતી.\n\nઅમેરિકામાં કોઈ પણ પોતાનું નવું હાઉસ બનાવે ત્યારે બહુ જ મોટા પાયે હાઉસવોર્મિંગનો સમારોહ ઉજવવાની પ્રચલિત પ્રથાના સ્થાને તેણે શક્તિ માતાની મૂર્તિ પ્રતિષ્ઠાનો સમારોહ યોજેલો.\n\nએ સમારોહ પ્રસંગે જ તેના મનમાં તેના નામ પ્રમાણે ભાવના જાગી કે મારી આ બેઉ દીકરીઓ પણ આગળ જતા, મોટી થઈને મેડિકલમાં પ્રવેશ મેળવે તો તેમને શક્તિમાતાના દર્શન કરાવવા, અંબામાતાના દર્શન કરાવવા અને પોતાની કુળદેવી મોઢેશ્વરી માતાના દર્શન કરાવવા પોતે સો ટકા રજા લઇ તેમની સાથે જશે જ જશે.\n\nવર્ષો પછી આજ એ રળિયામણી ઘડી આવી હતી. ભાવેશને વર્લ્ડ કોન્ફરન્સ અટેન્ડ કરવા ફ્રાંસ જવાનું હતું ત્યારે જ તેણે ભારત ખાતે ત્રિદેવી દર્શને જવાનો પ્લાન બનાવી લીધો. અમદાવાદ પહોંચી એક દિવસ આરામ કરી એ દીકરીઓ સાથે રાજકોટ ખાતે જલારામ બાપના દર્શને ગઈ અને ત્યાંથી ધ્રાંગધ્રા પણ શક્તિમાતાના દર્શને જઈ, પોતાને અને પુત્રીઓને ધન્યતાનો અનુભવ કરાવી, પ્રસન્ન પ્રસન્ન થઇ ગઈ. ટેક્સીની સગવડ થઇ જતી હોવાથી મુસાફરી આરામપ્રદ થયા કરી રહી હતી. ભક્તિ-શક્તિને પણ ભગવતી સંસ્કારો મળેલા હોવાથી અને નિયમિત માતાજીની આરતી કરીને જ ડિનર લેવાની આદત હોવાથી, માતાજીના આ દર્શન -અભિયાનમાં આનંદ આવી રહ્યો તો.\n\nઅમદાવાદથી અંબાજીના દર્શને જવા ડ્રાઈવર ટેક્સી કરી. પણ અમેરિકાથી આવી રહેલા આ ત્રણેયને તો વિશ્વાસ હતો કે હોટલમાંથી લીધેલી ટેક્સી અને ટેક્સી ડ્રાઈવર ભરોસાપાત્ર જ હોય. અંબાજી પહોંચી દર્શન કરી, માતાજીને ચૂંદડી ઓઢાડી દાન દક્ષિણા આપી તેઓ ગોરધનથાળમાં લંચ લઇ મોઢેરા ગયા, સૂર્યમંદિર જોયું અને પછી ત્યાંથી મોઢેશ્વરી મંદિર તરફ પ્રયાણ કર્યું.\n\nમોઢેરાના સૂર્યમંદિરની શ્રુંગારિક મૂર્તિઓ જોઈ મા – દીકરીઓ અંગ્રેજીમાં કૈંક ચર્ચા કરવા મંડી પડ્યા. ડ્રાઈવર પણ મોઢેરાની શ્રુંગારિક મૂર્તિઓ જોવામાં ગાઈડની સાથે સાથે ફર્યો હતો.\n\nમોઢેશ્વરી માતાના મંદિર તરફ જતા જતા તેણે એક અવાવરુ માર્ગ તરફ ટેક્સી વાળી અને કોણ જાણે કેમ ભાવનાને પોતાના અંતર્મનની સિક્સ્થ સેન્સથી એવો એહસાસ થયો કે આ રેહમાન ડ્રાઈવર ખોટે રસ્તે વાળી રહ્યો છે. તેણે પૂછ્યું પણ ખરું કે ‘આમ નાના નાના રસ્તે કેમ વાળો છો ભાઈ ?\n\nતો બોલ્યો ; ”અમે કાયમના આવનારાઓ શોર્ટ કટ તો જાણીએ જ ને ?“\n\nથોડે જ દૂર પહોંચી તેણે કાર રોકી દીધી અને મશીન કૈંક બગડી ગયું હોય તેમ બોનેટ ખોલી, અંદર જોવાનું નાટક કરતા કરતા તે એકાએક હાથમાં મોટો છરો લઇ, તેમના ત્રણેય પર તૂટી પડ્યો.\n\n”જરા પણ અવાજ કર્યો તો ખૂન ખરાબો થઇ જશે. તમે ત્રણેય દેવીઓ હવે મારા કબ્જામાં છો અને મારે તાબે થઇ જવામાં જ તમારી સલામતી છે. એક પછી એક નીચે ઊતરો અને મને તમારા પર.”\n\nડર અને ગભરાટમાં માતા ભાવના ધ્રુજી ગઈ. પરંતુ ત્યાં તો ઝડપથી નીચે ઊતરીને, કાયમ નિયમિત જીમમાં જનારી ભક્તિ-શક્તિએ કરાટાના દાવ ખેલી, ઉપર ઉપરી મુક્કા મારી ડ્રાઈવરના હાથમાંથી હાથમાંથી છરો પડાવી દીધો અને છરો પોતાના હાથમાં લઇ સાક્ષાત દુર્ગા સ્વરૂપ બની ગયેલી શક્તિએ તેના પર હુમલો કરવા જેવું કર્યું એવો જ એ :\n\n”બચાઓ”કરતો દુમ દબાવીને ભાગ્યો. ભક્તિએ પણ જોરદાર બુલંદ અવાજે :\n\n“બદમાશ,આજ તો તેરી ખૈર નહિ હૈ “કહી તેનો પીછો કરતી બહેનનો સાથ આપ્યો. ડરેલી,ગભરાયેલી માતા ભાવનાએ પણ મોબાઈલ ફોનમાં હોટલ માલિકને પોતાની ટેક્સીનો નંબર અને ડ્રાઈવરનું નામ જણાવી પોલીસને ફરિયાદ કરવા જણાવ્યું. ડ્રાઈવર તો ડરનો માર્યો ઝાડવાના ઝુંડો પાછળ ક્યાંનો ક્યાંય ખોવાઈ ગયો. તેમની બૂમાબૂમથી બે પોલિસ ઇન્સ્પેક્ટર એક મોટર સાયકલ પર આવી પહોંચ્યા અને તેમને પૂરી વિગતો જાણી લઇ ત્રણેયને હિંમત અને સધિયારો આપતા કહ્યું:\n\n”ગભરાતા નહિ. અમે પોલી\\સ ચોકીએ જાણ કરીએ છીએ. હમણા જ પોલીસ જીપ આવી જશે અને તમને ત્રણેયને તમારા મંદિરે લઇ જશે. એ બદમાશ તો ઘડીના છટ્ઠા ભાગમાં પકડાઈ જ જવાનો, કારણ કે અહીંથી બહાર નીકળવાનો રસ્તો તો આ એક જ છે.ભાગીને જશે ક્યાં ? તમને પાછા અમદાવાદ જવા માટે અમારી પોલીસ જીપની જ વ્યવસ્થા થઇ જશે. તમને એકલા જોઇને તેનામાં હેવાન શેતાન જાગ્યો પણ તમારી બહાદુર દીકરીઓએ તેની ખો ભુલાવી દીધી. હવે તો જેલમાં ચક્કી પીસવાનો એ હેવાન. તમે અમારી જીપમાં મંદિરે દર્શન પૂજા વકરી લેશો એટલી વારમાં તો તેને અમે પકડી જ પાડીશું.\"\n\n\"આ દેશમાં ‘અતિથિ દેવો ભવ’ ભૂલાઈ ગયું છે અને આવા નિર્ભયા રેપ જેવા કિસ્સા છાશવારે થતા જોવામાં આવે છે. તમે નસીબદાર કે બચી ગયા. ભગવાન કરે આ દેશની દીકરીઓ તમારી દીકરીઓ જેવી બહાદુર બને.”\n\nએટલી વારમાં તો જીપ આવી ગઈ અને ત્રણેય મા – દીકરીઓ મોઢેશ્વરી મંદિર પહોંચી દર્શન કરી, માતાજીને ચૂંદડી ઓઢાડી, દાન દક્ષિણા આપી એ જ જીપમાં અમદાવાદ પહોંચ્યા. માતાજીની કૃપાએ અને ભક્તિ-શક્તિની બહાદુરીએ રંગ દેખાડ્યો અને એક ભયંકર નિર્ભયા- દુર્ઘટના થતી બચી ગઈ.\n\n",
      "duration": "4 mins",
      "category": "Action"
    },
    {
      "title": "ઢાંકણું",
      "story_name": "મમ્મી નાનીને ત્યાંથી ગઈકાલે રાત્રેજ પરત થઈ હતી. નાનીની તબિયત સારી ન હોવાથી એક અઠવાડિયું એ નાનીને ત્યાં જ રોકાઈ ગઈ હતી. પણ હવે તબિયતમાં સુધારો થયો હતો. એક અઠવાડિયા સુધી ઘરનો સમગ્ર કારોભાર મારા અને પપ્પનાં જ ખભે હતો. જમવાનું મમ્મી મોકલાવી દેતી હતી. એટલે કામને નામે ફક્ત ઘરની સાફસફાઈ અને સગવડ જ બાકી રહેતી. પપ્પા અને મારા તરફથી એ ફરજ પ્રત્યે મહત્તમ પ્રમાણિક પ્રયાસો થયા હતા. આમ છતાં પોતાના કામોમાં સંપૂર્ણતાની આગ્રહી મારી મમ્મી સવારથી આખા ઘરની પરિક્રમા કરી રહી હતી. એક પછી એક, દરેક સ્વચ્છતા અને વ્યવસ્થાનું ઊંડું નિરીક્ષણ થઈ રહ્યું હતું. પોતાની ગેરહાજરીમાં મારા અને પપ્પાના હાથે કોઈ બેદરકારી તો નથી થઈ, એની ચોક્કસ ખાતરી કરવાનો સ્પષ્ટ ધ્યેય હતો. કોઈને કોઈ મુદ્દો એના હાથે લાગશે જ એની મારા યુવાન મનને ખાતરી હતી. દીદી લગ્ન કરીને જતી રહી ન હોત તો કદાચ આ તપાસ અને નિરીક્ષણ હાથ જ ન ધરાયા હોત. પણ પપ્પા અને મારી ઉપર વિશ્વાસ કરવો મુશ્કેલ પણ ખરો. ઘરના કાર્યોમાં ખપ પુરતાજ સમયનું રોકાણ અમારા વતી શક્ય હતું. એ અમે પણ જાણતા હતા ને મમ્મી પણ. એક પછી એક ઉલટ તપાસ મારી આસપાસ થઈ રહી હતી. એ સમયે હું મારા મોબાઈલના જગતમાં ઊંડો ઉતરી ચુક્યો હતો. સ્ક્રોલ, સ્ક્રોલ, સ્ક્રોલ. બધાજ ફેસબુક પેજ ઉપર એકજ સમાચાર વાયરલ હતા. નવયુવાન અભિનેતાની આત્મહત્યા. મારુ મન ચકરાવે ચઢ્યું હતું. ભાવનાઓ જાણે સ્તબ્ધ થઈ ગઈ હતી. એક પછી એક વીડિયો ક્લિપ્સની અંદર ડોકિયાં દેતું એ સુંદર, મોહક, નિર્દોષ વ્યક્તિત્વ જાણે મનને હલબલાવી રહ્યું હતું. આમ કઈ રીતે થઈ શકે ? નિષ્ફ્ળતાથી સફળતા સુધીની કપરી કસોટી પાર પાડ્યા પછી પણ ? પોતાના સ્વપ્નોને મક્કમતા જોડે વાસ્તવિકતામાં પરિવર્તિત કર્યા પછી પણ ? મનના માર્ગે આગળ વધી અશક્યને શક્યમાં ઢાળવા પછી પણ ? શું કમી રહી ગઈ હતી ? શેનો ડર હતો ? સફળતાનાં શિખરો સર કર્યા પછી પણ આર્થિક પડતીને કારણે રસ્તા ઉપર આવી જનાર અભિનેતાઓની વાતો સાંભળી હતી. એમના સંઘર્ષનો ઈતિહાસ વાંચ્યો હતો. ને જો બાહ્ય દબાણની વાત હોય તો એવા કેટલાય વ્યક્તિત્વો હતા અને હજી આજે પણ છે, જેઓ આવી દાદાગીરીઓ અને અન્યાય સામે બળવો પોકારતા પોકારતા નીડર આગળ વધી રહ્યા છે. મારી આંખો આગળ પ્લે થઈ રહેલ દરેક વીડિયોમાં, અભિનેતાના જૂનાં ઈન્ટરવ્યૂઝ માં મને તો કોઈ મેન્ટલ ડિપ્રેશન દેખાઈ રહ્યું ન હતું. હું તો જોઈ રહ્યો હતો આત્મવિશ્વાસથી છલકાતા હાસ્ય, વિજ્ઞાનનું ઊંડું જ્ઞાન, મન અને બુદ્ધિને સ્પર્શનારી તર્કસભર ફિલોસોફી. તો પછી 'મેન્ટલ' શબ્દનું બળજબરીપૂર્વક પ્રયોજન શા માટે ? શા માટે આવા પ્રેરણાસભર વ્યક્તિત્વને આવું એક્સ્ટ્રીમ પગલું ભરવું પડ્યું ? શા માટે એણે પોતાના મિત્રો જોડે મનનો ભાર ન વહેંચ્યો ? શું એને સમજી શકે, સાંભળી શકે, એની ચિંતા, તાણ વહેંચી શકે એવી એક વ્યક્તિ પણ આખી સૃષ્ટિ ઉપર ઉપલબ્ધ ન હતી ? આજે એ યુવાનના ગયા પછી હજારો લાખો લોકો એજ વિચારી રહ્યા છે. શા માટે ? અમને કહ્યું હોત. અમારી જોડે વાત કરી હોત. એક વીડિયોમાં અભિનેતાએ જાતે કબુલ્યું હતું. એનાં બહુ મિત્રો નથી. નામના જ મિત્રો છે. હું જાતે બહિર્મુખ વ્યક્તિત્વ છું. બોલું છું. શું ગમે, શું ન ગમે, શું યોગ્ય લાગે, શું અયોગ્ય, કઈ વાત પજવે છે, કઈ વાત નડે છે. મિત્રો બનાવવું પણ સહેલું બની જાય છે. પરંતુ અંતર્મુખી જગત માટે કેટલું કઠિન હશે ને આ બધું ? અંતર્મુખી સ્વભાવ વ્યક્તિની પ્રકૃતિ છે. એ જન્મજાત મળતી હોય છે. જેમ મારા માટે અભિવ્યક્તિ સહજ છે કારણકે પ્રાકૃતિક છે. એજ રીતે અંતર્મુખી, ઈન્ટ્રોવર્ટસ માટે કદાચ અભિવ્યક્ત ન કરવું, મનની અંદર સંગ્રહી રાખવું એ સહજ છે. અને જે પ્રાકૃતિક હોય એ ભૂલ ન કહેવાય. પરંતુ કદાચ દુનિયાદારીની દુકાન ચલાવનારા સ્વાર્થી, રાક્ષસી માનવીઓ આ પરિસ્થિતિનો ચોક્કસ ગેરલાભ ઉઠાવી શકે. મારા યુવાન મનના વિચારો મને ગૂંગળાવી રહ્યા હતા. એક માનવી તરીકે હું શું કરી શકું ? મને શી ખબર એક હસતો, આત્મવિશ્વાસથી છલોછલ માનવી એની અંદર શું દબાવી બેઠો હોય ? કદાચ એને મારી જરૂર હોય. પણ મને એની જાણ કઈ રીતે થાય ? હું અંતર્યામી તો નથી જ ને ? મારા મનના વિચારો અતિવેગે દોડી રહ્યા હતા. હૃદય એટલુંજ ભારે થઈ રહ્યું હતું.  \" વિનોદ, આ શું છે ? \" મમ્મીના પ્રશ્નએ મને ઢંઢોળ્યો. હું અચાનકથી જાણે અન્ય કોઈ ગ્રહ ઉપરથી સૃષ્ટિમાં આવી પછડાયો.  \" શું થયું મમ્મી ? \" જરૂર એના હાથમાં કોઈ મુદ્દો ઝડપાયો હતો.  \" અહીં આવ. \" એના અવાજ ઉપરથીજ હું સમજી ગયો કે પુલિસને હાથે ચોક્કસ કોઈ સુરાગ જડ્યો છે. ફોન નીચે મૂકી હું ઊભો થયો. બીજીજ ક્ષણે મારુ મોઢું મમ્મીના હાથમાં થમાયેલા ડબ્બાની અંદર ડોકાવા વિવશ થયું. વિચિત્ર દુર્ગન્ધથી મારુ માથું ભમી ઉઠ્યું.  \" આ શું છે ? \" મારા ચહેરા ઉપર અણગમાના હાવભાવો ફેલાઈ ગયા.  \" આ ડબ્બામાં બ્રેડ હતી. ફ્રિજમાં મૂકવી જોઈએ ને. ફૂગ ચઢી ગઈ. \" કચરાના ડબ્બામાં બ્રેડ ઠાલવતા મમ્મી પણ અકળાઈ. મારી અને પપ્પાની બેદરકારી દર વખતની જેમ એણે રંગે હાથે પકડી. હું પણ બચાવ પક્ષના વકીલની જેમ મારા અને પપ્પાના બચાવનો પ્રયાસ કરી રહ્યો.  \" અમને કેમ ખબર પડે કે અંદર ફૂગ ચઢી હશે ? \" મારો પ્રશ્ન સાંભળતાજ મમ્મીની અકળામણ વધુ તીવ્ર થઈ ઉઠી.  \" સરળ છે વિનોદ. બહારથી બધું સારું લાગતું હોય એટલે અંદર પણ સારુંજ હોય એ જરૂરી નથી. થોડા થોડા સમયે ઢાંકણું ખોલી જોતા રહેવું પડે. \" મમ્મી કામમાં વ્યસ્ત થયા. પણ હું સ્તબ્ધ થયો.  તરતજ મોબાઈલ હાથમાં ઉપાડ્યો. વિધિનો સંકેત કહો કે અર્ધજાગ્રત મનનો ઈશારો.  વ્હોટ્સએપ ઉપર અનુજની પ્રોફાઈલ ખોલી. અનુજ,મારો સૌથી અંતર્મુખી મિત્ર. ખુબજ સાંભળતો પણ નહિવત બોલતો. અમે બધા હાકલ પાડી હસતા ત્યારે એ ફક્ત મંદ, મૌન હાસ્ય આપતો. અમે લાંબી લચક ચર્ચાઓ કરીએ અને એ ક્યાંતો ડોકું ધુણાવે ને ક્યાંતો 'હા' કે 'ના ' એકજ શબ્દમાં પોતાના મંતવ્યો દર્શાવે. અત્યંત મહેનતુ અને ખુબજ પ્રતિભાશાળી. પરંતુ એના મનના તાળાની ચાવી ફક્ત એનીજ પાસે રહેતી. વ્હોટ્સએપ અને ફેસબુક ઉપર આશાવાદી અને હકારાત્મકતા ભર્યા કોટ્સ અને વિચારો રેડતા મૂકવું એને અતિપ્રિય હતું. બે વર્ષ કોલેજમાં સાથે પસાર કર્યા અને પછી એણે ભણતર છોડી દીધું. એના અપેક્ષાથી ભરપૂર પિતા એના આ અણધાર્યા નિર્ણયથી અત્યંત નાખુશ હતા. આમ અધવચ્ચે અભ્યાસ પડતો મૂકી ધંધો શરૂ કરવો ? જેને ડોક્ટર બનાવવાનું સ્વપ્ન સેવ્યું હતું એ ફક્ત જીન્સ અને શર્ટની નાની દુકાન ખોલી બેસે એ કેમ સ્વીકારી લેવાય ? આમ છતાં પોતાના મનનું સાંભળી જીવનને નવું સ્વરૂપ આપવાનું સાહસ એણે ખેડ્યું ખરું. પછી એ પોતાના વ્યવસાયમાં અને હું મારા આગળના અભ્યાસમાં વ્યસ્ત થયા. જીવનના રસ્તાઓ અલગ દિશામાં આગળ વધ્યા. સંપર્ક ધીમે ધીમે ઓછો થતા થતા લગભગ નહિવત જેવો થઈ ગયો. વ્હોટ્સએપ અને ફેસબુક સિવાય કશે મળવાનુંજ થતું ન હતું.  મારી નજર ફરીથી એના અને મારા વ્હોટ્સએપ સંદેશો પર ફરી વળી. મારા તરફથી અંતિમ પાંચ સંદેશાઓ મોકલ્યા હતા. એકનો પણ ઉત્તર મળ્યો ન હતો. અંતિમ સંદેશને પણ એક મહિનો થવા આવ્યો હતો. વ્હોટ્સએપ માંથી બહાર નીકળી હું ફરી ફેસબુકમાં પ્રવેશ્યો. અનુજની ફેસબુક પ્રોફાઈલમાં અંતિમ પોસ્ટ દોઢ મહિના પહેલા અપલોડ થઈ હતી. તે પછી કાંઈજ નહીં.  મારા મનમાં એક વિચિત્ર પ્રકારની બેચેની ફરી વળી. મોબાઈલ ગજવામાં સરકાવી હું ઊભો થઈ ગયો. બાઈકની ચાવી ઝડપથી હાથમાં લીધી. \" આ સમયે ક્યાં જાય છે ? \" મમ્મીનો પ્રશ્ન વધુ સમયનો વ્યય કરે એ પહેલાજ હું અનુજ સુધી પહોંચવા રીતસર દોટ મૂકી રહ્યો. મમ્મીને ફક્ત બેજ શબ્દો કહ્યા.  \" ઢાંકણું ખોલવા....\"\n\n",
      "duration": "5 mins",
      "category": "Action"
    },
    {
      "title": "હલકટ",
      "story_name": "શી ખબર ? કયાં કાળ ચોઘડિયે મનીયાએ નવઘણ ભરવાડ પાસેથી દસ હજાર રૂપિયા વ્યાજે લીધા, તેનું મુદ્લ તો શું તેનું બે મહિનાનું વ્યાજે'ય ચુકવી શક્યો ન હોતો. મનીયો'ય બિચારો શું કરે ? એના બાર વરસના કાળીયાને કમળો થઈ ગયો અને એને સરકારી દવાખાને દવા કરાવી પણ કરી ન ફાવી, કમળો એવો થયો'તો કે સરકારી દવાખાના ડોકટરો છૂટી પડ્યા ને કહી દીધુ આને શહેરમાં મોટા દવાખાને લઈ જાવ. બિચારો! મનીયા પાસે કંઈ હતુ નહી, બાપ-દાદાના વખતનું ઘર હતું એ'ય પડી ને પાદર થયેલી એક ઓરડી થાય એટલી જગ્યા ભાગે આવેલી! એ જગ્યામાં ગાર-માટીની હાથે-પગે મજૂરી કરીને ઓરડી બનાવેલી, એ તો એ એની નાતના સતવારા સાથે કડિયા કામ કરવા જતો તો'ય ભેગું થતું નહી એટલે એની વહુ જમના'ય હારોહાર રેતી સારવા જતી, જ્યારે કડિયા કામ ન મળતુ ત્યારે કોઈના વાડી-ખેતરે દાડી'યે જતા. ચાર-ચાર જણા ખાવાવાળા અને હમણાં-હમણાં કડિયા કામે'ય નહોતુ રહેતું, ને આમેય દસ-બાર હજારની વસ્તીવાળા ઞામમાં ધંધો'ય કંઈ ન મળે એટલે નવઘણની વાડીએ નિંદામણ કરવા દા'ડી'યુ રાખેલું, પણ જમનાને ઞમ્યું નહોતું નવઘણની નજર એના પર મેલી હતી, જમનાએ મનિયાને કહ્યું પણ ખરૂં 'આ નવઘણિયો મૂ'વો મેલી નજરનો છે, એ જ્યા હું કામ કરતી હોય ત્યા આવીને મૂ'વો મને ટીકી-ટીકીને જ જોતો હોય છે આને ત્યા ક્યા તમે કામ રાખ્યું!!?' 'પણ જમના નવઘણિયાનું દનૈયું બધા કરતા વધારે હોય છે અને ઉપરથી બપોરનુ ભાતું'ય આપણા ચારે'ય ને ખવરાવે છે, ને આમે'ય હું તારી સાથે જ હોવ જ છું ત્યા લગી એ કંઈ કરી શકે તેમ નથી, તને તો ખબર જ છે મોંઘવારી કેવી છે ભેગું થતું'ય નથી'. મનીયાને બિચારાને કાળુ સવા સુરીયો વસ્તાર મોટી રૂપા જન્મીને તરત જ જમનાને સારા દિવસો જવા લાગ્યા અને સવા વરસે કાળીયો થયો.\n\nએવામાં કાળીયાને કમળો થયો અને નવઘણે સામેથી બોલાવીને પૈસા ધર્યા, મનીયો તો બિચારો રીતસરનો રોઈ પડ્યો ને નવઘણને પગે લાગીને રોતા-રોતા બોલ્યો'ય ખરો, 'નવઘણભાઈ તમારો ઉપકાર નહી ભૂલુ બાપ!' નવઘણે મૂંછમાં હસતા-હસતા કહ્યું'ય ખરૂં જમનાભાભીને કે'જો કોઈ વાતે ન મૂંઝાય' મનીયો મનમાં વિચારતો જ હતો કે નવઘણ ઞામનો ઉતાર કોઈનું ઉધાર ન રાખનાર મેં પૈસા લીધા તેને બે મહિના થવા છતાં બોલ્યો કેમ નહી ? હજી આ વિચાર પૂરો જ થયો હતો ત્યાં જ નવઘણ તેની ઓરડીમાં દાખલ થયો, મનીયાએ ઉમળકાથી આવકાર્યો 'એ આવો, આવો નવઘણ ભ'ઈ'! અને મનીયાએ નવઘણને બેસવા ખાટલો ખાલી કરી આપ્યો અને તે તેના પગ પાસે બેસી ગયો, જમના આ બાજુ ઓરડીના ખૂણે આવેલા ચૂલે રોટલા ઘડતી'તી નવઘણની નજર જમના પર જ હતી, મનીયાએ નવઘણને કહ્યું'ય ખરૂં નવઘણભ'ઈ તમે આંટો શિ'દ ખાધો કો'કના સંગાથે સમાચાર કહેરાવી દીધા હોત તો સામા પગલે હું આવી જાત', નવઘણે તરત જ મનીયા સામે જોઈને તું કારાથી કહ્યું 'ખબર છે ને મનીયા તારો કાળિયાને કમળો થયો હતો ત્યારે તે કહેલું તમારો ઉપકાર નહી ભૂલું' 'હા નવઘણભાઈ તમારો ગુણ ભૂલાય એમ નથી..પણ થોડું અચકાઈને મનીયો બોલ્યો, 'નવઘણભાઈ મારા વાલા આવતા મહિને પૈસાનો કંઈ જોગ નહી થાય તો મારી ઓરડી વેચીને તમારા પૈસા દૂધે ધોઈને આપી દઈશ!' 'મનીયા ઓરડી વેચવાની જરૂર નથી' નવઘણે કહ્યું, પછી ખંધુ હસતા મનીયાની નજીક મોઢુ લઈ જઈને આંખ મિંચકારીને બોલ્યો, તારી વહુને મહિનામાં બે રાત મારા ઘરે મોકલી દેજે અરે ગાંડા વ્યાજ તો શું મૂડી'ય ભૂલી જઈશ અને ઉપરથી મહિને પાંચ હજાર આપીશ તે લટકાના !, સાંભળતા મનીયો સન્ન થઈ ગયો એને કંઈ સૂઝે તે પહેલાં જ જમના હડફ દઈને ઉભી થઈ અને સામેના બીજા ખૂણામાં પડેલી લાકડા ફાડવાનો કુવાડો લઈને દોડીને ખાટલે બેઠેલા નવઘણના માથામાં ઉપરા-ઉપરી ત્રણ ઘા કુવાડાના માર્યા કે તુરત જ નવઘણની ખોપરી ફાટી ગઈ અને નવઘણ ત્યાં જ ઢળી પડ્યો.\n\n",
      "duration": "3 mins",
      "category": "Action"
    },
    {
      "title": "નિ:શબ્દ પ્રેમની આહુતી!",
      "story_name": "'જેઠા, તને કેટલાં મળ્યા?’\n\n‘પે’લા તું કે તને કેટલાં મળ્યા?’\n\n‘તું હાવ નકામો સો..મારી પાહે કેટલાં પૈયા છે એ તારે પે’લા જાણવાનું..’\n\n‘ રુડી તું રુપાળી સે એથી તને સૌ પૈયા વધારે આપે..મને તો આજ હાજ સુધીમાં ૫૦ રુપિયા મળ્યા…હવે તુ હાચું કે’\n\n..’રુડી હસતાં હસતાં બોલી.. ‘તારા કરતા બમણા!’\n\n‘મેલડીની સમ હા્ચું કે..’ ‘હા હા મેલડીના સમ, મને ૧૦૦…’\n\n‘હોય નહી..! શેઠીયા પણ રુપાળું બૈરુ જુએ અને મારા હાળા ખુશ થઈ પૈયા આપી દે..\n\n‘એલા જેઠા એમાં આપણેને ફાયદો સે ને..’\n\n‘પણ એમની નજ્રુરું બહું હારી નહી…’\n\n‘એમાં તું કેમ ડરે સે…? હું કાંઈ તને છોડીને એમની સાથે હાલી નથી નિકળવાની…\n\nહા, રુડી ‘એ વાત હાચી કરી..એટલે તો હું…\n\n‘રેવા દે, બહું ડાયો થઈ ગયો સે’.\n\n‘તે તો મારી પર જાદું કરી દીધો છે .. રુડી..તારા વગર મારે હાલેજ નહી…’\n\nએ એમની સીધી સાદી ભાષામાં કોઈ ઉપમા કે ઉચ્ચ સાહિત્યની શૈલી નહીં. શબરીની બોર જેટલો મીઠો એનો પ્રેમ! આવાં સાધારણ માનવીનાં પ્રેમ-સ્નેહનાં ઊંડા મૂળ કોઈ જોઈ શકે?\n\nજેઠો અને રુડીનાં વગર લગ્નવિધી, વગર ફેરે, ના તો અગ્ની કે ભગવાનની સાક્ષી વગર કે કોઈ કોર્ટનાં લગ્ન રજીસ્ટ્રેશનમાં ના કોઈ નામ કે કોઈ કરાર કે ના કોઈ સોગંદ કે સાક્ષી. આ સુધરેલાં સમાજને આ બધાં સમાજનાં રીત રિવાજોની અને સમાજમાં રહેવાં કોર્ટનું સર્ટી જોઈએ..જે જન્મથીજ અનાથ કે જન્મથીજ ભીખ માંગી પોતાનું પેટ બે ટંક ભરતાં હોય એને આ બધી શું ખબર પડે! સુધરેલાં સમાજનાં બંધંનથી દૂર રહેનાર રુડી અને જેઠો નાની વયે હ્ર્દયની ગાઠથી બંધાયેલાં, વર્ષોથી સાથે રહી દિવસ ઉગતાં ને આથમતાં સૂર્ય સુધી ભીખ માંગી ..ભીખારીની જિંદગી જીવવાની મસ્તી માણતાં. સારી ભીખ મળે તો દિવસ સોનેરી નહીતો કાંટાની જેમ ખૂંચતો. પણ એની એને કોઈ પરવા ક્યાં હતી! દરિયામાં રહેતી માછલીને કોઈ દિ મોંજાઓ કિનારે ફેંકી દે તોય એને તો દરિયામાં જ રહેવામાં મજા! ભુખ્યા પેટે સુવા માટે ટેવાયેલ, કડકડતી ઠંડી- ધોમ ધકતો તાપ ને બેફામ વરસાદની ઋતુથી એમની કાયા કાળમીઢ પથ્થર સમી બની ગઈ હતી. ક્યાં જઈને ફરિયાદ કરે! કોણ સાંભળે? લોકોનાં મેણા-ટાંણા અને ગાળોથી પણ ટેવાયેલ એમનાં બે કાન બારણાં વગરનાં ઘર જેવાં!.\n\n‘એલા જેઠા..આજતો કંઈ સારું એવું ખાવાનું મન થાય છે..’\n\n‘અલી, કોઈ સારાં દિવસતો નથી જતાં ને?’\n\n‘ના પિટ્યા..હવે તો મારી ઉંમર થઈ ..આપણે હવે કાઈ છોકરા-બોકરા જોતા નથી.. પણ મારો..,હારો ઘરડો થયો પણ હજું’ .\n\n‘જો બહું માથાકુટ કરી શેને..’ ‘.તો શું બીજી ..\n\n.’તારું મોઢું જોઈ કોઈ પણ છોરી તારી હામુ પણ ના જોવે’ .’.હા..હાલ પેલા કંદોઈની દુકાને થોડા ગાંઠિયા-ભજીયા લઈલે..ખાઈ-પી આજે તો મજા કરીએ..\n\n‘રોયા..હવે ઠેકાણે આવ્યોને? લે ૫૦ ને તું લઈ આવ..હા થોડા લારીમાંથી ઝમરુખ લેતો આવજે..ખુટે તો તું તારામાંથી આપી દેજે..’\n\nએમની હુંસાતુસી્માં પણ પતિ-પત્નીની પ્રદીપતા દીવા મધ્યે શાંત સ્વરૂપે રહેતી જ્યોત સમો હતો ભડ ભડ બળે પણ દઝાડે નહીં! ના કોઈ દેખાવ કે ના કોઈ આલિંગન કે ના કોઈ મોર્ડન જમાનાની કીસ!\n\n‘લે હાલ જમી લઈએ.’ જેઠાએ કાગળનાં પડીકા ખોલ્યા…બે ચાર કુતરા આજુ_બાજું આવી ગયાં..\n\n‘આ હારા કુતરાને હખ નથી..ખાવા બેઠાં નથી દોડી આવે સે..’\n\n'એલા જેઠા એ પણ ભુખ્યા હોય બે ત્રણ ભજીયા ને ગાંઠિયા નાંખી દે ને એ પણ જીવ તો સેને! ‘\n\nપેટ ભરીને બન્નેએ ખાધું..જેઠા પાસે જુની છરી હતી તે કાઢી ઝમરુખના બે ભાગ કરી અડધું રુડીને આપ્યુ. ‘અલી રુડી અંધારું થઈ ગયું છે હાલ આપણી જગાએ કોઈ સુઈ જાય પે’લા’ ...\n\n'એ’લા આ પોટકું કોણ ઉપાડ સે તારો બાપ! ‘\n\n‘હારી તું બહું જબરી સે..\n\nરાત્રીની ૧૧ વાગ્યા હશે..બન્ને ફાટેલું ગોદડું અને જુનાં કપડાનું પોટકાનું ઓશિકું કરી સુવાની તૈયારીમાં જ હતાં..\n\n‘એલા જેઠા..હારું કાંઈ છાતીમાં થાય છે..મને ઉઘવા દેતું નથી..’\n\n‘હા..લે થોડું પાણી પી લ્યે. તે ભજીયા બહું દાબ્યા છે તેથી થોડો ડચુરો છે તે દૂર થઈ જાય..પછી…\n\nવાક્ય પુરું થાય એ પહેલાંજ રુડીનાં મોમાથી ફીણ વળવાં માંડ્યા કશું બોલી ના શકી. ‘રુડી..રુડી !’ કાંઈ જવાબ ના મળ્યો..જેઠો બે બાકળો થઈ ગયો..ગભરાઈ ગયો..\n\n‘અલી તું મને છોડીને નહીં જતી. ૨૦, ૨૦ વરસથી હારે હારે રહી સે..સાથે પૈયા કમાયાં. તે કોઈ દિ મને છોડ્યો નથી.. હું કુબડા જેવો કાળો અને તું તો રુપાળી રાધા છતાં મારી સાથે હાલી પડી..મા મેલડી મારી પર દયા કર..મારી રુડીને બચાવે લે..રુડી કાંઈ તો બોલ.’\n\nરુડીનાં નાકમાંથી પણ લોહી વહી રહ્યું હતું..ગરીબનાં બેલી કોણ? જેઠાએ ..પોતાનાં પહેરેલાં પેરણથી લોહી લુછ્યું . રુડી કંઈ જવાબ આપી શક્તી નહોતી..એથી એ વધારે ગભરાઈ ગયો…રુડી..રુંડી! કહેતાં કહેતાં એનાથી ચીસ પડી ગઈ પણ એની ચીસ કોણ સાંભળે?..કોઈ દૂરથી બોલ્યું હેય..\n\n'કાળીરાત થઈ પિટ્યો પોતે સુતો નથી અને બીજાને સુવા દેતો નથી..દારું ઢીચીને ખોટા બુમ બરાડા પાડે સે,,, ચુપ મર નહીં તો..’\n\n‘ઓહ…મારી રુડી…મને છોડી તું ના જા..હું નધારો બની જઈશ..તારું રુપ જોઈ શેઠિયા પૈયા આપતાં મને કોણ આપશે?\n\nકહી આક્રંદ ચીસો પાડવાં લાગ્યો..બોર બોર જેવાં આંસુ ધરતી ઝીલી નહોતી શકતી, આંસુ નાં ભારથી ધૂળ ઉછળી રહી હતી..\n\n‘અલ્યા… બુમો કેમ પાડે છે? શું થયું? આજું બાજું ફેરા મારતો હવાલદાર ત્યાં આવી ચડ્યો.. હેય! આ લોહી ક્યાંથી? બાજુમાં થોડાં સમય પહેલાંજ ઝમરુખ કાપેલ છરી રુંડીની! બાજુમાં પડી હતી ગરીબનાં નસીબને નર્ક તરફ વળતાં ક્યાં વાર લાગે છે! હવાલદારને શંકા તરત પડી ગઈ..\n\n‘સા’બ મારી રુડીને કાંઈ થઈ ગયું સે. થોડી એને દવાખાને..\n\n‘જા જા સાલા બૈરીનું ખુન કરી… પાછું રડવાનું નાટક કરે છે.\n\n..’ ‘સા’બ……\n\nસા’બનાં બચ્ચા! હાલ પોલીસ ચોકીએ..\n\n’સા’બ મારી રુડીને…એક દંડો ફટકાર્યો…સીધો ચાલે છે કે બીજો ફટકારું…પણ..પણ બણ કશું કીધાં વગર ..બોચી પકડી..હવાલદાર એને ઢસડી ગયો…રુડી રુડી.. ના રડવાની દર્દેભરી ચીસો હવા ઢસડાઈ ગઈ..\n\nએ હવાલદારને ક્યાં ખબર હતી કે ભિખારી બનેલાં આ યુગલ મરજીથી નહીં મજબુરીથી ભિખારી બન્યા હતાં, સાધારણ છતાં પવિત્ર પ્રેમ-પુજારી હતાં!\n\n‘મને જેલભેગો કરો પણ મારી રુડીને સા’બ દવાખાને લઈ જાવ…બચી જાય.’\n\nજેઠાને જેલમાં ઢોરની જેમ માર માર્યો..એટલો ઢીબ્યો..એટલો ઢીબ્યો કે દુઃખ અને દર્દનાં ત્રાસથી ઝુલ્મી યમરાજ પાસે પરાણે પત્નિને માર્યાની કબુલાત કરવી પડી.\n\nહવાલદાર ખુનની કબુલાત કરી એ વાતથી ખુશ થયો. એક વફાદાર સરકારી, કાર્યશીલ કર્મચારી તરીકે એનો સાહેબ જરૂર એને નોકરીમાં બઢતી આપશે એ ઉત્સાહમાં જેઠાને જેલનાં સળીયામાં સબડતો મુકી જતો રહ્યો..\n\nસવારે સાફ-સુફી કરનારે નિષ્ક્રીય જેઠાનો દેહ જોઈ સુપ્રવાઝરને બોલાવ્યો..ઑડર આપ્યો..’આની લાશ ગંધાય પે’લા જેલનાં ડોકટર બોલાવી ડેથ સર્ટી લઈ શબ-વાહીનીને બોલાવી..રુમ ખાલી કરાવી દો.. જેલ સાફ કરતો કર્મચારી ગીત ગાતો ગાતો..જેઠાનો રુમ સાફ કરી રહ્યો હતો.. .’.હમ દોનો… દો પ્રેમી ….દુનિયા છોડ ચલે..!!",
      "duration": "5 mins",
      "category": "Action"
    },
    {
      "title": "ધ્વજવંદન",
      "story_name": "'યે વતન, યે વતન, હમ કો તેરી કસમ,\n\nતેરી રાહોં મેં જાં તક બિછા જાયેંગે.'\n\nરંગ ઉપવન શાળામાં આજે ૨૬ મી જાન્યુઆરીની ધામધૂમથી ઉજવણી થવાની હતી અને કેમ ન હોય ? આજે શાળાના ભૂતપૂર્વ વિદ્યાર્થી મહાદેવના હાથે ધ્વજ લહેરાવી ઝંડા વંદન થવાનું હતું. આજે નગરના મહાનુભાવો ઉપરાંત શાળાના ભૂતપૂર્વ આચાર્ય, શિક્ષકો અને ગણમાન્ય વાલીઓને પણ હાજર રહેવાનું ભાવભીનું આમંત્રણ શાળા પરિવાર તરફથી આપવામાં આવ્યું હતું. દર વર્ષે ગેરહાજર રહેતાં વિદ્યાર્થીઓ પણ આજે ધ્વજવંદનમાં હાજર રહેવા માટે થનગનતા હતાં.\n\nશાળા પરિસરમાં બે દિવસથી સુંદર સજાવટ થઈ રહી હતી. શિક્ષકગણ અને બાળકો સૌ ઉત્સાહિત હતાં. શાળાના માઈકમાં દેશભક્તિના ગીતો વાગી રહ્યાં હતાં. શાળાના સૌથી જૂના શિક્ષક ગોપાળભાઈ આ બધું જોઈ કંઈક ખુશી અને કંઈક રંજ અનુભવી રહ્યાં હતાં. એમની આંખ સામે પંદર વર્ષ પહેલાંની ઘટના આવી ગઈ. ત્યારે તેઓ નવમા ધોરણના વર્ગશિક્ષક હતાં. એમના વર્ગમાં શાળાનો સૌથી તોફાની વિદ્યાર્થી મહાદેવ અને સૌથી હોશિયાર વિદ્યાર્થી શંકર બંને ભણતાં હતાં. બંનેનો સ્વભાવ ઉત્તર દક્ષિણ હતો છતાં બંને વચ્ચે ગાઢ દોસ્તી હતી. સૌને એમની દોસ્તીથી અચરજ થતું પણ બંને વચ્ચે ગાઢ દોસ્તી હતી તે હકીકત હતી. \n\nએક દિવસ ક્યાંકથી જેલ તોડીને ભાગેલા બે આતંકવાદી રંગ ઉપવન શાળામાં ઘૂસી આવ્યા અને એમણે રિવોલ્વર અને બોમ્બનો ડર બતાવી બધાં બાળકો અને શિક્ષકોને મોટા રૂમમાં બંધ કરી દીધાં. આઠથી દસ ધોરણના ૨૦૦ બાળકો અને પંદર શિક્ષકો રૂમમાં બંધ હતાં. તે સમયે મોબાઈલની સગવડ નહોતી સૌ ડરી ગયાં હતાં. છૂટવાનો કે કોઈને મદદ માટે બોલાવવા કઈ રીતે એનો કોઈ ઉપાય જડતો નહોતો. \n\nમહાદેવ અને શંકરે ઈશારામાં કંઈક મતલસ કરી અને સૌને શાંત રહેવા કહ્યું. બંને નવમા ધોરણના વિદ્યાર્થી હતા પણ સાથે સાથે અખાડાના પણ બહાદુર શિષ્યો હતા. શંકર યુક્તિથી બંધ રૂમના પાછલા બારણાંમાંથી બહાર નીકળવામાં સફળ થયો. એ શાળા પરિસરની પાછલી દિવાલ કૂદી બહાર કૂદવાની તૈયારી કરતો હતો ત્યાં જ એક આતંકવાદીનું ધ્યાન તેના પર ગયું. એણે એના પર ગોળીઓ ચલાવી. ગોળીઓ શંકરના શરીરને ઘાયલ કરી ગઈ. પણ એ શાળા પરિસરને બદલે બહારની તરફ પડ્યો. એના પડવાથી નજીકના રહેવાસીઓને કંઈક અજુગતું બની રહ્યું છે એનો અંદાજ આવી ગયો. \n\nગામવાસીઓએ ઘાયલ શંકરને હૉસ્પિટલમાં પહોંચાડ્યો અને પોલીસ સ્ટેશનમાં જાણ કરી. તરત પોલીસ કુમક આવી પહોંચી. ખૂબ જ જહેમતે એમણે આતંકવાદીઓને પકડી લીધા. ડૉક્ટરોની ખૂબ મહેનત છતાં શંકરનું ખૂબ લોહી વહી જવાથી મૃત્યુ થયું. પોતાના દોસ્ત શંકરના મૃત્યુથી મહાદેવ સ્તબ્ધ થઈ ગયો. તોફાની દરિયો જાણે શાંત નદીનું વહેણ બની ગયું. એણે શંકરની લાશ પાસે જ બેસી પોતાના 'વતન', ભારત દેશને આવા આતંકીઓના હાથમાંથી છોડાવવાનું પ્રણ લીધું. \n\nમહાદેવે ગ્રેજ્યુએટ થયાં પછી સૈન્યમાં ભરતી લીધી. એની સખત મહેનત અને નિષ્ઠા જોઈ આતંકવાદીઓને ઝબ્બે કરવાના સંગઠનમાં એને સ્થાન મળ્યું. પોતાના દોસ્તની કુરબાની એ કદી ન ભૂલ્યો. પોતાના કાર્યકાળમાં એણે વીસથી વધુ આતંકવાદીઓનો ખાત્મો બોલાવી દીધો. છેલ્લાં મિશન વખતે આતંકવાદીઓ સાથેની ઝપાઝપીમાં એનો જમણો હાથ ખૂબ ખરાબ રીતે ઘવાયો અને તેનો જમણો હાથ બાવડા પાસેથી કાપી નાંખવો પડ્યો. \n\nભારત સરકારે એને બહાદુરી પુરસ્કારથી નવાજ્યો. હમણાં એ બહાદુર જવાન પોતાના માદરે વતન આવ્યો હતો. એનું વતન મહાદેવની બહાદુરીને સન્માનવા આતુર હતું. એની શાળા પણ પોતાના લાડીલા વિદ્યાર્થી મહાદેવના હસ્તે પ્રજાસત્તાક દિવસના મંગલ પર્વે ધ્વજવંદન કરાવી, એનું સન્માન કરવા માંગતી હતી. \n\nસમય થતાં શાળા પરિસરમાં ધામધુમથી મહાદેવનું સ્વાગત કરવામાં આવ્યું. બેન્ડવાજાના અવાજથી ગોપાળભાઈ સર વર્તમાનમાં પાછા આવ્યા. સામાન્ય રીતે જમણાં હાથે જ 'ધ્વજવંદન' થાય પણ બહાદુર જવાન હાથથી નહીં દિલથી ધ્વજ લહેરાવે છે. એણે ડાબા હાથે ધ્વજવંદન કર્યું. પોતાના પ્રવચનમાં એણે પોતાના દોસ્ત શંકરને યાદ કર્યો. જેની બહાદુરીને લીધે જ પોતે દેશસેવામાં જોડાયો એ પણ કહ્યું. પોતાના વતનની સેવા કરવા માટે એણે બાળકોને જાગૃત કર્યા. પોતાની શાળાના શિક્ષકો અને બાળકોનો આભાર માની એણે પોતાના વતનની શાળાને એક લાખ રૂપિયા ભેટ આપ્યા. ",
      "duration": "3 mins",
      "category": "Action"
    },
    {
      "title": "અહિંસાનો સાચો શબ્દાર્થ",
      "story_name": "બાપુ શબ્દ તો અમારા દરબારો માટે સર્વસામાન્ય બોલચાલમાં વપરાતો શબ્દ. તેમાંય રાજપરિવારનાં હોવાથી ઘણાં નાનપણથી મને બાપુ કહીને જ બોલાવતાં.\n\nગામમાં એક જુના નિવૃત થયેલાં દાદા જોડે લાયબ્રેરીમાં બેસીને ગાંધીજીના પુસ્તકો વાંચીને મને તો ગાંધી બાપુ ખુબ જ ગમવાં લાગ્યાં હતાં. તેમનાં મોટા પુસ્તકો,જીવનચરિત્ર વાંચી અને દાદા પાસે ગાંધીજીની વિચારધારા સમજવા કોશિશ સતત કરતો રહેતો. થોડી ઘણી અસર પોતાનાં પર થવાં લાગેલી. હવે તોફાન ઓછાં કરી ભણવામાં ધ્યાન આપવા લાગ્યો હતો. ખોટું બોલવાનું ઓછું કરેલું.\n\nકોલેજ કાળમાં પ્રવેશતાં તો ભાઈબંધો મારા ગાંધી વિચારો પર હસવા લાગ્યાં હતાં. એકવાર તો એક જુવાને મજાકમાં કહ્યું,\n\n\"બાવડામાં બળ બાપુનું ઓછું થઈ ગયું લાગે છે એટલે ગાંધીજીના ભક્ત બન્યાં હશે.\"\n\n દરબારી લોહી ઉકળવાં લાગ્યું પણ ગાંધી બાપુનું વૈષ્ણવજન તો તેને રે કહીએ, આ ગીત ભીતર ગૂંજી ઉઠતા માંડ ગુસ્સો કાબુ કરી સમસમીને રહી ગયો. સારા માર્ક્સ પણ મેળવી પહેલાં વર્ષમાં ગાંધી બાપુનાં રસ્તે ચાલવાની કોશિશ કરતા પાસ થઈ ગયો હતો પણ બીજા જુવાનિયાઓ જાણે મને અલગ રીતે જોઈ રહ્યાં હતાં અને ઘણીવાર ગાંધી બાપુનું નામ લઈને મજાક પણ કરી લેતાં. તોય મારે તો સવારે કસરત કરી બાપુનાં વિચારો સમજવાનું તો કાર્ય અવિરત ચાલુ જ હતું. અહિંસાનાં વિચારોથી હૃદય છલકતું રહેતું.\n\nએકવાર મારા એક મિત્ર રાકેશની બહેન રડતી રડતી આવીને બોલી,\n\n \"ભાઈ મને પેલા કોલેજ બહારના આવતાં છોકરાઓ હેરાન કરે છે. બીજી ઘણી છોકરીઓની છેડતી કરે છે.\"\n\n સાંભળીને મને રીસ ચડી પણ બાપુનું ભજન ગાતાં માંડ ઉતરી. પેલા દોસ્તથી સહન ન થતાં તે બહારના જુવાનોને ધમકાવવાં ગયો પણ તે લોકો ચાર હોવાથી રાકેશને પણ બે લાફા મારીને દાદાગીરી કરવાં લાગેલાં. રાકેશે પ્રિન્સિપાલને ફરિયાદ કરી પણ આ યુવાનો પર કોઈ અસર થઈ હોય તેમ જણાયું નહીં. રાકેશ બિચારો કોઈનો સાથ ન મળતો હોવાથી હવે તેની બહેનને સાથે રાખી કોલેજ આવવાં લાગ્યો હતો.\n\n એકવાર કોલેજ છુટતાં રાકેશની બહેન તેની સહેલીને લઈને મારી અને રાકેશની સાથે ચાલતી હતી. ગેટ પાસે આવતાં જ પેલાં ગુંડાઓ રાકેશની બહેનની મજાક કરતા બોલ્યાં,\n\n\"ઓહો આજકાલ તો બે બોડીગાર્ડ લઈને ફરે છે આ દેશી હિરોઈન.\"\n\n બીજો બોલ્યો, \"એક તો મારી ખાઈ ચુક્યો છે હવે બીજા બોડીગાર્ડનો વારો લેવો પડશે.\"\n\nતેવામાં એક મારો ઓળખીતો તેની પાસે જઈને બોલ્યો,\n\n \"અરે ના ના ભાઈ એ તો બાપુ છે પણ ગાંધીજીનો ભક્ત છે એટલે તેનાં તરફથી તમને કોઈ તકલીફ નહીં થાય. તેને હેરાન ના કરતા.\"\n\n પેલા ગુંડાઓ શરમ વગર કોમેંટ અમે નીકળ્યાં ત્યાં સુધી કરતા રહ્યાં. રાકેશની બહેન નીચું જોઈને ચાલતી હતી અને રાકેશ મારી તરફ પણ હું તેણે ઈશારાથી શાંત રહેવા સમજાવતો રહ્યો. ભલે હું તેને સમજાવતો હતો પણ મારી અંદરના કુળનાં મા બાપ અને ભાઈઓ તરફથી મળેલાં સંસ્કારો અને શૌર્ય જાણે પોકારીને કહેતું હતું કે,\n\n \"આવાં સમયે એક સંસ્કારી અને શક્તિશાળી યુવકનું મૌન રહેવું અને અહિંસાનો વિચાર કરી ચૂપ રહેવું શું યોગ્ય છે ?\" રાકેશની બહેન સાથે ચાલતી સહેલી મારી તરફ જોઈ બોલી હતી,\n\n \"ભાઈ હું ચારણ કન્યા છું. જે ક્ષત્રિયોનાં વખાણ કરતા મેં મારા બાપ દાદાને સદાય સાંભળ્યાં છે. આજ આ બધું જોઈને તમને મૌન જોઈને મને ખુબ દુઃખ થાય છે.\"\n\nઆ દીકરીની વાત સાંભળીને મૌન ધરીને હું રાકેશ સાથે ઝડપથી ઘર તરફ રવાના થયેલો. ઘેર જઈને આખીરાત મારા મન, હ્નદયમાં આ અહિંસા અને શૌર્ય ને સ્વમાનનું યુદ્ધ ચાલ્યું અને આખરે સવાર પડતાં જ શૌર્ય અને કુળના સંસ્કારો જાણે જીતી ગયાં હોય તેમ ખુબ જ લાંબી દોડ લગાવી અને જોરદાર કસરત કરી મહાન પૂર્વજોની બહેન દીકરીની મર્યાદા રક્ષણ માટે લડેલ લડાઈઓ યાદ કરી અને તૈયાર થઈને ગાંધી બાપુનાં ફોટો સામે જોઈને બોલ્યો,\n\n\"માફ કરજો બાપુ આજ.\" કહેતાંક ઝડપથી નીકળ્યો કોલેજ તરફ.\n\nકોલેજમાં બહાર દરવાજે બેઠેલાં બહારના જુવાનોને પાસે જઈને કહ્યું,\n\n \"ભાઈઓ હજી એકવાર ગાંધી બાપુની અહિંસા વિચારધારા યાદ કરીને કહું છું આપ સહુને કે, તમે ખુબ જ ખોટું કરી રહ્યાં છો. ગાંધીજી હયાત હોત તો તમને જોઈ ખુબ જ દુઃખી થઈને ઉપવાસ પર બેસી જાત.\"\n\nએક જુવાન હસીને બોલેલો, \n\n \"સારું હો જાવો ભાઈલા તમે પણ બેસજો અહી સામે ઉપવાસ પર.\"\n\n મારે ક્લાસમાં મોડું થતું હોવાથી ચાલી નીકળ્યો અને પેલા હસતાં જ રહેલાં મારા પર.\n\nમોડેથી કોલેજ છૂટતાં રાકેશની બહેન અને પેલી સહેલી અમારી સાથે ચાલવા લાગ્યાં. આજ મારી બદલાયેલ વર્તણુક જોઈ પેલા ચારણનાં દીકરી નવાઈથી મારી સામે જોઈ રહ્યાં હતાં. કદાચ એ નજ઼ર શૌર્ય છલકતું પારખી રહી હતી.\n\nદરવાજો આવતાં જ રાકેશની બહેનને જોતાં જ પેલો લફંગો યુવાન પાળી પરથી ઉતરતાં બોલ્યો,\n\n \"આજ તો હીરોઈનની શરમથી ચાલ પણ બદલાઈ હોય તેમ લાગે છે.\"\n\nઅને આગળ બોલે તે પહેલાં જ ચોપડીઓ પાળી પર મૂકીને પેલાને એક લાફો મારી દીધો. અને પેલાં બહેન આ જોઈને ખુશ થતાં બોલ્યાં,\n\n\"વાહ ભાઈ વાહ હવે કોઈની દીકરીઓએ નીચું નહીં જોવું પડે અને મારો તમારાં પરનો શક દૂર થઈ ગયો.\"\n\nપેલા ત્રણ ઉતરીને મારી સામે આવી ગયાં પણ કસરતી અને કુસ્તીનો અનુભવ હોવાથી હિંમત કરી બધાનો સામનો કર્યોં. પોતાની બહેનની મશ્કરી કરતા હોવાથી મિત્ર રાકેશ પણ મારા કારણે હિંમત કરી મારી મદદમાં આવી ગયો. મસાલા ખાઈને નિર્બળ બની ગયેલાં આ લફંગા જુવાનો અમારા બે સામે બહુ ટકી ન શક્યાં અને ધરાઈને માર ખાઈને ભાગી ગયાં. \n\n મને પણ ઝપાઝપીમાં ઘણું વાગ્યું હતું. તેનું દર્દ ઓછું હતું પણ ગાંધી બાપુની અહિંસાની વાત આજ માની નહીં તેનું દુઃખ હતું. રાકેશ મારી મનની વાત સમજતાં બોલ્યો,\n\n\"મિત્ર ખુબ આભાર. આત્મરક્ષા કે બહેન દીકરીની આબરૂ બચાવવાં કરેલી લડાઈથી ગાંધી બાપુને પણ ખુશી થાશે. આજ તે હોત તો પણ તમને શાબાશી આપત.\"\n\n પેલા ચારણ દીકરી પણ બોલ્યાં,\n\n \"હા ભાઈ, ગાંધીજીએ કદાપિ શૌર્યને દબાવીને અહિંસાના માર્ગે ચાલવાનું નથી કહ્યું. તે વખતે પણ અનેક ક્રાંતિકારીઓ અંગ્રેજોની સામે હિંમતથી લડતાં હતાં. \"શૌર્ય વિહીન નર પશુ સમાના.\"\n\nમોટાભાગનાં કોલેજના દીકરા દીકરીઓ ખુશ થયાં. આ લફંગા યુવાનોને પહેલીવાર ડરીને ભાગતાં જોઈને. ત્યારથી લોકો મને પણ કોલેજમાં બાપુ તરીકે બોલાવા લાગેલાં.\n\n હવે મને અહિંસાનો સાચો શબ્દાર્થ સમજાઈ ગયો કે, \"આત્મરક્ષા માટે કે બહેન દીકરીની રક્ષા માટે શસ્ત્ર ઉઠાવવા એ હિંસા ગણાય નહીં.\"",
      "duration": "4 mins",
      "category": "Action"
    },
    {
      "title": "સંયુકતા ચિતામાં",
      "story_name": "'ફરી મળશો ને ?'આ સવાલ પૂછ્યા વિના જ તેની આંખમાં અશ્રુરૂપે તગતગતો હતો. તેણે પોતાની મોટી કાજળઘેરી આંખોને હજુ વધારે મોટી કરી અને સવાલ આંખમાંથી ખરી પડ્યો. ભલભલા તીર અને તલવારના ઘા ઝીલતા મજબૂત હાથોમાં એ સવાલને ઝીલવાનું ગજું તો નહોતું જ. \n\n\"એકાંત\" કક્ષમાં પહાડી અવાજ ગુંજી ઉઠ્યો અને દાસ-દાસીઓ માથું નમાવી કક્ષની બહાર નીકળી ગયાં. પચીસ વર્ષની ઉંમરમાં કૈક કેટલાય મહાયોદ્ધાઓને પરાસ્ત કરી ચુકેલો રાજા પોતાની પરણેતરના આંસુ પાસે પરાસ્ત થવા નહોતો માંગતો. \n\n\"પ્રિયે, તમને મારા યુદ્ધકૌશલ્ય ઉપર ભરોસો નથી કે આપણી પ્રીત ઉપર અવિશ્વાસ છે ? કૃતઘ્ન વિદેશીને આ વખતે હું માફ નથી કરવાનો. જે વ્યક્તિને અનેકવાર પરાસ્ત કરી જીવતદાન આપ્યું છે તેને હવે નહીં છોડું.\" આટલું બોલી પત્નીની આંખોમાં જોયું. પરંતુ તેણે એક પણ શબ્દ બોલ્યા વિના બખ્તરના બંધનો જરા વધારે કસ્યાં, જાણે કવચોને કહેતી હોય કે \"તમારા ભરોસે મોકલું છું, સાચવી લે જો.\" અપાર સૌંદર્યવતીના કંકણનો અવાજ તેના પતિને રોકવા ઇચ્છતો હતો. હજુ તો સુંવાળા સંગાથને સમય જ કેટલો થયો હતો ! \n\n\"ન ભૂલો રાણી, રાજપૂતનો પહેલો ધર્મ માતૃભૂમિની રક્ષા છે.\" તેની અંદર બેઠેલી રજપુતાણી બોલી. ગૌરવશાળી સૌંદર્ય જેને પોતાનો પર્યાય ગણે તેવી એ યૌવનાએ પોતાના હાથમાં આરતીની થાળી લીધી, સફળતાની પ્રાર્થના કરતાં આરતી ઉતારી તેણે પતિના પ્રભાવશાળી માથા ઉપર જયતિલક કર્યું અને રક્ષાનો દોરો પણ થોડો વધારે કસ્યો. વધારે ખેંચાતા દોરો તૂટવા લાગ્યો અને રાણીની આંખોમાં \"ફરી મળશો ને ?\" સવાલ ચિંતા રૂપે ફરી ઊગી નીકળ્યો. \n\n\"રાણાજી, તમારી બહાદુરીને તો હું વરી છું. તમારા અદ્ભૂત શૌર્યથી તો આખું ભારતવર્ષ ઝળહળે છે પરંતુ ખબર નથી કેમ કૈક અમંગળની શંકા થઈ રહી છે. એક રજપુતાણી તમારા યશોગાનની અને સફળતાની ઈચ્છા રાખે છે પરંતુ એક પત્ની ? આ હૃદયનું શુ કરું સ્વામી જે તમને એક ક્ષણ માટે પણ દૂર થવા દેવા નથી ઇચ્છતું.\" આટલું બોલતાં હૂંફ મેળવવા તે પતિના બખ્તરવાળા શરીરને વળગી પડી અને લોખંડી મનોબળ ધરાવતા પૃથ્વીરાજ ચૌહાણની આંખમાં ક્ષણભર માટે રણભૂમિની જગ્યાએ સંયુકતાની મોહિની છવાઈ ગઈ. \n\n\"પ્રિયે, હજુ તો આપણે ઘણી ઋતુઓ સાથે માણવાની છે. હજુ અનેક વિજય તિલકો તમારા હાથે મારા લલાટ ઉપર કરવાના છે. ચૌહાણ વંશને બહાદુર રાજકુમાર અને સૌંદર્યવાન રાજકુમારીઓ આપવાના છે.\" પૃથ્વીરાજના મોઢે આટલું સાંભળતાં સંયુક્તાના મુખ ઉપર ઉષા ખીલી ઉઠી. આવતીકાલની આશાએ તેનામાં જરા ઉત્સાહનો સંચાર કર્યો અને પતિને મહેલના દરવાજા સુધી વળાવા ગઈ. \"હું રાહ જોઇશ.\" એ શબ્દો ફરી વણબોલ્યાં જ કહેવાઈ ગયા. \n\nપૃથ્વીરાજ અને તેની સેનાને રણભૂમિ તરફ દૂર સુધી જતા તે જોઈ રહી, ધૂળની ડમરીઓ દેખાતી બંધ થઈ ત્યાં સુધી એ રસ્તા ઉપરથી સંયુકતાની નજર હટી નહોતી. તાકતવર યવન મોહમદ ઘોરીને સત્તરવાર હરાવી જીવતદાન આપનાર પૃથ્વીરાજ તેના અઢારમી વખતના હુમલાનો જવાબ દેવા જઈ રહ્યો હતો. આ વખતે માફી નહીં આપવાના નિશ્ચય સાથે. દૂરથી ચૌહાણવંશનો કેસરિયો ધ્વજ ફરકતો દેખાતો હતો. \n\n'એ જરૂર ફરી ઘોરીને હરાવીને આવશે.',પોતાની આંખના આંસુ લૂછી તેણે રાજ્યસભા તરફ પ્રયાણ કર્યું. \"રાણાજી પધારે ત્યારે તેમને રાજ્ય અને સભા એવાં જ સુસંચાલિત અને ધબકતાં મળવા જોઈએ.\" સંયુકતાના અવાજમાં રાણીની મક્કમતા ગુંજી ઉઠી. દરેક ફરિયાદીની વાત સાંભળતી વખતે તે સંયુક્તા મટી પૃથ્વીરાજ બની જતી, તેના ચુકાદાઓ અને નિર્ણયોમાં તે અડગ રહેતી. સમસ્ત પ્રજા અને મંત્રીગણ સંયુકતાની કુશળતાનું લોઢું માની ગયેલા. તે મહારાણી બની આખો દિવસ કાર્યભાર સંભાળતી પરંતુ સાંજ પડતાં તે એક પત્ની-પ્રેમિકા બની જતી, તેના કાન યુદ્ધના સમાચાર સાંભળવા અધિર બનતા.\n\n\"આજે આપણી સેનાએ યવન સેનાના દાંત ખાટા કર્યા છે. એ લોકોને બે ગાઉ પાછું ખસવું પડ્યું છે.\" સમાચાર આવતાં તે ખુશીથી ઝૂમી ઉઠતી. \n\n\"આજે મહારાજે ઘોરીને ઘાયલ કર્યો છે. પરંતુ યુદ્ધવિરામ થયો નથી.\" ફરી સમાચાર આવ્યાં અને સાથે પૃથ્વીરાજે એક પત્ર પણ મોકલેલો. \n\n\"પ્રિયે, તમે રણભૂમિ ઉપર મારી તાકાત છો. તમને જલ્દી મળવાની ઉત્કંઠા મને લડવાની બમણી શક્તિ આપે છે. રાતના વિરામમાં તમારા કેશની સુગંધ અનુભવાય છે અને હૃદય પ્રફુલ્લિત થઈ જાય છે.\" પત્ર વાંચતાં સંયુકતા એકાંતમાં પણ શરમાઈ ગઈ. પૃથ્વીરાજના બાહુપાશની ભીંસ અનુભવતી તે જલ્દી મળવાની આશામાં સ્વપ્નમાં સરી પડી. સપનામાં એણે જોયું કે તે મહેલની અટારીએ ઠંડકમાં સૂર્યના સોનેરી કિરણોમાં હૂંફ મેળવી રહી હતી પણ અચાનક ધરતી-સૂરજ વચ્ચે ચંદ્ર આવી ગયો અને સૂર્યને ગ્રહણ લાગી ગયું. તે સફાળી ઉઠી ગઈ અને એ સ્વપ્નને ભૂલવા દૈનિક કામોમાં વ્યસ્ત થઈ ગઈ. \n\n\"યવન સેનાનું સેનાબળ વધ્યું છે.\" એક સાંજે સમાચાર આવ્યાં. યુદ્ધની હવા લાબું ચાલશે એ પારખી જતાં સંયુકતાએ મહારાજની બંને મોટી રાણીઓને સુરક્ષિત રીતે પિયર પહોંચાડી દીધી હતી અને પોતે રાજ્યના કામકાજમાં ખુંપી ગઈ. આખો દિવસ વ્યસ્ત રહેતી પણ સાંજના વિરહ અસહ્ય બની જતો. \n\nએક એવી વિરહની સાંજે ઝરૂખે બેઠાંબેઠાં તેનું ધ્યાન બગીચામાં પડ્યું. એક સૌથી ઉંચા ઝાડ ઉપર કબૂતરનું જોડું માળો બનાવતું હતું. એ જોઈ તેને પોતાનો માળો બનાવવાના સપનાં યાદ આવી ગયાં. જ્યારે પહેલીવાર પૃથ્વીરાજની બહાદુરીની વાતો સાંભળેલી પછી તેનું ચિત્ર જોયેલું, સૂર્યસમું લલાટ, મોટા ભાવવાહી નેત્રો, અણિયાણું નાક અને વાંકડી મૂછો. તેના પહોળા ખભા અને વિશાળ છાતી ઉપર માથું ઢાળી દેવાનું તો ત્યારે જ નક્કી કરી બેઠેલી. 'જો પન્ના રાયજીએ પૃથ્વીરાજ સુધી મારું ચિત્ર અને પ્રેમ સંદેશ ન પહોંચાડ્યો હોત તો ..\" મહારાજ પૃથ્વીરાજ સુધી પોતાનો પ્રેમવાહક બનનાર ચિત્રકાર પન્ના રાયને સંયુકતા અત્યારે માળા માટે જરૂરી ઝાડ રૂપે યાદ કરી રહી હતી.\n\nઝાડની બરોબર ઉપર એક બાજપક્ષી ચકરાવો લેતો હતું પણ કબૂતર તેને બરોબર ઘૂઘવી એને પોતાના માળાથી દૂર રાખી રહ્યું હતું. સંયુકતાને કબૂતરની બહાદુરી જોવાની મજા પડી. પૃથ્વીએ પણ કેટલી બહાદુરીપૂર્વક ભરીસભામાં, સ્વયંવર સમયે કન્નોજ આવી એકલા હાથે તેનું હરણ કરેલું. પૃથ્વીરાજના ગળામાં માળા રોપી, તે નિશ્ચિંત બની ગયેલી. પૃથ્વીરાજેએ બરોબર બહાદુરી બતાવી સૌને દૂર રાખેલા અને કન્નોજ કુંવરીને ચૌહાણ વંશની રાણીનું પદ આપ્યું. પિતાનું હૃદય દુખાવી આવેલી સંયુકતાને પૃથ્વીરાજના ધોધમાર પ્રેમને કારણે બીજું બધું વિસરાઈ જતું. પૃથ્વીરાજ મજબૂત હાથોમાં તેને ફૂલની જેમ સાચવતો. રાજ્યના કામકાજમાં વ્યસ્ત હોવા છતાં મહારાજની અંદરનો પ્રેમી સતત સંયુક્તાને સ્મરતો રહેતો અને તેના ઉપર હેતની હેલી વરસાવતો રહેતો પરંતુ જ્યારે જ્યારે રણભૂમિની હાકલ થતી, પૃથ્વીરાજ બધું ભુલાવી દોડી પડતો. દર વખતે શત્રુને પરાજય આપી, ચૌહાણવંશનો ધ્વજ લહેરાવતો. \n\n\"યુદ્ધભૂમિથી દૂત સમાચાર સાથે આવે છે.\" કિલ્લાની કાંગરે ઊભેલા સિપાહીએ સમાચાર પહોંચાડ્યા. \n\nસંયુકતા વર્તમાનમાં આવી, ફરી કબૂતર અને બાજમાં ધ્યાન પરોવ્યું. બાજની ચાલાકી સામે કબૂતરનું ગજું કેટલું એ જાણતી હતી એટલે પોતાના તીર-કમાન મંગાવ્યા અને બાજ ઉપર નિશાન તાક્યું. બાજે પોતાની ચાલ બદલી બરોબર એ જ સમયે ઝાડ ઉપર સાપ ચડતો દેખાયો. સંયુકતાએ તીરની દિશા બદલી અને બાજે આવી કબૂતરને દબોચી લીધું અને દૂર ઉડી ગયું. સંયુકતાના તીરે કળોતરાને તો વીંધી નાખ્યો પણ કબૂતરી પોતના અધૂરાં માળા સાથે સ્તબ્ધ થઈને આકાશ તરફ જોતી રહી ગઈ. \n\n\"મહારાણી, કન્નોજ રાજન જયસિંહે દગો કર્યો છે અને મહારાજને મોહમદ ઘોરી દ્વારા બંદી બનાવી લેવાયા છે.\" સંદેશાવાહકે મારતા ઘોડે આવી સમાચાર આપ્યાં. 'મારા હરણનો બદલો મારા પિતાએ આવી રીતે લીધો ? દીકરીના સૌભાગ્ય કરતાં પોતાનું અપમાન વધારે મહત્વનું હતું ?' સંયુકતા માથે વ્રજપાત થયો. આઘાતના મૂંઢમારથી એ ભાંગીને બેસી પડી. \n\nભીની આંખોવાળી સંયુકતાની નજર ફરી ઝાડ ઉપર પડી. માળો ખાલીખમ હતો. કબૂતરીનું જાણે કબૂતર વિના કોઈ અસ્તિત્વ જ નહોતું. દૂર ક્ષિતિજમાં સૂરજ ઢળતો હતો અને સાથે ચૌહાણ વંશનો ધ્વજ પણ. ભારતની ધરા ઉપરથી પ્રતાપી સૂર્યનો અસ્ત થાય અને પરદેશી ચાંદ પોતાનું રાજ્ય પ્રસ્થાપિત કરે એ અગાઉ ચૌહાણ રાણીએ જોહરની તૈયારીનો હુકમ આપ્યો. \n\nચિતામાં ઝંપલાવતી વખતે તેના હાથમાં પૃથ્વીરાજનું ચિત્ર હતું અને એ ચિત્રની આંખમાં આંખ નાંખી તે પૂછતી હતી, \n\n\"ફરી મળશો ને ?\" ..\n\n",
      "duration": "5 mins",
      "category": "Action"
    },
    {
      "title": "મર્દ",
      "story_name": "એ દિવસે બસ સ્ટોપ ઉપર દરરોજ જેવીજ ભીડ હતી. કોલેજની પરીક્ષાનો છેલ્લો દિવસ હતો. ફક્ત એકાઉન્ટનું જ પેપર બાકી હતું. બસની રાહ જોવા માટેનો સમય એકાઉન્ટના પુસ્તકને સમર્પિત કરી દીધો હતો. મારી બન્ને આંખો પુસ્તકમાંથી અંતિમ ઘડીઓમાં જેટલું ગ્રહણ કરી શકાય એટલું ગ્રહણ કરવાનો પ્રયાસ કરી રહી હતી. ગરમીનો પારો ખુબજ ઊંચે ચઢ્યો હતો. વહેલી સવારથીજ તાપમાન શહેરને પીગાળી રહ્યું હતું. બસ સ્ટોપ ઉપરની ભીડ જેવી બસ આવે કે એ અસહ્ય તડકામાંથી છુટકારો મેળવવા અધીરી બની હતી.\n\nઅચાનક મારી આગળની ભીડ થોડી અહીં -ત્યાં વિખેરાય. કોઈના આગમનનો માર્ગ મોકળો કરવામાં આવ્યો હતો. પુસ્તકમાંથી મારી નજર અનાયાસે ઉપર તરફ ઉઠી. મારુ શરીર થોડું ધ્રુજવા માંડ્યું. છતાં હિમ્મત ભેગી કરતી હું એ ટોળાનો સામનો કરવા માનસિક રીતે સજ્જ થઇ રહી. એ ટોળું મારા માટે અજાણ્યું ન હતું. કોલેજથી આવતા જતા ઘણીવાર હું એનો સામનો કરી ચુકી હતી.\n\nત્રણ -ચાર બાઈક અને એ બાઈક ઉપર સવાર એક ગુંડાઓની નાની ગેંગ. એ ગેંગનું નેતૃત્વ કરતો એક ઊંચો કદાવર પુરુષ. વાત એકની એકજ, એ મને પ્રેમ કરે છે અને ઈચ્છે છે કે હું પણ એને પ્રેમ કરું. જાણે પ્રેમ નહીં જબરદસ્તીનો સોદો. લાગણી શૂન્ય, સંવેદનાવિહીન, સ્નેહ વિનાનો પ્રસ્તાવ. આ બળજબરીના પ્રસ્તાવનો અનેકવાર હું લક્ષ્ય રહી ચુકી હતી. ઘરે પરિવારના સભ્યો આગળ પણ બધુજ શબ્દેશબ્દ કહી દીધું હતું. બધાનો એકજ નિર્ણય હતો. જો હવે એક પણ વાર આ ક્રમ પુનરાવર્તિત થાય તો સીધા કાયદાકીય પગલાં ભરવા.\n\nપરંતુ એ પગલાં ભરવામાં જરા મોડું પડાયું એમ મારું ગભરુ હૃદય મને ઢંઢોળી રહ્યું. આજે પાણી માથા ઉપરથી વહી રહ્યું. ગુંડાઓના નેતાના હાથમાં થમાયેલી નાનકડી બોટલ કોઈ મોટી ભયાનક ઘટનાની આગાહી\n\nઆપી રહી હતી. એ બોટલનું ઢાંકણું ખુલતાં જ મારી આસપાસની ભીડ મારા શરીરથી અંતર બનાવતી ઘણા ડગલાં પાછળ હટી રહી. અચાનક ભીડ વચ્ચે હું એકલી કોઈ અછૂત હોવ એવી ભાવના મનમાં ઉઠી રહેલા ડર જોડે ભળી મને વધુ તાણ આપી રહી.\n\nબસ સ્ટોપ ઉપર મારી આયુની કેટલીક યુવતીઓ હતી. પરંતુ મોટા ભાગના યુવાનો અને પુરુષો હતા. મારી મૌન નજર મદદ માટે એ દરેક પુરુષોને આજીજીભર્યા ભાવો જોડે નિહાળી રહી. આટલા બધા પુરુષોની વચ્ચે પાંચ - છ હથિયારધારી પુરુષો મારું કઈ બગાડી ન શકે, એવી મારા મનની ધારણા જડ -મૂળમાંથી ખોટી ઠરી. મારો બચાવ તો દૂરની વાત,પોતાના સ્વ બચાવ માટે એ તમામ યુવાનો અને પુરુષો શીઘ્ર પાછળ હટ કરી ગયા. પોતાની બહેન અને પત્નીઓ માટે સુરક્ષિત જીવનની અપેક્ષા સેવનાર એ દરેક પુરુષ અન્યની બહેનની સુરક્ષા સામે અંધ બની ઉભા રહી ગયા.\n\nપુલીસ કે અન્ય મદદના સ્ત્રોત સુધી પહોંચવાની જગ્યાએ એ તમામે તમામ મફતનો તમાશો આરામથી નિહાળવાને પ્રાધાન્ય આપી રહ્યા. કેટલાકને એ તમાશો એટલો આનંદ આપી રહ્યો કે પોતાના મોબાઇલમાંથી કોઈ મહત્વના આંકડાઓ દબાવવાની જગ્યાએ તેઓ આખા દ્રશ્યનું મજાથી રિકોર્ડિંગ કરવા લાગ્યા. દુર્ભાગ્યે પુરુષનું શરીર લઇ ઉભેલા એ તમામ પુરુષોમાં એક પણ મર્દ હાજર ન હતો. ન એસિડ થામી પ્રેમ મેળવવા ઉભેલા એ જિમ -બોડી બનાવેલા પુરુષમાં, ન એના કાયર મિત્રોમાં, ન બસ સ્ટોપ ઉપર બધો તમાશો ચુપચાપ નિહાળી રહેલા એ કાયર પુરુષધારી શરીરોમાં.\n\n\"કોઈ પુલિસને બોલાવો...\" બસસ્ટોપ ઉપર હાજર કેટલીક યુવતીઓ એકબીજાને સાથ આપતી મદદ માટે દોટ મૂકી રહી. સદભાગ્યે એક યુવતીના મોબાઈલમાંથી ઇમર્જન્સી આંકડાઓ દબાયા.\n\n\"જો તું મારી ન થાય તો કોઈની નહીં.\"\n\nએસિડની બોટલ ઉપરની પકડ ધ્યેયબઘ્ધ થઇ ઉઠી. મારો ચ્હેરો જાણે હું મારી નજરો સામે પીગળતો અનુભવી રહી. એકજ ક્ષણમાં જાણે જીવન હાથમાંથી સરી રહ્યું. બચાવના એક આખરી પ્રયાસ રૂપે મારી આત્મા ચીખી ઉઠી.\n\n\"હેલ્પ, સમબડી, પ્લીઝ, હેલ્પ.\"\n\nઅને બસ એજ ક્ષણે એનું આગમન થયું. તદ્દન ફિલ્મના કોઈ દ્રશ્ય સમું. પોતાના હૃષ્ટ પૃષ્ટ શરીરનો સદુપયોગ કરતા એણે એસિડની બોટલ થામી લીધી. મારું જીવન બચાવવા એણે પોતાનું જીવન દાવ પર લગાવી\n\nદીધું. એ એસિડ એના શરીરને બાળીને રાખ કરી શકતું હતું. એ હકીકતથી સભાન હોવા છતાં એણે બહાદુરીથી એ બોટલ છીનવી પાસેની એક કચરાપેટી તરફ ડોટ મૂકી બધુંજ પ્રવાહી સંભાળીને રેડી દીધું. હથિયારધારી ગુંડાઓ મને છોડી એની ઉપર ત્રાટક્યા. હું ધારતે તો\n\nત્યાંથી સહેલાઈથી ભાગી ગઈ હોત. પણ એની નીડરતાએ મારી અંદરનો ડર ઓગાળી દીધો હતો. હું ત્યાંજ મક્ક્મતાથી ઉભી રહી. એ એકલો જીવ બધા પર ભારી પડી રહ્યો હતો. એક વિચિત્ર શક્તિ એની આત્માને સશક્ત કરી રહી હતી. મારી જોડે એનો કઈ પણ સંબંધ ન હતો છતાં એક સંબંધને નિભાવવા એ દરેક ખતરો નિર્ભયપણે સહી રહ્યો હતો, અને એ હતો માનવતાનો સંબંધ.\n\nથોડાજ સમયમાં પુલીસ આવી પહોંચી. મારું કેટલુંક ઔપચારિક બયાન લઇ એમણે ગુંડાઓની ટોળીને હિરાસતમાં લીધી. જરૂર પડ્યે પુલીસ સ્ટેશન કે અદાલતમાં આવી ગવાહી આપવાનું એક ફરજદાર નાગરિક તરીકે મેં વચન આપ્યું. આ બધી ઔપચારિકતાઓ વચ્ચે એ ખબર નહીં ક્યાં અદ્રશ્ય થઇ ગયો ? મારી આંખો ચારેકોર એને શોધી રહી. પણ એ ક્યાંય ન જડ્યો. મને તો એ 'હિરો'ને મળવું હતું. એનો આભાર વ્યક્ત કરવો હતો. મારું સરનામું અને કોન્ટેક્ટ નંબર આપવો હતો. મારા પરિવાર સભ્યો જોડે એની મુલાકાત કરાવવી હતી. મારા મિત્રો જોડે એનો પરિચય કરાવવો હતો. પણ એ ક્યાં હતો ?\n\nસિગ્નલ ઉપર અટકેલી મારી ઓટોમાં હું પણ ભૂતકાળની એ ક્ષણ ઉપર અટકી પડી હતી. મારી ઓટોની આસપાસ ચક્કર કાપી રહેલા અને તાળીઓ પાડી રહેલા એ મનુષ્યો નિહાળી આજે ફરી એ 'હિરો'ની યાદ મનને ભાવભીનું કરી રહી. મારી આંખોમાં આવી સરી પડેલું એક નાનું આંસુ પ્રેમથી હસી પડ્યું.\n\n\"કુછ તો દે... દુઆ લગેગી.\"\n\nહું શીઘ્ર ઓટોમાંથી નીચે ઉતરી. સ્નેહના આવેગમાં વારાફરતી એ ચારેચાર કિન્નરને ગળે લગાવ્યા. પહેલાતો એ ડઘાઇ ગયા. એક વિચિત્ર અગવડતા અનુભવી રહ્યા. પણ પછી એમના હસતા સંતુષ્ટ ચ્હેરા મૌનપૂર્વક કહી રહ્યા કે એમને મિત્રતાની મારી અભિવ્યક્તિ ગમી. અને કેમ ન ગમે ? એક માનવીને અન્ય માનવી તરફથી મળતા માન, સન્માન, આદર,પ્રેમ અને સ્નેહ ન ગમે એ શક્યજ નથી. ઝડપથી મારા પર્સમાંથી કેટલીક નોટો નીકાળી એમને સહ આદર થમાવી. સિગ્નલ લીલું થયું અને હું ફરી ઓટોમાં ગોઠવાઈ ગઈ. એમની આંખોમાં આછું ભેજ હું જોઈ શકી. પણ એ ભેજને મળેલી રકમ જોડે કોઈ સંબંધ ન હતો.\n\nઓટો ઝડપથી આગળ વધી અને દર વખતની જેમ મનોમન હું એ કિન્નરનો આભાર માની રહી જેણે એ દિવસે એસિડની બોટલ મારા\n\nચ્હેરા પર ઉંધી વળવા ન દીધી અને મારા જીવનને 'મર્દ' ની નવી વ્યાખ્યા ભેટમાં આપી.\n\n",
      "duration": "5 mins",
      "category": "Action"
    },
    {
      "title": "સુપરહીરો- રોહિત",
      "story_name": "રોહિતને સુપરહીરો ખૂબ જ ગમે. તેથી તે મોટો થઈને સુપર હીરો બનશે, એવું વારંવાર પોતાની માને કહ્યા કરતો. \"મારો દીકરો તો પહેલાંથી જ સુપર હીરો છે.\" મા પણ રોહિતને ખુશ કરવા કહી દેતી. પરંતુ હકીકતથી બધા વાકેફ હતા કે રોહિત બે વર્ષનો હતો ત્યારે તેને પોલિયો થઈ ગયેલો જેથી તે એક પગથી વિકલાંગ હતો. આથી તેની સુપર હીરો બનવાની વાત પર તેની મા સિવાય ઘરના અન્ય સદસ્યો નિરાશા અનુભવતા અને તેની માને તેને ખોટી આશા આપવાનું બંધ કરવા કહેતા. પરંતુ રોહિતની માને તેના પર અતૂટ વિશ્વાસ હતો તેથી તે ઘરનાં સદસ્યોની વાત પર વધુ ધ્યાન આપતી નહીં.\n\nરોહિતની મા નીતાબેન ઘરનાં સભ્યોને હંમેશા સમજાવવાનો પ્રયત્ન કરતાં કે સુપર હીરોને આપણે ભલે શરીરથી મજબૂત જોઈએ છીએ; એમાં પણ શંકા નથી કે તેઓ મનથી પણ મજબૂત હોય છે. ભલે આપણો દીકરો તનથી કમજોર હોય પણ એ મનથી મજબૂત રહેશે તો જીવનમાં ક્યારેય પાછળ નહીં રહે. તેથી હું તેને મનથી મજબૂત બનાવવા માંગુ છું.\n\nરોહિત ભણવામાં તો પહેલાથી જ ખૂબ હોશિયાર અને તેને રમતોનો પણ ભારે શોખ. પણ તેની શારીરિક પરિસ્થિતિ તેની મેદાનની રમતોમાં ભાગ લેવા માટે પરવાનગી આપતી નહીં. રોહિતને નિરાશા તો થતી, પરંતુ માનાં વિશ્વાસ સામે નિરાશા ઝાઝો સમય ટકી શકતી નહીં. રોહિતને રમતો સાથે તરવાનો પણ ભારે શોખ હતો તેથી તેણે તરતા શીખવું એવું નક્કી કર્યું. તરવા માટે પગની આવશ્યકતા વધુ હોય છે એ સાદી માન્યતાથી દરેક વ્યક્તિ વાકેફ છે. પરંતુ રોહિતના તો પગ હોવા છતાં પણ નથી; છતાં તેને તરવૈયા બનવાનું માથે ઝનૂન સવાર હતું. રોહિતનો જુસ્સો જોઈને હવે તો તેના પિતા, દાદા અને દાદી બધાં તેને સાથ આપવા લાગ્યાં અને તેનો જુસ્સો વધારવા લાગ્યા. રોહિત જ્યારથી સમજતો થયો ત્યારથી જ તેને તેની શારીરિક ખામીને ઉપરવટ જઈને કંઈક સારું કાર્ય કરવું હતું. પહેલાં તો ફક્ત માનો જ સાથ હતો, પરંતુ હવે તો ઘરના બીજા સદસ્યો પણ રોહિતના મનને ઓળખી ગયા હતા.\n\nરોહિત તરવાનું શિખવા માટે સ્વિમિંગ કલાસ (તરવાનું શીખવતી શાળા)માં ભરતી થયો. પોતે એક પગથી કમજોર હોવા છતાં તેનો જુસ્સો અજોડ છે એ જોઈને તેના પ્રશિક્ષક ખુબ જ ખુશ થયાં. તેમણે પણ રોહિતને ખૂબ ઉત્સાહથી તરવાનું શીખવ્યું. જોત જોતામાં રોહિત ખૂબ જ સારો તરવૈયો બની ગયો.\n\nએક વાર રોહિત તેના મિત્રો સાથે નદીના કિનારે ફરવા ગયો. તેઓ ખૂબ મસ્તી કરી રહ્યાં હતાં. બધા મિત્રો પોતાની મસ્તીમાં હતા ત્યારે તેમનો એક મિત્ર કુણાલનો પગ લપસતાં તે નદીનાં પાણીમાં પડ્યો. કમનસીબે કુણાલને તરતા આવડતું ન હતું તેથી તેના બીજા મિત્રો ગભરાઈ ગયા. તેમને શું કરવું તે સમજાતું ન હતું, બધા વિચારી રહ્યા હતા કે શું કરીએ એવામાં તો રોહિત પાણીમાં કૂદી પડ્યો અને ખૂબ બહાદુરીથી તેણે કુણાલને બચાવી લીધો. તે કુણાલને લઈને બહાર આવ્યો ત્યારે સૌ કોઈ તેની વાહવાહી કરતા થાકતાં ન હતા. એક વિકલાંગ વ્યક્તિએ કોઈકને બચાવ્યો તેથી વાત છાપાનાં પાને ચડી ગઈ. જ્યારે રોહિતને રિપોર્ટરે પ્રશ્ન કર્યો, \"તમે પોતે શારીરિક રીતે વધુ સક્ષમ નથી, તો તમને પાણીમાં કૂદતાં પહેલાં ડર ન લાગ્યો ?\" રોહિતે જવાબ આપ્યો, \"જેની પાસે પાંખ હોય તેને પગ ન હોવાનો અફસોસ ક્યારેય ન થાય.\" ત્યારબાદ છાપાનાં મુખ્ય સમાચાર કંઈક આ પ્રમાણે હતાં- 'પાણીનો સુપરહીરો- રોહિત' જેણે પોતાના કૌશલ્યની પાંખ વડે જીવન બચાવ્યું. પોતે શારીરિક રીતે વધુ સક્ષમ ન હોવા છતાં આજે સુપરહીરો કરે તેવું કાર્ય કરી બતાવ્યું.\n\nછાપાના સમાચાર વાંચતા રોહિતની મા ગર્વથી કહેવા લાગી \"હું નો'તી કહેતી આપણો રોહિત છે જ સુપરહીરો\". રોહિતમાં રોપેલ સકારાત્મકતાનાં બીજ આજે વટવૃક્ષ બન્યાં હતાં.\n\n",
      "duration": "3 mins",
      "category": "Action"
    },
    {
      "title": "પ્રતિભા",
      "story_name": "ડૂબતો સૂરજ અનુપમ સૌંદર્યની લ્હાણી કરી રહ્યો હોય છે. અવનવા રંગો વડે રંગાયેલું આકાશ અને તેનો બેનમૂન નજારો, કવિઓની કલમ વડે શણગારી શકાય કે ચિત્રકારની પીંછી વડે રંગી શકાય તેમ નહોતો. સંધ્યારાણી આજે પુરેપુરા ખીલેલા હોય છે.\n\nનભે ઓઢેલી સુશોભિત રંગબેરંગી ઓઢણી અને એમાં હારબદ્ધ ઊડતા પક્ષીઓ નવીન આકાર બનાવીને જાણે રંગીન કાગળ પર પોતાના હસ્તાક્ષર કરતા હોય, એવું લાગતું હતું !\n\nઢળતી સંધ્યાએ નિજગૃહે પાછા ફરતાં પશુ -પંખી અને માનવીઓથી સમગ્ર વાતાવરણ ચૈતન્યમય બની ગયું. ખુશહાલ જિંદગીની સાબિતી આપતી આવી મસ્ત મસ્ત સંધ્યા કોને ના ગમે ?\n\nપણ... પણ વર્ષોનું સેવેલું સપનું અથાગ મહેનત અને ઝંઝાવાતી વાવાઝોડા વચ્ચેય હિમાલય જેવી અડગતાથી પૂર્ણ કરનાર આઈ. પી.એસ.ઓફિસર પ્રતિભા આજે ઘોર નિરાશાના વમળોમાં એવી કેદ થઈ ગઈ કે આજે નોકરી મળ્યાના પ્રથમ દિવસે જ તેને આત્મહત્યા સિવાય કંઈ જ સૂઝતું નહોતું.\n\nપ્રતિભા ઝા એક નિવૃત આર્મીમેનની સંદીપ ઝા ની લાડકી દીકરી હોય છે. આજથી લગભગ 26 વરસ પહેલા સંદીપ ઝાના ઘરે કન્યારત્નની પધરામણી થઈ ત્યારે તેમણે પરિવાર અને સ્વજનોમાં મીઠાઈ વહેંચી હતી. પોતાના બાળકો પ્રતિભા અને પ્રકાશ બંનેને દીકરા કે દીકરીના ભેદભાવ રાખ્યા વિના સરખી રીતે જ મોટા કરેલ.\n\nપ્રતિભા હંમેશા પ્રથમ નંબરે જ ઉતીર્ણ થતી હતી. પ્રતિભા ગ્રેજ્યુએટ થઈ, ત્યાં સુધીમાં તો તરવામાં, ઘોડેસવારી, તલવારબાજી, તિરંદાજીમાં ચેમ્પિયનબની ગઈ અને કરાટેમાં બ્લેક બેલ્ટ લઈ લીધેલો.\n\nસુંદર અને કોમલ એવી ગૌરવર્ણી,નાજુક અને નમણી પ્રતિભાને પહેલીવાર જોઈને તેના કસરતી અને મજબૂત શરીરની કલ્પના જ ના આવે !\n\nકોલેજમાં જ પ્રતિભા તેના કલાસમાં ભણતા તેના જેવા જ સુંદર અને તેજસ્વી યુવાન ઉજ્જવલના પરિચયમાં આવે છે. કોલેજ પછી બંનેને યુ. પી. એસ. સી.ની પરીક્ષા પાસ કરવી હોય છે એટલે કલાસીસમાં પણ સાથે જ જતા. ઉજ્જવલ વહીવટી પરીક્ષા પાસ કરવા માંગતો હોય છે. સંદીપ ઝા ખુબ જ મોર્ડન વિચારો ધરાવતા હોય છે. એટલે ઉજ્જવલ ઘણીવાર પ્રતિભાના ઘરે મળવા કે નોટસ લેવા દેવા પણ આવતો.\n\nએક દિવસ વહેલી સવારે ઝા પરિવાર સવારે નાસ્તો કરતા ડાઇનિંગ ટેબલ પર ભેગા થયેલા. \n\nસંદીપ :- \" દીકરી, તારે હાર્ડવર્ક નહિ, સ્માર્ટવર્ક કરવું જોઈએ. તને નથી લાગતું કે તું ઉજ્જવલ સાથેની તારી દોસ્તીમાં તારું ઉજ્જવલ ભવિષ્ય ખોઈ બેસીશ. \"\n\nપ્રતિભા શરમાઈને :- \" પપ્પા.. તેના ઘરના બધાને અમારા વિશે ખબર છે જ. અને લગ્ન પછી અમે બંને સાથે જ પરીક્ષાની તૈયારી કરીશું.\"\n\nસંદીપ:- \" પ્રતિભા તમે બંને સ્પર્ધાત્મક પરીક્ષા પાસ કરી લો, તે પછી જ લગ્ન વિશે વિચારજો. બેટા પહેલા પગભર થવાય તે પછી બીજું વિચારાય. તું સરકારી નોકરી લીધા પહેલા મેરેજ કરીશ, તો હું તારી સાથેના તમામ સગપણ તોડી નાખીશ. તું માબાપના આશીર્વાદ વગર લગ્ન કરીશ ? \"\n\nસંદીપ ઝા ચુપચાપ પોતાના કમરામાં ચાલ્યા ગયા, તેની પાછળ પાછળ પ્રતિભાની મા અને ભાઈ પણ ચાલ્યા જાય છે. પહેલીવાર પોતાના પરિવારને પોતાના વિરોધમાં જોઈને પ્રતિભા ખુબ દુઃખી થઈ ગઈ.\n\nપ્રતિભા અને ઉજ્જવલ બંને યુવાનીના જોશમાં હોય છે. બંને જાણે એકબીજાને માટે સર્જયા હોય, એવી સુંદર જોડી. વળી, તેમની અણસમજુ ઉંમર પ્રમાણે બંને એકબીજાના પ્રેમમાં પાગલ હોય એટલે બંને ભાગી જઈને પણ જલ્દી પરણી જવાનું નક્કી કરે છે.\n\nએક દિવસ વહેલી સવારે છાપું વાંચતા વાંચતા સંદીપ ઝા, \" પ્રતિભા, તારે અમારી મરજી વિરોધ જઈને લગ્ન કરવા હોય, તો ભલેને. પણ હું એક પિતા તરીકે તને આજીજી કરું છું કે તું પહેલા નોકરી કર. જો આજના પેપરમાં ક્લાર્કની પરીક્ષાની જાહેરાત છે. એ નોકરી તને મળે, પછી લગ્ન કર.\n\n ખબર નહિ કેમ પણ પિતાની આજીજી સામે પ્રતિભા માની જાય છે. કલાર્કની પરીક્ષા ઉજ્જવલની મરજી વિરુદ્ધ આપે છે. અને નોકરી પણ મેળવી લે છે, ત્યારબાદ બંને પરિવારની હાજરીમા કોર્ટમેરેજ કરી લે છે.\n\nલગ્ન પછી પ્રતિભાના શરૂઆતના દિવસો તો ખુબ સારા ગયા. પણ ઉજ્જવલ જયારે માબાપનો પક્ષ લઈને પ્રતિભાની નોકરી મુકાવવા દબાણ કરે છે, ત્યારે બંને વચ્ચે ઝઘડો શરૂ થઈ ગયો. અંતે સાસુ પ્રતિભાને ઘરકામ બાબતે ત્રાસ આપવાનું શરૂ કરે છે.\n\n પ્રતિભાએ પપ્પાની મરજી વિરોધ જઈને લગ્ન કરેલ. એટલે હવે કોને ફરિયાદ કરે ? તેમ છતાંય પ્રતિભા સ્પર્ધાત્મક પરીક્ષાની તૈયારી કરે છે. ઉજ્જવલ અને પ્રતિભા બંને પ્રિલીની પરીક્ષામાં ઉતીર્ણ થઈ ગયા, હવે ઉજ્જવલ રીતસર મેઈન પરીક્ષા ના આપવા માટે પ્રતિભા પર દબાણ કરે છે, છતાંય પ્રતિભા મેઈન પરીક્ષામાં પણ ખુબ સારા ગુણ સાથે ઉતીર્ણ થાય છે અને ઉજ્જવલ માત્ર બે ગુણ સાથે રહી જાય છે.\n\n નિષ્ફળતા મેળવીને ઉજ્જવલનો સ્વભાવ સાવ બગડી ગયો, હવે તે પ્રતિભાને ખુબ હેરાન કરવા લાગ્યો. તેની મૌખિક પરીક્ષાની તારીખની જાણ સુધ્ધા પ્રતિભાને ના કરી, આ તો પ્રતિભાના પપ્પા તેને મૌખિક પરીક્ષા અને ઇન્ટરવ્યૂ માટે લઈ ગયા. પ્રેક્ટિકલ પરીક્ષામાં પણ પ્રતિભા ઊંચા રેન્ક સાથે ઉતીર્ણ થઈ ગઈ.\n\nઆજે પ્રતિભાનું બચપણનું સપનું પૂરું થયું. તે ઓફિસર બની ગઈ. પણ.. આજે નોકરીના પ્રથમ દિવસે જ ઉજ્જવલ પ્રતિભાને તેની ઓફિસમાં બધાની સામે અપમાનિત કરે છે, અને વાંકા વળીને પ્રતિભાને ઉજ્જવલની બૂટની દોરી બાંધી આપવી પડે છે.\n\nખુબસુરત સંધ્યાની ક્યારે વિદાય થઈ અને નિશારાણીની પધરામણી પણ થઈ તેની પ્રતિભાને ખબર જ ના પડી ! પ્રતિભાનું જીવન જ એવું અંધકારમય હતું કે બાહ્ય પ્રકાશ કે અંધકાર તેને જાણે સ્પર્શતા જ નહોતા.ઉજ્જવલ સાથેના લગ્નના ઉતાવળીયા નિર્ણયથી તેને ખુબ પસ્તાવો થતો હતો. પણ હવે શું ?\n\nહોલની ઘડિયાળમાં આઠના ટકોરા થતાં જ સાસુમાની બૂમ પડી, \" કેમ થાળી ના પીરસવામાં આવી ? હવે અમારે શું ભૂખ્યા જ રહેવાનું છે. તું સાહેબ હો તો તારી ઓફિસે.. અહીં તો મારો જ હુકમ ચાલશે. \"\n\nબાલ્કનીમાંથી સફાળી પ્રતિભા રસોડામાં ગઈ. વિચારોમાં ઘણો સમય પસાર થઈ ગયો અને રસોઈ સાવ બાકી જ હતી. ક્રોધથી પાગલ સાસુએ રસોડામાં આવીને પ્રતિભાનો ચોટલો ઝાલીને ઢસડીને રસોડાની બહાર લઈ ગયા. જોરથી તેનું માથું દીવાલમાં પછાડ્યું. બિચારી પ્રતિભા ના કપાળમાંથી લોહી નીકળવા લાગ્યું. ઢસડતા ઢસડતા ઘરની બહાર કાઢી મૂકી,\n\n \"આવતીકાલે ઓફિસે રાજીનામુ આપ્યા પછી જ મારા ઘરની અંદર પગ મૂકજે. \" \n\nધડામ દઈને દરવાજો બંધ થઈ ગયો. ઉજ્જવલ આ બધુ ચૂપચાપ જોતો ઊભો જ રહ્યો. લોહી નીતરતા ચેહેરે પ્રતિભા દાદરા ચડવા લાગી. અગાશીમાં ગાઢ અંધકાર છવાઈ ગયેલો, બિલકુલ પ્રતિભાના અંધકારમય જીવનની જેમ. પ્રતિભા અગાશીની પાળી ઉપર ચડે છે. મનોમન પ્રભુને યાદ કરતા અગાશી પરથી ભૂસકો મારવાની તૈયારી જ હોય છે, ત્યાં જ..\n\n \" નહિ.. નહિ. મને જવા દો. મને કાંઈ કરશો નહિ. બચા.... \" કોઈની તીણી ચીસ અને મૌન.\n\nપ્રતિભાની અંદર તો આખરે એક ઓફિસરનો જીવ, એટલે તરત જ અવાજની દિશામાં દોડે છે. જુએ છે, તો એક તરુણી પર ત્રણ યુવાનો બળાત્કાર કરવાની કોશિશ કરતા હોય છે. પ્રતિભા તરત જ ત્રણેયને પકડીને માર મારીને અધમૂઆ કરી નાખે છે. પેલી છોકરી તો અંધારામાં ગાયબ જ થઈ ગઈ ! પ્રતિભા એ ત્રણેયને મારતી મારતી દાદરેથી જ નીચે લઈ જાય છે. એપાર્ટમેન્ટના તમામ લોકો ભેગા થઈ ગયા.કોઈક વળી પોલીસને ફોન કરે છે.\n\n નીચે કમ્પાઉન્ડમાં માણસોનું ટોળું ભેગું થઈ ગયું. કોઈક બોલ્યું, \" શું થયું, બેન ? \"\n\n \" કાંઈ જ નહિ, એક આઈ. પી. એસ. અધિકારી પર ઓન ડ્યુટી હુમલો કરવાની સજા. \" પ્રતિભા આમ પણ સાસુના મારથી ઘાયલ હતી.\n\nત્યાં જ પેલી અગાશી પરની અજાણી યુવતીના માતાપિતા આગળ આવે છે, \" આ યુવાનો સ્કૂલે જતી દીકરીઓને હેરાન કરે છે. મારી દીકરીને પણ હેરાન કરતા. હું તેની વિરોધમાં ફરિયાદ લખાવું છું. \" બીજા લોકો ફરિયાદ કરવાની પણ તૈયારી બતાવે છે.\n\nપ્રતિભા ટોળા તરફ જોઈને, \" તમને આ યુવાનો વિશે પહેલેથી ખબર હતી, છતાંય તમે મૌન રહ્યા ? કંઈક કેટલીયે દીકરીઓની જિંદગી બગડી જાય છે તમારા આ મૌનથી, જયારે ગુંડાઓ દીકરીને હેરાન કરતા હોય, ત્યારે તમે બધા શું કરો છો ? તમારી આ ખામોશી જ નિર્ભયાકાંડ સર્જે છે. અનેક પીડિતાઓ આમ જ ઘરેલું અત્યાચાર કે શારીરિક, માનસિક શોષણનો ભોગ બને છે, અને ગુનેગાર નિર્દોષ છૂટી જાય છે, તમારી આ ચુપકીદીથી. થોડીવાર પછી પોલીસ આવે છે અને યુવાનોને પોલીસ સ્ટેશન લઈ જાય છે. \n\n આ બાજુ પ્રતિભા જુએ છે, તો તેના પપ્પા સંદીપ ઝા દીકરીના પરાક્રમ ઉપર તાળીઓ પાડતા હોય છે અને હર્ષથી બોલી ઊઠે છે,\n\n \" મને ગર્વ છે કે તું મારી દીકરી છે. બેટા, હું આજે સવારે જ તારી ઓફિસે મીઠાઈ લઈને ગયેલો, તારી દશા જોઈને ચૂપચાપ તને મળ્યા વગર જ ઘરે આવ્યો. તારા લગ્ન થઈ ગયા, એટલે તું મારી દીકરી મટી ગઈ ? ચાલ, હવે આપણા ઘરે. વકીલ આ લોકોને ડાયવોર્સ પેપર પહોંચાડી દેશે.\n\nપ્રતિભા બેટા, પહેલા તું પીડિતા હતી. સાસરિયાનો ત્રાસ સહન કરતી હતી, પણ હવે તારી આખી જિંદગી આવી પીડિતોના ઉદ્ધાર માટે જીવવાની છે. \"\n\n",
      "duration": "6 mins",
      "category": "Action"
    },
    {
      "title": "હવે જીવી લે",
      "story_name": "અષાઢ મહિનાનું આભ ધરતી માથે ઘેરાવો કરીને ઊભું હતું. અજવાળિયું હોવા છતાં ચંદ્ર વાદળોની રજાઈમાં નસકોરાં લેતા સંભળાતો હતો. સામાન્ય દિવસોમાં પોતાના નોખા રૂપથી આકાશને ચંદરવો બનાવતા તારલિયા પણ ખૂણે ખાંચરે ક્યાંક સંતાઈ ગયા હતાં. નજર પણ રૂંધાઈ જાય તેવો અંધકાર. આકાશના વાદળો વારે વારે ગડગડાટી કરીને ધરતીના પડ ધ્રુજાવી રહ્યા. સાથે જ વીજળીનાં કડાકા સામાન્ય માણસના હૃદયમાં ફાળ પાડે તેવા ડરામણા. આખી રાત ભસાભસ કરીને ગામ ગજાવતા કૂતરાં પણ કોઈ ખૂણો શોધીને લપાઈ ગયા હતાં. ગમાણમાં બાંધેલા ઢોર કડાકો થતાં જ ભાંભરતા, પણ ગરજતા વાદળો પાછળ તેમનો અવાજ પાણીમાં તરણું તણાય તેમ તણાઈને ખોવાઈ જતો. એકાદ ઘરેથી ઢોરને હિંમત આપવા ‘હોડ… હોડ…’ કરીને હોંકારા કરતું કોઈક સંભળાતું. એ સિવાય આખુંય ગામ, ફળિયું અષાઢી ભીનાશ ઓઢીને ભર ઊંઘમાં પોઢેલું હતું. \n\nઓચિંતો દક્ષિણ દિશાએથી પવન છૂટ્યો. ઘોર નિંદ્રામાં ગરકાવ થયેલા ફળિયાના ઝાડ, પાંદડા સળવળ્યા. પવનની ગતિ સાથે ફળિયાની ઓળખ સમો પીપળો ઉછળી ઉછળીને બૂમો પાડવા લાગ્યો, અને આકાશે હેત વરસાવ્યા. ઝાપટાં સાથે ધોધમાર વરસાદ છૂટ્યો. પણ આખુંય ફળિયું તો ભર ઘેનમાં. જાણે ભીની માટીની મીઠી સુગંધે વધારે ઘેન આણ્યા હતાં. એકલા માણસ તો શું, ઢોર, પક્ષી, તરુવર, બધું જ ઊંઘતું હતું ! ફક્ત જાગતાં હતાં બે જણા - ધરતી ગજવતો તોફાની વરસાદ અને તોફાન સંઘરીને બેઠેલું કાશીમાનું ઘર. \n\nઘરની પરસાળમાં પાથરેલા ખાટલામાં કાશીમાએ પડખું ફેરવ્યું. આજે એમને જરાય ઊંઘ નહોતી. ઊંઘ તો ઠીક, એમની પાંપણોએ પણ આરામ નહોતો કર્યો. ખાટલામાં પડ્યે પડ્યે આમ-તેમ પડખા ફેરવ્યે રાખતા કાશીમાની આંખો સામેની દીવાલ પર મંડાયેલી; જાણે દીવાલની ઈંટો વચ્ચે પોતાની ચણાઈ ગયેલી શાંતિ શોધતા હોય તેમ ! વચ્ચે કોઈક વાર પાંપણના પલકારા જેટલો સમય આંગણામાં બાંધેલા જીવલીના પાંજરા તરફ જોઈ લેતા. એમણે ચકલીનું નામ જીવલી પાડેલું. પણ ત્યાં પહોંચતી એમની દ્રષ્ટિ વધારે વિહ્વળતા અને બેચેની સાથે ફટ કરતાં પાછી ફરતી અને દીવાલની ઈંટો ઉપર જડાઈ જતી. આકાશમાં ચાલતું હતું તેવું જ એક તોફાન તેમની અંદર પણ ઉઠેલું. આ તોફાન તેમના ભૂતકાળના સ્મરણોની યાદ અપાવતું અને આવનારા ભવિષ્યના એંધાણ આપતું અટ્ટહાસ્ય કરતું હતું. ધરતીની ગલીએ ગલીએ અજવાળાના બચકા બાંધીને ઉતરી પડતા વીજળીના ઝબકારા અને કડડડ… કડાકા કરીને તૂટી પડતું આભ. \n\n‘ઓય મા… મરી ગઈ.. !’ એક ચીસ સંભળાઈ; પરંતુ તે પૂરી સંભળાય તે પહેલા તો એક મોટા કડાકાના અવાજ તળે દબાઈને તણાઈ ગઈ. કાશીમા ખાટલામાં બેઠા થયા. આવી ચીસો તેમને મન હવે રોજનું થઈ પડેલું. પોતાની નસેનસમાં ઉછળી ઉછળીને દોડતા બાળપણથી લઈને ચામડીના ઝીણા છિદ્રોમાં બળજબરીથી પ્રવેશેલા ઘડપણ સુધી આવી કેટલીય ચીસો તેમણે સાંભળી હતી, જોઈ હતી અને અનુભવી હતી. આવા હૃદય વીંધતા ચિત્કારો વચ્ચે તેમનું લોહી ઉકળીને બદલો લેવા પણ દોડી જતું. પરંતુ પોતાની લાચારી આગળ તે અથડાઈ અથડાઈને પાછું પડતું. આજે પણ બરાબર એ જ વેદના અનુભવતા, આમથી તેમ પડખા ફેરવતા, પોતાની વહુના ચિત્કાર સાંભળી રહેલા. \n\n‘હજુય ના સુધરી તો તારી ખેર નથી. આ જુત્તું ને તારું મોઢું ! હમજી જજે !’, દીકરાના શબ્દો તેમના કાને અથડાયા અને પુરુષત્વનો રણકો કરતા અટ્ટહાસ્ય કરીને પાછા વળી ગયા. કાશીમા પોતાની પથારીમાં પડ્યા પડ્યા સમસમી ગયા. આવા શબ્દો આ ઘરની ભીંતો માટે નવા નહોતા. તે તો આ ઘરની પથ્થરોની દીવાલો વચ્ચે વરસો વરસથી અથડાયા કરતા હતાં અને વેદના આપ્યા કરતા હતાં. કોઈક વાર તો સુના ઘરની વચ્ચે બેઠેલા કાશીમાના કાને અથડાઈને તેમને રીબાવી રીબાવીને પીડ્યા કરતા. \n\n‘જા જીવ… ! આ અસ્તરીનું જીવન !’, રજાઈને પોતાની મુઠ્ઠીમાં કસકસાવીને પકડીને બોલ્યા; જાણે કોઈ રાક્ષસી ટોળાને પકડીને ભુક્કો બોલાવતા હોય તેમ ! પણ ત્યાં તો રજાઈ કોઈ નિર્લજ્જ, બેપરવાની જેમ હાંસી ઉડાવતી શ્વાસ ભરીને ફૂલી. કાશીમા લાચારી સાથે બેઠા રહ્યા. ‘ચીં..ચીં..’, બે એક ટહુકાઓ કરીને જીવલી ચૂપ થઈ ગઈ; જાણે કાશીમાની લાચારીને સમજતી હોય તેમ ! કાશીમાએ પાંજરા તરફ નજર કરીને ફેરવી પણ લીધી અને અપાર વેદના સાથે ડોકું ધુણાવ્યું. આંખોના ઊંડા ખાડામાં અંધકાર સિવાય કશુંય દેખાતું નહોતું; જાણે આંખોની વેદના પણ કોઈ વીજળીનો હાથ ઝાલીને અવકાશમાં ન પહોંચી હોય તેમ ફક્ત અંધકાર જ ડોકિયું કરતો રહ્યો !\n\nબાજુમાં પડેલા પાણીના કળશને નમાવીને પ્યાલો ભર્યો. હોઠે અડાડે તે પહેલા તો આંખોના ગોખલામાંથી ડબ-ડબ કરતાં ટીપાં પડ્યા. પ્યાલો હાથમાં જ રહી ગયો. ભગવાનને કહેતા હોય તેમ આકાશ સામું જોઈને બોલ્યા, ‘અમારે તો અહીં વેદના, વેદના અને વેદના જ ? મારા સાસુ, પછી હું અને હવે આ વહુ ! આનો અંત ક્યાં ?’ અને હાથમાં રહેલા પ્યાલાને ધરતી પર નમાવી દીધો; જાણે તરસ જ મટી ગઈ. અને એ બધું જ વરસાદી નેવા સાથે ભળીને વહી ગયું.\n\nકાશીમા પોતે અહીં પરણીને આવેલા ત્યારે ફક્ત ચૌદ વરસના. આખાય ઘરમાં પોતાનું કહી શકાય તેવા એકલા સાસુ જ. પોતાને દીકરીની જેમ આ ઘરમાં એમણે સાચવેલી. કોઈ વાત કહેવાનું મન થાય તો ફટ કરતાં સાસુ આગળ મન હળવું કરી લેતાં. માની ગરજ સારે તેવા હતાં. સાસુ જ્યારે એકલા હોય ત્યારે તો ખુશખુશાલ. ન જાણે કેટલાંય ઉમંગો તેમની ભીતરથી ઉછળી ઊછળીને વેરાઈ જતા. એક સામટા ચાર-પાંચ કામ પતાવે. થાકનું તો નામોનિશાન નહીં. ચહેરાની રેખાઓને એવી ગોઠવીને રાખે કે દુઃખ કે વેદનાનો અણસાર સુધ્ધાં ન મળે. પરંતુ સસરા અને સાસુ વચ્ચે મેડા ઉપર થતી બોલાચાલી એમની જાણ બહાર નહોતી અને એમને માટે એ રોજનું થઈ પડેલું. એમાંય સાસુનો અવાજ તો ક્યારેય સંભળાતો નહોતો. ફક્ત સસરાના ઊંચા અવાજમાં ખુલ્લી ધમકી, બેફામ ગાળો અને ગડદા પાટુંનો કે વસ્તુ તૂટ્યાનો અવાજ. કાશીમા એ સાંભળીને સમસમી જતા. પાછળના ઓરડામાં જઈને સંતાઈ જતા. \n\nઘણીવાર સાસુને ખૂણે બેસીને રડતા જોયેલા. પણ સસરાજીની બીકે એમની પાસે જવાની હિંમત ન થયેલી. કેટલીક વાર તો એમના ચહેરા કે બરડામાં ઉઠેલા સોળ આખીય ઘટનાની ચાડી ખાતા; અને કાશીમા મનોમન બધું સમજી જતા. ‘સસરાજી આમ શું કામ કરતાં હશે ? બિચારી સાસુમાનો શું વાંક ?’ તેવા પ્રશ્નો મનોમન કરતા રહેતા, પણ પાછળથી સ્વીકારી લીધેલું કે સ્ત્રીએ તો આ સહન જ કરવાનું. \n\nએક વાર ખેતેરેથી સમાચાર આવેલા કે સાસુ કૂવામાં પડી ગયા છે. સાસુનું મૃત્યુ કાશીમા માટે દુઃખનાં દ્વાર ખોલતું ગયેલું. હવે પોતાનું કહી શકાય, જેની પાસે મન ખોલી શકાય તેવું ઘરમાં કોઈ ન હતું. સાસુજીના અકાળ મૃત્યુની પીડા કાશીમાના મનોજગત પર હાવી થઈ ગયેલી. પરંતુ સસરાજીની યાતનામાંથી તે છુટ્યા એ વાત કંઈક અંશે સંતોષ આપતી હતી. પાછળથી જાણવા મળેલું કે સસરાજી અને સાસુમા વચ્ચે ખેતરે કંઈક બોલાચાલી થયેલી અને એમણે સાસુમાને કૂવામાં ફેંકી દીધેલા. આ વાત કાશીમાના હૃદય પર ઘા કરી ગયેલી. કેટલાંય દિવસો સુધી તેમણે રોયા કરેલું. ક્યારેક તો ઊંઘમાં પણ ચીસ પાડીને જાગી જતાં, ‘મારી નાખી રે ! બચાવો !’ મનમાં ફડક પેસી ગયેલી કે ‘પોતાની સાથે પણ આવું જ થશે કે શું ?’ અને એ વિચારે એ જીવલીની જેમ ફફડી ઉઠતા.\n\nપરંતુ તેમનું જીવન તો એનાથી પણ બદતર હતું. સાસુના ગયા પછી ઘરની તમામ જવાબદારી પોતાના ખભે નંખાઈ ગયેલી. સસરાજીનો ત્રાસ વધતો ગયેલો અને પતિ દારૂની લતે ચડેલો. એની સવાર દારૂના પીઠા પર ઉગતી અને ત્યાં જ આથમતી. છેક રાત્રે ઘરે આવે ત્યારે ડગમગતા પગ અને શ્વાસ રૂંધાઈ જાય તેવી દુર્ગંધ, સાથે બેફામ ગાળો તો ખરી જ. બાપનો વારસો બરાબરનો ઉતરી આવેલો. હવે મારઝૂડ પણ શરુ થયેલી. શરીર પર એક ઘા રૂઝાય નહીં, ત્યાં બીજો પોકાર કરતો હોય. પોતાની વેદના સાંભળે તેવું કોઈ જ નહોતું.\n\n‘તું સાલી સુધરવાની નઈ એમ ન ! હવ જો તારી ખેર નઈ.’, કહીને એક રાતે પતિ લાકડી લઈને તૂટી પડેલો. ‘સટ..સટ..સટ…’ એમ એક, બે અને ત્રણ ફટકા પડ્યા ત્યાં સુધી તો એમણે સહન કરેલું, પણ ચોથો ફટકો મારવા જાય ત્યાં કાશીમાએ બચાવમાં એને હડસેલેલો. અને એનું સંતુલન બગડ્યું. એ નીચે પટકાયો. નીચે પડેલો પિત્તળનો કળશ એના માથામાં વાગ્યો અને એ કોમામાં સરી પડેલો. બે વર્ષ સુધી કાશીમાએ સેવા કરી, પણ બચેલો નહીં. ‘હાય રામ ! મી આ હુ કર્યું !’, એમ કહીને કાશીમાએ મહિનાઓ સુધી વિલાપ કરેલો. એમનું છાતીફાટ રુદન ભલભલાં પથ્થર હૃદયને પણ પીગળાવી દેતું. કેટલાક લોકો એમની સ્થિતિની દયા ખાતા, ‘છૂટી બિચારી ! નરક જેવું જીવન એ જ જીવ હો !’ ગામમાં ક્યાંક આવી પણ વાતો શરુ થયેલી, ‘આ તો ભૈઈ ડાકણ ! પોતાના ઘરવાળાને ખઈ ગઈ !’ ઘણી વાર તો કાશીમાના કાન સુધી પણ આવી વાતો પહોંચતી, પણ સાંભળીને તે ફક્ત સ્મિત ધરતાં અને કહેતા, ‘ભૈઈ ! ત્યાર લોકોને મોઢે ક્યાં તાળું દેવું !’\n\n‘ગમે એ થાય, પણ મારા પેટનાને તો એ રસ્તે નઈ જ વળવા દઉં.’, કાશીમાએ પોતાના અનુભવોને આધારે નક્કી કરેલું. એના માટે દીકરાની ઉપર એમની ચાંપતી નજર હતી. પણ નસીબ અને નદી કોઈના રોક્યા રોકાયા છે કે આજ હવે રોકાશે ? ગામનો પવન અડ્યો અને દીકરો પણ પોતાના દાદાની જેમ રૂઆબ જમાવતો થયો અને બાપાની જેમ પીઠે જતો થયો. ગામના યુવાનોની ટોળીમાં બેસનારો દીકરો પોતાની વિધવા માના કહ્યામાં રહે જ શાનો ? ઉલટાનું પોતાના બાપ-દાદાથી ચડિયાતો નીકળ્યો. ગામના ઝાંપે બેસીને જુગારની લતમાં સંડોવાયો. \n\nદારુ અને જુગારનો નશામાં એવો ડૂબેલો કે એની પાછળ ઘરની આવક બંધ થતી ગઈ અને સંપત્તિ દેવાના મહાસાગરમાં ડૂબતી ગઈ. કાશીમા પોતાની આંખે જોતા જાય અને અંદરોઅંદર બળતા જાય. પણ એમણે હથિયાર હેઠાં નહોતા મૂક્યા; દીકરાને સુધારવાની છેલ્લી આશ બચી હતી, ‘આ વરહે જ ઈના હાથ પીળા કરાવી દઉં. ઘરમાં વહુ આવે ત્યાર તો સુધરી જ જાશે.’ પણ તેમની એ આશા પણ ઠગારી નીવડેલી. પોતે અને સાસુએ જે નરક ભોગવ્યું, તે જ નરકમાં કોઈના ઘરની દીકરીને તેમણે ધક્કો માર્યો. \n\n   પછી તો ઘરની એ દીવાલો વચ્ચે ફરીથી અપમાનો, ગાળો અને મારામારીનો ખેલ શરૂ થયો. બાપની જેમ જ કાન ફાડી નાખે તેવી ગાળો અને શરીર અડધું કરી નાખે તેવા ગડદાપાટુ. પરંતુ વહુ અલગ હતી. પોતાના સ્વાભિમાનના ભોગે ચૂપચાપ સહન કરનારી નહોતી. તે પ્રતિકાર કરવાવાળી હતી. કેટલીક વાર તો કંટાળીને તે પણ લાકડી પકડતી, સામે થતી, વિરોધ કરતી, પોતાને બચાવતી. વહુનું આ સ્વરૂપ કાશીમાને પસંદ આવ્યું હતું. જે પોતાના સાસુ કે પોતે નહોતા કરી શક્યા, તે આ વહુએ કરી બતાવ્યું. પોતે જે અત્યાચારોને ચુપચાપ સહન કર્યા, તેને પડકારનારં કોઈ આવ્યું હતું, તે જોઈને મનોમન આનંદ હતો. ‘પણ પોતાની સાસુની જેમ ક્યાંક આ બિચારીને….’, એમ મનમાં વિચારીને વધારે પીડાતા. \n\n   આજે પણ મેડા પર બંને વચ્ચે તકરાર જામી હતી. જુગારનું દેવું ભરવા અત્યાર સુધી દીકરાએ વહુના બધા ઘરેણાં વેચી માર્યા હતાં. અને હવે બચેલી બે બંગડીઓ પર તેની નજર હતી. પણ વહુ એમ માને તેમ નહોતી અને એટલે તેમની વચ્ચે બરાબર યુદ્ધ જામ્યું હતું. \n\n   ‘ઓય મા ! મરી ગઈ રે ! બચાવો !’, વીજળીથી પણ વધારે ગતિએ કોઈની ચીસ મેડા પરથી આવી અને એક જોરદાર કડાકો થયો. કાશીમાના મનમાં ફાળ પડી. માથું પાણી પાણી અને હાથ-પગમાં કંપારી છૂટી. ‘વહુને…..’, મનમાં અમંગળનો ભણકારો થયો. રજાઈને એક હાથેથી હટાવીને ખાટલામાંથી ઊભાં થઈને દોડ્યા. ઓસરીના ખૂણે આવેલા દાદર પાસે દોડ્યા ત્યારે જીવલીનું પાંજરું હડફેટે ચડીને ચકરાવે ચડ્યું. જીવલી પણ ‘ચીં...ચીં...ચીં…’ કરીને રાડ નાખતી હતી, પણ આકાશમાંથી પડઘાતા અવાજમાં બિચારી લાચાર બની રહી. \n\n   એક શ્વાસે કાશીમા દાદર ચડી ગયા. જઈને જોવે છે તો મેડા પર ખૂણામાં વહુ નીચે પડેલી છે અને દીકરો ખુલ્લી તલવાર લઈને ઘા કરવાની તૈયારીમાં છે. ‘છેટો રેજે… મુઆ… એને અડતો નઈ.’, કાશીમાએ ત્રણ પેઢીને ટપી જાય એટલા જોરથી બુમ મારી. ડોશીને જોતા જ દીકરો વધારે છંછેડાયો. ડોશી સામે તલવાર ધરીને કહ્યું, ‘ડોશલી ! આઘે જ રેજે. નહીં તો આની સાથે તુંય આજે જવાની.’ એની લાલચોળ આંખોથી એણે કાશીમાને ચેતવ્યા. આજે છાકટા બનેલા દીકરાને રોકવો મુશ્કેલ હતો. \n\nએણે વહુ તરફ ફરીથી તલવાર ઉગામી અને ઘા કરવા આગળ વધ્યો. વહુ રડતી, કકળતી, ચિત્કાર કરતી નીચે પડી હતી. કાશીમાએ આજુબાજુ નજર દોડાવી. પાસે પડેલું ધારિયું કોઈ જ વિચાર કર્યા વગર વહુ તરફ ફેંક્યું અને વહુએ એ ઉપાડી લીધું. પેલો જેવો ઘા કરવા નીચે નમ્યો અને વહુએ ઉગામેલા ધારિયા પર જઈને એની ગરદન ફસાઈ ગઈ. કોઈ જ અવાજ ન થયો. ફક્ત લોહીની ધાર ફૂટી નીકળી. વહુએ જોરથી બૂમ મારી, ‘ઓ મા રે…. !’\n\nદીકરો નિષ્પ્રાણ, જડવત બની ગયો. લોહીની ધાર લાકડાના મેડાની વર્ષોની તરસ છુપાવતી કાશીમાના પગ તળે આવી ભરાઈ. એમના પગ દીકરાના લોહીથી ખરડાયા. એમનું શરીર ઠંડુ પડી ગયું. મૂર્તિની જેમ ચોંટી ગયા. આંખો ફાટી ગઈ. ‘મારા હાથે આ શું થઈ ગયું’ તેવો વિચાર આવે તે પહેલા તો દોડતી આવતી વહુને એમણે પોતાની પાસે ખેંચી લીધી. વહુ કાશીમાની પાછળ ભરાઈ ગઈ; કાકલુદી કરવા લાગી, ‘બા…, બા..., મેં કંઈ જ નથી કર્યું. એ તો… એ તો… એ તો…’ એના મોઢામાંથી નીકળેલા શબ્દો હવામાં જ અદ્રશ્ય થઈ ગયા. પોતે જમીન પર ફસડાઈ ગઈ. \n\nકાશીમાએ સ્વસ્થતા કેળવી. બે હાથે નીચે નમીને વહુને ઊભી કરી અને કહ્યું, ‘બેટા, તારો કોઈ જ ગુનો નથી. આ તો નિયતીએ લખેલો અંત છે.’ કાશીમાના ચહેરા પર પથરાયેલી અજબ પ્રકારની સ્વસ્થતા અને હિંમતને જોઈ વહુ નવાઈ પામી. પોતાના ગળામાંથી શબ્દો નીકળી નહોતા શકતા. મહામહેનતે બોલી, ‘પણ… આ સમાજ…..’ અને આકાશમાં જોરદાર કડાકો થયો. કાશીમાએ ચહેરાના ભાવ બદલ્યા વગર કહ્યું, ‘ચાલ, મારી સાથે.’\n\nદાદર ઉતરતા કાશીમાના પગલાં લોહીભીની છાપ છોડતા હતાં. એક-બે-ત્રણ એમ અગણિત છાપ મેડાથી ઓસરી સુધી પથરાઈ ગઈ. આજે કાશીમાના અંગોમાં યૌવન ઉતર્યું હતું. વહુના એક હાથને મજબૂતાઈથી પકડીને ઓસરીમાં પહોંચ્યા. પગમાં ક્યારેય ન અનુભવાયેલી ઝડપ હતી. બધું જ છોડીને ચાલી નીકળવાની બેચેની ન હતી. \n\nપણ એટલામાં ‘ચીં.. ચીં… ચીં..’, જીવલીનો ટહુકો સંભળાયો અને ઓચિંતા અટક્યા. પાછા વળ્યા, પાંજરું ઉઘાડ્યું અને જીવલીને હાથમાં લઈને કહ્યું, ‘જા, આજથી તુંય જીવી લે.’ એના રુવાંટી ભર્યા શરીર પર હળવું વ્હાલ કરીને એને છોડી મૂકી. મુક્તિનો આનંદ લેતી જીવલી પાંખો ફફડાવતી ઘરના ટોડલે જઈ બેઠી, એક-બે ટહુકાર વેર્યા, પાછી ઊડી, ઓસરીના બે ચક્કર લગાવ્યા અને પોતાનો ઉત્સાહ વેરતી વેરતી વરસાદી હેલીમાં ક્યાંક અદ્રશ્ય થઈ ગઈ.\n\nકાશીમાની આંખો એના પર જ સ્થિર હતી. એના ગયા પછી થોડુંક સ્મિત એમના ચહેરા પર ફરક્યું અને વહુ તરફ ફરીને બોલ્યા, ‘ચાલ, આપણેય જીવી લઈએ.’ અને વહુનો હાથ પકડીને વરસતા વરસાદમાં ભીંજાતાં ચાલી નીકળ્યા. એમના પગલાંની લોહી ભીની છાપ ઓસરીથી આગળ જતાં જ નેવાના પાણી સાથે ભળીને ધોવાઈ ગઈ.",
      "duration": "10 mins",
      "category": "Action"
    },
    {
      "title": "ભાનગઢ - એક અમર પ્રેતકથા",
      "story_name": "અમદાવાદમાં આકાશ, અર્ણવ, રોહિત અને રણવીર કોલેજ પૂરી થતાં, રજામાં શું સાહસિક કરવું, એનો વિચાર કરતા બેઠા હતા. ત્યાં તો અદિતિ એકદમ ઉત્સાહમાં ઉછળતી કૂદતી આવી, “ગાયઝ… ગાયઝ! લીસન… એક મસ્ત અનુભવ લેવા જવું છે?”\n\n“બોલ તો ખરી જાનુ…” રણવીર દિલફેંક અદાથી બોલ્યો.\n\n“તારું મોઢું બંધ રાખ રણવીર, હું તારી જાનુ બનતા પેલા મરવાનું પસંદ કરું.”\n\n“અદિતિ! યાર તું કોની વાતનો જવાબ દે છે, બોલ શું કહેતી હતી?” અર્ણવ બોલ્યો.\n\n“મારા કાકાની દીકરી લારા યુ.એસ.એ.થી આવે છે, ભાનગઢ વિશે જાણવા. એને કંપની જોઈએ છે, બધો ખર્ચો એનો, આપણે ખાલી તેની સાથે જવાનું, નવી જગ્યાએ ફરવાનું અને ભૂતિયા ગઢનું રહસ્ય જાણવા મળશે એ નફામાં.”\n\n“સખત... બાકી.” રોહિત ઊભો થઈ ગયો. “ આપણાં ગ્રૂપનું જ નક્કી રાખ, બીજા કોઈ નહીં.”\n\nઅત્યાર સુધી ચુપચાપ બેઠેલો આકાશ બોલ્યો, “અલ્યાવ! આટલા કૂદો છો પણ કોઈએ વિચાર્યું કે આપણાં મમ્મી પપ્પાને શું કહીશું? ભાનગઢ વિશે એ લોકો પણ જાણતા જ હશે. મારી મમ્મી તો ખબર છે ને…?”\n“આંટીને જયપુર કે’જે ને.” અદિતિ બોલી.\n\n“ના યાર! આકાશ સાચું કે છે, મારા પિતાશ્રી તો પાછા પંડિત રહ્યા એટલે આ બધામાં માનેય બહુ, એને તો ખબર પડશેને તો મારી આવી બનશે.” અર્ણવ ઉદાસ થઈ ગયો.\n\n“કમ ઓન ફ્રેંડસ! જયપુર અને આભનેરીવાવ જઈએ છીએ એવું કહેશું, ના પૂરું સાચું ના ખોટું.” રણવીરે સૂચવ્યું.\n\nછેવટે બધા સહમત થયા, પોતપોતાના ઘરે સમજાવી તૈયારી કરવા માંડ્યા.\n\nજયપુરથી આશરે પંચાસી કિલોમીટરે આવેલું ભાનગઢ, બદનામ છે આખા એશિયાની સૌથી ભૂતિયા જગ્યા તરીકે. ત્યાં સૂર્યાસ્ત પછી અને સૂર્યોદય પહેલા કિલ્લામાં જવાની કાયદેસરની મનાઈ છે. લોકવાયકા છે કે જે કોઈ આ ગઢમાં રાત્રે ગયું છે એ પોતાનો અનુભવ કહેવા માટે ક્યારેય મળ્યું જ નથી. આ વાત ભાનગઢને સાહસિકોમાં આકર્ષણનું કેન્દ્ર બનાવે છે.\n\nશુક્રવારે વહેલી સવારે અદિતિ અને લારા કાર લઈને રોહિતના ઘરે પહોંચ્યા. આકાશ, અર્ણવ અને રણવીર પહેલેથી જ ત્યાં હતા. ટોળકી નીકળી પડી સાહસે.\n\nઅદિતિએ બધા સાથે લારાનો પરિચય કરાવ્યો. લારા ઝડપથી બધા સાથે ભળી ગઈ. રસ્તો ખૂબજ સરસ રીતે બનેલો અને સુંદર હતો. લારાનું કહેવું હતું કે અમેરિકા જેટલા જ સારા રોડસ છે, વાતો કરતા, રસ્તામાં ડ્રાઈવિંગનો વારો બદલતા, નવ કલાકના અંતે જયપુર પહોંચી બપોરનું જમ્યાં.\n\nસુંદર જયપુર જોઈ લારા મોહી પડી.\n\n“હેય ફ્રેંડસ! કેન વિ સ્પેન્ડ અ ડે વ્હેન રિટર્ન બેક?”\n“કેમ નહીં બેબી! અમને કોઈ વાંધો નથી.” રણવીર એની અદામાં બોલ્યો, પાછળથી રોહિતના કાનમાં કહ્યું, “જ્યાં સુધી તું ખર્ચો ભોગવે ત્યાં સુધી.”\n\nઅદિતિ સાંભળી ગઈ, “તું ક્યારેય નહીં સુધરે.”\n\n“તું ટ્રાય તો કરી જો જાનુ.”\n\n“આકાશ…! તું આની સાથે રહી કેવી રીતે શકે છે, તારો મિત્ર ન હોત તો મેં કે’દિવસનું એનું ખૂન કરી નાખ્યું હોત.”\n\n“મેં પણ…” મનમાંને મનમાં અર્ણવ બોલ્યો. અર્ણવ પહેલેથી અદિતિને ચાહતો હતો. રણવીર જ્યારે પણ અદિતિને જાનુ કહેતો ત્યારે અર્ણવનું લોહી ઉકળી ઊઠતું.\n\nજમવાનું પતાવી તેઓ ભાનગઢના રસ્તે નીકળી પડ્યા. રસ્તામાંથી બિયર કેન્સનું બોક્સ લીધું. ભાનગઢ માટે મુખ્ય રસ્તો છોડી અંદર વળ્યાં. પચીસ કિલોમીટરનો રસ્તો ઘણો સૂમસામ અને ઉબડખાબડ હતો.\n\nચાર વાગતા તો રસાલો ભાનગઢ પહોંચી ગયો. બહાર તૂટેલા કિલ્લાની દીવાલો અડીખમ ઊભી હતી. પુરાતત્વ વિભાગનું મોટું બોર્ડ લાગેલું હતું,\n\n“પ્રાચીન નગરી ભાનગઢમાં આપનું સ્વાગત છે. અંદર કોઈ પણ પ્રકારના વાહન લઈને જાવાની મનાઈ છે.”\n\nસાવ ભેંકાર ભાસતું ભાનગઢ, સાવ એકલું અને અડીખમ ઊભું હતું. બહાર ન તો કોઈ ચોકીદાર, ન કોઈ સંરક્ષક, ભારતની ધરોહર અનાથ પડી હતી. રોહિત સૌથી આગળ દોડ્યો. ત્યાં પથ્થર ઉપર ભાનગઢનો ઈતિહાસ આલેખ્યો હતો. આ કિલ્લો મહારાજા ભાગવંતસિંહ એ સોળમી સદીમાં બનાવ્યો હતો. ત્યારબાદ મધોસિંહએ તેને રાજધાની બનાવ્યું, ત્યારબાદ તેઓ ભાનગઢ છોડી આમેર ગયા.\n\n“શું વાંચે છે અલ્યા?” આકાશે ધબ્બો મારતા પૂછ્યું.\n\n“જો ઈતિહાસ લખ્યો છે. આ રાજસ્થાનની સૌથી જૂની રાજધાની છે.”\n\n“ચાલો ચાલો આપણે અંદર જઈએ.” લારા એકદમ ઉત્સાહિત હતી. \n\nઅદિતિ, રણવીર અને અર્ણવ સેલ્ફી લેવામાં મશગૂલ હતાં. બધા આગળ વધ્યા. રોહિત હજુ પણ વાંચતો હતો. ગામ શરૂ થયું. તૂટલી ફૂટલી ઊભી બજાર, નર્તકીનો કોઠો, નાના-મોટા મકાનો, બધું જ ખન્ડેર છતાંય અડીખમ. જાણે હમણા જીવંત થઈ ઊઠશે.\n\nરોહિત આવે છે કે નહીં તે જોવા આકાશ પાછળ ફર્યો ત્યાં અચાનક આકાશના માથા પર કંઈક પ્રવાહી પડ્યું, માથે હાથ ફેરવ્યો તો જાણે લોહી. \n\n“શું છે આકાશ?” લારાએ ચિંતા બતાવી. \n\n“કાંઈ નહીં, આગળ ચાલો.”\n\nસામે ત્રણ તૂટેલા મંદિરો દેખાયા. સૌથી છેલ્લે ચાલતા રોહિતને પાસેના મંદિરમાંથી ઘંટારવ સંભળાયો. સાનભાન ખોઈ રોહિતએ મંદિર તરફ ખેંચતો ગયો. ત્યાં અચાનક જ એના ખભે હાથ અડ્યો.\n\n“રોહિત! યાર ક્યાં અલગ પડી જાય છે, બધાની સાથે આવ્યો છે તો સાથે ચાલ.” એ રણવીર હતો.\n\n“રણવીર! તને આ મંદિરમાંથી ઘંટનો અવાજ ન સંભળાયો?”\n\n“ત્યાં ઘંટ જ નથી ડોબા.” કહીને રણવીરે રોહિતના માથા પર ટપલી મારી અને તેને ખેંચી બધાની સાથે લઈ ગયો. રોહિતને રણવીર ઉપર અણગમો થઈ આવ્યો.\n\nવિશાળ ચોગાન જેવો બગીચો આવ્યો અને તેની સામે ઊંચાઈ ઉપર રાજમહેલ. અદિતિ બધાથી પેલા દોડી. ચઢાણ ઘણું ઊંચું હતું એટલે થોડી હાંફી અને પાછળ પડતી હોય તેવુ લાગ્યું. ત્યાં બાકીના મિત્રો પહોંચી ગયા અને તેને પકડી. મહેલના દરવાજે રખેવાળ જેવા લાગતા એક કાકા બેઠા હતા. એ કાકાએ અલગ રીતે ત્રાંસી પાઘડી બાંધી હતી. \n\n“હમ ગાઈડ હૈ ભાયા! કહો તો સારા મહેલ ઘુમા દેગે ઔર પૂરી કહાની સુનાયેંગે.”\n\n“કિતના પૈસા લોગે?” અદિતિએ પૂછ્યું.\n\n“દોસો રૂપૈ દે દેના માતાજી, આપકો સબ બતાકે, સારા ઘુમાકે, શામ તક બહાર છોડ દેગે.”\n\n“માતાજી તો સાચા ઓળખ્યા હો”. અર્ણવએ કહ્યું.\n\n“ભાયા મને ગુજરાતી આવડે છે, છોકરીને ઈઝઝતથી માતાજી બોલીએ, અને આતો આમ પણ…”\n\n“અમે સો રૂપિયા આપીશું.” અદિતિ બોલી.\n\n“ઠીક સે હુકમ.” બોલી તે ચુપ થઈ ગયો.\n\n“પહેલા અહીં બેસી આખી વાત સાંભળી લો, પછી આગળ જઈશું. રાજા મધોસિંહની રાણી રત્નાવતી, ખૂબ સુંદર હતી, ઓ… ઉપર પહાડ જુઓ, ઓ ઘર દેખ્યું? ત્યાં એક જાદુગર રહે. ઉપરથી રોજ રાણીને જુએ. રાણી ઉપર મોહી પડેલો. એક દિવસ રાણીની દાસીને રસ્તામાં રોકી અને રાણીના નહાવાના તેલમાં જાદુ કર્યો.”\n\n“લારા! તું આવું બધું જાણવા આવી છે અહીં?” રણવીરને કંટાળો આવ્યો.\n\n“રણવીર! બીજાને તો સાંભળવા દે.” આકાશે પહેલીવાર તેને ટોક્યો. “કાકા! આગળ સાંભળવો.” \n\n“રાણીને એ તેલ જોઈને જ લાગ્યું કે આ કંઈક અલગ છે. તો તેલ પથ્થર પર રેડી દીધું અને પથ્થર હવામાં ઊડયો. પહોંચ્યો જાદુગર પાસે, જાદુગરે ગુસ્સાથી કહ્યું કે અત્યાર સુધી હું પ્રેમથી તને વશ કરવાની કોશિશ કરતો હતો પણ તે આ પથ્થર મોકલી ખોટું કર્યું. હવે જો કાલ સુધીમાં આ આખા નગરનો વિનાશ. રાણીએ રાજાને વાત કરી, રાજાએ તરતજ નગર ખાલી કરવાનો હુકમ આપ્યો અને પોતે આમેર માટે નીકળી ગયા. અમુક નગરવાસીઓ ન માન્યા અને પોતાના ઘર માટે રોકાઈ ગયા. આ મહેલ સાતમંઝીલનો હતો, આ ઉપર ત્રણ બચી છે અને આનાથી નીચે બે, પણ કોઈ નીચે નથી જતું. કોઈક ઉતર્યું તો બહાર નથી આવી શક્યું.”\n\n“ત્યારે પણ અમુક લોકોમાં અક્કલ હતી... હાહાહા...” રણવીરે ફરી મજાક ઉડાવી.\n\nએ કાકાની આંખો લાલઘૂમ થઈ ગઈ, “ભાયા… જે લોકો રોકાયા એ બધાની આત્મા આજે પણ ભટકે છે.”\n\n“શું વાત કરો છો?” અર્ણવે આશ્ચર્ય સાથે પૂછ્યું.\n\n“તે રાત્રે આખી રાત ભાનગઢ ઉપર પથ્થર વરસ્યા અને જ્યાં સુધી આખી નગરી ઢંકાઈ ન ગઈ ત્યાં સુધી વરસ્યા. રોકાયેલા લોકો, નગર અને મંદિરો પણ ખતમ થઈ ગયા. લગભગ ૧૦૦ વર્ષ સુધીમાં આ ગઢને ફરી શોધવામાં આવ્યો.”\n\nઆકાશે પૂછ્યું “ શું અહીં હજુ પણ ભૂત છે?”\n\n“મેં તો ક્યારેય નથી જોયુ ભાયા! વર્ષોથી અહીં જ છું.”\n\nલારા બધું સાંભળતી જ રહી, એને જાણવું હતું કે એક રાતમાં એવું તો કેવું સ્ટોર્મ આવ્યું હશે? આવડું નગર એક રાતમાં ખતમ? આ માણસ પાસેથી વૈજ્ઞાનિક કારણતો મળવાનું નહોતું, \n\n“કાકા! અમારે અહીં રાત રોકાવું છે.” લારા એ સીધું પૂછી લીધું.\n\n“માતાજી! ન રોકાવ તો સારું, બાકી પચાસ સો રૂપિયા આપી દેજો તો હું જ ગાડી અંદર લેવડાવી દઈશ.”\n\nલારાએ કાકાને ૩૦૦ રૂપિયા આપ્યા. કાકા ગયા અને ગાડી અંદર આવી ગઈ. ખાવાપીવાની વ્યવસ્થા થઈ ગઈ. ટેન્ટ્સ પણ સાથે લીધેલા, સૂર્યાસ્ત થવા લાગ્યો અને ખંડેર વધુ ભયાનક દીસવા લાગ્યું. જમ્યા પછી બધા મિત્રો  બિયર પીવા બેઠાં.\n\nથોડીવારમાં કિલ્લો જાણે જીવંત થઈ ઊઠ્યો, કાળા ઓળા આમતેમ ભાગવા લાગ્યા, દેવ વગરના દેવાલયોમાં દિવા થયા, ઘંટ વગર ઘંટારવ, અચાનક ઘૂંઘરૂં ઝંકૃત થયા, બધા મિત્રો જોવા ગયા તો, સવારે આપેલા રૂપિયાની નોટો બાળી એ કાકા આરતી કરતા હતાં પરંતુ તેમના માથામાંથી ખોપડીનો અમુક ભાગ દેખાતો હતો અને અદિતિની હૂબહૂ નૃત્યાંગના નૃત્ય કરતી હતી પરંતુ તેના હાથપગ પથ્થરથી છૂંદાયેલા હતાં, એ બંને એ આ મિત્રો સામે જોયું અને કહ્યું, “ભાનગઢમાં આપનું સ્વાગત છે, આજથી તમે પણ અમારા સંગાથી થયા.” \n\nબધા મુઠ્ઠી વાળીને ભાગ્યા પણ ત્યાં પગથિયાં નહોતા. તેઓ કૂદયા તો નીચે મોટો કૂવો અને આમ ભાનગઢમાં રાત રોકાઈ જનારા સાહસિકો ગાયબ થઈ ગયા.\n\nસવારે અન્ય સાહસિકોનું ગ્રૂપ આવ્યું અને પેલા કાકાએ કહ્યું, “હમ ગાઈડ હૈ ભાયા, સાનુ પંજાબી આતી હૈ…”\n\n",
      "duration": "6 mins",
      "category": "Action"
    },
    {
      "title": "શાંતિ કરાર",
      "story_name": "  ધ ગ્રેટ એલેકઝાન્ડર આ નામથી કોઈ અપરિચિત હોય એ લગભગ અશક્ય છે, સિકંદર કે જેણે પોતાની બુધ્ધિ ચાતુર્યતા, બહાદુરી, કુશળ નિર્ણય શક્તિ, વિવિધ પ્રકારનાં શસ્ત્રોથી સુસજ્જ વિશાળ સેના, કે જેનાં દમ પર સિકંદર આખી દુનિયામાં પોતાનું વર્ચસ્વ સ્થાપવામાં સફળ રહેલ હતાં. આથી સિકંદરને 'એલેકઝાન્ડર ધ ગ્રેટ'નું બિરુદ આપવામાં આવેલ હતું. સિકંદર હજુપણ અમુક રાજ્યોમાં પોતાનો વિજય પતાકા લહેરાવવા માંગતો હતો, પરંતુ કહેવાય છે કે વધુ પડતી લાલચનું પરિણામ હંમેશા ખરાબ જ આવતું હોય છે.\n\nસ્થળ : સિકંદરનાં મહેલમાં આવેલ દરબાર ગઢ.\n\nસમય : સવારનાં 10 કલાક\n\n  સિકંદરના દરબારમાં અલગ અલગ વ્યક્તિઓ દરબારમાં રહેલ સિંહાસન પર બિરાજમાન થઈને મહેલની શોભામાં વધારો કરી રહ્યાં હતાં. અલગ અલગ કલાકારો સિકંદરની સામે પોત - પોતાની કળાનું પ્રદર્શન કરી રહ્યાં હતાં. એવામાં એક ચિત્રકાર સિકંદરની સામે પોતે દોરેલ એક ચિત્ર લઈને આવે છે. જે ચિત્ર લાલ રંગનાં પડદા દ્વારા ઢાંકેલ હતું. ત્યારબાદ તે ચિત્રકાર સિકંદરની પરવાનગી મેળવ્યા બાદ ચિત્ર પર રહેલ પડદો હટાવે છે.\n\n  આ ચિત્ર જોતાની સાથે જ સિકંદરની આંખો આશ્ચર્ય અને નવાઈને લીધે એકદમ પહોળી થઈ ગઈ. હાલ પોતે જે ચિત્ર જોયું તે જાણે સિકંદરના હૃદયને સ્પર્શી ગયું હોય તેવું લાગી રહ્યું હતું.\n\n\"વાહ...શું… આદ્દભૂત કારીગરી છે...અદભુત ચિત્રકામ..!\" સિકંદર આશ્ચર્ય પામતાં બોલે છે.\n\n\"આપનો આભાર !\" ચિત્રકાર થોડું ઝૂકીને નમ્રતાં સાથે બોલે છે.\n\n\"શું..આ..ચિત્ર..તમારી કોઈ કલ્પના છે કે પછી વાસ્તવિકતા..?\" સિકંદર આતુરતા સાથે ચિત્રકારને પૂછે છે.\n\n\"જી..મહારાજ..આ ચિત્ર મારી કલ્પના નહીં પરંતુ વાસ્તવિકતા છે.!\" ચિત્રકાર સિકંદરને જણાવતાં બોલે છે.\n\n\"તો..આવું અદભુત સૌંદર્ય કયાનું છે..?\" સિકંદર પૂછે છે.\n\n\"જી..મહારાજ..આ ચિત્ર છે..\"માહિષ્મતી સામ્રાજ્યનું\" જે જેની ચારેકોર અદભુત કુદરતી સૌંદયો જેવાં કે નદીઓ, પર્વતો, ઝરણાઓ અને નદીઓ આવેલ છે.\" ચિત્રકાર માહિષ્મતીની પ્રશંસા કરતાં જણાવે છે.\n\n\"કોણ છે..? ત્યાંના શાસક..?\" સિકંદર મનમાં કંઈક વિચાર્યા બાદ ચિત્રકારને પૂછે છે.\n\n\"જી..ત્યાંના રાજા છે, કાલકૈયા જેવાં દાનવનાં સંહારક એવાં વીરોનાં વીર 'અમરેન્દ્ર બાહુબલી'. ચિત્રકાર બાહુબલી વિશે જણાવતાં બોલે છે.\n\n\"શાબાશ..!\" પોતાનાં ગળામાં પહેરેલ પેશકિંમતી મોતીનો હાર ચિત્રકાર તરફ ફેંકતા સિકંદર બોલે છે.\n\n  ત્યારબાદ દરબારમાં સિકંદર અલગ અલગ વ્યક્તિઓની રજૂઆત સાંભળે છે અને તેનો યોગ્ય ન્યાય પણ કરે છે.\n\n***\n\nબે દિવસ બાદ\n\nસ્થળ : માહિષ્મતી નગરી.\n\nસમય : સવારનાં 11 કલાક\n\n   બાહુબલી પોતાની માહિષ્મતી નગરીમાં ધામધૂમ સાથે દિવાળીનો ઉત્સવ મનાવવામાં વ્યસ્ત હતાં, બરાબર એ જ સમયે ત્યાં રાજદૂત ચિંતાતુર હાલતમાં દોડતાં દોડતાં બાહુબલી પાસે આવે છે. તેનાં શ્વાસોશ્વાસ અને હૃદયનાં ધબકારાઓ એકદમથી વધી ગયેલાં હતાં, તેની આંખો અને ચહેરા પર ડરની રેખાઓ સ્પષ્ટપણે દેખાય રહી હતી. એ હાંફતા હાંફતા બાહુબલીની નજીક આવે છે.\n\n\"શું બાબત છે..રાજદૂત..?\" બાહુબલી હેરાનીભર્યા આવજે રાજદૂતની સામે જોઈને પૂછે છે.\n\n\"મહારાજ..વાત જ એવી છે…!\" હાંફતા હાંફતા રાજદૂત બોલે છે.\n\n\"શું વાત છે..?\" બાહુબલી પૂછે છે.\n\n\"મહારાજ ! આપણી સ્વર્ગથી પણ સુંદર એવી માહિષ્મતી નગરી પર જાણે કોઈ ગ્રહણ લાગવાનું હોય તેમ ગ્રેટ સિકંદરની નજર આપણાં માહિષ્મતી પર પડી છે, અને તે કોઈપણ સંજોગોમાં આપણી નગરીને હાંસિલ કરવાં માંગે છે, એ પછી સમજાવટથી તો સમજાવટથી, કે પછી યુદ્ધ તો યુદ્ધ દ્વારા પણ તે માહિષ્મતી નગરી મેળવવા માંગે છે.\n\n   આટલું સાંભળતાની સાથે જ બાહુબલીની આંખો ગુસ્સાને લીધે લાલચોળ થઈ ગઈ.\n\n\"જાવ અને કહી દો સિકંદરને કે,\"જ્યાં સુધી આ બાહુબલી જીવિત છે, ત્યાં સુધી માહિષ્મતી નગરી તો શું ? પરંતુ માહિષ્મતી નગરીની એક ધૂળની ચપટી પણ તેનાં હાથે નહીં આવવા દેશે..!\" બાહુબલી કમરે રહેલ મ્યાનમાંથી પોતાની તલવાર બહાર કાઢતાં બોલે છે.\n\n  ત્યારબાદ બાહુબલી પોતાનાં રાજદૂત દ્વારા સિકંદર સુધી સંદેશો મોકલાવે છે કે, \"માહિષ્મતી નગરી પર રાજ કરવાનું સપનું છોડી દે...નહીંતર તેનું પરિણામ ખૂબ જ ભયંકર અને અકલ્પ્ય હશે.\" બાહુબલી દ્વારા મોકલાવેલ આ સંદેશો સાંભળતાની સાથે જ સિકંદર રઘવાયો બની જાય છે, તે ધુંઆપુઆ થઈ જાય છે. હાલ તે કોઈપણ કિંમતે માહિષ્મતી મેળવવા માંગતો હતો, પરંતુ બાહુબલીએ રાજદૂત દ્વારા જે સંદેશો મોકલાવેલ હતો, તે સાંભળ્યા બાદ વધુ ગુસ્સે થતાં થતાં રાજદૂતને જણાવતાં બોલે છે.\n\n\"કહી..દો…બાહુબલીને કે યુદ્ધ માટે તૈયાર થઈ જાય.\" સિકંદર રાજદૂતને જણાવતાં બોલે છે.\n\n  ત્યારબાદ રાજદૂત સિકંદર દ્વારા જે સંદેશો આપવામાં આવેલ હતો, તે સંદેશો લઈને માહિષ્મતી પરત ફરે છે, અને બાહુબલીને સિકંદરે આપેલ સંદેશો જણાવતાં કહે છે કે…\n\n\"મહારાજ ! સિકંદર કોઈપણ કિંમતે માહિષ્મતી મેળવવા માટે તૈયાર છે, તમારો સંદેશો સાંભળ્યા બાદ તેમણે યુદ્ધ માટે તૈયાર રહેવા માટે આપને જણાવેલ છે.\n\n\"હું ! મારા છેલ્લા શ્વાસ સુધી સિકંદર સાથે લડીશ…પરંતુ મારા જીવતાં હું ક્યારેય માહિષ્મતી પર તેનું રાજ કરવાનું સપનું સાચું નહીં પડવા દઈશ..!\" બાહુબલી પોતાનો મક્કમ ઈરાદો જણાવતાં બોલે છે.\n\n***\n\nદસ દિવસ બાદ\n\nસ્થળ : માહિષ્મતી નગરીની બહાર આવેલ યુદ્ધ મેદાન.\n\nસમય : સવારનાં 11 કલાક.\n\n  આખરે જે બાબતનો ડર હતો, એ આજે વાસ્તવિકતામાં ફેરવાઈ ગયેલ હતું, સિકંદર પોતાનાં હજારો શસ્ત્રોથી સજ્જ સૈનિકો, વિશાલ સંખ્યામાં ઘોડા અને હાથીઓ વગેરે લઈને માહિષ્મતીની બહાર આવેલ યુદ્ધનાં મેદાનમાં આવી પહોંચેલ હતો. હાલ એ યુદ્ધ મેદાનમાં સૈનિકો કીડી મકોડાની માફક ઉભરાય રહ્યાં હોય તેવું લાગી રહ્યું હતું.\n\n  આ બાજુ બાહુબલી પણ પોતાની સેના સાથે પૂરેપૂરી હિંમત સાથે સિકંદરની સાથે યુદ્ધ લડવા માટે તૈયાર હતાં, એવામાં રાજગુરુ અને રાજમાતા \"હુમલો\" એવો આદેશ આપે છે. આ સાથે જ બાહુબલી પોતાનાં સૈનિકોને દુશ્મન સેના પર વાયુ વેગે, વીજળીની માફક તૂટી પડવા માટે ઈશારો કરે છે.\n\n  જ્યારે આ બાજુ સિકંદર પોતાનાં સૈનિકોને હુમલો કરવાં માટેનો આદેશ આપે છે, જોત જોતામાં બંને સેનાઓ વચ્ચે ભીષણ યુદ્ધ ખેલાય છે, આખે આખું યુદ્ધ મેદાન સૈનિકોની દર્દ અને પીડા ભરેલ ચિચિયારીઓથી ગુંજી ઊઠે છે. જોત જોતામાં એ યુદ્ધ મેદાન જાણે લોહીનાં મેદાનમાં ફેરવાઈ ગયું હોય તેમ ચારે બાજુએ સૈનિકોનાં મૃતદેહો પડેલાં હતાં. હાલ ખુનસ અને જુસ્સામાં આવી ગયેલાં સૈનિકો, હાથીઓ અને ઘોડાઓ આ બધાં મૃતદેહોને પોતાનાં પગ હેઠળ કચડીને આગળ વધી રહ્યાં હતાં.\n\n  આ બાજુ બાહુબલી અને કટપ્પા દુશ્મનોનો ખાતમો બોલાવી રહ્યાં હતાં, જ્યારે સિકંદરનાં સૈનિકો હજુપણ તેનો સામનો કરી રહ્યાં હતાં. હાલ યુદ્ધ એવી પરિસ્થિતિ કે તબ્બેકે આવી પહોંચેલ હતું કે કોનો વિજય થશે ? કે કોનો કારમો પરાજય થશે..? એ નક્કી કરવું મુશ્કેલ લાગી રહ્યું હતું.\n\n  જ્યારે આ બાજુ બાહુબલી પોતાનાં બંને હાથમાં તલવારો લઈને પોતાનાં પાણીદાર અશ્વ પર સવાર થઈને એકદમ ડર્યા વગર, હિંમતપૂર્વક પુરજોશે સિકંદર તરફ આગળ વધી રહ્યો હતો. બરાબર એ જ સમયે બાહુબલીની છાતી પર એક ઉડતું આવતું તીર ખૂંચી જાય છે. આથી બાહુબલી જમીન પર પડી જાય છે.\n\n  આ જોઈ માહિષ્મતીનાં બધાં જ સૈનિકો ખૂબ જ ગભરાય ગયાં, પોતાનાં રાજાને આવી રીતે યુદ્ધ મેદાનમાં પડતાં જોઈને તે લોકોની હિંમતે જાણે જવાબ આપી દીધો હોય તેવું લાગી રહ્યું હતું, આ જોઈને તે લોકોનું મનોબળ એકદમથી ભાંગી ગયું….તેઓને હાલ પોતાની હાર દેખાય રહી હતી. આ જોઈ સિકંદર અને તેનાં સેનાપતિ ખડખડાટ અટ્ટહાસ્ય કરવાં માંડે છે. આથી સિકંદરની સેના વધુ ઉત્સાહ અને જુસ્સા સાથે બાહુબલીની સેના પર તૂટી પડવા આગળ વધે છે.\n\n  બરાબર આ જ સમયે તે લોકોનાં કાને કોઈ વ્યક્તિ ઉંચાઈ પરથી પડેલ હોય તેવો અવાજ સંભળાય છે, આથી સૌ કોઈ હેરાની સાથે પાછળ વળીને જોવે છે, તો તે અવાજ સિકંદર પોતાનાં ઘોડા પરથી નીચે પડ્યો હતો તેનો આવેલ હતો, આ જોઈ સિકંદરની સેના ગભરાય જાય છે..ત્યાંથી થોડે દૂર નજર કરે છે તો ભલાલદેવ ઊભેલ હતો, તે પોતાની ગદા પોતાની તરફ ખેંચી રહ્યો હતો. આથી સૌ કોઈને એ બાબતનો ખ્યાલ આવી ગયો હતો કે ભલાલદેવે સિકંદર પર જે પ્રહાર કર્યો, તેનાં પરિણામે સિકંદર બેભાન થઈને ઘોડા પરથી જમીન પર પડેલ હતો.\n\n\"ભલે..અમારા બે ભાઈઓ વચ્ચે ગમે તેટલો મતભેદ હોય, પરંતુ એ મતભેદ એટલો પણ નથી કે કોઈ શત્રુ કે દુશમન તેનો લાભ ઊઠાવી જાય..!\" - બાહુબલીનો હાથ પકડીને ઊભાં કરતાં કરતાં ભલાલદેવ બોલે છે.\n\n   થોડીવાર બાદ સિકંદર ભાનમાં આવે છે, હાલ તેને ખૂબ સારી રીતે સમજાય ગયું હતું કે હાલ તેની લાલચ અને માહિષ્મતી મેળવવાની મહેચ્છાને કારણે હજારોની સંખ્યામાં સૈનિકો કમોતે મર્યા હતાં. ત્યારબાદ બાહુબલી અને સિકંદર વચ્ચે 'શાંતિ કરાર' થાય છે, અને તેઓ ભવિષ્યમાં ક્યારેય એકબીજા રાજ્યો પર ફરીવાર હુમલો ન કરવા માટેની પ્રતિજ્ઞા લે છે, આ ઘટનાએ જાણે સિકંદરનું હૃદય પરિવર્તિત કરી દીધેલ હોય તેવું લાગી રહ્યું હતું...ત્યારબાદ સિકંદર બધાં રાજાઓને આઝાદ કરીને તેઓને પોત પોતાનું રાજ્ય ફરી સોંપી દે છે.",
      "duration": "6 mins",
      "category": "Action"
    },
    {
      "title": "વીર બાવાવાળો",
      "story_name": "ખાનદાન કુળ છો. \n\nમાટે બે જ વેણની વાત કરવી છે, આપા !\n\nઆ સોનું કે રૂપું મને ગળે નથી વળગતું.\n\nમા કનકાઈનો પ્રતાપ છે, લઈ જાવ.\n\nપણ એક વાત સાંભળો.\n\nરોળ્યકોળ્ય વેળાનો સૂરજ ઘોડે ચડીને આવેલા ઉતાવળા કોઈ મહેમાનની જેમ જાઉં જાઉં થઈ રહ્યો છે. એને એક પગ સંધ્યાના પેંગડે અને બીજો રાતના ‘શારજામાં’ ઉપર છે.ગીરની ઘટાટોપ વનરાઈનાં ડાળપત્તાં ઉપરથી પંખીના ટહુકા લઈને ધીમે ધીમે વાતો વાહોલિયો, વૃક્ષોની કૂંપળો સાથે ગુફતેગુ કરી રહ્યો છે.\n\nછોડવડી ગામના સીમાડાની ભેરાસણ નદીના વોકળામાં ઊંડા મારગના મોં આગળ પચ્ચીસેક જેટલા બહારવટિયા હથિયારે હાથ દઈને, શિકાર ઉપર છલાંગવા બેઠેલા ચિતરાની જેમ ટગર ટગર આંખે ઊંડેરા મારગમાં ઝાંકી રહ્યા છે.\n\nબહારવટિયાઓ પાસે આજ પાકી બાતમી છે કે દીવનો ધનપતિ વણિક શેઠ, સુંદરજી છોડવડી ગામને પાદર થઈને કનકાઈ માતાજીના થાનકે જવાનો છે. દેશપરદેશ વેઠીને ગાડા મોઢે ધન કમાયેલો શેઠ સુંદરજી કાંઈ એકલોસેકલો ન હોય, વળી ખાલી હાથે પણ ન હોય. શેઠપણાનો મોભો અને લક્ષ્મીના પના પ્રમાણે શેઠ સાથે સો પોણોસો જેટલા શેઠિયાઓ હશે. નોકરચાકર હશે અને પાકેલી બોરડીની જેમ સોનું, રૂપું ખણખણાવતી શેઠાણીઓ અને બાળકો પણ હશે. અને અગમ બુદ્ધિના એ વણિકે સંપત્તિનાં રખોપાં માટે પાંચદશ બંદૂકધારી વળાવિયા પણ લીધા હશે. વળાવિયાને બાદ કરતાં આખું ઝૂમખું વેવલા માણસોનું ! એકાદ પડકારની જ જરૂર. બંદૂકનું નાળચું જોયું નથી અને બોકાસો બોલ્યો નથી !\n\nહા, વળાવિયા કાંટિયાવરણના, લુણહલાલી હશે તો થોડીક રમઝટી કરવી પડશે, છાતીકઢા હશે તો લોહી કાઢવાં પડશે. બાકી કઢીચટ્ટા હશે તો બહારવટિયા બાવાવાળાનું નામ સાંભળતા, તૂટેલા બંબૂડાની જેમ બુમકારા નાખતા ભાગી જશે !\n\nદીવના શેઠ સુંદરજીનું આ ઝાડવું જો પૂરેપૂરું ઝંઝેડાય તો ખડિયા પોટલિયા છલકી ઊઠે.બહારવટિયા બાવાવાળાના સાથીદારો, સાકરની કણીની જેમ આવતા મનસૂબા ચગળતા વાટ જોઈ રહ્યા છે અને એ જ પળે ઊંડા મારગમાં ધૂળ ઊડી. બળદગાડીઓનાં પૈંડાં ગાજ્યાં, બળદોના ઘૂઘરા ખણખણ્યા અને જોતજોતામાં દસેક જેટલાં ગાડાંઓની હેડ્ય લગોલગ આવી.\n\nગાડામાં બેઠેલો પુરુષવર્ગ વાતોના કિલ્લોલ કરે છે. સ્ત્રીઓ માતાજીના ગરબા ગાતી આવે છે. શણગારેલાં બળદો શીંગડાં ડોલાવતાં ડોલાવતાં ગળાના ઘૂઘરમાળ ઘમકાવે છે.અને પચ્ચીસેય બહારવટિયાની ટોળી તોપમાંથી ગોળા છુટે એવી ત્વરાથી ગાડાઓ ઉપર વછુટી.\n\n‘ઊભાં રાખો, ગાડાં.’નો એક જોરૂકો પડકારો ઊઠ્યો. પચ્ચીસ જેટલી બોકાનીઓ, ઘેઘૂર દાઢીઓ, મૂછોના થોભિયા અને રાતીચોળ આંખોનું આખું જંગલ, વણિકશ્રેષ્ઠી સુંદરજી જેવા સુંવાળા માણસની આસપાસ ઘટાટોપ થઈને ફરી વળ્યું ! શેઠના વોળાવિયા એકાદ પળ માટે અવઢવમાં પડ્યા પણ બહારવટિયા બાવાવાળાનું નામ સાંભળતાં એણે મુઢ્ઢીઓ વાળી, પગની પેનીઓ સાથળે ભટકાણી અને બંદૂકોનાં ડાંડવાં વાંદરાના પૂછની જેમ ઊછળતાં ઊછળતાં ગીરના જંગલમાં અલોપ થઈ ગયાં !\n\nશેઠ સુંદરજીએ નિ:શ્વાસ મૂક્યો: ‘હવે તો આઈ કનકાઈ ઉગારે તો ઉગરાય ! બહારવટિયો બાવાવાળો ! હનુમાનના પૂંછની જેમ જૂનાગઢના આખા નવાબી રાજને સળગાવી બેઠો છે. થાય તે ખરું.’\n\nઅટાટની આવી પડેલ આ આફતથી શેઠ સુંદરજી એકાદ પળ આકળવિકળ થયા પરંતુ વળતી પળે એના મનબુદ્ધિ સાવધ થયાં. માથા પર પાઘડી મૂકી, મોજડીઓ પહેરી અને હસતાં હસતાં બહારવટિયા સામે થઈને ઊભા રહ્યા: ‘રામ રામ, આપા !’\n\n‘વાણિયા !’ બાવાવાળાના સાથીદારો ખાટા થયા: ‘અમારે ને તારે કઈ જુનવટ છે ? વાણિયાવેડા મૂકીને સોનું-રૂપું માંડ્યા ઠાલવવા.’‘સોનું અને રૂપું તમારું જ છે બાપ !’ શેઠ શાંતિથી બોલ્યા: ‘દીવનો આ સુંદરજી શેઠ ચિંથરા નૈં ફાડે. મને આઈ કનકાઈએ ઘણું દીધું છે પણ.’\n\n‘પણ પછી શું ?’ બહારવટિયાએ આંખો ખેંચી: ‘પણ બણ કરીને તારે વાર્તા માંડવી છે ? ઘોડાનો વેશ લાવવો છે ? શું ધારી છે તેં ?’‘ધારી કાંઈ નથી, ભાઈ ! મારે તો બાપુ બાવાવાળાને જોવા છે.’‘ગાલાવેલો થા મા, શેઠ ! બાવાવાળાને જોઈને શું કામ છે તારે ? કાંઈ લેણદેણ છે બાવાવાળા પાસે ?’‘લેણદેણ કેવી ?’ સુંદરજી હસ્યો: ‘પણ માણસના નાતે લેણાદેણી ખરી હો ભાઈ !’\n\nઘેરામાંથી એક ઘોડેસવાર આગળ આવ્યો: ‘હું પોતે બાવાવાળો, શેઠ.’કેરીની ફાડ્યા જેવી આંખો, થરક્તી ભુજાઓ, ગુલાબી ચૂમકીઓવાળો ઊજળો વાન અને ચેતનાના કુવારા છલકાવતા આદમીને શેઠ અહોભાવથી જોઈ રહ્યા અને વસમી વેળાએ પણ ડાહી જાતનો આ વેપારી અનુકંપાથી દ્રવી ઊઠ્યો કે હે ભગવાન ! ફૂલની પાંખડી સમો આ યુવાન સિંહાસને શોભે એવો છે, પણ બચ્ચારો જીવ પાણાના ઓશીકા કરીને સૂવે છે ! ગીરની ઝાડીમાં, ડુંગરાની બખોલોમાં સાવજની ત્રાડો સાંભળતો સાંભળતો-ભૂખ અને વેદનાઓ વેઠે છે. જૂનાગઢના નવાબે કેવી દશા કરી આ જુવાનની ?’\n\n‘શેઠ !’ બહારવટિયાના સાથીઓ આકળા થયા: ‘જોઈ લીધા, બાવાવાળાને ? હવે ઝટ કરો. સોનું-રૂપું ઠાલવી નાખો.’‘બાપુ બાવાવાળા !’ શેઠ બાવાવાળા પાસે એક ડગલું આગળ વધ્યા: ‘ખાનદાન કુળ છો. માટે બે જ વેણની વાત કરવી છે, આપા ! આ સોનું કે રૂપું મને ગળે નથી વળગતું. મા કનકાઈનો પ્રતાપ છે, લઈ જાવ. પણ એક વાત સાંભળો. મારા દીકરાને ઘેર આઈ કનકાઈએ દીકરો દીધો છે, બાપુ ! મારા પૌત્ર ને માને પારે પગે લગાડવા લઈ જાઉં છું. માટે માતાજીને ચડાવવા દાગીના અને વાઘા ન લો તો સારું. બાકીનું બધું લઈ જાવ.’\n\n‘તમે મા કનકાઈની માનતાએ જાવ છો શેઠ ?’ બહારવટિયો બાવાવાળો ઠંડોગાર થયો.\n\n‘હા, આપા ! માને પારે જ જાંઈ છંઈ.’\n\n‘ભાઈઓ !’ બાવાવાળાનો હાથ ઊંચો થયો: ‘સુંદરજી શેઠની એક પાઈ પણ ન લેશો. ગીરની દેવી મા કનકાઈ આપણને ઘણું આપશે. હાલો.’\n\n‘ઊભા રહો, આપા !’ શેઠ બાવાવાળાના ઘોડા તરફ ગયા: ‘એમ ખાલી હાથે જાવ મા. ઘરેણાંને બદલે તમે રૂપિયા બોલો. ગણી દઉં બાપા !’ ગીરના પહાડોમાં અથડાઈને પડછંદા પડે એવું ખડખડાટ હસતો બાવાવાળો બોલ્યો: ‘શેઠ ! મને તમે લૂંટારો ધાર્યો ? ના બાપ ! જેના નામમાં બાવો બેઠો છે એવો બહારવટિયો બાવાવાળો, હરામ હલાલી કે લૂંટારો નથી, શેઠ !’\n\nઅને બહારવટિયાના અવથાડ ચહેરા ઉપર વેદનાના, ગમગીનીના અકળામણના પોપડા ઊંચકાયા: ‘શું કરું શેઠ ! જૂનાગઢના નવાબે મારું વીસાવદર આંચકી લીધું. અને મારે પાતકનો આ પંથ લેવો પડ્યો. ? તમને અમે લૂંટીએ ? જાત્રાળુને ? ના. ના. શેઠ ! કહો તો મારા સાથીદારો તમારા આખા સંઘનું રખવાળું કરતા મા કનકાઈ સુધી મૂકી જાય.’\n\n‘મારો બાપો !’ શેઠ સુંદરજીએ બાવાવાળાની પીઠને ઠપકારી: ‘રંગ ! મારો આતમો રાજી થઈને કહે છે કે મા કનકાઈ તમારો ગિરાસ પાછો અપાવશે. પણ આપા ! હવે એક વેણ રાખો. દીવનો ધનિક વાણિયો સુંદરજી તમને મળ્યો અને તમારાં મોં ગળ્યાં ન થાય તો થઈ રહ્યું ના ? મારે તમને સૌને ટીમણ (નાસ્તો) કરાવવાની મરજી છે. મારા પર ઈતબાર હોય તો પંગત પાડો, આપા !’\n\n‘ભલે શેઠ !’ બાવાવાળો સાથીદારો સાથે ઘોડેથી ઊતર્યો.\n\nગાડામાંથી પાંતિયાં કાઢીને સુંદરજી શેઠે પાથયાઁ. બહારવટિયા પંગતમાં બેઠા.\n\nશેઠ સુંદરજીએ બહારવટિયાઓને સુખડી અને ફરસાણના ભરપેટ ટીમણ કરાવ્યાં.\n\nબહારવટિયા જવા તૈયાર થયા એટલે શેઠ સુંદરજીએ બાવાવાળાના કાન પાસે એક કીમતી વાત કરી: ‘બાપુ ! ગઈ રાત અમે ઘાંટવડમાં હતા. વાત પાકી અને જરૂરી છે. સાંભળો: અંગ્રેજ નૌકા સૈન્યનો કેપ્ટન ઘાંટવડની આસપાસ આરામ કરી રહ્યો છે.’\n\n‘શું નામ એનું શેઠ !’ બાવાવાળાએ ઉત્સુકતાથી પૂછ્યું.‘નામ તો ઘાંટ કે ગ્રાન્ટ. એવું છે કાંઈક. પણ છે મોટો જોશ.વર ! વેલણ બંદરે સાત વરસથી થાણું નાખીને પડ્યો’તો. ગાયકવાડ સરકારના દરિયાઈ માર્ગને ચાંચિયાઓ લૂંટતા હતાએટલે ખુદ ગાયકવાડે ઈસ્ટ ઈન્ડિયા કંપનીના નૌકા સૈન્યની મદદ માગેલી. ઈ તો જાણો ને, આપા !’\n\n‘હા શેઠ ! ઈ ઘાંટને પણ જાણું છું. નામ સાંભળ્યું છે.’‘તો આ ઘાંટ સાહેબે સાત વરસ નાકાબંધી કરીને દરિયાના ચાંચિયાને જેર કરી નાખ્યા !’‘છે જોરાવર.’‘જી યો તમને ! હવે આ કેપ્ટન પોતાનો ચાર્જ પાછો સોંપવા અમરેલી જઈ રહ્યો છે. દલખાણિયાના નાકા પાસેથી નીકળવાનો છે. સાથે ઝાઝા માણસો નથી. વિજયના નશામાં છે. જો હરમત કરો તો.’\n\n‘સમજી ગયો, શેઠ !’ કહીને બાવાવાળાએ ઘોડીની લગામ સતાણ કરી: ‘લ્યો, રામ રામ શેઠ !’અને પચ્ચીસ ખૂંખાર સાથીઓને મારતે ઘોડે દલખાણિયાના નાકા તરફ લઈને, બાવાવાળાએ એક ઘાને બે કટકા જેવો નિર્ણયો કંડારી લીધો કે ગોરી સરકાર સાથે બાથ ભીડ્યા વગર જૂનાગઢનો નવાબ પાંસર્યો નહીં થાય. આજ તો લોહીના છેલ્લા ટીપા સુધી લડી લેવું છે. કટકે કટકે મરવું એના કરતાં આજ તો-અને બહારવટિયાના પચ્ચીસ ઘોડાના ડાબલાથી આખી ગીર પડઘાઈ ઊઠી !\n\nઈસ્ટ ઈન્ડિયા કંપનીની નૌસેનાનો કેપ્ટન જ્યોર્જ ગ્રાન્ટ વેલણ બંદરે સાત સાત વર્ષના ચાંચિયા સાથેના સંઘર્ષનો સઘળો થાક આ એક જ દિવસમાં ઉતારી નાખવો હોય, તદ્દન નિશ્વેષ્ટપણે પોતાના ઘોડા પર બેસવાને બદલે સૂતો હોય એમ મુસાફરી કરી રહ્યો હતો. પોતાની ઈંગ્લિશ રાઈફલ પણ એણે પોતાના ખાસદારને સોંપી હતી.\n\nઘોડાના સ્પ્રિંગવાળા કુર્સમના કસકસતા જીન પર ઝૂલતો ઝૂલતો, ગીરનાં જંગલોની રળિયાતને પીતો પીતો, આરામથી જઈ રહ્યો હતો.હાસ્તો. ગુજરાતમાં પાઘડી પને પથરાયેલી ગાયકવાડી રિયાસતને એણે દેખાડી આપ્યું હતું કે દેશી રજવાડાના લશ્કરી કેપ્ટનો કરતાં ગોરી હકૂમતનો કેપ્ટન કેટલો માતબર છે અને ગોરી સેના કેટલી કામયાબ છે ! સારો માછીમાર કુળશતાથી જાળ પાથરીને માછલાંનો સોમલો કાઢી નાખે એમ આણે દરિયાઈ ચાંચિયાઓનો ખોડો કાઢી આપ્યો હતો.\n\nકંપની સરકારની આબરૂ માથે વધારાનું એક છોગું ચડાવીને મૂળ જગ્યાએ હાજર થવા ઊપડેલો જ્યોર્જ ગ્રાન્ટ, હવેની પળોમાં સાવેસાવ નિર્ભય હતો.પશ્ચિમના આખા અરબ સાગરને વશ કરનાર યોદ્ધા સમા આ અમલદારનું નામ લેનાર કોણ છે ? મગદૂર પણ કોની ?\n\nજ્યોર્જ ગ્રાન્ટની સાથે એક મુન્શી, બે અંગરક્ષકો અને એક ખાસદાર-આમ આ પાંચ જણ અમરેલી પહોંચે એટલે એના માટે તૈયાર રાખેલા યશના અબીલ, ગુલાલ એના ચરણોમાં હતાં.\n\nઅને ગ્રાન્ટની આ નાનકડી મંડળી દલખાણિયાના નાકે પૂગી.- ઝાડ પરથી વાંદરો ઠેકે એમ બહારવટિયા બાવાવાળાનો બાતમીદાર સડેડાટ કરતો ઝાડવેથી ઊતર્યો અને ગીરના ઢૂવામાં છુપેલા સાથીદારોને ગોરા કેપ્ટનની એક રેખા સાથેની ચિત્રબદ્ધ માહિતી આપી.\n\nકેપ્ટનના ઘોડા નજર વેગે આવ્યા એ જ પળે વેલાપાંદડાંને વીંધતી છનનન કરતી બહારવટિયાની ગોળી બંદૂકમાંથી વછુટી અને કેપ્ટનનો રાઈફલધારી ખાસદાર આંબેથી કેરી પડે, એમ વીંધાઈને નીચે પડ્યો. વિલાયતી બંદૂક હવે બહારવટિયા પાસે જતી રહી !થોડી બટાઝટી વધારે બોલી. ગ્રાન્ટના અંગરક્ષકો ઘવાઈને ઢળી પડ્યા.\n\nમાત્ર થોડી જ પળોમાં ગ્રાન્ટના વ્યૂહને ય ટકોર મારે એવી ચપળતાથી બહારવટિયાએ ગ્રાન્ટને ઘેરી લીધો. બાવાવાળાના સાથીદાર ભોજા માંગણીએ ગ્રાન્ટનો પગ પેંગડામાંથી કાઢીને મૂળાની જેમ એને ઘોડાની જીન ઉપરથી ખેંચી લીધો !‘હાથ ઊંચા કરી વાળો, ઘાંટ સા’બ !’ બહારવટિયો વિકરાળ હસ્યો.‘ભણ્યું, ઘાંટ સા’બ ! તમે હવે અમારા કબજામાં છો.’ બહારવટિયો બાવાવાળો પડછંદ અવાજે બોલ્યો: ‘દરિયાના ચાંચિયાને માર્યા હશે બાકી બહારવટિયા નથી ભેટ્યા તમને. હાથ ઊંચા કરો અને શરણો થઈ જાવ.’\n\nલાચાર, અવશ કેપ્ટન ગ્રાન્ટ, હાથ ઊંચા કરીને બહારવટિયાને સ્વાધીન થયો.\n\n‘આમ કરવાનું કાંઈ પ્રયોજન ?’ વેલણમાં સાત વર્ષ ગાળીને ભાંગ્યુંતૂટ્યું ગુજરાતી શીખેલો જ્યોર્જ ગ્રાન્ટ પૂછતો હતો. ‘મારો એવો ખ્યાલ હતો કે બહારવટિયા ખાનદાન હોય છે.’‘બહારવટિયા તો ખાનદાન જ છે સા’બ ! પણ હવે તમારેય ખાનદાન થવાનું છે.’‘ખાનદાન છો માટે તો તને કઢી ખાવા જીવવા દીધો, સાબ્ય !’\n\n‘કડી ? કોને સી ચીજ, બાવાવાલા !’‘તને દેખાડશું સા’બ ! ખાઈ ખાઈને અમે અધમૂઆ થયા. હવેથી તું ય ખાજે. રોટલા ને લીલાં મરચાં. પાણાનાં ઓશીકાં.’‘મતલબ ?’ ગોરો ગામઠી ભાષામાં કશું સમજતો નહોતો.‘મતલબ શું બીજો ? ચડી જા અમારા ઘોડા પર, હવે અમારી સાથે તારી પણ સોરંગી ખંડાશે, સા’બ !’\n\n‘પન.’‘હવે પન બન કરીશ મા. કાંઈ ડાયો થઈને આવીજા. નીકર મારા સાથીદારો વધારી નાખશે. ’‘ચાલો.’ અને ગ્રાન્ટ ડાહ્યો ડમરો થઈને ઘોડા પર બેસી ગયો. ગ્રાન્ટને પાઘડીના આંટાથી ઘોડાના ‘શારજામા’ સાથે બાંધ્યો અને જેના નામની દુનિયામાં હાક વાગતી એ બ્રિટિશ એક ટોચના લશ્કરી ઉપરીને લશ્કરીની જેમ દોરીને બહારવટિયા ગીરના જંગલમાં ઊતરી ગયા.\n\nજેતલવડના ધડે પહોંચીને બહારવટિયાએ જ્યોર્જ ગ્રાન્ટને એક ઓરડામાં પૂરીને બંધ કરી દીધો. પોણી દુનિયાને બાપની કરીને બેઠેલ બ્રિટિશ હકૂમતની કડપ અને ધાકની જાજમમાં, વિસાવદરના બાવાવાળાએ વચ્ચોવચ્ચ બાકોરું પાડી દીધું ! ટોપી અને તલવારની માથાભારે પ્રજાની આંખમાં બહારવટિયાએ ધોળે દિવસે ધૂર ભરી દીધી !\n\nઅંગ્રેજ હોકેમો અને એનું શસ્ત્રસજ્જ લશ્કર, ખોઈ જેવા મોઢાં કરીને ઊભાં રહ્યાં.હવાના ફોરાં જેવો આઝાદ અને કુશળ કેપ્ટન જ્યોર્જ ગ્રાન્ટ, કાચી માટીના ભીંતડાવાળી દીવાલોમાં કેદ થઈને ઝૂરતો રહ્યો. ઓરડે પુરાતો રહ્યો, બહાર કઢાતો રહ્યો. ક્યારેક ગીરનાં અડાબીડ ગાજતાં જંગલોની અટવીમાં, ક્યારેક નદીઓના વોકળામાં, કરમદીના છુવાઓમાં, ડુંગરાની ચોટીઓ ઉપર-બાજરાના ટાઢા રોટલા, કઢી, છાશ, મરચાની ચટણી. ખાતો રહ્યો-ઉબકાતો રહ્યો. મેલાં કપડાંથી વધેલી દાઢીથી વાસ મારતો રહ્યો !\n\nઅણકલ્પેલા માણસોનો સાથ, કાતિલ મૌનની એકલતા, દિશાવિહીન જીવનચર્યાથી અંગ્રેજી આ અમલદાર, જીવનથી હાથ ધોઈને છુટકારો મેળવવા મનસૂબા ઘડે છે. પણ એ પળ પણ એના હાથમાં નથી !કંટાળેલો, ભગ્નાશ ગ્રાન્ટ, બાવાવાળાની બંદૂક તરફ આંગળી ચિંધીને પોતાની છાતી ખુલ્લી કરે છે ! ‘ગોલી ચલા દો બાવાવાલા !’‘એમ ગોળી ક્યાંથી ચલાવું, ઘાંટ સા’બ !’ બાવાવાળો હસે છે ! ‘તને મારીને શું કરું ? મરવા પણ શું કામ દઉં ? તારા છુટકારાનો એક જ મારગ છે.\n\nઘાંટ સા’બ ! તમારી કંપની સરકાર જૂનાગઢના નવાબને ભીંસ કરે. મારો વિસાવદરનો આંચકેલો ગિરાસ પાછો અપાવે. નીકર તો સા’બ ! અમારી જેવી દશા તમારી પણ. પીડા જુઓ, ભોગવો. દુ:ખ અને ભૂખમરો વેઠો. જેનાથી તમને ગોરાઓને પણ ખાતરી થાય બહારવટાં કેવાં દોહ્યલાં છે અને કોઈ માણસને થયેલો અન્યાય કેવો વસમો છે ?’\n\nજ્યોર્જ ગ્રાન્ટ થોડું ઘણું સમજે છે અને પીગળી એની આંખો બંધ કરીને બેઠો રહે છે.દિવસો. અઠવાડિયાં અને મહિનાઓ વીત્યાં ! એવામાં એક દિવસ.ગીરના એક નેસમાં બહારવટિયા પડ્યા છે. નેસનાં ઝૂપડાં આગળ એક દિવસ એક અજાણ્યો માણસ આવી ચડ્યો. ગળામાં માળા, કપાળમાં ત્રિપૂંડ અને માથા પર બ્રાહ્નણિયા ટોપી.બાવાવાળાના સાથીદારોએ જોયું તો એ માણસ કોઈ ભેદી લાગ્યો.\n\nભોજા માંગણી અને લોમા ધાધલે એને બોચીએથી પકડ્યો: ‘કેવો છો એલા ?’‘બ્રહ્નણ !’ અને એણે જનોઈ દેખાડી.\n\n‘ક્યાંથી આવ છ ?’‘જૂનેગઢથી.’‘ક્યાં જાવું છે ?’‘બાવાવાળા પાસે.’‘બાવાવાળો બહારવટિયો છે, તારો કાંઈ જજમાન છે. એલા ભામણ ?’‘ના બાપુ ! પણ મને જાવા દો. મારે એનું કામ છે.’\n\nઆડાઅવળા સવાલોનો આગંતુકે એક જ જવાબ રટ્યે રાખ્યો કે મારે બાપુને મળવું છે. હું તો બિનહથિયારી આદમી છું તમારી પાસે બંદૂકો છે. પછી શા માટે મૂંઝવ છો ?’સાથીદારો એ બ્રાહ્નણને સરદાર પાસે લઈ ગયા.‘બોલો, શું કામ છે મા’રાજ ?’ બાવાવાળો બોલ્યા.’‘બાપુ ! તમે જેને પકડ્યોછે એ ગોરા પાસે મને લઈ જાવ. હું એની સાથે નોકરી કરતો હતો. મારો પગાર બાકી છે.’‘એલા ભૂદેવ ! હવે તો એની પાસે માથામાં જૂ અને અંગે કીડા સિવાય કાંઈ નથી. શું દેશે તને ?’\n\n‘પણ મને લઈ જાવ, બાપુ ! એક વાર એને મળવા દો.’અને બાવાવાળાએ ગ્રાન્ટની સાથે એની મુલાકાત કરાવી.‘લ્યો, ગ્રાન્ટ સા’બ !’ કહીને પેલા બ્રાહ્નણે ‘કલેરેટ’ની બોટલ કાઢીને ગ્રાન્ટને આપી: ‘બેલેન્ટાઈન સાહેબે મોકલી છે.’‘ઊભો રહે એલા ભામણ !’ બાવાવાળાએ બાટલી લઈ લીધી.‘આમાં કાંઈ ઝેરબેર તો નથીને ? ક્યાંક અમારું મોત બગાડશે અને જો આ ઘાંટ સા’બને કાંઈ થાશે તો તારું ગોસ થઈ જશે.’\n\nજવાબમાં ખુદ ગ્રાન્ટે જ સમજાવ્યું કે એ ઝેર નથી.‘માળો ભામણ પણ જબરો નીકળ્યો.’ બાવાવાળાને ગમ્મત થઈ: ‘એલા તું તો કહેતો હતો કે હું પૈસા માગું છું !’બેલેન્ટાઈનનો પત્ર ગ્રાન્ટને આપીને બ્રાહ્નણ હસ્યો: ‘બાપુ, હું બ્રાહ્નણ પણ નથી. તમારી પાસે જીવતા જીવતા પોગવા માટે આ વેશ કરવો પડ્યો. હવે મારી વાત સાંભળો. આ ગ્રાન્ટને છોડવા માટે તમારી શું શરત છે એ વાત ગ્રાન્ટને કહો. ગ્રાન્ટ કાગળમાં લખશે. કાગળ હું જૂનાગઢ પોગાડીશ.’\n\n‘જો ભાઈ ! મારો તસુએ તસુ ગિરાસ મને પાછો મળે એમાં એક ચોખાવા કાંઈ ઓછું નહીં.’પેલા વેશધારી માણસે કેડ્યાથી ખડિયો અને કલમ કાઢ્યાં. કાગળ આપ્યો અને ગ્રાન્ટને કીધું કે બાવાવાળાની શરત તમે કાગળમાં લખો. હું જૂનાગઢના દીવાન હંસરાજને આપું.’‘ગ્રાન્ટે અંગ્રેજીમાં કાગળ લખ્યો કે બાવાવાળાને એના વિસાવદરનો સળંગ ગિરાસ પાછો મળે. હરસુરવાળાની પાસેથી વિસાવદર લઈને નવાબ બાવાવાળાને સોંપે પછી જ મારો છુટકારો શક્ય છે. નવાબ બહાદુરખાન આ કામ પ્રથમ કરે.’\n\nગ્રાન્ટનો પત્ર રાજકોટ પોલિટિકલ એજન્ટ પાસે પહોંચ્યો. એજન્ટે જૂનાગઢના નવાબનું નાક દબાવ્યું: ‘એક અંગ્રેજની જિંદગીની કિંમત ઓછી આંકવાનો પ્રયાસ કરશે તો જૂનાગઢ ગુમાવવાનો વારો ન આવે એ જોશો. માટે દેખત કાગળે તમારા દીવાનને મોકલીને હરસુરવાળાને બીજો કોઈ ગિરાસ આપીને વિસાવદર એની પાસેથી બાવાવાળાને સોંપી દો.’\n\nઅને ગણતરીના દિવસોમાં જૂનાગઢના નવાબે, હરસુરવાળાને માંડાવડ વગેરેના ગિરાસ આપીને વિસાવદર બાવાવાળાને સોપ્યું. દીવાન હંસરાજે જાત દેખરેખ નીચે આ કામ પૂરું કર્યું. ત્યારે એક રાતે, ખેતરમાં જ્યોર્જ ગ્રાન્ટ અર્ધબેભાન હાલતમાં મળ્યો.દીવાન હંસરાજે એની યોગ્ય સારવાર કરીને રાજકોટને સોંપ્યો.\n\nસમય : આશરે ઈ.સ. ૧૮૨૦\n\n",
      "duration": "11 mins",
      "category": "Action"
    },
    {
      "title": "ગરીબ કોણ",
      "story_name": "શનિવાર નો દિવસ અને સંધ્યા નો વખત. અંદાજે ઘડિયાળ નો કાંટો કદાચ સાત - સાડા સાત આસપાસ બતાવતો હશે. આપણી સંસ્કૃતિ માં આપણે દરેક વારે અલગ અલગ ભગવાનને એપોઇન્ટમેન્ટ આપેલી અને એમાં શનિવારે હનુમાનજી અને શનિ મહારાજ ની જોઈન્ટ એપોઇન્ટમેન્ટ હોય. એટલે આપણે પણ પહોંચી ગયેલા શનિ મંદિરે. રજા નો શનિવાર ન હોવાને લીધે ઓફિસે થી છૂટી ને મન તો રવિવારના મૂડ માં જ હોય અને એટલે જ ઉતાવળ માં ઓફિસેથી નીકળી મંદિરમાં જ હાથ ધોઈ ને દર્શન કરીશ એવા વિચાર સાથે પહોંચી ગયો. મંદિરે પાણી ના નળ પાસે હાથ ધોવા ગયો તો ત્યાં મંદિર ની બહાર દર્શનાર્થી પાસે થી પૈસા ની અપેક્ષાએ બેસતા કોઈ માણસ ની નાનકડી દીકરી બોટલમાં પાણી ભરી રહી હતી. લગભગ ૬-૭ વર્ષ થી વધારે ઉંમર નહિ હોય. હું અને મારી જેવા ચાર - પાંચ લોકો જે ઓફિસે થી સીધા આવેલા એ બધા ઉભા રહ્યા કે એ છોકરી પાણી ભરી લે પછી હાથ ધૉઇશું.\n\nઅને હું પેલી બાળકી પાણી ભરે એટલી વખત ૨૧મી સદીની આપણી ટેવ મુજબ મોબાઈલ લઇ અને ચેક કરવા લાગ્યો. એટલામાં નાની છોકરી જેવો અવાજ સંભળાયો:\n\n\"સાહેબ, તમે હાથ ધોઈ લો.\" જોયું તો એ છોકરી એ નળ નીચે થી બોટલ લઇ અને હાથ થી મને આગળ આવવા ઈશારો કર્યો.\n\n\"તું ભરી લે બોટલ આરામ થી. હું આવીશ તો બધા જ આવશે તારી આગળ અને તને આટલી બચેલી બોટલ ભરવામાં બહુ જ ઉભા રેહવું પડશે.\" મેં તેને જવાબ આપ્યો જેમાં મારી સાથે ઉભેલા બીજા લોકો પણ સહમત થયા.\n\nએટલા મા કૈક એવું સાંભળ્યું જેણે મને આ પોસ્ટ લખવા મજબૂર કર્યો, \"સાહેબ, હું તો પાણી ભરીને પણ અહીં જ બહાર બેસવાની. મને વાર લાગશે તો કોઈ વાંધો નથી. તમને લોકો ને મોડું થશે તો તમારા કામ અટકી જશે.\"\n\nમારી બાજુ માં ઉભેલા માણસ ને મેં કીધું, \"આટલી ઉંમર માં પણ આટલી સમજણ અને ઉદારતા?\"\n\nએટલે એ મારી બાજુમાં ઉભેલા માણસે મને જવાબ આપતા કહ્યું, \"એની વાત સાચી છે, આપણે હજ્જારો કામ હોય અને એમ પણ આમા શું ઉદારતા. એની માલિકી ની વસ્તુ થોડી આપે છે? પાણી ભરવાનો વારો જ તો આપે છે. એમાં શું માલિકી કોઈ ની?\"\n\nઅચાનક જ મારુ મન ફ્લેશબેક માં ગયું અને થોડા વખત પહેલા સુપરમાર્કેટ માં જોયેલું દ્રશ્ય મનમાં જાણે રીપ્લે થયું. ખરીદી કર્યા પછી બિલિંગ કાઉન્ટર પર ભીડ હતી. એવા માં ૫૫-૫૭ વર્ષના કાકા આવ્યા અને મારી બાજુના કાઉન્ટર પર એની આગળ ઉભેલા માણસની ટ્રોલી માં જોયું. એ માણસની ટ્રોલી આખી ભરેલી જોઈ કાકા સમજી ગયા કે એ ભાઈ ને બિલિંગ કરાવતા ૧૫-૨૦ મિનિટ તો થવાની જ.\n\nકાકાની બોડી-લેન્ગવેજ પર થી ઉતાવળ માં લાગતા હતા અને એટલે જ એમની આગળ ઉભેલા પેલા વ્યક્તિને વિનંતી કરી, \"બેટા, ઇફ યુ ડોન્ટ માઈન્ડ, હું પેલા બિલ કરાવી લઉ? મારે આ બે જ વસ્તુઓ નું બિલ છે તો ૨ મિનિટ પણ નહિ થાય.\"\n\n\"કાકા બે વસ્તુ છે તો ફર્સ્ટ કાઉન્ટર પર જતા રહો. ત્યાં ઓછી વસ્તુ વાળા જ હોય છે.\" પેલો વ્યક્તિ બોલ્યો.\n\nકાકા બોલ્યા, \"અરે ભાઈ , એ કાઉન્ટર પર જ ગયેલો. પણ આજે એ બંધ છે.\"\n\n\"હા તો મારા પછી કરાવી લેજો બિલ. અહીંયા એમ વચ્ચે ન ઘુસાય.\" કાકાની આગળના માણસે થોડા નારાજ અવાજ માં જવાબ આપ્યો.\n\nકાકા ડઘાઈ ગયેલા સ્વરમાં બોલ્યા,\"અરે બેટા, ઘૂસ નથી મારવી. પણ ઉતાવળમાં છું. ઘરે જઈ અને રેલવે સ્ટેશન જવાનું છે મારે ટ્રેન પકડવા રાત્રે.\"\n\n\"કાકા અહીંયા બધાને ઉતાવળ જ હોય. કોઈ જ નવરું નથી હોતું.\" એકદમ જ ઇંડિફરેન્ટ ટોનમાં પેલા માણસે જવાબ આપ્યો.\n\nમારાથી રહેવાયું નહિ એટલે બોલી ઉઠ્યો, \"કાકા આવી જાઓ મારી આગળ આ કાઉન્ટર પર. મારી આગળ આ બેન નું બિલિંગ થઇ જાય એટલે તમે આવી જાઓ.\"\n\nપણ આટલું અપમાન સહન કાર્ય પછી કાકા થોડા એમ્બેરેસ્ડ લાગતા હતા. \"પણ તમને મોડું થતું હશે.\" નીચા સ્વરે બોલ્યા.\n\nમેં કહ્યું, \"કાકા એ ભાઈએ કહ્યું એમ મોડું તો બધાને જ થાય છે પણ મારે ટ્રેન નથી પકડવાની. બિન્દાસ આવી જાઓ.\"\n\nકાકા આવ્યા અને બિલ કરાવ્યું.\n\nમેં પેલા વ્યક્તિ તરફ જોયું એટલે એ એમ્બેરેસ્ડ ટોનમાં બોલ્યો,\"મારો વારો છે બિલિંગ નો. હું શું કામ આપું?\"\n\nમેં કોઈ જવાબ ના આપ્યો અને કિસ્સો ખતમ થયો.\n\nપણ આજે મંદિર પર એ નાનકડી બાળકી ની વાત સાંભળી એ કિસ્સો એકદમ તાજો થયો મગજમાં. એટલું જ નહિ, વિચાર પણ આવ્યો કે વારો તો આ છોકરી નો પણ હતો પાણી ભરવાનો. અને કોઈ કાકા એ કીધું પણ નહિ કે ઉતાવળ છે. છતાં પોતાનો વારો આપી દીધો બીજા ને.\n\nતટસ્થ રીતે જોવાય તો વારા પર તો બંને કિસ્સામાં કોઈની માલિકી ન બને. પણ ૧ કિસ્સામાં જે વસ્તુ પર માલિકી ન બને એ વસ્તુ પણ આપવા કોઈ તૈયાર ન હતું. અને જોવાની વાત એ કે એ વ્યક્તિ એકદમ જુવાન અને વ્યવસ્થિત બુદ્ધિ વાળો જણાતો હતો જ્યારે અહીંયા ૬-૭ વર્ષની નાની બાળકી. અને બંનેના બેકગ્રાઉન્ડની પણ કોઈ સરખામણી થઇ શકે એમ નથી. પેલો સારો ભણેલો-ગણેલો વેલ-ટુ-ડુ લાગતો હતો અને અહીંયા આ છોકરી.\n\nપણ આખરે ૧ જ સવાલ મનમાં રહ્યો. આફ્ટર ઓલ, બંને માંથી ખરેખર ગરીબ કોણ?",
      "duration": "4 mins",
      "category": "Action"
    },
    {
      "title": "સ્ત્રી સશક્તિકરણ ( પિતાનો રોલ)",
      "story_name": "' દીકરીની સલામ દેશને નામ ' અંતર્ગત દર વર્ષે પ્રજાસત્તાક દિન નિમિત્તે પ્રાથમિક શાળાઓમાં ગામની ઉચ્ચ શિક્ષણ મેળવેલ અથવા ઉચ્ચ શિક્ષણમાં અભ્યાસ કરતી દીકરીઓના હાથે ધ્વજ વંદન કરવામાં આવે છે. અને આ પ્રથા દીકરીઓમાં શિક્ષણનું પ્રમાણ વધે અને સ્ત્રી સશક્તિકરણ થાય તે હેતુથી આપણા દેશના વડાપ્રધાન માનનીય શ્રી નરેન્દ્રભાઇ મોદીએ શરૂ કરેલ છે.\n\nબનાસકાંઠા જિલ્લાની ડીસા તાલુકાની ખરડોસણ પ્રાથમિક શાળામાં ૭૩ મા પ્રજાસત્તાક પર્વની ઉજવણીમાં ગામની દીકરી રાજલક્ષ્મી અરવિંદભાઈ દેસાઈને ધ્વજ ફરકાવવાનું સૌભાગ્ય પ્રાપ્ત થયું. અને રાજલક્ષ્મીએ પ્રજાસત્તાક પર્વ નિમિત્તે ધ્વજ ફરકાવ્યો. રાજલક્ષ્મી હાલ એમએસસી. કરી રહી છે. શાળા પરિવાર વતી શાળાના આચાર્ય શેખ સાહેબે સ્મૃતિ ચિહ્ન આપી રાજલક્ષ્મીનું સન્માન કર્યું.\n\nઆ પ્રસંગે પોતાના વક્તવ્યમાં રાજલક્ષ્મીએ પોતાની આપવીતી કહી. રાજલક્ષ્મીના પરિવારમાં ચાર બહેનો અને એક નાનો ભાઈ છે. આ તમામ ભાઈ-બહેનોમાં રાજલક્ષ્મી સૌથી મોટી દીકરી છે.\n\nસ્વાભાવિક છે કે જે ઘરમાં દીકરી મોટી હોય તે ઘરમાં મા-બાપ એવું વિચારતા હોય છે કે દીકરી તો પારકી થાપણ છે. તેને છેવટે ઘરનું રસોડું જ સંભાળવાનું છે. માટે  દીકરીને વધુ ભણાવતા નથી. માંડ માંડ પ્રાથમિક શિક્ષણ પૂરું કરાવતા હોય છે. અને પછી ઘરના રસોડાની જવાબદારી સોંપી દે છે. નાના ભાઈ બહેનને સંભાળવાની જવાબદારી આપી દે છે. ઘરમાં બાની પણ મદદ કરવાની હોય છે. ઘર સંભાળવાનું કાર્ય સોંપી દેવામાં આવે છે. જેથી આ બધા કામોમાં દીકરીનું ભણતર અધૂરું રહી જતું હોય છે. અને ઘરની જવાબદારીના લીધે એ દીકરીને તેનો અભ્યાસ અધૂરો છોડી દેવો પડે છે. તથા ભણતરનું બલિદાન દેવું પડે છે.\n\nપણ રાજલક્ષ્મીના ઘરની વાત અનોખી છે. રાજલક્ષ્મીના પિતા અરવિંદભાઈ પોતે ગ્રેજ્યુએટ છે. અને સ્ત્રી સશક્તિકરણની મહત્તા સારી રીતે જાણે છે. અને તેનું જ્ઞાન પણ ધરાવે છે. તેમને ખ્યાલ છે કે ભણેલી નારી તેના સંસારને અને તેની ભાવિ પેઢીનું ભવિષ્ય ઉજ્જવળ કરી શકે તે માટે તે પોતે શિક્ષિત હોવી જરૂરી છે. આવા ઉચ્ચ અને મહાન વિચાર ધરાવતા અરવિંદભાઈ દેસાઈએ તેમની મોટી દીકરી રાજલક્ષ્મીને આગળ અભ્યાસ કરવાની મોકળાશ કરી આપી. શિક્ષણ પ્રાપ્ત કરવાનું પીઠબળ પૂરું પાડ્યું. તેના ઉચ્ચ શિક્ષણની જવાબદારી પણ પોતાના શિરે લઈ લીધી. જેથી તેમની દીકરી અભ્યાસ કરી શકે. અને રાજલક્ષ્મીની મહેનત અને અભ્યાસ પ્રત્યેની લગનને તેના પિતા અરવિંદભાઈએ વાચા પૂરી પાડી. જેના કારણે રાજલક્ષ્મી આજે ધોરણ ૧૨ સાયન્સ પાસ કરી એમએસસીમાં અભ્યાસ કરી રહી છે.\n\n આમ સાચા અર્થમાં અરવિંદભાઈએ પોતાની દીકરીના અભ્યાસ માટે એક જવાબદાર પિતા તરીકે સારો એવો સહકાર પૂરો પાડ્યો. અને સ્ત્રી સશક્તિકરણના સાચા સારથી બન્યા. \n\n રાજલક્ષ્મી અભ્યાસમાં પણ હોંશિયાર છે. તે અભ્યાસની સાથે સાથે ઘરનું કામકાજ પણ કરે છે. તેનાથી નાના ભાઈ-બહેનને પણ તે અભ્યાસમાં મદદ કરે છે. અને આટલા બધી વ્યસ્તતા વચ્ચે પણ પોતાની પોતાનો અભ્યાસ કરી રહી છે.  \n\nખરેખર ખૂબ ખૂબ અભિનંદન છે રાજલક્ષ્મીને. રાજલક્ષ્મી પ્રગતિના શિખરો સર કરે અને તેનું ભવિષ્ય ઉજળું બને તેવી ખૂબ ખૂબ શુભકામનાઓ.\n\nઅને વંદન છે અરવિંદભાઈને કે જેઓ સ્ત્રી સશક્તિકરણના સાચા સારથી અને જવાબદાર પિતા બની રાજલક્ષ્મીના ભણતર અને જીવનઘડતરમાં અમૂલ્ય યોગદાન આપી રહ્યા છે.",
      "duration": "2 mins",
      "category": "Action"
    },
    {
      "title": "કલા",
      "story_name": "સરતું વિચારબિંદુ ટપક્યું પીંછીએથી કેનવાસ પર ક્યારેક હસતું ક્યારેક વિચારતું ચિત્ર તાકતું નજરૂમાં તો ક્યારેક સામે હસતું એક પેન્સિલની અણીથી થઈ અલગ વિસ્તર્યું રંગોમાં અને સર્જાઈ કલાકૄતિ. દિવાના છે રંગોના કલાકૃતિ સર્જવામાં ક્યારેક ગૂંથાયા રંગો નવા અનોખા કાપડમાં. આકારોના વળાંકોનો દોષ નથી પણ તુંડે તુંડે મતીર્ભિન્ના એમ કલા વિકસે છે દરેકમાં કોઈને સંગીતની દુનિયા ગમી કોઈને ભાષા વ્યક્તિ કે વસ્તુમાં. કુદરત કરે છે કમાલ અને તમને આપે છે કલા હવે તમે જો વિકસાવી શકો તો એમાંથી જે રચાય તે કૄતિ સૌને ગમે તો જરૂર વખણાય. મનુષ્યમાં સ્ત્રી અને પુરુષ પ્રભુની સર્વશ્રેષ્ઠ કૄતિ. પણ પાષાણે કંડારી મનુષ્યે પ્રભુની જો હસ્તી મૂર્તિ તો મંદિરે પધરાણી. બાળક જન્મે તો મા-બાપ નું સૌથી વ્હાલું લાગે કેમકે તેમનું સર્જન છેને. ખિલેલા ફૂલો મૌસમના જોઈ મન પ્રસન્નતા અનુભવે અનેમાળી એનું જતન કરે તો કોઈ મંદિરમાં તેનો હાર બનાવી ચઢાવે.\n\nમને ખૂબ શોખ છે કલાઓ વિકસાવવાનો તેથી શરૂ શરૂમાં હું ડુડલીંગ કરતી દરેક હાંસિયામાં નાનું મોટું ચિત્રકામ કરતી. પપ્પાનો વારસો મળે તો તો ચહેરો દોરતા શીખી ખરી. રંગોમાં મેઘધનુ મારું પોતાનું બને ને આકાશે વિચરે મન ઊડી ને અડે. વોટર કલર ઓઈલ પેઇન્ટ પેન્સિલ કલર ને ક્રેઓન્સની મજા કલાકૄતિ ઝળકાવે. ક્યારેક વરસાદનું તો ક્યારેક ઉત્તરાયણનું વાદળોમાં સંતાયેલા સૂરજ્દાદા કે ચાંદામામા અને નીચે ધર... ઝાડ ની બાજુમાં તળાવને તળાવમાં તરે હંસ અને માછલી. દિવસે દોરડા કૂદતી છોકરી દોરું તો ક્યારેક બસ રંગોળી. ઘણા વખતે નવું શીખ્યાનો આનંદ થયો જ્યારે એલ્યુમિનિયમ ઓક્સોડાઇઝ્ડ પ્લેટ ને કાર્વ કરી. ઓહ માય ગોડ કંપાસ એન્ડ્ની તિક્ષ્ણતાને તેની ફીટ પક્કડે આંગળીએથી લોહી ટપકે પણ કોઇ અનુભૂતિ નહોતી આંગળીમાં કે સંવેદના...પણ મારા રાધાકૃષ્ણ નું આર્ટવર્ક પૂરુ કર્યાના સંતોષ હતો.. આજ મારી કલાકૃતિ સાચવીને રાખ્યાનો આનંદ છે. કલા ને સાહિત્યમાં લીધેલ રસ સાચવ્યો તેનો ગર્વ છે.\n\n",
      "duration": "2 mins",
      "category": "Action"
    },
    {
      "title": "બિહામણો અનુભવ",
      "story_name": "દિવાળી એટલે રોશનીનો તહેવાર પણ મારા જેવા માણસ માટે તો એક નાનું વેકેશન જે હું ઘરવાળા સાથે વિતાવી શકું. એટલે દરવરસે આતુરતાથી રાહ જોવાની અહીંયાં હું મારી સાથે બનેલા એક ઘટનાની વાત કરવા જઈ રહ્યો છું.\n\nઆ ઘટના મારી સાથે પાંચ વર્ષ પહેલા બની હતી. હું એ સમયે અમદાવાદમાં નોકરી કરી રહ્યો હતો. અને મારું ગામ એટલે આદરીયાના. એ અમદાવાદથી એકસોને વિસ કિલોમીટર દૂર છે. એટલે દિવાળીમાં રજાઓ હોય એટલે હું ઘરે જાઉં અને ચાર દિવસના વેકેશનનો સમય ઘર મારા ગામમાં વિતાવી શકું. અહીંયાં હું જે ઘટનાની વાત કરવા જઈ રહ્યો છું એ મારી સાથે પાંચ વરસ પહેલા બની હતી પણ હજુ સુધી એ ઘટના મારા મગજમાં ક્યારેક ક્યારેક ફર્યા કરે છે.\n\nમને પાંચ વર્ષ પહેલાનો એ દિવસ બરાબર યાદ છે. કાળી ચૌદસ. મારે ઓફિસમાં વધારે કામ હતું એટલે મારે મોડું થઈ ગયું. અને મારા ગામ જવા માટેની છેલ્લી બસ હું ચૂકી ગયો. એટલે મેં મારા એક મિત્ર ગિરીશની બાઈક લઈને ઘરે જવા માટે નીકળ્યો. હું ખૂબ જ ઉત્સાહિત હતો કે મને આજે મારા ઘરવાળા મારા જુના ફ્રેન્ડ જોડે સમય વીતવા મળશે. આમપણ પોતાનું ઘર, પોતાનું ગામ કોને વા'લું ન હોય. અને સાથે સાથે માતાના હાથનું ખાવાનું બસ એ બધું વિચારતો વિચારતો હું હાઇવે પાર જઈ રહ્યો હતો.\n\nમેં બાઈક ચાલવતા ચાલવતા મારી કાંડા ઘડિયાળ પર નજર રાત્રીના એક વાગી ગયા હતા. હું ખૂબ થાકેલો હતો પરંતુ ઘર પર જવાની ખુશીથી મારામાં એક ગજબની શક્તિની સંચાર થયો. વચ્ચે વિરમગામ આવ્યું. એટલા મેં ત્યાં હાઇવે પરની હોટલ પર રોકાઈ અને ચા અને નાસ્તો કર્યો. અને હું ત્યાંથી નીકળી ગયો આગળ જતા વિરમગામથી દસાડા અને પછી વડગામ આવ્યું અને હાઇવે પરથી એક વણાંક આવ્યો અને એક સિંગલ રોડ મારા ગામ અને હાઇવેને જોડતો હતો એ રોડ પર હું બાઈક ચાલવા લાગ્યો.\n\nકદી ચૌદસની એ રાત હતી. ચારો તરફ કાળાશનું રાજ હતું. રસ્તાઓ સુમસામ હતા હાઇવે પરતો મને વાહનો મળેલા પણ આ રસ્તો એકદમ સુમસામ હતો. તમરાઓનો અવાજ એટલો જોરથી આવતો હતો કે મારા બાઈકના અવાજ છતાં એ મારા કાનમાં ગુંજતો હતો.\n\nહું ઘરની જેમ જેમ નજીક જઈ રહો હતો એમ એમ હું રોમાંચિત થઈ રહ્યો હતો. હવે હું ઘરની એકદમ નજીક આવી ગયો હતો. રોડ સિંગલ પટ્ટી હતો અને રોડની બંને બાજુ ખેતરો હતા. હવે હું એકદમ ઘરની નજીક પહોંચી પહોંચવા આવ્યો હતો બસ છેલ્લું પાંચ કિલોમીટર બાકી હતું. એવામાં મને સામે કોઈ ઊભું હોય એવું લાગ્યું. ધીમે ધીમે હું એની નજીક આવતો ગયો થોડું નજીક જતા લાગ્યું કે એ કોઈ સ્ત્રી હતી. લાલ કલરની સાડી પહેરેલી સ્ત્રી. મેં બાઈકને ધીમે પાડ્યું. હવે હું એ લાલ સાડી પહેરેલી સ્ત્રીની નજીક આવી ગયો હતો.\n\nઅચાનક એ સ્ત્રીએ મારી સામે જોયું એકદમ સુંદર હતી. એ મને એની નજીક આવાથી એક મન મોહિત કરીદે એવી સુગંધ આવી રહી હતી હતી. પણ મને અચાનક મનમાં વિચાર આવ્યો કે આટલી સુમસામ રાત અને અને એવું વેરાન જગ્યામાં આ સ્ત્રી શું કરતી હશે? ભૂતપ્રેતની વાતો મારા માટે અફવાઓ હતી. એવામાં મેં એ સ્ત્રી ને પૂછ્યું, \"તમે અહીંયાં આવી જગ્યા પર આટલી રાત્રે શું કરો છો?\"\n\nએ સ્ત્રી એ મને કીધું કે એનું ખેતર અહીંયાં છે અને એ કાળી ચૌદસની પૂજા કરવા આવી હતી. મને એનો આ જવાબ થોડો અજીબ લાગ્યો માનવામાં આવે એવો નહોતો. અચાનક એણે મને કીધું, \"તમે જો આદરીયાના જતા હોય તો મને તમારી જોડે લેતા જશો?\" મેં તરત કીધું, \"હા હું ત્યાંજ જાઉં છું તમે બેસી જાવ.\" એ મારી પાછળ બેસી ગઈ અને મેં ફરી બાઈક ચાલુ કર્યું.\n\nવાતાવરણમાં નીરવ શાંતિ હતી હવે તમરાઓનો અવાજ પણ બંધ થઈ ગયો હતો મને બસ બાઈકનો અવાજ આવતો હતો. મેં પેલી સ્ત્રીને એનું નામ પૂછ્યું. એણ્રે કીધું, \"મારું નામ મધુ છે.\" મેં કીધું તમને પહેલાં ગામમાં જોયાં નથી.\" તો એણે કીધું કે હું ગઈ સાલ મનોજ સાથે લગ્ન કરીને ગામમાં આવી છું.\" મેં કીધું, \"કયો મનોજ?\" તો એણે કીધું, \"મનોજ પટેલ.\" એટલે મેં કીધું, \"અચ્છા પેલો ધીરો કાકાનો મનીયો?\" તો એને કીધું, \"હા એજ અરે એતો મારો નાનપણનો મિત્ર છે. તો તો તમે મારા ભાભી થાવ તમે મને કદાચ ઓળખતા નહિ હોવ.\" એણે કીધું, \"મને તમારા વિશે મનોજે વાત કરી હતી.\" \"હું માનિયાના લગ્નમાં ન આવી શક્યો થોડો કામમાં વ્યસ્ત હતો. પણ ભાભી તમારે આટલી રાત્રે એકલા ન આવું જોઈએ માનિયાને લઈને આવ્યાને તો?\"\n\nએને કીધું કે મનોજ મારી સાથે આવેલો પણ ધીરુકાકાની તબિયત સારી નહોતી એટલે એ વહેલા નીકળી ગયા. અને એને મને કીધું કે એ લેવા આવશે પણ એ આવ્યો નહિ એટલે મેં વિચાર્યું કે નજીક જ છે તો ચાલતા જતી રહું. મને એતો ખ્યાલ હતો કે માનિયાનું ખેતર ત્યાંજ છે અમે નાના હતા ત્યારે ઘણીવાર ત્યાં જતા.\n\nમેં મધુ ભાભીને મારી અને માનિયાની થોડી વાતો કરી હવે અમે ગામની નજીક આવી ગયાં. ગામમાં જવા માટેનો જે મુખ્ય રસ્તો છે એના માટે સીધા જવાનું હતી અને ત્યાં એક વણાંક હતો જ્યાં એક તળાવ છે એને એનાં પરથી એક રસ્તો જે સીધો ગામમાં નીકળાય. ત્યાં માનિયાનું ઘર વચ્ચે આવે એટલે મેં એ રસ્તે બાઈકને વળાવ્યું અને માનિયાનું ઘર નજીક આવી ગયું એટલે મધુભાભીએ મને કીધું કે અહીંયાં ઊભું રાખો હું અહીંથી ઘરે જતી રહીશ. મેં નાકા પર બાઈક ઊભું રાખેલું. ત્યાંથી બસ સામેજ ઘર દેખાઈ રહ્યું હતું. માનિયાનું એટલે મેં કીધું ઠીક છે ભાભી કાલે મળીએ. હું ઘરે આવું છું. તો મધુ ભાભી એ કીધું કે એ કાલે ખેતરેજ મળશે. ખેતરે મને થોડું અજીબ લાગ્યું. હું ત્યાંથી નીકળી ગયો.\n\nહું ત્યાંથી ઘરે ગયો. ઘરે બધા મારી રાહ જોઈને બેઠા હતાં. અઢી વાગવાની તૈયારી હતી. હું ખૂબ થાકી ગયો હતો એટલે મેં ઘરમાં બધાને કીધું આપડે ઊંઘી જઈએ. તમે લોકો ક્યારના જાગો છો અને મને પણ ઊંઘ આવે છે.\n\nસવારે જ્યારે હું ઊઠ્યો તો મને થોડું મોડું થઈ ગયેલું. દિવાળીનો દિવસ હતો. ઘરમાં બધા તૈયાર થઈને મારા ઊઠવાની જ રાહ જોઈ રહ્યાં હતાં. મેં ચા પીતાં પીતાં મારા પિતાજીને કીધું, \"પપ્પા શું ચાલે છે ગામમાં?\" તો એમને મને કીધું બાકી બધું તો ઠીક છે પણ આ તારા મિત્ર માનિયાની પત્ની મધુ બે દિવસથી મળી નથી રહી. એની તાપસ ચાલુ છે. મેં એમની સામે જોઈને કીધું, \"અરે કાલે રાત્રેજ હું એને માનિયાના ઘરે મૂકીને આવ્યો છું.\" \"શું? કાલે રાત્રે તને એ ક્યાં મળી?\" મેં કાલ રાતની બનાવની વાત કરી. તો એમને મારી વાતમાં વિશ્વાસ ન આવ્યો હું તરત માનિયાના ઘર તરફ નીકળી ગયો.\n\nમાનિયાના ઘરની બહાર લોકોની ભીડ હતી પોલીસવાળા પણ હતા. હું માનિયાના ઘરમાં ગયો તો ત્યાં માનિયાની મા રોઈ રહી હતી. માનિયાની નજર મારા પર પડી એ દોડીને મારી પાસે આવ્યો અને બોલ્યો \"તું ક્યારે આવ્યો?\" મેં કીધું, \"કાલે રાત્રે પણ માનિયા તું મને એમ કે આ દિવાળીના દિવસે આ બધું શું છે? માનિયા એ કીધું મારી પત્ની મધુ બે દિવસથી મળી નથી રહી.\" માનિયા એ કીધું કે એ ગાયબ છે. મેં એને કીધું, \"શું વાત કરે છે? મેં કાલે રાત્રેજ એને તારા ઘર પાસે ઉતારી હતી મને એ તારા ખેતર પાસે મળી હતી.\"\n\nમનીયો મારી સામે આંખો ફાડી ને જોઈ રહ્યો હતો પછી બોલ્યો અલ્યા તે બીજા કોઈને બેસાડી હશે. એને પોતાનું પાકીટ નીકાળીને અને મને એની અંદર રહેલા ફોટાને બાતવ્યો, \"જો આજ હતી?\" મેં ફોટો જોઈ ને તરત કીધું, \"હા, આજ હતી.\" મનીયો કે જો આ જ હતી તો એ ગઈ ક્યાં ઘરે તો આવી નથી.\n\nમેં તરત પોલીસવાળાને મધુની વાત કરી મને એ પણ યાદ આવ્યું કે મેં મધુને દિવાળીના દિવસે મળવાની વાત કરી હતી ત્યારે એને કીધું હતું કે એ ખેતરે મળશે. એટલે હું, મનીયો અને પોલીસના બે માણસો સાથે અમે માનિયાના ખેતર તરફ નીકળી ગયા. ખેતરમાં બધે તાપસ કરી પણ કોઈ મળ્યું નહિ. પણ બોરવેલ જોડે જમીન તાજી તાજી ખોદેલી હોય એવું લાગ્યું. એ જમીન વિશે માનિયાને પૂછ્યું, \"તો એને કીધું આ મેં કે મારા માણસોએ નથી કરેલું.\" બધે સુખી માટી હતી અને ત્યાં થોડી લીલી માટી હતી અને માટીનો કલર પણ અલગ હતો એટલે એને અમે લોકોએ ખોદી અને થોડો ઊંડો ખાડો ખોદતાં એમને લાસ મળી.\n\nમનિયો લાસ જોઈને ખૂબ રડવા લાગ્યો. મને તો અચરજ થયું કે કાલે તો મેં એને રાત્રે મારી પાછળ બેસાડી હતી અને માનિયાના કેવા પ્રમાણે તો બે દિવસથી તો એ ઘરે આવી નહોતી. એટલે કાલે મને મળ્યું એ કોણ હતું? અને કોને મધુ મેં મારી હશે?\n\nપોલીસવાળાએ તાપસ કરી. માનિયાએ કીધું કે દિવાળીના લીધે મધુએ સોનાનાં જે ઘરેણાં પહેરેલાં હતાં એ ગાયબ છે એટલે પોલિસવાળાને લાગ્યું કે કોઈએ લૂંટના ઇરાદે કર્યું હશે. એવામાં મારી નજર ખાડામાં થોડું દેખાઈ રહેલી કોઈ વસ્તુ પર ગઈ મેં એ ખાડામાં ઉતરી અને એને હાથમાં લીધી એ મોબાઈલ હતો અને ચાલુ હતો. મેં આખો મોબાઈલ ચેક કર્યો એમાં મને કોઈ રેકોર્ડિંગ મળ્યું.\n\nએને મેં પ્લે કર્યું તો એમાં કોઈ સ્ત્રીનાં રોવાનો અવાજ ક્યાંય સુધી આવી રહ્યો હતો અને પછી કોઈ પુરુષનો અવાજ આવ્યો. અને એ મધુના અનૈતિક સંબંધ વિશે કઈ કહી રહ્યો હતો બંને વચ્ચે ઘણી બોલાચાલી થઈ. છેવટે મધુએ માની લીધું કે હા હું બીજા કોઈને પ્રેમ કરું છું. મારે તારી સાથે નથી રહેવું અને એને માનિયાને ઘણા બધા ઉશ્કેરણી જનક શબ્દો કીધા અને થોડીવારમાં અમને કોઈ પ્રહારનો અવાજ આવ્યો અને એક ચીસ બાદએ વાતચીત પૂરી થઈ ગઈ.\n\nમાનિયાએ પોતાનો ગુનો તરત કાબુલી લીધો એને કીધું એ મધુને બીજા કોઈને પ્રેમ કરતી હતી મને શક હતો. મેં એને ઘણી વાર કીધું કે તું બધું બંધ કર પણ એ માનતી નહોતી અને છેવટે અમે બે દિવસ પહેલાં જ્યારે અહીંયાં આવેલા ત્યારે અમારી વચ્ચે આ બાબતમાં ઝઘડો થયો અને મેં એના માથા પર મોટા પથ્થરથી ઘા કર્યો. પ્રહાર એટલો જોરથી હતો કે એનો જીવ તરત નીકળી ગયો. મને કઈ સમજાયું નહિ એટલે મેં અહીંયાં ખાડો ખોદી અને એને દાટી દીધી. પણ એના મોબાઈલમાં કદાચ રેકોર્ડિંગનું બટ્ટન દબાઈ ગયું હશે એને આ વાત આખી રેકોર્ડ થઈ ગઈ. તને કાલે જે મળ્યું હશે એ એની આત્મા હશે એને એજ આપણને અહીંયાં લાવી.\n\nહું એકદમ સ્તબ્ધ થઈ ગયો અને માનિયાને પોલીસવાળાએ પકડી લીધો.\n\n",
      "duration": "7 mins",
      "category": "Action"
    },
    {
      "title": "ભટકતી આકૃતિઓ",
      "story_name": "આજ અચાનક ફોન આવતા મેઘા ઘરથી સીધી એના દાદાના નાનકડા એવા ગામમાં જવા નીકળી ગઈ. રાતના હજુ નવ થયા છે અને એક કલાકનો રસ્તો હતો. એ શહેરથી બહાર નીકળી રસ્તો સાવ સુમસામ હતો. મનમાં ડર પણ હતો પણ બહુ હિમ્મતવાળી અને હોશિયાર હતી મેઘા અને મેઘાએ ગાડી મારી મૂકી. ગામથી માત્ર પાંચ કી.મી. દૂર હતીને ગાડી અચાનક એક ઝાટકા સાથે ઊભી રહી ગઈ ઝાડ પરથી ચિબરીનો અવાજ.. એક પડછાયો નજર સામે ઘસી આવ્યો..\n\nએક સ્ત્રી ચકળવકળ એની નજર ફરે છે, નજર એકદમ તીખી છે. મેઘા ગાડી અંદર જ સ્તબ્ધ થઈ ગઈ રાત્રીના અંધકારમાં પણ એ સ્ત્રીનો ચહેરો સાફ દેખાતો હતો મેઘાનો હાથ સ્ટિયરિંગ પર ગયોને ગાડી સ્ટાર્ટ કરી એટલીવારમાં તો એ સ્ત્રી ગાયબ... અને મેઘાએ આંખ બંધ કરી ગામ તરફ હંકારી મૂકી.\n\nમેઘા પંદર મિનિટમાં દાદાજીની હવેલી પાસે આવીને ઊભી રહી ગઈ, ગાડીનો દરવાજો ખોલી એ જેવી અંદર જવા નીકળી કે એને લાગ્યું કોઈ મારી સાથે છે એ સડસડાટ હવેલીની અંદર દોડી ગઈ. એની સાથે બીજુ પણ કોઈ સડસડાટ અંદર આવી ગયું. હવેલીમાં અત્યારે દાદા અને વર્ષો જૂનો નોકર મોહન રહેતા હતા, મેઘાને એટલી ખબર હતી કે એના મમ્મી, પાપા બંનેનું એક એક્સીડેન્ટમાં મૃત્યુ થયું હતું. દાદાએ મેઘાને લાડકોડથી ઉછેરી હતી બધી જ સુખ સાહેબી દાદાએ આપી હતી. નાનપણમાં હોસ્ટેલમાં અને હવે દાદાએ લઈ આપેલ શહેરના મકાનમાં એ રહેતી અને ભણતી હતી.\n\nઅચાનક મોહનનો ફોન આવતા જ એ નીકળી ગઈ હતી. દાદા પાસે આવી ત્યારે એમની તબિયત બહુ જ ખરાબ હતી. દાદાને શ્વાસ લેવામાં તકલીફ થતી હતી એને હિમ્મતથી મન મક્કમ રાખી દાદાનો હાથ હાથમાં લઈ એને સાંત્વના આપવા લાગી અને અચાનક જાણે તેનો બીજો હાથ કોઈએ જકડી રાખ્યો છે અને બાજુમાં કોઈ ઊભું છે એવું લાગ્યું. કાનમાં કોઈક અવાજ આવી રહ્યો છે એનો હાથ ખેંચાય રહ્યો છે. દાદા સામું જોવે છે તો દાદાનો જીવ ગભરાય છે મેઘાનો હાથ સખ્ત પકડમાં આવી ગયો છે. સમજાતું નથી શરીર જાણે કે અવાચક બનતું જાય છે. એવું લાગ્યું દાદાના હાથમાથી હાથ છોડી એ દાદાને પાણી પીવડાવવા જાય છે કે એનો હાથ હવામાં અધ્ધર રહી ગયો, શું થઈ રહ્યું છે એ સમજી નથી શકતી એને ઊંચે અવાજે મોહનને અવાજ કર્યો મોહન દોડતો આવ્યો, એ મૌન ઊભો છે મેઘાએ મોહનને કહ્યું દાદાજી કંઈક કહેવા માગે છે.\n\n\nમોહન કઈ બોલતો નથી મેઘા ગુસ્સે થઈ બોલી કે તું વર્ષોથી દાદા જોડે રહે છે એ શું કહે છે એ મને સમજાવ મોહન અડીખમ ઊભો છે મેઘાએ એને હચમચાવી નાખ્યો એ મેઘા સામે જોઈ રહ્યો અને મોહનની આંખમાં એક આકૃતિ દેખાઈ એ એની સામે જોઈ રહી મગજમાં ચમકારો થયો...અરે! આ તો પેલી રસ્તા પર જોયેલી સ્ત્રી...? એ બે ડગલાં પાછળ હટી ગઈ અને મોહન એમ જ ઊભો છે એણે આંખો બંધ કરી દીધી.\n\nદાદા પરાણે શ્વાસ લે છે બાજુમાં પડેલ ટીપોય પર એક ચાવી છે જે એને મેઘાને આપે છે અને મોહન સામે જોવે છે દાદા મોહનને ઈશારો કરે છે... નજીક આવી મોહન ચાવી મેઘાના હાથમાંથી લઈ ચાલતો થાય છે અને હવેલીની અંદર એક ઓરડા તરફ ઈશારો કરે છે... મેઘાને એક બેટરી આપે છે અને એક બેટરી પોતાની પાસે રાખે છે, મેઘા ઝડપથી એ દરવાજા પાસે આવી અને અલીગઢી તાળું ખોલે છે. મોહન ત્યાં જ ઊભો છે મેઘા અંદરના બીજા ઓરડામાં જાય છે કે ફટાક કરતો પેલો દરવાજો બંધ થઈ ગયો. એ ગભરાઈ ગઈ પણ હાથમાંની બેટરી ચાલુ હતી એ ધીમેથી ચાલવા લાગી મોટો ઓરડો હોય એવું લાગતું હતું અચાનક જ એનો હાથ કોઈએ કચકચાવીને પકડી લીધો હતો. એ કંઈ ના કરી શકી. એ ચાલવા લાગી મનમાં અનેક સવાલો હતા પણ મેઘા સમજદાર હતી એટલે સમજી ગઈ કે નક્કી કંઈક તો એવું છે જેની એને ખબર નથી.\n\nચાલતી હતી ત્યાં જ હવેલીનો એક અલગ ભાગ આવી ગયો જ્યાં એ ક્યારેય ગઈ જ ન હતી દાદા હંમેશ એ ભાગ બંધ જ રાખતા લાલ ને કાળા દોરાથી બાંધેલ એક તાળું ત્યાં લાગેલું જ રહેતું.. અચાનક એક નાના બાળકનો રડવાનો અવાજ આવે છે ધીમા ધીમા ડૂસકાં સંભળાય છે મેઘાનો હાથ હજુ પણ કોઈના હાથમાં હતો... એને સીધો જ બેટરીનો પ્રકાશ એમના ચહેરા પર કર્યો કે બંગડીના રણકાર ચારે તરફથી સંભળાવા લાગ્યા. કોઈ જ નથી ને તો પણ કોઈક તો છે જ...અને સામે જ એક આકૃતિ આવીને ઊભી રહી ગઈ છે... એક પુરુષની આકૃતિ? એની બંને આંખો તગતગે છે, ક્રોધમાં લાલચોળ આંખો...\n\nએની બાજુમાં આવીને એ આકૃતિ ઊભી છે મેઘા અવાચક થઈ ગઈ છે. એક બાજુ પેલા બાળકનું રુદન કાનમાં અથડાયા કરે છે અને ત્યાં જ પુરુષના કણસવાનો અવાજ આવે છે અને ક્યારેક ઘુરકે છે એને કોઈ રિબાવતું હોય એવા અવાજ કાનમાં સતત આવે છે.. ત્યાં જ..\n\nએક ઝબકારો થયો તેની સામે ત્રણ આકૃતિ..?\n\nમેઘા પાછળ ખસી ગઈ ત્રણેયની આંખો ચમકતી હતી એ બેભાન થવાની તૈયારીમાં હતી.. રાત્રીનો અંધકાર.. તીણા અવાજો.. એનું ગળું સુકાવા લાગ્યું એ નીચે પટકાઈ ગઈ. થોડીવાર પછી આંખ ખુલે છે તો ઓરડામાં ભયાનક અવાજો.. .બચાવોની બૂમ.. અને નાના બાળકનો રડવાનો અવાજ.. પુરુષ આમથી તેમ ભટકે છે..\n\nમેઘા ધીરેથી એ સ્ત્રી પાસે આવે છે બેટરીનો પ્રકાશ એના ચહેરા પર કરે છે કે એ સ્તબ્ધ થઈ જાય છે..\n\nઅરે.. આ તો સુરજફૈબા.. બાજુમાં જઈ એને જોઈ રહી છે ફૈબા છે એ તો સમજી પણ આ પુરુષ કોણ? જે હજુ પણ કણસે છે એણે તરત જ બેટરીનો પ્રકાશ એ પુરુષ પર ફેંક્યો કે એક નવયુવાન સુંદર ચહેરો એની નજર સામે આવી ગયો. પણ આ પુરુષ કે એના વિશે કોઈ વાત દાદાએ કરી ના હતી ફૈબાની વાતો થતી રહેતી પણ આ કોણ હશે?\n\nએક ખૂણામાં પડેલ નાના બાળકનો અવાજ હજુ પણ આવે છે, આ કોણ હશે? મગજ કામ કરતું નથી..\n\nએ ખૂણા તરફ વળી ત્યાં એક સ્ત્રીની આકૃતિ ભયંકર અવાજો કાન ગજવી નાખતા હતા બીજી બાજુ વળી તો એક બાળક.. સાવ નાનું ડૂસકાં ભરે છે મેઘા નીચે નમીને બાળકને જોવે છે કે એક ચાંદ જેવો બાળક એની નજરમાં આવે છે.. ભયાનક લાગતા ચહેરા અત્યારે એકદમ શાંત થઈ રહ્યા છે.\n\nમેઘા મનોમન ગાયત્રીમંત્ર અને હનુમાન ચાલીસાના પાઠ કરતી ત્યાં બેસી ગઈ છે. મગજ કામ કરતું નથી બધા જ જીવો લાચાર બની બેઠા છે.\n\nમેઘાએ ધીરેથી જઈને ફૈબાનો હાથ ઝાલ્યો ત્યાં જ એનું કરુણ રુદન દિલને દઝાડી નાખે એવું સંભળાયું.\nફૈબા મને કહેશો કોણે કરી તમારી આવી હાલત?\n\n'તારા દાદાએ..'\n\n'મારા દાદાએ?'\n\n'હા..'\n\n'પણ શું થયું હતું મને કહો..'\n\n'બસ મેં પ્રેમ કર્યો હતો..'\n\n'એટલે?'\n\n'આ જે સામે કણસતો બેઠો છે એ અજય સાથે મારે પ્રેમ હતો.. માને આ વાતની જાણ મેં કરી હતી. પણ બાપુ..'\n\n'શું બાપુએ?\n\n'મેં બાપુને જાણ કર્યા વગર અજયથી લગ્ન કરી લીધા ચોરીછુપીથી..'\n\n'તો દાદા એ શું કર્યું...?'\n\n'તારા દાદાને નવ મહિને જાણ થઈ કે મેં અજય સાથે લગ્ન કરી લીધા છે.. ને હું હવેલીમાં જ રહેતી હતી..' માને ખબર હતી એટલે અજય ચોરીછુપીથી અહીં હવેલીમાં જ રહેતો..'\n\n'તો શું થયું?'\n\n'એક દિવસ અચાનક જ બાપુ આવી ગયા અને અમને બંનેને સાથે જોઈ ગયા અને એમ્ણે અમને ત્યાં જ.. ગોળીથી ધરબી દીધા.. મા વચ્ચે આવી. બાપુને ખબર પડી ગઈ હતી કે માએ અમને સાથ આપ્યો છે એટલે માને પણ ગોળીથી ધરબી નાખ્યા..'\n\n'દાદાએ આવું કર્યું...?'\n\n'હા અને એ પણ ત્યારે જ્યારે હું 'મા'બનવાની હતી.. એક સાથે ચાર વ્યક્તિને વગર મોતે મારી છે તારા દાદાએ..'\n\nમેઘા દાદી તરફ વળી. એકદમ શાંત ચહેરા પર કરુણાના ભાવ સાથે તેજોમય ચહેરો એકદમ પાપા જેવા દાદી.\n\nઆંખમાંથી આંસુ વહે છે.\n\nરાતનો સન્નાટો આગળ વધતો જાય છે બહાર તમરાનાં તીવ્ર અવાજો કાનમાં ગાજે છે મેઘાનું મગજ સાવ શુન્ય બની ગયું છે એ ઝડપથી દોડી દરવાજો ખોલી દાદાજી પાસે આવે છે એનું માત્ર હૈયું ચાલે છે. એ રસોડા તરફ દોડીને પાણી લઈને હવેલીની અંદર દોડે છે... પણ એ ત્યાં પહોંચે એ પહેલાં... ત્યાં કોઈ નથી.. સવારના છ વાગ્યા છે સવારનું અજવાળુ પથરાઈ રહ્યું છે.\n\nઓરડામાં અંદર જોવે છે તો ફર્શ પર માટીના ઢગલા પડ્યા છે...\n\nએક સાથે ત્રણ. એણે મોહનને રાડ પાડીને બોલાવ્યો... ધ્રુજતો મોહન આવે છે... શું કરું બેન તમે કહો..\n\nજા જઈ ને પાવડો લઈ આવ.. અને ત્યાં જ મોહનનો હાથ એકદમ લાંબો થયો ને હવેલીની બહારથી પાવડો લઈ આવે છે. મેઘા જોઈ રહી છે કે મોહનની આંખમાં ભયાનક ચહેરો આવી જાય છે.. મોહન ઝનૂનથી એ માટીના ઢગલા ખોદવા લાગ્યો છે.. અંદરથી નીકળે છે ત્રણ હાડપિંજર.. એ થીજી ગઈ. મોહન સામે જોઉં કે શું કરું?\n\nમેઘા ગાયત્રીમંત્રના સતત જાપ કરે છે મોહન હવે સ્વસ્થ લાગે છે એક ભયાનક અટ્ટહાસ્ય થાય છે. મોહનને કહે છે કે તું ઘી, લાકડાં અને અગ્નિને તૈયાર કર બહાર બધાને સાથે અગ્નિસંસ્કાર કરશું. ઓરડાની અંદર ઓચિંતા જ ખડખડાટ હસવાનો અવાજ આવે છે સુરજફૈબા આમથી તેમ ઓરડામાં ભટકાય છે. એક ભયાનક અટ્ટહાસ્ય સાથે હવેલી સાવ શાંત થઈ ગઈ છે... મોહન બેભાન પડ્યો છે... મેઘા ત્યાં જ ઊભી છે અને કહે છે તમને ચારેયને હું મુક્તિ અપાવીશ મારુ વચન છે.\n\nઓરડો શાંત છે.. મોહન પર પાણી છાંટી મેઘા એને ઊભો કરે છે અને ત્યાં જ એ બોલ્યો.. શેઠજી?\n\nમેઘા દોડતી દાદા પાસે જાય છે.. દાદાના પ્રાણ જતા રહ્યા છે.. મોહન બબડે છે.. સુરજબેન કહેતા જ હતા કે જે દિવસ હવેલીમાંથી બહાર જઈશ ત્યારે એકલી નહીં જાઉં બાપુ તમને પણ સાથે લેતી જઈશ!\n\nમેઘાએ આજ એક સાથે પાંચ વ્યક્તિને મુક્તિ આપી છે... અને આટલી મોટી હવેલીમાં હવે માત્ર એ એક જ રહી છે...\n\n",
      "duration": "7 mins",
      "category": "Action"
    },
    {
      "title": "ગરીબ કોણ",
      "story_name": "શનિવાર નો દિવસ અને સંધ્યા નો વખત. અંદાજે ઘડિયાળ નો કાંટો કદાચ સાત - સાડા સાત આસપાસ બતાવતો હશે. આપણી સંસ્કૃતિ માં આપણે દરેક વારે અલગ અલગ ભગવાનને એપોઇન્ટમેન્ટ આપેલી અને એમાં શનિવારે હનુમાનજી અને શનિ મહારાજ ની જોઈન્ટ એપોઇન્ટમેન્ટ હોય. એટલે આપણે પણ પહોંચી ગયેલા શનિ મંદિરે. રજા નો શનિવાર ન હોવાને લીધે ઓફિસે થી છૂટી ને મન તો રવિવારના મૂડ માં જ હોય અને એટલે જ ઉતાવળ માં ઓફિસેથી નીકળી મંદિરમાં જ હાથ ધોઈ ને દર્શન કરીશ એવા વિચાર સાથે પહોંચી ગયો. મંદિરે પાણી ના નળ પાસે હાથ ધોવા ગયો તો ત્યાં મંદિર ની બહાર દર્શનાર્થી પાસે થી પૈસા ની અપેક્ષાએ બેસતા કોઈ માણસ ની નાનકડી દીકરી બોટલમાં પાણી ભરી રહી હતી. લગભગ ૬-૭ વર્ષ થી વધારે ઉંમર નહિ હોય. હું અને મારી જેવા ચાર - પાંચ લોકો જે ઓફિસે થી સીધા આવેલા એ બધા ઉભા રહ્યા કે એ છોકરી પાણી ભરી લે પછી હાથ ધૉઇશું.\n\nઅને હું પેલી બાળકી પાણી ભરે એટલી વખત ૨૧મી સદીની આપણી ટેવ મુજબ મોબાઈલ લઇ અને ચેક કરવા લાગ્યો. એટલામાં નાની છોકરી જેવો અવાજ સંભળાયો:\n\n\"સાહેબ, તમે હાથ ધોઈ લો.\" જોયું તો એ છોકરી એ નળ નીચે થી બોટલ લઇ અને હાથ થી મને આગળ આવવા ઈશારો કર્યો.\n\n\"તું ભરી લે બોટલ આરામ થી. હું આવીશ તો બધા જ આવશે તારી આગળ અને તને આટલી બચેલી બોટલ ભરવામાં બહુ જ ઉભા રેહવું પડશે.\" મેં તેને જવાબ આપ્યો જેમાં મારી સાથે ઉભેલા બીજા લોકો પણ સહમત થયા.\n\nએટલા મા કૈક એવું સાંભળ્યું જેણે મને આ પોસ્ટ લખવા મજબૂર કર્યો, \"સાહેબ, હું તો પાણી ભરીને પણ અહીં જ બહાર બેસવાની. મને વાર લાગશે તો કોઈ વાંધો નથી. તમને લોકો ને મોડું થશે તો તમારા કામ અટકી જશે.\"\n\nમારી બાજુ માં ઉભેલા માણસ ને મેં કીધું, \"આટલી ઉંમર માં પણ આટલી સમજણ અને ઉદારતા?\"\n\nએટલે એ મારી બાજુમાં ઉભેલા માણસે મને જવાબ આપતા કહ્યું, \"એની વાત સાચી છે, આપણે હજ્જારો કામ હોય અને એમ પણ આમા શું ઉદારતા. એની માલિકી ની વસ્તુ થોડી આપે છે? પાણી ભરવાનો વારો જ તો આપે છે. એમાં શું માલિકી કોઈ ની?\"\n\nઅચાનક જ મારુ મન ફ્લેશબેક માં ગયું અને થોડા વખત પહેલા સુપરમાર્કેટ માં જોયેલું દ્રશ્ય મનમાં જાણે રીપ્લે થયું. ખરીદી કર્યા પછી બિલિંગ કાઉન્ટર પર ભીડ હતી. એવા માં ૫૫-૫૭ વર્ષના કાકા આવ્યા અને મારી બાજુના કાઉન્ટર પર એની આગળ ઉભેલા માણસની ટ્રોલી માં જોયું. એ માણસની ટ્રોલી આખી ભરેલી જોઈ કાકા સમજી ગયા કે એ ભાઈ ને બિલિંગ કરાવતા ૧૫-૨૦ મિનિટ તો થવાની જ.\n\nકાકાની બોડી-લેન્ગવેજ પર થી ઉતાવળ માં લાગતા હતા અને એટલે જ એમની આગળ ઉભેલા પેલા વ્યક્તિને વિનંતી કરી, \"બેટા, ઇફ યુ ડોન્ટ માઈન્ડ, હું પેલા બિલ કરાવી લઉ? મારે આ બે જ વસ્તુઓ નું બિલ છે તો ૨ મિનિટ પણ નહિ થાય.\"\n\n\"કાકા બે વસ્તુ છે તો ફર્સ્ટ કાઉન્ટર પર જતા રહો. ત્યાં ઓછી વસ્તુ વાળા જ હોય છે.\" પેલો વ્યક્તિ બોલ્યો.\n\nકાકા બોલ્યા, \"અરે ભાઈ , એ કાઉન્ટર પર જ ગયેલો. પણ આજે એ બંધ છે.\"\n\n\"હા તો મારા પછી કરાવી લેજો બિલ. અહીંયા એમ વચ્ચે ન ઘુસાય.\" કાકાની આગળના માણસે થોડા નારાજ અવાજ માં જવાબ આપ્યો.\n\nકાકા ડઘાઈ ગયેલા સ્વરમાં બોલ્યા,\"અરે બેટા, ઘૂસ નથી મારવી. પણ ઉતાવળમાં છું. ઘરે જઈ અને રેલવે સ્ટેશન જવાનું છે મારે ટ્રેન પકડવા રાત્રે.\"\n\n\"કાકા અહીંયા બધાને ઉતાવળ જ હોય. કોઈ જ નવરું નથી હોતું.\" એકદમ જ ઇંડિફરેન્ટ ટોનમાં પેલા માણસે જવાબ આપ્યો.\n\nમારાથી રહેવાયું નહિ એટલે બોલી ઉઠ્યો, \"કાકા આવી જાઓ મારી આગળ આ કાઉન્ટર પર. મારી આગળ આ બેન નું બિલિંગ થઇ જાય એટલે તમે આવી જાઓ.\"\n\nપણ આટલું અપમાન સહન કાર્ય પછી કાકા થોડા એમ્બેરેસ્ડ લાગતા હતા. \"પણ તમને મોડું થતું હશે.\" નીચા સ્વરે બોલ્યા.\n\nમેં કહ્યું, \"કાકા એ ભાઈએ કહ્યું એમ મોડું તો બધાને જ થાય છે પણ મારે ટ્રેન નથી પકડવાની. બિન્દાસ આવી જાઓ.\"\n\nકાકા આવ્યા અને બિલ કરાવ્યું.\n\nમેં પેલા વ્યક્તિ તરફ જોયું એટલે એ એમ્બેરેસ્ડ ટોનમાં બોલ્યો,\"મારો વારો છે બિલિંગ નો. હું શું કામ આપું?\"\n\nમેં કોઈ જવાબ ના આપ્યો અને કિસ્સો ખતમ થયો.\n\nપણ આજે મંદિર પર એ નાનકડી બાળકી ની વાત સાંભળી એ કિસ્સો એકદમ તાજો થયો મગજમાં. એટલું જ નહિ, વિચાર પણ આવ્યો કે વારો તો આ છોકરી નો પણ હતો પાણી ભરવાનો. અને કોઈ કાકા એ કીધું પણ નહિ કે ઉતાવળ છે. છતાં પોતાનો વારો આપી દીધો બીજા ને.\n\nતટસ્થ રીતે જોવાય તો વારા પર તો બંને કિસ્સામાં કોઈની માલિકી ન બને. પણ ૧ કિસ્સામાં જે વસ્તુ પર માલિકી ન બને એ વસ્તુ પણ આપવા કોઈ તૈયાર ન હતું. અને જોવાની વાત એ કે એ વ્યક્તિ એકદમ જુવાન અને વ્યવસ્થિત બુદ્ધિ વાળો જણાતો હતો જ્યારે અહીંયા ૬-૭ વર્ષની નાની બાળકી. અને બંનેના બેકગ્રાઉન્ડની પણ કોઈ સરખામણી થઇ શકે એમ નથી. પેલો સારો ભણેલો-ગણેલો વેલ-ટુ-ડુ લાગતો હતો અને અહીંયા આ છોકરી.\n\nપણ આખરે ૧ જ સવાલ મનમાં રહ્યો. આફ્ટર ઓલ, બંને માંથી ખરેખર ગરીબ કોણ?",
      "duration": "4 mins",
      "category": "Action"
    },
    {
      "title": "નહીં પરિશ્રમનો કોઈ વિકલ્પ",
      "story_name": "સંતોષ ટેક્ષી ફેરવતો હતો. ટેક્ષી એની હતી જ નહીં. પરંતુ ટેક્ષીનો માલિક દરમહિને એને પગાર આપતો. એને મળતાં પગારમાંથી એનું ગુજરાન ચાલી જતું. પણ એ વિચારતો કે એના મોજશોખ તો પુરા ના જ થાય. લગ્નબાદ પત્ની તથા બાળકોની જવાબદારી આવી પડશે તો આ પગારમાં પુરૂ ના થાય. તેથી થોડા પૈસા ઉછીના લઈ તથા લોન લઈને પોતાની કાર વસાવી.\n\nદિવસે દિવસે એની આવક વધતી જતી હતી. એવામાં એકદિવસ એની કાર ને પંચર પડ્યું. ટાયર તો બદલ્યું પરંતુ એને થયું કે રેસ માં જે કાર હોય છે એનું ટાયર માત્ર બે સેંકડમાં બદલી કાઢે છે. એની ઝડપ પણ સેંકડના સો કી. મી. હોય છે. મારૂ ડ્રાયવીંગ તો આમ પણ સારૂ છે તો હું પણ રેસમાં ભાગ લઉં.\n\nઆખરે સંતોષે રેસમાં ભાગ લીધો. એમાં જોખમ તો હતું જ કારણ તમારી ગતિ થોડી પણ ઓછી થાય તો પાછળ આવતી કાર તમારા માટે યમદૂત સાબિત થાય. ઘરના એ તો ઘણો વિરોધ કર્યો છતાં પણ સંતોષે રેસમાં ભાગ લીધો એટલું જ નહીં એમાં વિજય પણ પ્રાપ્ત કર્યો. ત્યારબાદ તો જાણે કે સંતોષ વિજયનો પર્યાય બની ગયો. એની પાસે પૈસા આવતાં જ રહ્યા. પરંતુ દિવસે દિવસે એની ઉંમર વધતી જતી હતી તેથી જ એણે આ કંપની જ ખરીદી લીધી. ઘણીવાર એ વિચારતો કે એ તો એક સામાન્ય ડ્રાયવર હતો આજે એ આખી કંપનીનો માલિક બની ગયો. આ સ્થાને પહોંચવા માટે એને કંઈ ઓછો પરિશ્રમ નથી કર્યો. ખરેખર પરિશ્રમ વગર પ્રગતિ નહીં.\n\n",
      "duration": "2 mins",
      "category": "Action"
    },
    {
      "title": "ઘૂંઘટ",
      "story_name": "રાણીસાહેબ, તમારા સાટું સંદેશો આવ્યો છે આપના પિહરથી.\" દાસીએ મસ્તક ઝૂકાવી કહ્યું.\n\n\" શું છે સંદેશો ? આટલા વર્ષે આજ દીકરી યાદ આવી.\"\n\n\" બા,સાહેબ, સમાચાર જરાય રાહતના નથી. આપના પિતાશ્રીના જાયદાદના વારસદાર આપ એક જ છો એટલે આપને એમની અંતિમ ઘડીઓમાં યાદ કરે છે.\"\n\n\"ભલે, હું રાણાસાહેબના હુકમની રાહ જોઈ જવાબ આપું.\"\n\nરાણી લાંબો ઘૂંઘટો કાઢી રાણાજીની આજ્ઞા માટે મહેલમાં પ્રવેશ કરે છે. રાણો પણ હુક્કો ગગડતો હજુરીયાની સાથે સોગઠાબાજી રમે છે. રાણીના આગમનના સંદેશ સાથે હજુરીયા વિદાય લે છે.\n\nરાણાજી : \"અહીં આવવા પાછળનો ઉદ્દેશ શું છે આપનો ?\"\n\nરાણીસાહેબ : \"પિહરમાં મારા તાતનો જીવ જાય એમ છે આપણે બેયને અબઘડી બોલાવે છે. આપની આજ્ઞા હોય તો.....આપ.....ણે...\"\n\nરાણોજી : \"પિહરનો ઊંબરો ઓળંગીને આવી છો હજી કેવા અભરખા છે ત્યાં ના..\"\n\nરાણીસાહેબ મૌન રહી જવાબની રાહ જોવે છે. પણ આ તો અભિમાની રાણો એમ થોડી હાં પાડે ?\n\nરાણોજી : \"એક શરતે જાવ, મોં બતાવી પાછા વળી જવાનું અને હા, આ ઘૂંઘટો આપણી શાન છે એની અદબ જળવાઈ રહે એ ન ભૂલાય. હું નહિ આવું તમને રસાલા સાથે મોકલું છું જાવ...\"\n\nરાણી સાહેબ : \"પણ, તાતને તો જાયદાદના વારસદારમાં આપ પણ સાથે હો એવું કહેણ છે.... થોડીવાર રોકાઈ તો રાહત થાય એ તડપતા જીવને.\"\n\nરાણોજી પગ પછાડતા ને મૂંછ ને વળ આપતા. \"તારા તાતની જાયદાદને આ રાણોજી લાત મારે છે... હવે થઈ રાહત આ સાંભળી ને \" એમ કહી હસે છે.\n\nરાણીસાહેબ નિરાશ વદને પિહર જાય છે ને અતિતમાં ખોવાય છે કે પોતે એક કોડિલી કન્યા કેવા આશ ભરેલા સપને લગ્નના બંધને બંધાઈ હતી. દીકરીને તમામ કરિયાવરની માલમતા આપ્યા પછી પણ જો આ જ સાંભળવાનું હોય તો પિહરનો પરિવાર જ મારે પ્રથમ. આ વિચારે રાણીસાહેબનો અંદરથી રોષ પ્રગટ થઈ રહ્યો હતો.\n\n ત્યાં રસાલો પિહરના પરિસરમાં પહોંચે છે..રાણીસાહેબ પુરા અદબ ને મલાજ સાથે તાતને ઓરડે પહોંચે છે.\n\nમરણપથારીએ પડેલા એ તાત દીકરીની પાયલના ઝણકારે આંખના ડોળા ચકળવકળ ફેરવે છે. એને મજબૂરીના સંજોગે પોતાની લાડકીને બાળપણમાં જ પરણાવી વિદાય આપી હતી. એ નરાધમ રાણાએ રીતસરની છેતરપિંડી કરી બાપ-દીકરીને અળગા કર્યા. આ વિચારી તાતની આંખે શ્રાવણ-ભાદરવો વરસે છે. હૈયે રાહત વળે છે દીકરીને જોઈને.\n\n    દીકરી ઓરડામાં પહોંચી ને ઢોલિયાને પાંગથે બેસી મૌન રહી નિહાળે છે એ ઘરડાં તાતને. જાણે એક તરૂવરથી એની વેલડી વાવાઝોડાને વાયરે વેગળી થઈ હોય એવું આજ અનુભવતી હતી.\n\n ત્યાં એનો સુબો આવી રાણીસાહેબને કહે છે \"ખમ્મા, બા,સાહેબ રાણાજી નું ફરમાન યાદ રાખજો મોં જોઈને પાછા વળવાનું હતું. જો આપનું એ કામ પતી ગયું હોય તો આપ.....ણે...\"\n\n   રાણીસાહેબ સ્તબ્ધ બની ઊભા થયા. તાત અવાચક હતા પણ ઈશારાથી બે હાથ જોડી છેલ્લી માફી માંગતા હોય એમ દીકરીને દોઝખમાં નાંખ્યાનો ભારોભાર અફસોસ વ્યક્ત કરતા હતાં.\n\nપણ, રાણીસાહેબ તો કંઈક જુદા વિચારે જ હતા. ત્યાં પાછી દાસી આવીને બોલી, \"બા,સાહેબ વેલડું રાહ જોવે છે. રાણાજીની અદબ ને મલાજને આંચ આવશે તો આપ જાણો\u200C જ છો ને કે..!!! \"\n\n  એ રાણીસાહેબે લાલચોળ ચહેરે, ઘુંટાયેલ વેદનાએ અને બળતે હૈયે એક કારમી ચીસ સાથે ઘૂંઘટો હટાવીને દાસીને કહ્યું કે \" કહી દો તમારા રાણાને કે આપની રાણીસાહેબ હવે અદબ અને મલાજની ખોટી વાતે ખોટું સહન નહીં કરે. એણે મારા તાતની જાયદાદ અને તાતને ઠોકર મારી છે ને હું પણ એની આ અદબ અને મલાજને અલવિદા કહું છું. લઈ જાવ એના વેલડાને અને કહેજો ભાર દઈને કે એનો જુલ્મ મુંગા ઢોર સહન કરશે આ તાતની દીકરી નહીં.\" એમ કહી તાતના પગે પડી ગઈ.\n\n  રસાલો અને વેલડું જવાની તૈયારી કરતું હતું કે ઝરૂખેથી દાસીને ચૂંદડી અને તલવાર આપતા કહ્યું કે 'રાણાજી ને કેજો આજથી સંબંધ પૂરા. તાતથી થયેલી ભૂલ મેં ઘણી ભોગવી પણ હવે એ ભૂલની ભરપાઈ એ રાણો જ કરશે. ચૂંદડીએ મલાજ મોકલું છું અને તલવારે મારી અંદરની ખુમારી મોકલું છું.'\n\n ચૂંદડીની અદબ જોઈ અત્યાર સુધી, હવે એ તલવારની તાકાત પણ જોવે. આમ કહી એ સિંહણ પડઘા પાડતી તાતની ગાદીએ બેઠી.\n\n    આ બાજુ રસાલો ચાલતો થયો અને તાતનો જીવ પણ... અને હાં, સાથે રાણીસાહેબનો ઘૂંઘટો પણ....\n\nએક હાશકારો અને રાહત અનુભવાઈ ઘૂંઘટની કેદમાંથી.",
      "duration": "3 mins",
      "category": "Action"
    },
    {
      "title": "સૂર્ય પ્રકાશ",
      "story_name": "\"ઉમા, મેં તો લગ્ન પહેલાં શરત કરી હતી કે અમારે ત્યાં મોડામાં મોડું સવારે ૬ વાગ્યે ઊઠી જવું પડશે. એ વખતે તો તેં હા કહી પણ હતી. આ શરત મેં એટલે રાખી હતી કે મને ખબર પડી ગઈ હતી કે તું નિયમિતપણે સવારે નવ વાગ્યે ઊઠે છે\". કાંતાબેન કે જે ઉમાના સાસુ હતાં એ એકી શ્વાસે બોલી ઉઠયા.\n\nજો કે ઉમાના હાવભાવ પરથી લાગતું હતું કે ઉમાને એની સાસુની વાત ગમી નથી. તેથી જ ઉમા મોં ચડાવીને ફરતી હતી. સામે પક્ષે કાંતાબેન પણ ગુસ્સે થઈને બોલ્યા, \"મેં એવું પણ કહેલું કે મારા ઘરમાં હસીખુશી ને રહેવાનું. તને કોઇ પણ પ્રકારની તકલીફ નહિ પડે. આવી રીતે જો ઘરની લક્ષ્મી મોં ચડાવીને ફરે તો ઘરમાં ધનધાન્ય ખૂટી જશે. ધંધામાં બરકત પણ નહિ આવે. \"\n\n\"પણ મમ્મી, ઘરમાં નોકર, રસોઈયો છે. ઘરમાં કંઈ કામ પણ હોતું નથી.\"\n\n\"તું ઉત્થાપનના દર્શન કરવા સાંજે મંદિર નિયમિતપણે જાય છે. બરાબર ને ? પણ આપણામાં કહેવાય છે કે જે કરે મંગળા એનું મંગળ થાય. તને ખબર છે કે એવું શા માટે કહેવાય છે ? કારણ સવારે તમે મંદિર જાવ ત્યારે સૂર્યના કુમળાં કિરણો તમારા શરીર પર પડે. સૂર્યના કિરણો શરીર પર પડે તો તેમાંથી વિટામિન ડી મળી રહે છે. ધર્મ અને વિજ્ઞાન એકબીજા સાથે સંકળાયેલા જ છે. \"\n\nઉમાને વહેલા ઉઠવું ગમતું ન હતું. એમાં પણ સવાર સવારમાં સાસુનું ભાષણ સાંભળવું તો કયાંથી ગમે !\n\n\"ઉમા, તું તો ભણેલી છું. મારે તો તને કંઈ સમજાવવાનું જ ના હોય. તું મંદિરમાં ભગવાનના દર્શન કરવા જાય છે પરંતુ સૂર્ય નારાયણ તો સાક્ષાત દેવ છે. સવાર માં નાહીધોઈને સૌ પ્રથમ સૂર્ય નારાયણ ને જળ અર્પણ કરવાથી તંદુરસ્તી જળવાય છે. કહેવાય છે કે સૂર્ય સમક્ષ સૂર્ય નમસ્કાર કરવાથી બીજી કોઈ પણ કસરત ના કરો તો ચાલે. સૂર્યને જળ અર્પણ કરતી વખતે જળની ધારમાં જે સૂર્યના કિરણો પડે એની સામે જોવાથી આંખોનું તેજ વધે છે. \"\n\nબીજા દિવસે કાંતાબેને ઉમાને કહ્યું, \" આજે નોકર નથી આવવાનો આપણે ગાદલાં તડકે નાંખવાના છે. તથા કઠોળ પણ તડકે તપાવવાનું છે. જેથી એમાં કિલ્લા ના પડે.\n\nસાંજે ગાદલાં તપી ગયા હતા અને ફૂલી પણ ગયા હતા. તરત જ કાંતાબેને કહ્યું, \"ઉમા,જો આ સૂર્ય નારાયણે આ કામ બદલ પૈસા નથી લીધા છતાં પણ આપણી તંદુરસ્તીનો ખ્યાલ રાખે છે. \"\n\nબીજા દિવસે સવારે કાંતાબેને જોયું કે ઉમા સૂર્યનારાયણ ને અર્ધ્ય આપી રહી છે. કાંતાબેન આ જોઈને ખુશ થઈ ગયા. સાસુને ખુશ જોતાં જ ઉમા બોલી, \"મમ્મી કાલે તો તમે સૂર્ય વિષે કહ્યું કે એ જાગતા દેવ છે પણ મારી આદત ખરાબ હતી. સૂર્ય પ્રકાશને કારણે તો વૃક્ષો ઊગે છે વૃક્ષો પોતે કાર્બન ડાયોક્સાઇડ લઈ આપણને ઓકસીજન આપે છે. જેના કારણે આ સૃષ્ટિ ટકી છે. બધી જાતના ખોરાક સૂર્યને કારણે જ મળે છે. સૂર્ય પાણીનું બાષ્પીભવન કરે છે તેથી તો આપણને વરસાદ મળે છે અને આ સૃષ્ટિ ટકી રહી છે. સૂર્ય એ જ જીવન ઉત્પન્ન કર્યું અને એને કારણે જ ટકી રહ્યું છે. જયાં સુધી સૂર્ય ઉર્જા વહાવતો રહેશે ત્યાં સુધી પૃથ્વી પર જીવન ટકશે.\"\n\nમમ્મી હું ભણતી હતી ત્યારે અમે કહેતાં, \"ભવતિ વિશ્વં એક નીમ્\"અર્થાત પુરૂ વિશ્વ એક માળા છે આપણી પૃથ્વી એક છે આપણું આકાશ એક છે. આપણું વાયુમંડળ એક છે. તો જુદારો શા માટે ? શા માટે દેશદેશ વચ્ચે વૈમનસ્ય ? આ સત્ય અને તથ્ય બધા દેશોએ સમજવાની જરૂર છે. સૂર્ય પક્ષપાત વગર બધાને એકસરખો પ્રકાશ આપે છે આપણને સૂર્ય નારાયણ ઘણુંજ બધુ કહે છે. પણ માનવ સમજતો નથી.\"\n\nત્યારબાદ સાસુ સામે જોઈ હસીને બોલી, \"જેમ તમારા સમજાવવાથી હું સમજી તેમ દરેક વ્યક્તિ સમજે તો યુદ્ધનું અસ્તિત્વ જ ના રહે. \"\n\n",
      "duration": "3 mins",
      "category": "Action"
    },
    {
      "title": "આંધળુ સાહસ",
      "story_name": "કાર્યાલયેથી છૂટ્યા બાદ તેને ઘેર પહોંચવાની ઉતાવળ રહેતી હતી. કોઈ કોઇ વખત તે કાર્યાલયેથી ઘેર જવા માટે વહેલા નીકળી જતો હતો.  ખેર, વર્ષ 2019માં બનવા પામેલ એ ઘટના એને જિદગીભર યાદ રહી જનારી ઘટના બની ગઇ. \n\nએ દિવસે તે કાર્યાલયેથી છૂટ્યા બાદ કાલુપુર રેલવે સ્ટેશન તરફ આવી રહ્યો હતો. એને ટિકિટ લેવાની ન હોઇ સીધો પ્લેટફોર્મ તરફ જવા લાગ્યો. તેને જાણવા મળ્યું કે તેને જે ટ્રેનમાં બેસીને આણંદ જવાનું હતું તે ટ્રેન; તેના નિર્ધારીત સમયથી લગભગ એક કલાક મોડી હતી.  પ્લેટફોર્મ તરફ દોરી જતાં પગથિયાં ઊતરતા ઊતરતા તેણે એક અજાણ્યા ભાઇ સાથે ટ્રેન સંદર્ભે પૃચ્છા કરી. એને ફક્ત ટ્રેન સંદર્ભે જ જાણકારી મેળવવી હતી પરંતુ પેલા ભાઇ તેની સાથે વધુ વાતો કરવા લાગ્યા. તેણે પણ એવું વિચાર્યું કે આમેય ટ્રેન મોડી છે તો આ ભાઇ સાથે વાતો કરીને સમય પસાર કરી લઉ. વાતો દરમિયાન તેને ખબર પડી કે એ ભાઇ તો આયુર્વેદિક દવાઓનુ માર્કેટીંગ કરતા હતા. \n\nબંનેની વાતો એટલી લાંબી ચાલી કે એ સમયગાળા દરમિયાન પોતાના નિર્ધારીત સમય કરતાં એક કલાક મોડી આવનારી ટ્રેન તેના સ્થાને આવી પહોંચી હતી. એ બાબતની ખબર તેને ન રહી. આખરે પેલા ભાઇએ તેનું ધ્યાન દોર્યુ. જોકે એમણે જ્યારે તેનું ધ્યાન દોર્યુ ત્યારે ટ્રેન ચાલુ થઇ જવા પામી હતી. ટ્રેન પાટા ઉપર ધીમે ધીમે દોડી રહી હતી. પ્રારંભે ટ્રેનની ગતિ ધીમી રહે છે. ત્યારબાદ તેની ગતિમાં વધારો જોવા મળે છે. વધુ કોઇ વિચાર કર્યા વિના તે પ્લેટફોર્મ ઉપર દોડવા લાગ્યો. \n\nકેટલાયના મુખેથી એણે એવું સાંભળ્યું હતું કે ચાલુ ટ્રેને ક્યારેય ચઢવું નહીં ને ચાલુ ટ્રેને ક્યારેય ઉતરવું નહીં. તેમ છતાં જ્યારે ખરેખર જેની આવશ્યકતા હતી તે બાબતને તે વિસરી ગયો. એકધારું દોડવાને લઇને તે હાંફી રહ્યો હતો. તેના શ્વાસની આવનજાવન ધમણની માફક ચાલી રહી હતી. જેવું પ્લેટફોર્મ પૂરુ થયું કે તેણે રેલવેના પાટા પાર કર્યા. જે પાટા પર ટ્રેન દોડી રહી હતી તેની નજીક તે પહોંચ્યો. ડબ્બા ઝડપભેર આગળ વધી રહ્યા હતાં. \n\nડબ્બાના દરવાજે આવેલ સળીયા પકડવા માટે તે પ્રયાસ કરી રહ્યો હતો. ટ્રેનની ગતિ સાથે તાલ મીલાવવા તે દોડવા લાગ્યો. સમયની કોઇ એક ક્ષણે તેણે ડબ્બાના પગથિયે પગ મૂક્યો. અને બંને હાથ વડે સળીયા પકડી લીધા. એ દરમિયાન તેના ડાબા થાપાનો ભાગ જોરથી ; પાટાની નજીકમાં ફિટ કરવામાં આવેલ ધાતુના બોક્સ સાથે અથડાયો. તે મનમાં બોલ્યો પણ ખરો, \"ગયો…...\" \n\nપરંતુ એ વખતે સળીયા સાથેની તેના હાથની પકડ મજબૂત હતી. તે ડબ્બામાં પ્રવેશી ગયો. પાછળથી ખબર પડી કે તેના પેન્ટનો કેટલોક ભાગ પેલા બોક્સના ખૂણે ભરાઇ જવાને કારણે ચિરાઇ જવા પામ્યો હતો. બહુ ગણતરીની સેકન્ડોમાં આ બધું બની જવા પામ્યું હતું. પ્લેટફોર્મ ઉપર તે એટલું તો દોડયો હતો કે એની અસર ડબ્બામાં દાખલ થયા પછી પણ તેના આખા શરીર પર વરતાઈ રહી હતી. ડબ્બામાંના એક મુસ્લિમ મુસાફરે એનું આંધળુ સાહસ જોયું હતું. એને ઇજા થયાનો અંદાજ પણ તેમને આવી ગયો હતો. પેન્ટનો ચિરાયેલો ભાગ તેમની નજરે ચઢ્યો. એમણે એમની બુદ્ધિ કામે લગાડી. અને તેને પૂછ્યું, \"તે શર્ટ નીચે ગંજી પહેરી છે ? \" \n\n\"હા\" તે કહેવા લાગ્યો. \n\nએમણે તેને શર્ટ કાઢી; કમર ફરતે ગંજી વીટાળી દેવા જણાવ્યું. તેણે શર્ટ નીચે ગંજી તો નહી પણ પાતળી ટી શર્ટ પહેરી હતી. તેણે પોતાનું શર્ટ કાઢયું અને કમર ફરતે વીટાળી દીધું. ચિરાયેલો ભાગ સરળતાથી ઢંકાઈ ગયો. તેઓ તેને કહેવા લાગ્યા, \"ઘાત ગઇ……..બચી ગયો…\" \n\nઘેર આવ્યા બાદ એણે પોતાની સાથે ઘટેલી કે બનેલી ઘટનાને મા સમક્ષ ટૂંકમાં જણાવી દીધી. આવું જણાવ્યા બાદ તેના મન પરનો ભાર હળવો થઇ ગયો. જો તેણે જણાવ્યું ન હોત તો પેન્ટ ચિરાયેલુ જ્યારે મા જોવત ત્યારે તો તેને કહી દેવું પડત કે શું બનવા પામ્યું હતું. \n\nખેર; એસ.ટી. બસના પાછળના ભાગે એક વાક્ય વાચવા મળે છે કે 'ઝડપની મજા, મોતની કાયમી સજા' \n\nઆ ઘટના સંદર્ભે તેને આ વાક્ય યાદ આવ્યું હતું. તેનો આબાદ બચાવ થયો એની પાછળ જો કોઇ મહત્વનું કારણ હોય તો તે પ્રભુની હાજરી છે. ટ્રેનવાળી ઘટનાના સમયે સ્વયં પ્રભુ ત્યાં આવ્યા અને એને બચાવી લીધો. ભગવાન કે પ્રભુની નજરમાં કશું છૂપું નથી. તે ફરી વખત આવી મિસ્ટેક ન કરે એ માટે તેને થોડી ઇજા પહોંચી હતી. તેને એક સબક શીખવા મળ્યો કે પોતે હવે ક્યારેય કોઇ આંધળુ સાહસ નહીં કરે. \n\n",
      "duration": "3 mins",
      "category": "Action"
    },
    {
      "title": "રીટા",
      "story_name": "એક અંધકારભરી રાતે સુમસામ રસ્તા પર નવ થી બાર નો મુવી શો જોઈને ચાલતા જ જઈ રહેલા પતિ પત્ની ખુબ ખુબ ખૂશ જણાતા.હતા. લગ્નને બે-ચાર મહીના થયા હતા.\n\nરીટા : આવા સમયે મુવી જોવા ન ગયા હોત તો ?\n\nરાકેશ : કેમ તને ડર લાગે છે ? હું છું ને તારી સાથે.\n\nરીટા : ગુંડા કે બદમાશ -આવારા તત્વોનો કોઈ ભરોસો ન કરાય.\n\nરાકેશ : કંઈ નહી થાય, નજીકમાં જ ઘર છે એટલે તો રીક્ષા નથી કરી.\n\nત્યાં તો રસ્તા પર ચાર બદમાશ બરાબર સામે જ જાણે ઉપરના ઝાડ પરથી ઠેકડો ન માર્યો હોય ! એકના હાથમાં છરો હતો. બે બદમાશે રાકેશના બંને હાથ પકડી લીધા. એટલામાં છરાવાળાએ રાડ પાડી કે ઊભા શું છો ? પકડીને બાંધી દો સામેના ઝાડ સાથે ને જે મળે એ જપ્ત કરી લો. પેલા બંને બદમાશે પાકીટ, ચેન, વીંટી, ઘડિયાળ આંચકી લીધા ને રાકેશને ઝાડ સાથે બાંધી દીધો. રાકેશ તો કરગરતો રહી ગયો.\n\nઆ બાજુ હજી બે બદમાશ ઊભા ઊભા રીટાને જોઈ રહ્યા. એક બદમાશે કહ્યુ કે હવે લૂંટ તો થઈ ગઈ, આપણે જતા રહીએ. આમ પણ હવે પોલીસ રાઉન્ડમાં નીકળશે તો...\n\nવચ્ચે જ છરાવાળો બદમાશ બોલ્યો કે હમણાં જ અહીંથી પોલીસની જીપ ગઈ છે તો અડધા-પોણા કલાક સુધી કોઈ નહીં આવે. આપણે ચારેય આ એકલી અબળા સ્ત્રી....\n\nત્યાં તો રીટાનો એક પગ મોઢા પર પડ્યો કે છરો હાથમાંથી છટકી ગયો. બીજાએ સાડી ને ચણિયો ખેંચીને કાઢી નાખ્યા.\n\nરાકેશ બૂમો પાડતો રહી ગયો. હવે ચારેય રીટાને ઘેરીને ઊભા છે પણ આ શું ? રાકેશની આંખો તો ખુલી જ રહી ગઈ.\n\n  રીટાએ તો મસ્ત બ્લ્યુ જીન્સ પહેર્યુ હતું. ગોળ વર્તુળમાંથી ફરાહજીની જેમ કુદીને બહાર નીકળી ગઈ.\n\nએક બદમાશે વાળ પકડયા તો નીચેથી પગ વાળીને પેલાનાં ગોઠણ પર એવી રીતે લાત મારી કે બેય ગોઠણથી બેવડો વળી ગયો. બરાબર તે જ વખતે બીજા બદમાશની લાકડી રીટાના માથા પર લાગત, પણ તે થોડી ખસી ને લાકડી પગથી બેવડ બદમાશને લાગી. તે બેભાન થઈ ગયો. ગુસ્સામાં માથું રીટા બાજુ ઘુમાવ્યું કે ગળાની સહેજ ઉપર ને મગજથી થોડું નીચે કંઈક લાગ્યુ ને એ પડી ગયો. એક જ ઘા થી બેભાન......\n\nબીજા બે સામે આવ્યા, રીટાએ કરાટેના દાવથી બંને બદમાશને ચતાપાટ કરી દીધા.\n\n  રાકેશ તો જીન્સ ને વર્ક વાળુ બ્લાઉઝ કમ ટોપમાં રીટાને જોઈ જ રહ્યો. આ રૂપની તો આજે જ ખબર પડી.\n\nજુડો- કરાટેની વાત કોઈ દિવસ થઈ જ નહોતી.....રાકેશને રીટાનું નવું રૂપ બહુ જ ગમી ગયું.\n\n  ત્યાં તો પોલીસ જીપ આવી. રીટાએ બધી વાત કરી. પોલીસ કોન્સ્ટેબલે રાકેશને છોડાવ્યો. રાકેશને પેલા બદમાશના ખિસ્સામાંથી બધી વસ્તુઓ કાઢીને આપી. પેલા ચારેય બદમાશને જીપમાં ખડકયા.\n\n  પોલીસ અધિકારીએ રીટાને ખુબ શાબાશી આપીને રાકેશને પૂછ્યું કે અત્યારે .......કેમ નીકળ્યા ? રાકેશે કહ્યુ કે અહીંથી અમારું ઘર દસ મિનિટ જેટલું જ દૂર છે એટલે મુવી જોઈને ચાલતા જ ઘરે જતા હતા. દસ-બાર મિનિટ જેટલું તો ચાલી પણ નાખ્યું હતું. પણ કોણ જાણે ક્યાંથી .....આ બદમાશો ટપકી પડ્યા. પોલીસ અધિકારીએ હસતા હસતા કહ્યું કે મુસીબત પૂછીને ન આવે. ઘરે જતા રહો. અમે પાછળ જ છીએ. હા, આવતીકાલે પોલીસ સ્ટેશન આવીને સ્ટેટમેન્ટ લખાવી જજો.\n\n રીટાએ અંધકારભરી રાતને હિંમત અને સાહસથી ભરી દીધી હતી. રાકેશે રીટાના વખાણ કરતા રીટાના કપડાં લઈ લીધા. બંનેએ ઘર તરફ પ્રયાણ કર્યું.\n\nઘણીવાર વર્ષોવર્ષ સાથે રહો તોય હમસફર સ્ત્રી હોય કે પુરુષ, એકબીજાને ઓળખી શકતા નથી કે જાણી નથી શકતા ત્યારે ખુબ શરમ અનુભવવી પડે. એકબીજાને મિત્ર સમજીને રહેવાથી જિંદગી સરળ અને પ્રેમભરી બની રહે છે.\n\n",
      "duration": "3 mins",
      "category": "Action"
    },
    {
      "title": "વિશ્વવિજેતા મારું ભારત",
      "story_name": "મનહરભાઈની છેલ્લી ઘડીઓ ગણાઈ રહી હતી. આજે પંદર ઓગસ્ટ હતી ભારતનો સ્વતંત્રતા દિવસ. આખો દેશ અમૃત મહોત્સવ મનાવી રહ્યો હતો. મનહરભાઈને થયું કે મૃત્યુ આ દિવસે આવે તો કેવું સારૂ ! ભગવાન જન્મોજન્મ મને મારા ભારતદેશમાં જ જન્મ આપે.\n\nએમને ભારતની ગુલામી પણ જોઈ હતી અને સ્વતંત્રતા પણ જોઈ હતી. એક ભારતદેશ જ એવો હતો કે જેને આઝાદી તો મેળવી પણ ભાગલા પડીને.\n\nજિન્હાએ વારંવાર ચેતવણી આપી હતી કે કોંગ્રેસનું પ્રભુત્વ ધરાવતા સ્વતંત્ર ભારતમાં મુસ્લિમો સાથે અન્યાયી વર્તન કરવામાં આવશે. કોંગ્રેસ બિનસાંપ્રદાયિક હતી અને કોઈ પણ ધાર્મિક રાજ્ય રાખવાનો સખત વિરોધ કરતી હતી. ભારતમાં તો કુદરતી એકતા હતી. પરંતુ જિન્હાએ અખંડ ભારતની કલ્પના નકારી કાઢી હતી.\n\nપંજાબ અને બંગાળના પ્રાંતોમાં હિંદુઓ અને મુસ્લિમો વચ્ચે હિંસા અવિરત ચાલુ રહી. ત્યારે એ પોતે લાહોરથી પહેરેલે કપડે અમૃતસર આવીને શરણાર્થીઓ માટે બનાવેલા તંબુમાં રહેલા. ત્યારે એમની ઉંમર માત્ર દસેક વર્ષ જેટલી હતી. માબાપથી તો એ વિખુટો પડી ગયો હતો. જોકે પાછળથી એને ખબર પડેલી કે હિંદુ મસ્લિમ દંગામાં તેના માતાપિતા મૃત્યુ પામ્યા હતાં.\n\nપરંતુ ભારત સરકારે શરણાર્થીઓને બહુ જ સહાય કરી પરિણામસ્વરૂપ એ ભણીગણીને કમાતો થયો અને લગ્ન પણ કર્યા.\n\nભારત એવો દેશ છે કે એને ક્યારેય કોઈ દેશ પર પહેલું આક્રમણ નથી કર્યું. આઝાદી મેળવવા દેશભક્તોએ ભોગવેલી પીડા અને દર્દ એટલું તો અસહ્ય હતું કે તેનું વર્ણન થઈ શકે એમ જ ન હતું. ગળે ફાંસીનો ફંદો પહેરી લેનાર પણ `વંદેમાતરમ´ બોલતાં ત્યારે થતું કે આ કેવા ઉચ્ચદેશભક્ત છે ! નાનપણમાં સાંભળેલું મનહરને છેલ્લી ઘડીએ યાદ આવતુ હતું. અપમાન તો ડગલે ને પગલે થતું જ રહેતું હતું. અંગ્રેજો તો જાણે કે ભારતીયોની ગણતરી માણસમાં કરતાં જ ન હતા. તેથી ઘણી જગ્યાઓએ બોર્ડ મારેલા હતા કે,\"કૂતરાઓ અને ભારતીયોને પ્રવેશ મળશે નહીં. \"\n\nતે વખતે શ્રી ચંદ્રશેખર આઝાદને ઓળખી કાઢવા માટે સાતસો માણસોને અંગ્રેજ સરકારે રોક્યા હતા. જયારે એમને અંગ્રેજ સરકારને લૂંટીને દેશસેવા માટે ભંડોળ ભેગું કર્યું ત્યારે ગામડે રહેતાં એમના માબાપ ભૂખે મરતાં હતાં. પરંતુ એમને જન્મદાતાને બદલે જન્મભૂમિને અગ્રતા આપી હતી. ત્યારે એમના પિતા કહેતાં કે,\"દેશ માટે પ્રાણ ત્યાગનાર કેટલા ઉર્જાવાન હશે !\"\n\nત્યારબાદ સ્વતંત્ર ભારતમાં સતત એમની પ્રગતિ થતી રહી. ગુજરાતમાં એમને વસવાટ કર્યો. નોકરી છોડીને ધંધો ચાલુ કર્યો. એમાં એમની સતત પ્રગતિ થતી જ રહી.\n\nબંને દીકરાઓનું વિજ્ઞાન ક્ષેત્રે ખૂબ મોટું નામ થઈ ગયું હતું. ભારત સતત આગેકૂચ કરતું જ રહેતું હતું. 104 ઊપગ્રહ છોડીને ભારતે રેકોર્ડ સર્જયો. ભારતના બૌધ્ધિક યુવા વર્ગ વગર પરદેશીઓને પણ ચાલતું નથી. જગતની ખ્યાતનામ કંપનીઓ ભલે વિદેશમાં છે પણ તેનું મેનેજમેન્ટ ભારતીય યુવાનો કરે છે.\n\nભારતીય યુવાનોની ખાસિયત છે કે એ ગમે તેવી વિષમ પરિસ્થિતિમાં પણ પોતાની જાતને અનુકૂળ બનાવી દે છે અને અવિરત પ્રગતિના પંથે ચાલ્યા કરે છે.\n\nભારતે ચૂંટણી વખતે જે સહી વિકસાવી એ સિલ્વર નાઈટ્રેટથી બનાવેલી છે જેથી મત આપનારની આંગળી પર થોડા દિવસ સુધી રહે છે અને મત આપવા માટે બનાવેલું ઈ વી એમ મશીન ભારતમાંથી જ નિકાસ થાય છે. વિજ્ઞાન અને ટેકનોલોજી એ જાદુઈ છડી છે જેને કારણે પ્રજાને વધુ ને વધુ સુખાકારી ઉપલબ્ધ થાય છે.\n\nમનહરભાઈ વિચારતાં હતી કે મારા ફેમિલીમાં સંપ છે તેથી બહારવાળા ઝગડા કરતાં વિચાર કરે. જયારે ભારત એક એવું સંપીલુ ફેમિલી છે કે જેની વસતી 140 કરોડની આસપાસ છે. કહેવાય છે કે શક્તિશાળી વૈભવશાળી બને. જયારે મારા દેશમાં આટલા બધા બૌધ્ધિકો છે.\n\nછેલ્લીક્ષણોમાં મનહરભાઈ વિચારતાં હતા કે હવે મારા નવા જન્મમાં તો ભારત વિશ્વવિજેતા સમ્રાટ બનવાના સ્વપ્ન મારી આંખોમાં અંજાયેલા હશે. ભારતના સુંદર સ્વપ્ન જોતાં જોતાં જ એમને દેહત્યાગ કર્યો.\n\n",
      "duration": "3 mins",
      "category": "Action"
    },
    {
      "title": "રાજુ ડ્રાઈવર",
      "story_name": " \"સરહદ પે જો વર્દી ખાખીથી \n\nઅબ ઉસકા રંગ સફેદ હુઆ\"\n\nછાપાની હેડલાઈન્સ વાંચતા રમીલા માસીનો હાથ સહજ પેટ પાસે પહોંચી ગયો, જે છોકરાને નવ મહિના પેટમાં સાચવેલો એણે માને વળતર રૂપે શું આપ્યું ? તેમની આંખોમાં ભીનાશ હતી પણ હૃદયમાં ગર્વ. \n\nઆમ એનું નામ રાજેન્દ્ર પણ મહોલ્લામાં તો બધા રાજુ ડ્રાઈવર નામે જ ઓળખે. ટેવ એને એવી કે ક્યાંય પણ બ્લડ ડોનેશન કેમ્પ હોય તો પોતે પહોંચી જાય, એકદમ સ્વસ્થ જુવાનડો, નખમાં ય રોગ નહિ. ઘણાને વારસામાં જાયદાદ મળે છે ને ઘણાને જવાબદારી પણ એને તો સંસ્કાર મળેલા; કુટુંબમાં માઁ દીકરો બે જ એટલે એમ્બ્યુલન્સ ચલાવીને ગુજરાન ચલાવતો. બ્લડ ડોનેશનમાં મળેલી ગિફ્ટ બધી લતાની માસીઓને વહેંચી દે ને નાસ્તા પર હક ટાબરીયાવનો. એક પોતાની પાસે રે તો ખાલી સર્ટિફીકેટ, આવા કેટલાં'ય સર્ટી તેની સુટકેસમાં પડ્યા પડ્યા ધૂળ ખાતા'તા. એની પાસે ડીગ્રી નહોતી પણ એનું જીવન ફૂલી પાસ હતું. પણ તો પછી શા માટે રમીલા માસી રડે ? કેમ કે \"વો માઁ તો હો જાતી હૈ ગુમસુમ - ઉસે દેખ આંખે ભર આતી હૈ, જીસકે બેટે જાતે હૈ જંગ ફતેહ કરને ઔર લૌટ કર ઉનકી સિર્ફ ખબર આતી હૈ\" રાજુ કંઈ જંગ જીતવા ન્હોતો ગયો, પણ તે જિંદગીની જંગમાં જીવ હારીને પણ કેટકેટલાંય \"દિલ\" જીતી ગયો. હવે અનિરુદ્ધ મહેરાના શબ્દોમાં જ આ સ્પીચ સાંભળીએ.\n\nસમય: સાંજે 5 વાગ્યે\n\nસ્થળ: અરવિંદભાઈ મણીયાર હોલ, રાજકોટ\n\n અનિરુદ્ધ મહેરા, મેજર જનરલ ઓફ ઇન્ડિયન આર્મી તે દિવસે રાત્રે રાજકોટ પોતાની જન્મેલ દીકરીને પહેલી વાર હાથમાં રમાડવા માટે આવી રહ્યાં હતાં. આ માહિતી લીક થતા આતંકવાદીઓએ તેમને ક્લીન બોલ્ડ કરવાનો પ્લાન ઘડી લીધેલો; વળી મેજર કોઈ પણ જાતના હથિયાર વિના ભાડે ટેક્ષીમાં મુસાફરી કરતાં હતાં. લક્ષ્મી આવ્યાના આનંદમાં ડૂબેલી એ ચકોર આંખો પણ ટેક્ષી ડ્રાઈવરના વેશમાં દુશ્મનને ઓળખી ન શકી. એક અવાવરું જગ્યાએ મેજરને હૃદય પાસે ગોળી મારી ડ્રાઇવર ને તેના સાથીઓ ભાગી છૂટ્યા. સદનસીબે તે જગ્યાએથી જ રાજુ ડ્રાઇવરની એમ્બ્યુલન્સ પસાર થતી હતી અને અંદર બેઠાં'તા ડૉ.પ્રવીણ પટેલ અને ડૉ.પરિતોષ પંડ્યા આ બંને ડોક્ટરને ખૂબ અગત્યની મિટીંગ માટે અમદાવાદ જવાનું હતું પણ મેજરની ગાડી જોઈ તેઓ થોભ્યા, ગોળી હૃદય પાસે વાગી હતી પણ લોહી ઘણું વહી ગયું હતું. કોઈપણ વિચાર કર્યા વગર મેજરને એઇમ્સમાં જ દાખલ કરવા પડે; પણ એ તો થયો બીજો છેડો. રાજુ અને મેજરનું લોહી મેચ થતું આવ્યું, એટલે તાત્કાલીકને ધોરણે લાઈવ બ્લડ ટ્રાન્સફર કરવામાં આવ્યું. એમ્બ્યુલન્સ આઘે જવાની હતી અને ડોક્ટરો પણ પરગજું હતાં એટલે આવી જ કોઈ બીનાનો વિચાર કરી વેન્ટીલેટર પણ સાથે રાખેલું, મેજરને ઓક્સિજન આપવામાં આવ્યું, પણ હૃદય નબળું પડી રહ્યું હતું. બ્લડ પમ્પિંગ ધીમું બની રહ્યું હતું, ત્યાં એક જગ્યાએ એમ્બ્યુલન્સ પાર્ક થઈ, ડોકટરોને નવાઈ લાગી, રાજુને ઉતાવળ કરવાનું કહેવા માટે બારી ખોલી પણ રાજુ ન મળે. 10 જ સેકન્ડમાં બારણે ટકોરા દેતો રાજુ સામે ઊભો હતો. ડોકટરોને એણે કાનમાં કંઈક કહ્યું અને 2 કલાક પછી મેજર મહેરા એઇમ્સના બેડ પર આંખો ખોલે છે ત્યારે તેમની સામે હોય છે દીકરીનું હસતું મોઢું અને પડખે રમીલા માસી. રાજુએ પોતે પોઇઝનનું ઇન્જેકશન લેવડાવીને પોતાનું હૃદય મેજરને ડોનેટ કરી આપવાનું કહ્યું અને વિલમાં પોતાની માઁ ના નામે પોતાની બંને સ્વસ્થ કિડનીઓ કરતો ગયો. આ રાજુ ડ્રાઈવરને છાપાવાળા કર્ણ સાથે સરખાવી શકે, હું તો તેને અતુલ્ય માનું છું, આજે એ દુનિયામાં નથી પણ હૃદય બનીને ધબકે છે મારામાં, એણે મને ખાલી તે દિવસે હાર્ટ નહિ, એક માઁ પણ આપેલી, મારુ સર્વસ્વ; મારી દીકરીનું મોં પણ હું એને લીધે જ જોવા પામ્યો છું. ગળગળા થતાં મેજર માઈક સામેથી ખસી ગયાં. ને સ્પીચ સાંભળવા આવેલા રમીલા માસીને વળગીને ધ્રૂસકે ધ્રૂસકે !",
      "duration": "3 mins",
      "category": "Action"
    },
    {
      "title": "સત્યપ્રેમી સત્યવાન સર",
      "story_name": "સત્યપ્રેમી સત્યવાન સર, \n\n(દેવદૂત)સ્વર્ગલોક,\n\nનિલગગન.\n\nતા.૮/૯/'૨૨.\n\nઆદરણિય સર,\n\nઆપને ખૂબ ખૂબ પ્રણામ, વંદન, પગે લાગુ.\n\nકેમ છો સર ? આપ કુશળ તો છો ને ? આપ તો કુશળ હશો જ. આપ તો આજે સ્વર્ગમાં દેવદૂત બનીને, દેવોના શિક્ષક બની બધાને અંગ્રેજી શીખવતા હશો.\n\nશ્રીમતિ હિરીબેન ગોવિંદદાસ શ્રોફ નિશાળનાં આપ હેડમાસ્તર હતા. આપ અમારાં અંગ્રેજી વિષયનાં શિક્ષક હતા.\n\n૧૯૮૦ સાલમાં આપ અતિશય માયાળુ, પ્રેમાળ, સહૃદયી અને સફળ અમારા હેડમાસ્તર હતા.\n\nઆપ આપનાં સુંદર નામ પ્રમાણે જ સત્યવચની, સત્યપ્રેમી સત્યવાન સર. આપને ખોટું બોલવાની ખૂબ ચીડ હતી આપ હંમેશા આપનાં પ્રિય બધાંજ વિધાર્થીઓને શીખવતા હતા કે, \"સત્યમેવ જયતે !\"\n\nજિંદગીમાં કોઈ પણ મુસીબત આવે, ગમે તેટલી કઠિન પરિસ્થિતિ આવે પણ સત્યનો સાથ કદિ પણ ના છોડવો. એક ખોટું વાક્ય સો ખોટા વાક્ય બોલાવે. સત્યની અને સત્યવચની લોકોની હંમેશા જીત થાય છે. શિક્ષાનાં ભયથી ખોટું ના બોલશો. કોઈ તમને ફાંસી પણ નહીં ચડાવી દેશે.\"\n\nતમે શીખવેલો આ સત્યનો પાઠ અમને અમારી જિંદગીમાં ખૂબ ઉપયોગી થયો છે સર, ખૂબ ખૂબ આભાર આપનો. અમે પણ આપની પ્રેરણાથી હંમેશા સત્યનાં જ માર્ગ પર ચાલીએ છે.\n\nસત્યના સાથે જ આપ ખૂબ શિસ્તપ્રેમી પણ હતા. સૌમ્ય અને સરળ તેજસ્વી દેખાવ હતો આપનો. સત્યના ચળકાટથી આપનું લલાટ તો હંમેશા તેજસ્વી લાગતું હતું. સમયના સાથે સાથે ચાલવાવાળા આધુનિક વિચારોથી પણ આપ સમૃદ્ધ હતા. સમયનું પાલન કરવાવાળા હતા. ચુસ્ત સમયના પાબંદી હતા. સમયસૂચકતા પણ આપનો જ ગુણ હતો.\n\nતમે હેડમાસ્તર હતા એટલે તમારા પર બહુ મોટી જવાબદારી હતી. તમને બહુ ઓછા પિરિયડ ભણાવાના હોય છતાં તમને ભણાવાનો બહુ શોખ હતો. તમારા વિદ્યાર્થીનું ભાવિજીવન ઉજ્જવળ બનાવાનું બહુ ગમતું હતું. દસમા ધોરણમાં તમે અમને અંગ્રેજી ભણાવતાં હતા.\n\nહું તો તમારી લાડકી પ્રિય વિદ્યાર્થીની હતી. મારા પર તમારી વિશેષ કૃપા હતી. તમે અંગ્રેજીની ટ્યુશન લેતા ન હતા. એટલે અમે બીજા સર પાસે ટ્યુશનને જતા હતા. તમારો નાનો દીકરો મારો વર્ગમિત્ર હતો. દર શનિ, રવિએ તમે તમારા ઘરે મને અને તમારા દીકરાને ભણાવતાં હતા. અંગ્રેજી સિવાય પણ બીજા ગમે તે વિષયની મુશ્કેલી તમે આસાનીથી અમને સમજાવી દેતા હતા. તમે બહુ મહેનત લીધી હતી એટલે જ હું દસમાં ધોરણમાં બહુ સારા ટકાથી પાસ થઈ હતી. ખૂબ ખૂબ આભાર સર.\n\nસમય જતાં તમારા જ એક સાળાભાઈ સાથે મારા લગ્ન થયા અને તમે મારા વડીલ નંણદોઈ થયા. તમે જ્યારે પણ તમારા અને મારા સાસરામાં આવતા ત્યારે મારા પતિ આગળ અને બધા આગળ મારા ખૂબ વખાણ કરતા હતા. હું જયારે પણ તમારા ગામ એટલે મારા પિયરમાં આવતી ત્યારે તમને અને મોટા નણંદ બેનને મળવા અચૂક આવતી હતી. તમારા આશીર્વાદ હંમેશા લેતી હતી. અમને મળી તમને બંનેને પણ બહુ આનંદ થતો હતો.\n\nઆપને મળીને ફક્ત આઠ જ દિવસ થયાં હતાં અને આપનાં ઓચિંતા ચીરવિદાયના કરુણ સમાચાર મળ્યા હતા. મન તો આ માનવા તૈયાર જ ન હતું. આપને નખમાં પણ કોઈ રોગ ન હતો, આપ નિયમિત ફરવા પણ જતા હતા. હંમેશા નિયમિત સાદું પૌષ્ટિક ખાનપાન આપ કરતાં હતાં. પણ હૃદયનો હુમલો (હાર્ટએટેક) આવ્યો હતો અને આપ તુરંત અમને બધાને છોડીને સ્વર્ગમાં ચાલ્યા ગયાં હતાં. આપના અંતિમદર્શનને પણ અમે આવ્યા હતાં. તે દિવસે ખૂબ રડી હતી હું.\n\nઆપનું સ્મરણ હંમેશા થાય છે. આપની ખોટ પણ હંમેશા લાગે છે. આપનાં આદર્શો સાથે જ જીવીએ છે અને આ સંઘર્ષમય જિંદગીની જંગ અમે જીતીએ છીએ.\n\nબસ આપનો આ આશીર્વાદનો હાથ સદા અમારા માથા પર રહે એજ ઈચ્છું છું. એ જ આપને અને પ્રભુને પ્રાર્થના કરું છું.\n\nઆપનાં માટે તો જેટલું લખું એટલું ઓછું જ છે. પત્રનો સ્વીકાર કરજો સર. ભૂલચૂક સૂધારીને જ વાંચજો. આપને હું અંતરથી ભાવપૂર્ણ શ્રદ્ધાંજલિ અર્પણ કરું છું.\n\nએ જ લિ. આપની એક પ્રિય વિદ્યાર્થીની, \n\nજય શ્રીકૃષ્ણ.",
      "duration": "3 mins",
      "category": "Action"
    },
    {
      "title": "રહસ્યમય હવેલી",
      "story_name": "ઘોર અંધારી રાત, કડાકા ભડાકા સાથે વરસી રહેલા મૂશળધાર વરસાદમાં, કનુભાઈને ઊંઘ તો ક્યાંથી આવે ? ગામથી દૂર આવેલી હવેલીમાં કનુભાઈ હિંચકે ઝૂલી રહ્યા હતા અને નેત્રપટ પરથી વિતેલી જિંદગીના ચિત્રો પસાર થઈ રહ્યા હતા ત્યાં જ. . . . . . .\n\nબારણાં પર જોરદાર પ્રહારના અવાજે કનુભાઈ સહસા ચોંક્યા ! કનુભાઈ ઉભા થાય ત્યાં તો ચાર- પાંચ બુકાનીધારી ધસી આવ્યા. કનુભાઇને બંદી બનાવી એક રૂમમાં પૂરી દીધા. કનુભાઇ અવાક્! માંડ કળ વળતાં પૂછ્યું તો કહેવામાં આવ્યું,\"ચૂપચાપ જોયા કર,અમે અંહી જ રહીશું. અમારા કામ માટે આ હવેલી યોગ્ય લાગતા આવ્યા છે. સમયસર ચા નાસ્તો જમવાનું મળી જશે. રૂમમાંથી બહાર નીકળવાનું નથી. \"\n\nબીજે દિવસે સવારે કામવાળી આવતાં,\" કનુભાઈએ હવેલી અમને ભાડે આપી ચાલ્યા ગયા છે, તમે પણ જાવ. \"કહી મોકલી આપી. ગામમાં પણ દુકાનમાં સરસામાન લેવા જાય ત્યાં પણ આવી જ વાત ફેલાવી. કનુભાઈના ખાસ મિત્ર લલ્લુભાઈને નવાઇ લાગી કે કનુએ મને ન જણાવ્યું ! આમ એકાએક ચાલ્યો ગયો ? લલ્લુભાઈને થોડી શંકા ઉપજી એટલે કોઈને જાણ ન થાય એમ હવેલી પર ધ્યાન રાખવા માંડ્યું.\n\nહવેલીમાં રહેનાર માણસો શંકાસ્પદ લાગતા જ કનુભાઈના પુત્ર મેજર અજીત દેસાઈને જાણ કરી. અજીત જ્યારે છેલ્લીવાર આવેલો ત્યારે એકલા રહેતા પિતાની સલામતી માટે છૂપા કેમેરા \u200Cલગાવેલા, કોઈને ખબર ન પડે એમ. જેથી કનુભાઇનું ધ્યાન રાખી શકાય.\n\nહવેલીમાં ઘૂસણખોરો આવ્યા ત્યારે અજીત ફરજ પર હોવાથી ગતિવિધિ જોઈ શકેલો નહીં.પિતાના મિત્ર લલ્લુભાઈનો સંદેશો મળતાં જ મોનીટરીંગ ચાલુ કરી જોવા માંડ્યો. હવેલીમાં રહસ્યમય રીતે ચાલતું નશીલા પદાર્થો બનાવવાનું કૌભાંડ, ગેરકાનૂની હથિયારોનો પૂરવઠો વગેરે ધ્યાનમાં આવ્યું. આ બધામાં પણ પિતા સલામત છે એ જોતાં નચિંત બનીને એણે એની ઉપરના અધિકારીની પરવાનગીથી પ્લાન બનાવ્યો.\n\nવડવાઓએ હવેલીની પાછળના ભાગમાં ઘેઘૂર વડના વૃક્ષ નીચે એક ભોયરૂં બનાવેલું, આઝાદીના લડવૈયા માટે. અજીતને એનાં દાદા અને પિતા તરફથી આ માહિતી હતી. એટલે કેટલાક ચૂનંદા સૈનિકોને ભોંયરા વાટે રવાના થવાની સૂચના આપી. પોતે પંદર-વીસ સૈનિકોને ભગવા પહેરાવી સાધુ-સંતોનો કાફલો બનાવી નીકળી પડ્યો. હવેલી આવતા જ, ભજન ગાતા ગાતા હવેલીમાં દાખલ થયા. ઘૂસણખોરો બહાર આવતા જ કહ્યું,\"સંઘ છે, હવેલી જોઈ એટલે આવ્યા છે. રાતનું વાળું કરી ભજન કરવા છે. ગામ લોકોને પણ બોલાવજો, અમે તો સાધુ માણસ, મોં સુંઝણું થતાં જ બીજે ગામ ચાલતી પકડશુ.\"\n\nઘૂસણખોરોને વાતમાં કંઈ અઘટિત ન લાગતાં સાધુઓને સીધું સામાન લાવી આપી વાળું કરાવ્યું. ગામલોકો આવતા જ. ભજનની રંગત જામી. રાત્રે એક વાગ્યે ભજન પૂર્ણ કરી ગામલોકો જતાં જ સાધુઓના વેશમાં આવેલા સૈનિકોએ ઘૂસણખોરોને ઘેરી લીધા. ગામલોકો ઘરે પહોંચ્યા ન\u200Cહોતા એટલે દોડતા આવી ગયા. આ બધી ધમાલમાં અજીતે પાછળ જઈ ભોંયરૂ ખોલતાં જ સૈનિકો આવી ગયા. ઘૂસણખોરોને પકડી લીધા. કનુભાઈને મુક્ત કર્યા. એ તો આ બધું જોઈ આશ્ચર્યચકિત!પુત્રની કાબેલિયત પર વારી જઈ ભેટી પડ્યા.\n\nઆમ એક મોટું ષડયંત્ર પકડાયું. વધુ તપાસ કરતાં ખબર પડી કે, આ તો ખૂંખાર આતંકવાદી છે, જેઓ દેશ માટે પ્રાણઘાતક હતા. આતંકવાદી પકડાતા દેશ ભયંકર ષડયંત્રનો શિકાર બનતો બચી ગયો. મેજર અજીત દેસાઈ અને સાથીઓને બિરદાવવામાં આવ્યા. આટલું મોટું ષડયંત્રનુ રહસ્ય આ હવેલીમાથી પકડાયું ત્યારથી આ હવેલી રહસ્યમય હવેલી તરૂ વિશ્વમાં પંકાઈ ગઈ.  ",
      "duration": "3 mins",
      "category": "Action"
    },
    {
      "title": "કિશન અને બહાદુર",
      "story_name": "નાનું એવું ગામ. જ્યાં સાત વર્ષનો કિશન તેના માતા-પિતા લાભુબેન અને માવજીભાઈ સાથે રહેતો હતો. ગામની બાજુમાં એક જંગલ હતું જ્યાંથી માવજીભાઈ લાકડાં કાપવા જતા અને નીચે પડેલા લાકડાં વીણતા પણ ખરા. આ લાકડાં તેઓ ગામમાં વેચતા તેમાંથી તેમનું ગુજરાન ચાલતું. કિશન તેના પિતા સાથે જંગલમાં જતો ને પિતાને મદદ કરાવતો.\n\nએક દિવસ કિશન જંગલમાં જતો હતો તો તેમણે હાથણી સાથે તેના નાના બચ્ચાને જોયું જે ખૂબજ નાનું હતું. તે તેની માની અડોઅડ ચાલી રહ્યું હતું. કિશનને બહુ મજા પડી ગઈ. તેના પિતા તો લાકડાં કાપવા આગળ નીકળી ગયા ને કિશન હાથીનાં બચ્ચાને ( મદનિયુ ) જોતો રહ્યો.  \n\nકિશન રોજ જંગલમાં જતો હોવાથી નાના પ્રાણીઓથી ડરતો નહીં. તેની જોડે રહેવાની કોશિશ કરતો. આથી જ તે ધીરે ધીરે બચ્ચા પાસે ગયો પોતાનો હાથ બચ્ચાની સૂંઢ ઉપર મૂક્યો. બચ્ચુ તેની સામે જોઈ રહ્યું. કિશન પોતાનો હાથ સૂંઢ ઉપરથી માથા ઉપર ને બચ્ચાના શરીર પર ફેરવવા લાગ્યો. બચ્ચું પણ પોતાને ગમતું હોય તેમ તેની સૂંઢ કિશન પર ફેરવવા મંડ્યો કિશન આનંદમાં આવી ગયો ને ગીત ગાવા લાગ્યો. ચલ ચલ મેરે સાથી ઓ મેરે હાથી. દૂર ઉભેલી હાથણી પણ કિશન અને મદનિયાની રમત જોઈ રહી. કિશને આ નાનકડા બચ્ચાનું નામ બહાદુર પાડી દીધું.\n\nહવે તો. કિશન રોજ જંગલમાં જતો કંઈક ને કંઈક બહાદુર માટે ઘરેથી ખાવાનું લઈ જતો. બહાદુરને સૂંઢમાં આપતો બહાદુર સૂંઢ ઉંચી કરીને ખોરાક મોઢામાં મૂકે એ જોવાની મજા કિશનને બહું આવતી. કિશન બહાદુરને લઈને જંગલમાં થોડે દૂર ફરવા જતો. નજીકમાં એક નાનું તળાવ હતું ત્યાં કિશન અને બહાદુર પહોંચી જતા. બહાદુર પોતાની સૂંઢમાં પાણી ભરી કિશન ઉપર છોડતું ને કિકિયારીઓ પાડતું કિશન પણ સામી ઝાલક બહાદુર પર નાખતો. આમ બન્ને હવે પાકા ભાઈબંધ બની ગયા હતા. હાથણીને હવે પોતાના બચ્ચાની ચિંતા નહોતી રહેતી. તે બચ્ચાને કિશન પાસે મૂકી દૂર ચાલી જતી.\n\nએક દિવસ માવજીભાઈએ કિશનને કહ્યું. \"હું આજે બહારગામ જાવ છું. તો મેં એક લાકડાનો નાનો ભારો તળાવ પાસે મૂક્યો છે જે તું જંગલમાં હાથીના બચ્ચાને ખાવાનું દેવા જા ત્યારે લેતો આવજે.\" માવજીભાઈ અને લાભુબેન કિશન રોજ હાથીના બચ્ચાને રમાડવા જાય છે તે જાણતા હતા. લાભુબેન તો કોઈવાર બચ્ચાં માટે રોટલા પણ ઘડી આપતા હતા.\n\n\"ભલે બાપુજી હું થોડીવારમાં જ જાવ છું ને વળતા ભારો લેતો આવીશ.\" કિશને તેના પિતાને જવાબ આપતા કહ્યું.\n\nમાવજીભાઈ બહારગામ ગયા ને કિશન જંગલમાં. બન્ને બહાર જવા સાથે જ નીકળ્યા.\n\nકિશને આજે હાથીના બચ્ચાને ખવડાવવા માટે જામફળ લીધા હતા જ બાજુમાં રહેતા કરશન કાકાએ આપ્યા હતા. આખું ગામ કિશન અને બહાદુરની ભાઈબંધી વિશે જાણતું હતું. તેથી કંઈ ને કંઈ ગામવાસીઓ પાસેથી બચ્ચા માટે ખાવાનું મળી જતું.\n\nકિશન જંગલમાં ગયો ત્યાં બહાદુર પોતાની સૂંઢ ઉંચી કરીને કિશનને આવકારવા ઉભું હતું. કિશન જતા જ તેને ભેટી પડ્યો બહાદુર પાસે જામફળ મૂક્યા ને હાથણીને પણ થોડા આપ્યા\u200C. થોડીવાર સુધી કિશન બહાદુર સાથે ગેલ કરી રહ્યો.\n\nબહાદુરને માથે હાથ ફેરવતા કહ્યું. ''ચાલ દોસ્ત આજે બાપુજીએ કામ સોંપ્યું છે તે પૂરૂં કરવાનું છે હાલ મારી સાથે તળાવ કિનારે..''. તેનું વાક્ય અધૂરૂ રહી ગયું એક સિંહ થોડે દૂર ઉભો હતો ને કિશનની સામે ઘુરકી રહ્યો હતો. કિશનના મોતિયા મરી ગયા. હાથણી એ પણ સિંહને જોયો. હાથણી એ સૂંઢ ઉંચી કરીને પછાડી. કિશનને કશી ગતાગમ નહોતી પડતી. શું કરવું ને શું ન કરવું અવઢવમાં પડી ગયો કિશન !\n\nસિંહ કિશનની નજીક ને નજીક સરકી રહ્યો હતો તેની જીભ બહાર નીકળી ગઈ હતી. આંખો બિહામણી લાગતી હતી. સિંહ હમણાં કિશનનો કોળિયો કરી જશે તેમ લાગતું હતું. હાથણીનું બચ્ચું નહોતું હલી શકતુ કે નહોતો તેમના \u200Cમોંમાંથી અવાજ નીકળતો ફક્ત ધ્રુજી રહ્યુ હતુ. હાથણી કિકિયારીઓ કરતી સિંહ તરફ ધસી રહી હતી. તેની કિકિયારીઓ અર્ધા જંગલમાંને ગામમાં સંભરાણી. ગામનાં માણસો ને કંઈક અજુગતું થયાનો અહેસાસ થયો. હાથીની ચીસ એટલે કિશનની સાથે કંઇક થયું. વિચાર કરવા ના રોકાણા ગામના લોકો જે કંઈ હાથમાં આવ્યું તે હથિયાર લઈને જંગલ તરફ દોડતાં ભાગ્યા. માવજીભાઈ ઘરે નહોતા તેથી લાભુબેન જંગલમાં જવા લાગ્યા ગામના બૈરાઓ એ તેમને રોક્યા પણ તે કોઈ ના રોકાયા રોકાણા નહીં.\n\nઆ બાજુ જંગલમાં એક હાથીની ચીસ બીજા બધા હાથીને સંભરાણી. એ ચીસ. કિકિયારી એક પ્રકારનો સંકેત હતી બધા હાથીને જાણ થઈ ગઈ કે આપણાંમાંથી કોઈ એક જાત ભાઈ મુશ્કેલીમાં છે. બધા હાથી જુદી જુદી દિશામાંથી જે દિશામાં અવાજ આવતો હતો તે દિશા તરફ દોડ્યા. જોતજોતામાં સિંહની આસપાસ હાથીનું ટોળું ભેગું થઈ ગયું. સિંહ કિશનથી બે-પાંચ ફૂટ જ દૂર હતો એક યુવાન હાથી ઝડપથી સિંહની પાછળ આવ્યો. તેનામાં જેટલું જોર હતું તે ભેગું કરી સિંહની પીઠ પર પોતાના પગથી પ્રહાર કર્યો . સિંહ વાંકો વળી ગયો બીજી જ ક્ષણે હાથી ઉપર તરાપ મારી. ત્યાં એક વયોવૃદ્ધ મજબૂત હાથીએ સિંહના પગને પોતાની સૂંઢમાં પકડી લીધો ને સૂંઢ ને બળ કરીને હવામાં વિંઝી ને ગોળ ગોળ ફેરવી તેની સાથે સિંહ પણ હવામાં લટકીને ગોળ ગોળ ફરવા લાગ્યો ને નીચે પટકાયો. બધા હાડકાં ખોખરા થઈ ગયા. ને પછી તો એ ભાગ્યો.\n\nગામના લોકોની સાથે લાભુબેન પણ કિશન આગળ પહોંચી ગયા હતા. બધાએ સિંહ અને હાથીના યુદ્ધને નજરોનજર જોયું.\n\nકિશનના જીવમાં જીવ આવ્યો તેની માતા દોડી વ્હાલ કરવા. પણ કિશન ધ્રુજી રહેલા બહાદુર પાસે પહોંચી ગયો ને બાથ ભરીને છૂટા મોં એ રડી પડ્યો. બહાદુર પણ કિશનને વ્હાલ કરતું રડતું હતું. હાથણીની આંખમાંથી દડદડ આંસુ વહી રહ્યાં હતાં. આજુબાજુ ઉભેલા હાથી અને લોકો કિશન - બહાદુરનું ભાવભર્યું મિલન જોઈ રહ્યા હતા.એક સાચા મિત્રનું ઉદાહરણ કિશને અને બહાદુરે પૂરૂં પાડ્યું હતું.",
      "duration": "4 mins",
      "category": "Action"
    },
    {
      "title": "ઠેરના ઠેર",
      "story_name": "કાન મારા માનવા તૈયાર ન હતા.\n\n‘શું આ હું અમેરિકાના મંદિરમાં બેસીને સાંભળી રહી છું’ ?\n\nમારી સામેના ટેબલ પર બેઠેલી ૨૨થી ૨૫ વર્ષની યુવતિ જે બે સુંદર બાળકોની માતા પણ છે. અમે સામસામે ટેબલ પર જમવા બેઠા હતાં. બધું સ્પષ્ટ મને સંભળાતું ન હતું. કિંતુ એ છોકરી હાવભાવ અને આંખો દ્વારા દર્શાવી રહેલી લાચારી મને દેખાઈ. તેના અવાજમાં કરૂણતા અને અસહાયતા ટપકતા હતા.\n\n‘મારી સાસુ આમ, ને મારી સાસુ તેમ, મારા પતિને પણ એમ જ કરે આવું આવું કાંઇ ભાંગ્યું તુટ્યું હું સમજી શકી. મારા કાન અને દિમાગ સરવા થયા. મને લાગ્યું આ તાજેતરમાં જ ભારતથી આવી છે. તેના દીદાર ચાડી ખાતા હતા કે ગામડામાંથી આવી હશે. આ બધું અનુભવી આંખોને પારખતાં વાર ન લાગે !\n\nમારો જમવામાંથી રસ ઉડી ગયો. મને થયું આ દીકરીને બે શબ્દો કહું, ‘બેટા ધીરજ રાખજે, સાસુને એની સાસુએ ખૂબ દુખ દીધાં લાગે છે’.\n\nજમીને ઉઠી, જાણી જોઈને મારી બહેનપણીઓને આગળ જવા દીધી. ધીરેથી મેં એને પૂછ્યું, ‘બેટા ભારતથી ક્યારે આવી ?”\n\n‘આન્ટી બે વર્ષ થયા’.\n\nખૂબ નાદાન અને ભોળી લાગતી હતી.\n\n‘આ બન્ને સુંદર બાળકો તારા છે’?\n\nતેના મુખ પર લાલિમા પ્રસરી ગઈ. ‘હા આન્ટી’.\n\n‘તો વાંધો શો છે ?’\n\n‘મારી સાસુ પૈસા માગે છે. લગ્ન કર્યા ત્યારે ખબર હતી હું સાધારણ માતા અને પિતાની દીકરી છું .’\n\n‘તારા પતિ તને ત્રાસ આપે છે?’\n\n‘ના, આન્ટી એમને તો હું અને બાળકો ખૂબ વહાલા છીએ’. પણ—\n\n‘પણ શું બેટા?’\n\nએમની નોકરી ખૂબ સામાન્ય છે. મારે બાળકો છે એટલે નોકરી કરવા ન જવાય’.\n\nમારું મન વિચારમાં પડી ગયું. ભારતથી ૧૦,૦૦૦ માઈલ દૂર આવેલી આ છોકરીની શું હાલત થશે. અંહી તેને આશ્વાસન દેનાર કોણ ? તેની વાત સહાનુભૂતિથી કોણ સાંભળશે ? તેને કોણ સમજી શકે ? સાચું કહ્યું છે, “સ્ત્રીની મોટામાં મોટી દુશ્મન બીજી સ્ત્રી “. એમાંય આ તો સા————સુ. ! ધીરે રહીને કહ્યું, ‘બેટા, સાસુનો પ્રેમથી દિલ જીતવાનો પ્રયાસ કર. એ પણ એક સ્ત્રી છે. એક વાતનું ધ્યાન રાખજે, તને તારા માતા અને પિતા વહાલા છે ને’?\n\n‘હા, આન્ટી’.\n\n‘તેમ તારા પતિને ગમે તે કરશે, તેને પણ માતા અને પિતા વહાલા છે. ગમે તે થાય . તેમની સામું બોલીશ નહી. તારો પતિ નહી સાંખી શકે. થોડી ધીરજ રાખજે તારી સાસુનું વર્તન બદલાશે’.\n\nમને લાગ્યું તેના હાવભાવ જોઈને કે કદાચ મારી વાત તેને ગળે ઉતરી હશે.\n\nઆ એક સળગતો પ્રશ્ન છે. આપણા સમાજનો !\n\n“ક્યારે આ દાનત સુધરશે કે ,”તું તારા બાપને ત્યાંથી શું લાવી”. ‘બાપનું ઘર, વહાલી માતા અને ભાઈ બહેન છોડીને આવી તે ઓછું છે ?\n\n‘તમે યાદ કરોને તમારા માબાપે તમને શું આપ્યું હતું ?’\n\n“યાદ છે, ગધેડું ગંગા નાહ્યે ઘોડું ન થાય”! ભલેને લગ્ન કર્યે ગમે તેટલા વર્ષ થાય, “તારા બાપે શું આપ્યું”? એ વાક્ય પથ્થરની લકિર સમાન છે. આપણા સમાજમાં. અણઘડ પરિવારોમાં. શું તમારા દીકરામાં કમાવાની તાકાત નથી?\n\nઆપણી પ્રજા વિમાનમાં બેસીને અમેરિકા આવી એટલે સુધરી ગઈ. ે બાળપણના સંસ્કાર, એ સમાજના રીતરિવાજ અને એ ખોટી અપેક્ષાઓ આપણને ક્યાં લઈ જશે? હવે અભણ પ્રજા તો ન સુધરે પણ ભણેલા પણ જ્યારે આવું વર્તન કરે છે ત્યારે શરમથી મસ્તક ઝુકી જાય છે.\n\nહજુ ગઈ કાલની વાત છે, એક જજે જીવનના દસ નુસખા બતાવ્યા કે, ‘વહુ આવે પછી માતા અને પિતાએ કેવું વર્તન કરવું ‘.\n\nહવે જજ જેવો જજ પણ સત્ય નથી કહી શક્તો તો બીજાની શું વાત કરવી?\n\nએ ભૂલી ગયો કે ‘દીકરી પરણાવ્યા પછી તેના માતા અને પિતાએ દીકરીના ઘરમાં દખલ ન કરવી અને દીકરીને પતિના માતા તેમજ પિતા વિષે કાન ન ભંભેરવા. કારણ દીકરીને ખબર છે, મારી મા ખોટું ન કહે ‘ ? દીકરીના માતા અને પિતા પોતાનું મનફાવતું વર્તન કરે અને ઉપરથી સલાહ આપે, દીકરાના માતા અને પિતાએ શું કરવું ?\n\nઆજે સમાજ પર નારાજગી દર્શાવવાની તક સાંપડી. મરજી ન હતી પણ ગઈ કાલનો પ્રસંગ એવો હતો એ ભોળી દીકરીનું મુખ આંખ સમક્ષ તરવરી રહ્યું છે.\n\nજો કોઈની લાગણી દુભવી હોય તો માફ કરશો. થોડામાં ઘણું કહેવાનો પ્રયત્ન આદર્યો છે. યોગ્ય લાગે તો અપનાવશો. જેને લાગુ પડે તેના માટે છે. બાકી સામાન્ય વ્યક્તિની વાત ગણી અવગણશો.",
      "duration": "3 mins",
      "category": "Action"
    },
    {
      "title": "બેગુનાહ",
      "story_name": "રાધનપુર શહેરમાં સૂર્ય દરરોજ સવારમાં ઉગતાં પહેલા વિચાર કરતો. ઉગવું કે ના ઉગવું? કારણ કે આ શહેર હત્યારાઓ, બલાત્કારીઓ, ચોર, લુંટારા અને રાત્રે પોતાના દિવાનાઓ પર રાજ કરતી હસીનાઓનું શહેર છે. જ્યાં સામાન્ય માણસનું રહેવું હરામ છે.\n\nએક મોડી રાત્રે થયેલી ત્રણ હત્યાઓ વળતે દિવસે સવારે લોકોની સામે આવે છે. રાધનપુરનો કાળીબાર વિસ્તાર જે ગીચ વસ્તીથી ભરેલો હતો. વહેલી સવારે સુર્યના કિરણ પથરાતાંની સાથેજ અંજવાળું પથરાયું અને કાળીબારમાં હાહાકાર મચી ગયો. આ અફડાતફડી વચ્ચે ત્રણ લાશ બેજાન પડી હતી. કાળીબાર વિસ્તારનાં જ કોઈ વ્યક્તિએ પોલીસને ફોન કરીને જાણ કરી એટલે થોડી જ વારમાં પોલીસ પણ ત્યાં પહોંચી ગઈ. આ ત્રણેય વ્યક્તિનું છરીના ઘા મારીને મારીને મર્ડર કરવામાં આવ્યું હતું.\n\nબહેરહેમીથી કરાયેલી આ ત્રણ હત્યાની સાક્ષી પુરનાર પણ કોઈ ન હતું. પોલીસકર્મીઓએ કાળીબારના દરેક લોકો સાથે પુછતાછ શરૂ કરી. પરંતુ દરેક લોકોનો માત્ર એક જ જવાબ હતો.\n\nઆ હત્યા વિશે અમને કંઈ જ ખબર નથી.\n\nપોલિસકર્મીઓ પણ હેરાન હતાં. મોડી રાત્રે અહિં ત્રણ હત્યા થઈ ગઇ છે. વિસ્તાર ગીચ વસ્તીથી ભરેલો છે. છતાં કોઈને થોડી અમસ્તી પણ જાણ ન થઈ. આસપાસ કોઈ પુરાવો પણ ન મળતો હતો.\n\nચારેય બાજુ માતમ જેવું વાતાવરણ છવાયેલું હતું. પોલીસકર્મીઓ પણ હેરાન હતાં. આટલી હિંમત કોનામાં હશે જેણે કાળીબારમાં એક સાથે ત્રણ મર્ડર કર્યા.\n\nચારેકોર જામેલી ભીડ વચ્ચેથી એક યૂવાન છોકરો વિજય હાથમાં લોહીથી ખરડાયેલી છરી લઈને આવતો દેખાય છે. જેની ઉંમર લગભગ એકવીસ વર્ષની આસપાસ હતી. હાથમાં રહેલી લોહીથી ખરડાયેલી છરી જોઈને લોકોના હોંશ ઉડી જાય છે. વિજય કાળીબારનો જ રહેવાસી હતો. ધીમે ધીમે તે પોલીસ ઇન્સ્પેક્ટર પાસે પહોંચે છે. તેની પાછળ પાછળ છરી માંથી ટપકતાં લોહીના ટીપાં રસ્તો બનાવી રહ્યાં હતાં.\n\nસર.......આ ત્રણેય હત્યાઓ મેં જ કરી છે.......વિજયે કહ્યૂં.\n\nકોણ છે તું? તારાં હાથમાં રહેલી છરી પરથી લોહી કેમ ટપકે છે? કોનું છે એ લોહી?.......ત્યાં હાજર રહેલાં સિનીયર ઈન્સ્પેક્ટરે પુછ્યૂં.\n\nમારું નામ વિજય છે. આ ત્રણેય વ્યક્તિની હત્યા મેં જ કરી છે. આનો હત્યારો હું જ છું અને મારાં હાથમાં રહેલી છરી માંથી ટપકતું લોહી પણ આ ત્રણેય વ્યક્તિનું જ છે અને અહીં હું મારો ગુનો કબુલ કરવા માટે આવ્યો છું.\n\nપરંતુ તે એકસાથે ત્રણ લોકોની હત્યા શા માટે કરી? અને કેવી રીતે? ક્યારે કરી?....ઈન્સ્પેક્ટરે પુછ્યૂં.\n\nગઈકાલે મોડી રાત્રે આ નરાધમોને મેં મારી નાખ્યા છે. પરમ દિવસે રાત્રે આ ત્રણેય નરાધમોએ........બસ આટલું બોલતાં વિજય અચાનક અટકી જાય છે અને તેની આંખમાંથી આસુંઓની ધારા વહી જાય છે.\n\nપરમદિવસે રાત્રે શું....તું કેમ અચાનક બોલતાં બોલતાં અટકી ગયો....ઈન્સ્પેક્ટરે પુછ્યૂં.\n\nસર. પરમ દિવસે રાત્રે આ ત્રણેય નરાધમોએ મારી બહેનને અગવાં કરી તેની સાથે સામુહિક બળાત્કર ગુજાર્યો છે અને આજ છરીએ તેની હત્યા કરી નાખી....પોતાનાં દિલ પર પથ્થર રાખી વિજયે હત્યા પાછળનું કારણ ઈન્સ્પેક્ટરને બતાવ્યું.\n\nવિજયની વાત સાંભળીને કાળીબારની જમા થયેલી ભીડ ચોંકી જાય છે. ઈન્સ્પેક્ટરને પણ ખુબ દુ:ખ થાય છે. પરંતુ ગુનેગારને ગીરફ્તાર કરવો તે તેની ફરજ છે. એટલે તેઓ વિજયને ગીરફ્તાર કરે છે. પણ તેની સજા ઓછી થઈ જાય તે માટે અદાલતમાં માંગણી કરવાનું વચન પણ આપે છે.\n\nપોલીસની નજરોમાં વિજય એક ગુનેગાર હતો. પરંતુ કાળીબારના દરેક લોકોનાં મતે વિજય ગુનેગાર ન હતો.\n\n",
      "duration": "3 mins",
      "category": "Action"
    },
    {
      "title": "ચક્ષુ",
      "story_name": "ગાડી એ દિવસે પણ આજ ટ્રાફિક સિગ્નલ પાસે આવી ઊભી રહી ગઈ હતી. એ જ નિયત ક્રમ હતો. હું દરરોજની જેમ જ ડ્રાઈવિંગ સીટ પર બેઠી હતી અને વિનય મારી પડખેની સીટ ઉપર. એની ઓફિસ રસ્તામાં પહેલા આવવાની હતી. એને ઓફિસ પાસે ડ્રોપ કરી મારે હજી દસ કિલોમીટર જેટલું વધુ ડ્રાઈવિંગ કરી મારી ઓફિસે પહોંચવાનું હતું. \n\nસિગ્નલ લાલ હતું. મેં નિયત ક્રમ અનુસરતા એક નજર ગાડીના આગળના કાચ તરફ નાખી. હા, એ ધીરે ધીરે સમય લેતો ગાડીની દિશામાં આગળ વધી રહ્યો હતો. અમારી ગાડી સુધી પહોંચતા એને વચ્ચે વચ્ચે ઘણા પડાવ પસાર કરવાના હતા. પરંતુ એના શરીરમાં ઉતાવળનું નામોનિશાન ન હતું. એ જાણતો હતો કે એ લાલ સિગ્નલ લીલા રંગમાં ફેરવાતા કેટલો સમય લાગવાનો હતો. અમારી જેમ એ પણ કદાચ એ નિયત સમયચક્ર જોડે ટેવાઈ ગયો હતો. સમય જોવાની કોઈને મથામણ ન હતી. મેં પણ ટેવ અનુસરતા ડેકમાંથી મારો પર્સ બહાર કાઢ્યો. મારી એ ક્રિયાની પ્રતિક્રિયા આપતા પડખેથી કયા શબ્દો ઉચ્ચારવામા આવશે એ હું અગાઉથી જ જાણતી હતી. અને એ શબ્દોના પ્રતિઉત્તરમાં મારા મોઢામાંથી કયા શબ્દો નીકળવાના હતા એ પણ પૂર્વ નિશ્ચિત જ હતું. છતાં મેં દર વખત જેમ અત્યંત ઠંડા કાળજે પર્સમાં હાથ નાખી પૈસા કાઢી તૈયાર કરી રાખ્યા. મારી આંખો ફરીથી ગાડીના આગળ તરફના પારદર્શક કાચમાંથી ગાડી અને એ નિયત ડગલાંઓ વચ્ચે વધેલું અંતર તપાસવા લાગી.\n\n\" ઓહ, કમોન શ્વેતા. આમ લાગણીવેડામાં વહેવાનું બંધ કર. દુનિયા વ્યવહારુતાથી જ ચાલે. જરા જો એને. સ્પષ્ટ દેખાય છે મને. તને નથી દેખાતું ? ભાવનાઓનો ધંધો માંડયો છે એણે. ડિસગસ્ટિંગલી સેલ્ફીશ. ધેટ્સ વાય આઈ હેટ બ્લૅક ગ્લાસિસ. કાળા કાચ પાછળ બધું જ સરળતાથી છૂપાઈ જાય. આંખોમાં આંખો મેળવવાની હિંમત ન હોય એને જ આ કાળું કવચ જોઈએ. હું શરત લગાવું છું. એ જોઈ શકે છે. આખો દિવસ એક એક ગાડી પાસે હાથ ફેલાવે તો સાંજ સુધી કેટલી રકમ ભેગી થઈ જતી હશે ? કેન યુ ઈમેજીન ? તારા જેવા લોકો જ એની ટેવ બગાડે છે. દેશની આઝાદીને ૭૫ વર્ષ થઈ ગયા. અને હજી પણ... દેશ માટે કલંક અને બોજારૂપ આવા લોકો ને તો... \"\n\nગાડીના કાચ પર ધીમા ટકોરા પડ્યા. મેં ધીમે રહી ગાડીનો કાચ નીચે ઉતાર્યો. મારા હાથમાંની નોટ મેં અઘ્ધર રાખી હતી. એનો કટોરો હજી હવામાં હતો. મારા હાથમાંની નોટ તરફ એ જરા પણ ઉપર ઉઠ્યો ન હતો. મેં બારીમાંથી હાથ લંબાવ્યો અને એના કટોરામાં નોટ ગોઠવી દીધી. મારા હાથના સળવળાટને એ ઓળખતો હતો. કટોરાને મારી દિશા તરફ થોડો ઉપર ઉઠાવી એણે ટેવ પ્રમાણે મૌન આભાર વ્યક્ત કર્યો અને પડખેની ગાડી તરફ હાથની લાકડી ઠોકતો આગળ વધી ગયો. મેં ધીમે રહી બારીનો કાચ ઉપર ચઢાવી લીધો. \n\n\" હું નથી જાણતી, વિનય. એ સાચે જ જોઈ શકે છે કે નહીં. પણ જો એ ન જોઈ શકતો હોય તો ? હું ઈશ્વરને શું જવાબ આપીશ ? એની પરિસ્થિતિ સાચી કે ખોટી હોઈ શકે,પણ મારી ભાવના સાચી છે. \"\n\nહું હજી પણ પડખેની ગાડી તરફ નિહાળી રહી હતી. મારા શબ્દોના પ્રતિઉત્તરમાં હું દર વખત જેમ દલીલની લાંબી શ્રુંખલાની અપેક્ષા સેવી રહી હતી. પરંતુ મારા આશ્ચર્ય વચ્ચે પડખેની સીટ પરથી એક પણ શબ્દ પરત થયો નહીં. એનું કારણ તપાસવા મારી નજર એ દિશામાં હજી ફરે એ પહેલા...\n\nઅચાનક મારી આંખો હેરતથી ફાટી પડી. મારી પડખેની ગાડીની બારીના નીચે ઉતરેલા કાચમાંથી ડોકાઈ રહેલો ચહેરો પણ મારી જેમ અચાનકથી મળેલા આંચકાથી એટલો જ શોક્ગ્રસ્ત હતો. ભીખનો કટોરો ઊંધો વળી ભોંય ભેગો થઈ ગયો હતો. હાથને સહારો આપતી લાકડી જમીનદોસ્ત થઈ ગઈ હતી. આંખો પરના કાળા ચશ્માં વિઘ્નરૂપ હોય એમ હાથમાં આવ્યા બાદ હવામાં ઉછળી ગયા. એ ચશ્માં પાછળથી બહાર ડોકાઈ આવેલી આંખોમાં ઝીલાયેલા દ્રશ્યને અનુસરી એ શરીર એ દ્રશ્યની દિશામાં ધસી પડ્યું. \n\nમારું ભગ્ન હૈયું સ્તબ્ધ હતું. વિનયના શબ્દો હજી કાન પર અથડાઈ રહ્યા હતા.\n\n' ડીસગસ્ટિંગલી સેલ્ફીશ '\n\nમારી નજર વિનયની દિશામાં ફરી કે વિનયે રીતસર ત્રાડ નાખી. એની આંખો ગાડીના આગળના કાચ તરફ જડાયેલી હતી. એ જ દિશા તરફ જે દિશા તરફ પેલા ધૃણાસ્પદ, સ્વાર્થી વ્યક્તિત્વએ દોટ મૂકી હતી. \n\n\" શ્વેતા, કાર ચલાવ. શ્વેતા, ઝડપ કર. શ્વેતા, તું સાંભળી રહી છે ? મૂવ ઘી બ્લડી કાર. શ્વેતા, મૂવ...\"\n\nહું એ ક્ષણે મૂર્તિ જેમ ડ્રાઈવિંગ સીટ પર જડાઈ ગઈ હતી. હજી એક શોક બરાબરથી શમ્યો ન હતો અને નવી ગડમથલ. મારા મગજના ચેતાતંતુઓ ક્ષણભર માટે જાણે શૂન્યાવકાશમાં સરી પડ્યા હતા. એમને ફરી ફરજનિષ્ઠ થવા થોડા સમયનો અવકાશ અનિવાર્ય હતો. શું થઈ રહ્યું હતું ? મને કશું સમજાઈ રહ્યું ન હતું. મારા હાથ સ્ટીઅરિંગ પરથી નીચે ઉતરી પડ્યા હતા. સિગ્નલ લીલા રંગમાં ફેરવાયું કે પાછળથી અધીરા થયેલા વાહન ચાલકોએ હોર્નની બૂમરાણ મચાવી મૂકી. પણ એ બૂમરાણ મને સતર્ક કરવા પર્યાપ્ત ન હતી. \n\nમારી નજર ગાડીના આગળના કાચ તરફ મંડાઈ. એ જ સમયે ગાડીનું બીજી તરફનું બારણું ખુલ્યું અને પડખેની સીટ ખાલી થઈ ગઈ. હું ગાડીમાં એકલી પાછળ છૂટી ગઈ.બરાબર એ જ સમયે પેલો ધૃણાસ્પદ, સ્વાર્થી વ્યક્તિ બીજી દિશામાં બેફામ દોટ લગાવી રહ્યો હતો. એના હાથમાં એક મોટી, કાલા રંગની બેગ હતી. જોતજોતામાં એણે રસ્તાની બીજી તરફથી પસાર થઈ રહેલા એક સુમસાન નાનકડા ક્રોસ ઓવર બ્રિજના નીચે તરફ વહી રહેલા પાણીમાં ભુસ્કો લગાવી દીધો. એક પ્રચંડ ધમાકાથી આખો બ્રિજ અગન જ્વાળાઓમાં લપેટાઈ ગયો. \n\nઆજે ફરી એ લાલ સિગ્નલ નજીક ઉભેલી ગાડીમાં એ યાદો જોડે મારા કપાળ પર પરસેવાના બિંદુઓ બાઝી ઉઠ્યા. આજે પણ બધું પહેલા જેવું જ તો હતું. એ જ વાહનો, એ જ ટ્રાફિક, એ જ શહેર, એ જ દેશ. પણ આજે મારો પર્સ ડેકમાંથી બહાર નીકળ્યો નહીં. આજે બારીના કાચ પર ટકોરા પડ્યા નહીં. \n\nમેં ધીમે રહી એફએમ ઓન કર્યું. \n\n\" શહેરમાં થયેલા બૉમ્બ બ્લાસ્ટને એક અઠવાડિયું થઈ ગયું છે. ચારે તરફ સુરક્ષા જડબેસલાક છે. છતાં શહેરી જનોને સતર્કતા જાળવી રાખવાની અપીલ કરવામાં આવે છે. બે સતર્ક આંખોના બલિદાને અનેક જીવોને મૃત્યુ મુખેથી ઉગારી લીધા. દેશના એ વીર શહીદને કરોડો નમન. \"\n\nસિગ્નલ લીલા રંગમાં ફેરવાયું. મેં ગાડી ગિયરમાં નાખી. એક નજર પડખેની સીટ પર ગઈ. \n\nવિનયના ચહેરા પર નવા બ્લૅક સનગ્લાસિસ હતા. \n\nમારા મગજમાં વિનયના શબ્દો હજી પણ ગૂંજી રહ્યા હતા. \n\n' ડીસગસ્ટિંગલી સેલ્ફીશ '",
      "duration": "5 mins",
      "category": "Action"
    },
    {
      "title": "વિકૃત કે સુકૃત",
      "story_name": "“જો આજે મૌલીને જોવા છોકરાવાળા આવે ત્યારે તું બહુ એના વખાણ ના કરતી” વિમલરાયે પત્નીને સલાહ\n\nઆપી. પત્ની વિશાખાબેન આમેય મૌલી બહુ વહાલી, તેને માટે કેમ આટલી ઉતાવળ કરવાની ? તે સમજાતું નહિ ! તેઓ ત્યાંથી ચુપચાપચાલ્યા ગયાં.\n\nબધી તૈયારી થઈ ગઈ હતી, મૌલી પણ કમને આમ તૈયાર થઈને ભાવિ ઘરવાળાઓને જોવા બેઠી હતી. ડાહી હતી પહેલાં બધીમમ્મીને રસોડામાં મદદ કરી, ભાભી સાથે ઉપર જઈ નાહિને અત્તરથી મહેકતી તે નીચે\n\nઆવી. જાત જાતનાં અત્તર વસાવા તેનો શોખ હતો.તેણીએ સરસ ગાઢા ભૂરા રંગની મોરપીંછ બોર્ડરવાળી સાડી પહેરી હતીને સુંદર વાળને છૂટા રાખી વચ્ચે નાની તેજ રંગની ક્લીપ નાંખી હતી. સુંદર લાગતી હતી.\n\nબહાર પોર્ચમાં ગાડીનું હોર્ન વાગ્યુંને શું થયું કે તેનું હૃદય એક ધડકન તેજ ચાલ્યું. તેણીએ સંયમ ધરી ચહેરા\n\nપર એક ગંભીરતાનું મુખૌટું પહેંરી દીધું. બધાં ઘરમાં આવ્યાં. બે યુવાન અને સાથે એક પ્રૌઢ દંપત્તિ હતું. યુવાન\n\nસાથે એક યુવતી પણ હતી. બધાં બેઠાં એકબીજાનો પરિચય કર્યો. નાસ્તાપાણી પત્યા કે પેલાં યુવાનમાંથી એક યુવાન બોલ્યો, ”મારે તમારી સાથે વાત કરવી છે, શું તમે મારી સાથે બહાર આવશો?”\n\nમૌલીએ માતા પિતા સામે નજર કરી, તેમની મંજૂરી મળતા તેણી ઊભી થઈ ને બન્ને બહાર ગાડી પાસે આવ્યાં.\n\nગાડીમાં બેસી ગયાં પછી મૌલીને લાગ્યું કે ગાડીમાં કંઈક જુદી જ મહેક છે, જે તેણી સમજે પહેલા જ વાતચીત\n\nશરૂ થઈ. મોર્ડન પાર્ટી, ભણતર, નોકરી, રસોઈ વગૈરે વગૈરે. ઔપચારીકતા પતી કે તરત જ મૌલીએ પૂછ્યું,”\n\nશુરેનજી આપ ડ્રીન્કસ કરો છો ?”\n\n “ના” એક સામાન્ય જવાબ મળ્યો.\n\nબન્ને પાછા આવ્યા અને એકબીજાને બે દિવસ પછી જવાબ આપવાનું કહી, છૂટા પડ્યાં. મૌલીનાં પિતાએ મૌલીની સામે પ્રશ્નાર્થ ભરી નજરેજોયું.મૌલી કાંઈ બોલ્યા વગર જ ઉપર ગઈ. તેને સાથે આવેલી યુવતી થોડી કંઈક વિચિત્ર લાગી. તે શુરેનની અને તેમના મિત્રની બાળસખી હતી. તેણી મૌલીને જોતી નહોતી ઘૂરતી હતી. મૌલીએ માને જવાબ આપ્યો મને નથી કરવું અહીં લગ્ન. મારું મન ના પાડે છે કારણ તે બતાવી ન શકી. તેણીને ગાડીની પેલી કડવી મહેક અને પેલી બાળસખી બન્ને માટે પ્રોબ્લેમ હતો. પિતાને તે સમજાવી શકે તેમ નહોંતી. \n\nતેનું માન રાખી પિતાએ તેનાં જીવનની પહેલી આ સામાજીક ધોરણની ઔપચારીકતામાં તેનો સાથ આપ્યો.\n\nતે ખુશ હતી. પણ શુરેન અને તેના બે સાથીદારને શું ચટી ગઈ કે એક દિવસ ત્રણે જણે એક યોજના ઘડી કાઢી. મૌલીને તો કલ્પના પણ નહોતી કે તેના કુટુંબને પણ સપનામાં નહોતું કે તેઓએ એકમુસીબત વહોરી હતી.\n\nએક સાંજે મૌલીનું ઘરની બહારથી જ અપહરણ થઈ ગયું. બે ત્રણ દિવસ સુધી શહેરની પોલીસ ને મૌલીનાં\n\nમા બાપ બધાંએ ખૂબ શોધ આદરી પણ મૌલીનો પત્તોન લાગ્યો. ચોથે દિવસે સવારે ઘાયલ અવસ્થામાં મૌલી ઘરનાં દરવાજે ફેંકી એક ગાડી ઝડપથી ભાગી ગઈ. સામેનાં ઘરનાં વોચમેનની નજર પડતાં જ તે દોડતો આવ્યો, તેણે મૌલીને સંભાળી ઉંચકી ઘરમાં લઈ સોફા પર સુવાડી. દોડાદોડી અને પોલીસનાં ચક્કર શરૂ થયાં.\n\nમૌલીએ મૌન ધારણ કરી લીધું હતું તે ગભરાઈ ગઈ હતી. ન તે પોલીસને કાંઈ કહેતી, ન મા બાપને. કેસ કરવાની પણ ના પાડી દીધી હતી. વ્યોમેશ નામનો એક યુવા સબઈન્સ્પેક્ટર તે જ સમયમાં ત્યાં નવો આવ્યો હતો તેમણે મૌલીને સ્વસ્થ થવાદો કહી કેસને ઠંડો પાડી દીધો. વાતને બે મહિના વીતી ગયા હતાં. એક દિવસ\n\nવ્યોમેશે મૌલીને પોલીસ સ્ટેશન પર બોલાવી. એક ફોર્મ આપ્યું જે વાંચતા મૌલીએ આશ્ચર્યથી વ્યોમેશ સામે જોયું.\n\n“આ તક છે કંઈક કરવું છે ?” વ્યોમેશે પ્રશ્ન કર્યો.\n\n બે ઘડી વ્યોમેશ સામે જોય, મૌલીએ હકારાત્મક જવાબ વાળ્યો. તેણીએ ફોર્મ ભર્યું અને ઘરે જઈ ફક્ત\n\nબે જ શબ્દ જણાવ્યા, ”હું જાઉં છું.”\n\nમૌલીની ટ્રેનિંગ ચાલું થઈ, આઠ મહિના પછી એક નાજુક સ્ત્રી ખડતલ લેડી પોલીસનાં સ્વરૂપે બહાર\n\nઆવી. તેની શોધ હતી. પેલી સ્ત્રી રૂપે મંથરાની જેણે તેની જિંદગીમાં આંધી ફેલાવી હતી. શરૂવાત મૌલીએ મારવાબીચ પરનાં બંગલાઓની આસપાસથી કરી કારણ તેણીનું નાક સાક્ષી હતું અમુક મહેકનું જેના દ્વારા\n\nતે પગેરું કાઢતા ત્યાં પહોંચી હતી. ખરેખર તે સાચી હતી.\n\nએક પાનનાં ગલ્લે સિગરેટ ખરીદતી તે યુવતી દેખાઈ તેનો પીછો કરતાં કરતાં તે પહોંચી શુરેનનાં મિત્રનાં બંગલા સુધી. તે સમજી ગઈ તેણીનું અપહરણ કરનાર શુરેન, તેનો મિત્ર વિલય અને તેઓની બાળસખી કંચન જ હતાં. તેની આંખે પાટા બાંધેલ જ રાખતા. નવાઈની વાત એ હતી કે તે ત્રણેય જણ એકબીજાનાં શરીરનાં ભૂખ્યા હતાં. જો પેલા બે માંથી કોઈપણ તેની પાસે આવતું કે કંચન તેને લઈ જઈ રૂમમાં ભૂખ સંતોષતી. કંઈક વિચિત્ર જ સંબંધ હતો ત્રણેયનો. તેમની ગાડીમાં આવતી તેમહેક હતી ગાંજાને અફિણની !\n\nવાસનાનાં આ ત્રિકોણે તેનું અપહરણ કર્યુ હતું. તેને માર મારી તેઓ ત્રણે તેની સાથે વિકૃત ચેડા કરતાં. માર\n\nખૂબ મારતાં. ત્રીજા દિવસે સવારે જ્યારે વિલયે તેની પર બાળાત્કાર કર્યો તો કંચન તેને ગાડીમાં નાંખી ગાંડાની જેમ આખા શહેરમાં ભટકીને સવારે ઘર બહાર નાંખી ધમકી આપી ચાલી ગઈ હતી. હવે તેણીએ વ્યોમેશને ફોન કર્યો. બે કોન્સ્ટેબલ લઈને તે મારવા બીચ પર હાજર થયો. બંગલા પર હુમલો કરી પકડવામાં આવ્યા તો ત્રણેય બિભત્સ અવસ્થામાં મળ્યાં. કંચને બન્ને બાળમિત્રોની હાલત નશેડી બનાવી પોતાની વિકૃત અવસ્થાને પોષવા એક સુશિક્ષિત યુવતીની જિંદગીનાં બધાં જ પાના ઉલટાવી નાંખ્યા હતાં.\n\nમૌલીને પોતાનાં જ હાથે પોતાનો ન્યાય મળ્યાનો સંતોષ હતો.વ્યોમેશ તેને મનોમન ચાહતો હતો, પણ મૌલીની હા ની રાહ જોતો રહ્યો. એક સવારે મૌલીએ તેને પોતાને ત્યાં ચા નાસ્તા માટે આમંત્રિત કર્યો અને માતા પિતાની મંજૂરી માંગી.આજે એ મૌલી સ્ત્રી પોલીસ દળનું નૈતૃત્વ સંભાળવાની હતી, લાલ કિલ્લાની સામે વડાપ્રધાન અને સમગ્ર વિશ્વની સામે, વિલય અને શુરેન જેલમાં તેની આ પરેડ નીહાળી રહ્યાં હતાં. તેણી અત્તરની મહેકની જેમ મહેંકી રહી હતી. વિકૃત કંચન મૌલીની સુકૃતતા જોતી જ રહી.",
      "duration": "4 mins",
      "category": "Action"
    },
    {
      "title": "ગાંઠ",
      "story_name": "સુરત પાસેના દરિયા કાંઠે આવેલું મગદલ્લા,ગુજરાતમાં પ્રવેશનું બારું ગણાતું. અકબરના મોત પછી, અહીં પોર્ટુગલના ધાડા ઉતારી આવ્યા હતા. એવું નક્કી કરવામાં આવ્યું કે કંપનીના જહાજો રાજમહેલ માટે જે પ્રાચીન ચીજવસ્તુઓ અને ભેટ લાવશે તેનો સહર્ષ સ્વીકાર કરવામાં આવશે.\n\n મગદલ્લા બંદરને પરદેશીઓ માટે ખરીદ-વેચાણ માટે ઉપયોગ કરવાની પરવાનગી આપવામાં આવી હતી. તેના બદલામાં ભારતને યુરોપના ઉત્પાદનો પૂરાં પાડવાનું વચન આપવામાં આવ્યું.  વિદેશી વેપારીઓ, મોગલોની મંજૂરીથી ભારતમાંથી કપાસ, ગળી, પોટેશિયમ નાઇટ્રેટ અને ચા ખરીદતા હતા. વિદેશમાં તેને ઊંચા ભાવે વેચીને ભારે નફો કમાતા હતા.\n\nઅહીંનો વેપાર વિનિમય, અર્થાત વસ્તુ આધારિત હતો, જ્યારે વિદેશીઓ પાસે આપવા લાયક કોઈ વસ્તુ હતી જ નહીં. તેઓ ખરીદીના બદલે ચાંદી આપતા હતા.\n\nમગદલ્લા, આથી સમૃધ્ધ હતું, એકંદરે સૌ સુખી હતા. વિદેશીઓ તેમના મોટા વહાણો દૂર દરિયામાં ઊભા રાખતા અને સ્થાનિક નાની હોડીઓ મારફત સામાનની હેરફર કરતાં હોઈ અહીંનો કાંઠો ચોવીસે કલાક ધમધમતો રહેતો.\n\nઆજે કરસન, મગદલ્લાના કાંઠે  ટીમરુનાં પાને વણેલી બીડી પીતો બેઠો હતો; ગામમાં તે તેના દાદા હરજી ખલાસી સાથે રહેતો. કરસન નીચલા વર્ગનો હોઈ તેની સાથે કોઈ બીજા છોકરા રમતા નહીં અને તેનાથી દૂર રહેતા હતા. તેથી તે કંટાળી, દાદાને ફરિયાદ કરતો. હરજી આથી દુ:ખી હતો, એક તો જુવાનજોધ છોકરો અને પુત્રવધૂ ગયે ચોમાસે દરિયામાં ફેરી કરવા ગયા ત્યારે હોડી સહિત તણાઈ ગયેલા તેનું દુ:ખ અને ઉપરથી આ માસૂમ કરસનની કેફિયત. હરજી ખલાસીની આખીય  દુનિયા આ નાનકડો છોકરો જ હતો તેને દુ:ખી થતાં જોઈ, તે મનોમન દુ:ખી થયો અને પ્રભુને ફરિયાદ કરતો હતો કે,\n\n “શું કામ પ્રભુ તેં, એક રંગના લોહી આપીને સમાજમાં કેમ રમકડાં બનાવી આવા વર્ગ ઊભા કર્યા ?” \n\nપોતાની હોડી તો હવે હતી જ નહીં, તે દાંડિયા મજૂર તરીકે બીજાની હોડી હલેસા મારવાનું કામ કરતો. આખો દિવસ છાતીના પાટિયા બેસી, અને બેવડ વળી જાય ત્યારે માંડ બેજણ જામે તેવડું કમાતો. હરજી પોતાના દુ:ખને મનમાં રાખી મોં ઉપર હાસ્ય રેલાવી, કરસન જ્યારે ઉદાસ થાય ત્યારે સમજાવતો. અરે ગાંડા, તું મારો રાજકુમાર સુખી થવા જ સર્જાયેલો  છે, જોજે કોઈ તને ગોરી ચામડીવાળો સાહેબ તારું નસીબ ફેરવી નાખશે. અહીંના છોકરાઓ  મૂરખા છે, જે તારી સાથે રમતા નથી. ચલ તને દોરડાની ગાંઠો બાંધતા શીખવાડું. આ દરિયા ખેડમાં દોરડાની ગાંઠો મોટું કામ કરે છે. ખોલો તો પટમાં ખૂલે, અને ગમે તેવા જોર સામે તસ–મસ ન થાય. હરજી રોજ તેના પોતરા કરસનને એક નવી ગાંઠ શીખવે. આમ દિવસો વિતતા.’કરસન તેના દાદાના બોલ ઉપર ખુશ હતો, અને તેની દોરડાની અટપટી ગાંઠો સાથે લિપ્ત રહેતો.\n\nઆજે કરસન, મગદલ્લાના કાંઠે  ટીમરુનાં પાને વણેલી બીડી પીતો બેઠો હતો; ત્યાં જ તેને તેના બાળપણના મિત્ર મગન સાથે ભેટો થઈ ગયો. ચોમાસા પછીના ઉઘડેલા વેપારને લઈ મગન તેના બાપુ સાથે વિદેશી વહાણના માલ સમાનની હેરફેરમાં રોકાયેલો હોવાથી આ લોકો ત્રણ મહિના પછી પહેલી વાર મળ્યા. \n\nમગન તેના બાપુની મરજી વિરુધ્ધ કરસનને બેધડક મળતો. કરશનને મળી તેને આનંદ આવતો. મગન, દેખાવે અને આવડતે  હોંશિયાર છતાય આળસુ. બંનેની જાતિ ફેર છતાં એક અતૂટ મિત્રતા હતી. એકબીજા પ્રત્યે ભારોભાર દયાભાવ પણ એટલો જ હતો.\n\nમગનથી તેના ભાઈબંધની દુ:ખભરી હાલત જોવાતી નહીં, તેથી તે તેના મિત્રને મદદ કરવા તત્પર રહેતો. આજે તેના બાપુ કોઈ લગ્નમાં હાજરી આપવા ગયા હતા. બાપની ગેરહાજરીમાં ગમનનો રૂઆબ કોઈ મોટા વહાનના કપ્તાનથી કમ ન હતો. તે કામને બાજુએ મૂકી કરસનની શોધમાં દરિયા કિનારે આવ્યો હતો. ઘણા સમયે તે કરસનને મળેલો હોઈ, અઢળક વાતો કરી બીડીઓ પીધી. ખાસો સમય વીતી ગયો. મગનને આજે આરામ જ કરવો હતો, અને કિનારે કોઈ કામ આપવાવાળું ન હોય. આમ પોતે કામની તપાસ કરવા ફર્યો હતો પણ કામ ન મળ્યું એવો ખોટો દિલાસો અંકે કરવા દરિયા કિનારે આવ્યો હતો.\n\nમગનની આળસ જોઈ કરસસનને દુ:ખ થયું. તેને કહ્યું મગન, વીત્યો સમય, અને મોકો કદી પરત ન આવે. એટ્લે કરસને સૂચવ્યું કે, ચાલ મગન, આપણે ગામના બજારમાં જવું જોઈએ. ખરીદીના સોદા થાય ત્યાં કોઈ કામની તપાસ કરવી. ખરીદીના સ્થળ ઉપર નાનામોટો કોઈ પણ કામનો જરૂર મેળ પડશે.\n\nમગનનું આળસુ મન એવું બહાનું બતાવતું હતું કે, હોડી રેઢી મુક્યા વગર દરિયા કિનારે જે મળે તેમાં સંતોષ માણવો. પરંતુ આજે કરસન એની વાત ઉપર અડગ હોવાથી વચલો રસ્તો કાઢતા કરસને કહ્યું કે આજે તેના બાપુ નથી અને તે એકલો છે, તો તેને આખો દિવસ સાથ આપવા તેની સાથે હોડી રહેશે અને કામમાં મદદ કરશે.\n\nમગન કચવાતા મને બંને તેના મિત્ર સાથે ગામમાં કામ શોધવા ગયો. ગામમાં એક પોર્ટુગલ ઉમરાવનું લવિંગના થેલાની હેરફેર કરવાનું કામ મળ્યું. આ ભાંજગડમાં બપોરના બાર વાગી ગયા.અને બન્ને કામે વળગી ગયા. કરસને હોડીનો પહેલો ફરો કરી ઉમરાવના લવિંગના થેલા તેના વહાણમાં ચઢાવ્યા. અને બીજા ફેરામાં ઉમરાવને અને બાકીના લવિંગ લઈ તેને તેના વહાણમાં બેસાડવા નીકળ્યા. હોડીમાં બાકીના લવિંગના થેલા અને ત્રણ માણસનું વજન અને ઉપરથી પવન વિરુદ્ધ દિશાનો હતો એટ્લે કરસને કૂવાથંબ ઉપર ચડી, હોડીના ખોલેલા સઢ સંકેલી દીધા અને હોડીનું સુકાન સંભળી મગન સાથે મળી હોડીના હલેસા મારવા માડયા.પણ આજે પવન ગાંડો થઈ વારે વારે દિશા બદલતો હતો.\n\nઆવી વિષમ સ્થિતિમાં ગમન તો ગભરાઈ ગયો. પણ કરસન તેના દાદા હરજી ખલસીની દરિયાને લગતી વાતો સાંભળેલી, એથી શાંત હતો. દાદા કહેતા.\n\n\"આ દરિયારલાલ, કસોટી કરશે પણ ક્યારેય કોઈનું અહિત નથી કરતાં.\" \n\nવધી ગયેલા પવને દરિયાના મોજા મોટા બનાવી હોડીને હલકડોલક કરતાં હતા. જોત જોતામાં હોડીની હલચય ભયાનક રીતે વધી ગઈ. ક્યારેલ ત્રણ ફૂટ ઉચકાય તો ક્યારેક પાંચ ફૂટ નીચે પટકાય, આવી સ્થિતિમાં મગન તો ડઘાઈ ગયો. તે આંખ મીચી હોડીના છેડે આવેલા ભંડકિયામાં સંતાઈ ગયો. કરસને કોઈ ક્ષણ ગુમાવ્યા વગર હોડી ઉપરના બાકીના લવિંગના થેલા ઉપર સઢનું મીણિયું મજબૂત રીતે બાંધી દીધું અને પોતાની સમગ્ર તાકાત હલેસે લગાડી ફટાફટ પોર્ટુગલ ઉમરાવના મોટા વહાણે પહોચી ગયો. ઉમરાવના માણસો તેની રાહ જોઈ રહ્યા હતા, આવા તોફાની પવનમાં ઉમરાવ માટે સીડી દરિયામાં ઉતારવી તે સલાહ ભરેલું નહતી એટ્લે તેઓએ મોટું લંગર નાખ્યું અને તેઓએ તેમનું વહાણ સુરક્ષિત કરી દીધું. \n\nપવનનો વેગ ચરમ સીમાએ હતો. કરસને સમય સૂચકતા દાખવી ઉમરાવને પણ હોડીના ભંડકિયામાં સુરક્ષિત રીતે મગન સાથે બેસાડી દીધો. મગનની હોડીમાં કોઈ લંગર તો હતું નહીં. તે મુંજાયો અને પોતે હોડી ઉપર આવી અને તેના દાદાને યાદ કરી, હોડી ઉપરથી એક મજબૂત દોરડું લીધું, અને દરિયામાં છલાંગ લગાવી તેનો એક છેડો ઉમરાવના વહાણના લંગર સાથે બાંધી બીજો છેડો મગનની હોડીને સાથે મજબૂત રીતે બાંધી પોતે હોડી ઉપર આવી ગયો.\n\nસૂરજ ઢળી ગયો, પણ પવનનું જોર યથાવત હતું, તે છે બીજા દિવસની વહેલી સવારે મંદ પડ્યો.આખી રાત બિહામણી સ્થિતિ પછી જ્યારે સૂરજના નરમ કિરણોએ હોડી ઉપર લાલી રેલાવી ત્યારે, ઉમરાવ હોડી ઉપર આવી ચૂક્યો હતો. તેણે જોયું તો એક બાજુએ કરસન લંગરે બાંધેલા દોરડાની ગાંઠ છોડી હોડી મુક્ત કરી રહ્યો હતો, ત્યારે બીજીબાજુ તેના વહાણના અમલદારો સીડી લઈ તેનો સત્કાર કરવા તૈયાર હતા. પણ તે તેના વહાણમાં ન ગયો. આખી રાતના તોફાન દરમ્યાન કરસન દ્વારા લીધેલી કાળજીથી ઉમરાવના દિલે બંધાયેલી સ્નેહની ગાંઠ ખોલવી ઉમરાવ માટે અઘરી હતી.",
      "duration": "5 mins",
      "category": "Action"
    },
    {
      "title": "જિની",
      "story_name": "\"આ શું કરી રહ્યો છે તું ?\" \n\nમીનાક્ષીની આંખો હેરત અને અચરજ વડે પહોળી થઈ ઊઠી. એનો હાથ અનાયાસે અર્જુનના શર્ટના કોલર સુધી પહોંચી વળ્યો. \n\nમીનાક્ષીના માલિકીભાવવાળા હાથ અર્જુને એક ઝાટકે પોતાના કોલર પરથી હડસેલી નાખ્યા. બીજીજ ક્ષણે મીનાક્ષીના બન્ને હોઠ અર્જુનના પંજાની પકડમાં કચડાઈ ઉઠ્યા. \n\n\" કેટલી વાર કહ્યું છે ? તારા કામ જોડે કામ રાખ. મારા કામમાં દખલગીરી નહીં કર. \" \n\nઅર્જુનના પંજામાંથી છૂટેલા મીનાક્ષીના હોઠ ઉપર પાતળી લોહીની ધાર ઉપસી આવી. \n\n\" હું બે દિવસ પછી આવીશ. એનો ખ્યાલ રાખજે. બે દિવસ પછી હું લઈ જઈશ. \"\n\nઆદેશાત્મક સ્વર જોડે અર્જુન અતિ ઝડપે પોતાના કોલર ટેવ પ્રમાણે ઉપરની દિશામાં ઊભા કરતો ઘરમાંથી બહાર નીકળી ગયો. મીનાક્ષીએ એક નજર ફરીથી સ્ટોરરૂમની અંદર તરફ નાખી.\n\n\" ચંદુ. રસોઈ તૈયાર કર. આજે બેની જગ્યાએ ત્રણ માણસની. \"\n\nમીનાક્ષીના અવાજમાં અર્જુન કરતા બમણો ઉપદેશાત્મક લ્હેકો હતો. સ્ટોરરૂમની અંદર ખુરશી જોડે બંધાયેલું યુનિફોર્મ વાળું કન્યાશરીર રડીને રડીને અર્ધમૃત બન્યું હતું. એના મોઢે ઠૂંસાયેલ કાપડ અતિચુસ્ત હતું. આંખો શોકથી અર્ધ મીંચાયેલી હતી. એ દ્રશ્ય તરફથી ધીમે રહી મીનાક્ષીની નજર પોતાના હોઠને સ્પર્શ કરેલ પોતાના હાથની આંગળી ઉપર આવી તકાય. લોહી નિહાળતાંજ એનું માથું ભમ્યું અને ધડામ કરતા એણે સ્ટોરરૂમનો દરવાજો અફાળી બંધ કરી નાખ્યો. \n\nથોડા કલાકો પછી એ દરવાજો ધીમે રહી ફરીથી ઉઘડ્યો. આ વખતે મીનાક્ષીના હાથમાં જમણની થાળી હતી. ધીમે રહી એણે થાળી જમીન ઉપર ગોઠવી. મોઢામાં દબાવેલો કાપડનો કટકો બહાર કાઢ્યોજ કે તીક્ષ્ણ અવાજથી એનો કાનનો પરદો હાલી ઉઠ્યો. \n\n\" મારે ઘરે જવું છે. મને છોડી દો. મારે મમ્મી પપ્પા પાસે જવું છે....\"\n\nએ તીક્ષ્ણ અવાજને પોતાના સખત હાથ વડે મીનાક્ષીએ ફરી ગળા નીચે ઉતારી નાખવાનો પ્રયાસ કર્યો. \n\n\" ચુપચાપ જમી લે. નહીંતર ભૂખે મરીશ. અને અવાજ કર્યો છે તો....\"\n\nકન્યાના ચહેરા ઉપર છવાયેલા આજીજીભાવોમાં ભૂતકાળનું કોઈ દ્રશ્ય અચાનકથી વીજળીના ચમકારા જેમ ક્ષણભર માટે ચમકારો મારી ગયું. મીનાક્ષીનો હાથ તરતજ ઢીલો પડી ગયો. ચહેરા ઉપર આછો પરસેવો છવાઈ ગયો. થોડા સમય માટે મગજ જાણે કામ કરતું અટકી પડ્યું. \n\n\" મારે કશું નથી જમવું. મને જવા દો , પ્લીઝ.....\"\n\nએ રડમસ શબ્દોથી ભાનમાં આવેલી મીનાક્ષી આગળ કાંઈ વિચારે એ પહેલા કન્યાએ બૂમાબૂમ કરવાનો પ્રયાસ કર્યો. \n\n\" હેલ્પ....કોઈ મદદ.....\"\n\nવાક્ય આગળ વધે એ પહેલાજ મીનાક્ષીએ કાપડનો કટકો પૂર જોશમાં ફરીથી મોઢામાં ઠુંસી નાખ્યો. એક વેધક નજર એ આંખોમાં નાખતા એણે થાળી ફરી હાથમાં ઊંચકી લીધી. \n\n\" તે મર ભૂખી. \"\n\nતાળું લટકેલા સ્ટોરરૂમની ડાબી તરફના બેઠકખંડમાં આવી ગોઠવાયેલી મીનાક્ષીની આંખો સામેની દિશામાં ટીવી ઉપર સ્થિર હતી. જમવાની થાળી ક્યારની એની રાહ જોઈ રહી હતી. મન ન હોય એ રીતે આખરે પહેલો કોળિયો એણે મોઢામાં નાખ્યો અને રીસ જોડે રાડ પાડી. \n\n\" આમાં મરચું કેમ નથી ?\" \n\nશેઠાણીના પગ તરફ ભોંય ઉપર બેઠા ચંદુએ પોતાના મોબાઈલની સ્ક્રીનમાંથી બહાર નીકળી શેઠાણીની નજરમાં નજર મેળવી.\n\n\" ખબર નહીં ? એ મરચું ખાતી હોય, ન હોય....\"\n\nવર્ષો જૂના ઘરના એ વફાદાર સેવકની નજર સ્ટોરરૂમની દિશા તરફ વળી. \n\nમીનાક્ષીનું લોહી ઉકળવા માંડ્યું. એનો બરાડો ચંદુને ધ્રુજાવી ગયો. \n\n\" આ ઘર એનું છે ? એ મહેમાન છે અહીં ? તારી સગી થાય છે ? \"\n\nશેઠાણીના પ્રશ્નોથી ઝંખવાળો પડેલો ચંદુ નજર નીચે ઢાળી ગયો. \n\n\" ભૂલ થઈ ગઈ મેમસા'બ ! \" \n\nલાલધૂમ ચહેરા જોડે મીનાક્ષીની નજર ફરીથી ટીવીના પરદા ઉપર સ્થિર થઈ. એજ સમયે ચંદુના મોબાઈલમાંથી દરરોજ ગૂંજતી ધારાવાહિકની નિયમિત ધૂન ધીમા સાદે મીનાક્ષીના કાન સુધી પહોંચી. મીનાક્ષીના નિષ્ક્રિય મગજમાં સ્થાન બનાવી ચૂકેલ એ ધૂન મીનાક્ષીનું ધ્યાન પોતાના તરફ આકર્ષી રહી. થોડા સમય પહેલા સ્ટોરરૂમની અંદર આંખો સામે ઝપકી ગયેલું ભૂતકાળનું દ્રશ્ય ફરીથી આંખો આગળ ઉપસી આવવા પ્રયત્ન કરવા લાગ્યું. એ પ્રયત્ન સફળ થાય એ પહેલાજ મીનાક્ષીએ પોતાનું ધ્યાન ચાલાકી જોડે અન્ય દિશામાં ફેરવવા ચંદુ જોડે વાતનો સેતુ રચ્યો. \n\n\" આ શું જોયા કરે છે દરરોજ ? \"\n\nશેઠાણીને પોતાના રસમાં રસ પડ્યો હતો એ જાણી હરખમાં આવી ગયેલા ચંદુએ પોતાનો મોબાઈલ સીધો શેઠાણીના હાથમાં થમાવી દીધો. \n\n\" જિની \"\n\nશેઠાણીએ એક હાથમાં મોબાઈલ થામી ત્રાંસી આંખે ચંદુ તરફ જોયું. \n\n\" જિન ! એટલે કે ભૂત ? પ્રેત ? \"\n\nશેઠાણીની ગેરસમજ દૂર કરતા ચંદુના ચહેરા ઉપર હળવું હાસ્ય ઉપજી આવ્યું. \n\n\" નહીં , નહીં. મેમસા'બ ! આ જિની તો બહુ સીધોસાદો છે. ભૂત-પ્રેત જેવો નથી. \"\n\nશેઠાણીના જિની અંગેના અજ્ઞાનને દૂર કરતા ચંદુએ પોતાના ગમતા ધારાવાહિકની વાર્તા સંક્ષેપમાં સમજાવવા મથામણ કરી. \n\n\" આ જિની તો છે ને હજારો વર્ષોથી એક દીવડામાં કેદ હોય છે. એને એ દીવડામાંથી આઝાદ થવું હોય છે. પછી એક દિવસ એક માનવીએ દીવડાને ઘસ્યો ને જિની આખરે આઝાદ થઈ જાય છે. \"\n\nકથા સાંભળી રહેલી મીનાક્ષીની આંખો એક ક્ષણ માટે શૂન્યાવકાશમાં સ્થિર થઈ કે તરતજ જાતને ઢંઢોળી એણે પોતાની નજર ચંદુના મોબાઈલની સ્ક્રીન ઉપર બળજબરીએ લાદી દીધી. સ્ક્રીન ઉપર ભજવાઈ રહેલા દ્રશ્યોથી મીનાક્ષીના ચહેરા ઉપર અવિશ્વાસના ભાવો ડોકાઈ ઉઠ્યા. \n\n\" તું તો કહેતો હતો કે જિની ભૂત-પ્રેત જેવો નથી. બહુ સીધોસાદો છે. પણ જો તો ખરો.એ તો કેવા આડા - અવળા માર્ગે છે. લોકોને નુકશાન પહોંચાડી રહ્યો છે. \" મીનાક્ષીની નજર હજી પણ મોબાઈલની સ્ક્રીન ઉપરના દ્રશ્યોમાં ડૂબેલી હતી. \n\nજિનીનો પક્ષ લેતા એના વકીલ માફક ચંદુએ એના પક્ષમાં દલીલ રજૂ કરી. \n\n\" જિની આઝાદ થયો એટલે હવે એને આઝાદ કરાવનાર એનો 'આકા' બની ગયો. હવે એને એના આકાને તાબે રહેવું પડે. એ જે કહે એ કરવું પડે. એના દરેક આદેશનું અચૂક પાલન કરવું પડે. એનો બદનિયત આકા એને નિયઁત્રણમાં રાખી પોતાના ખરાબ ઈરાદાઓ પૂરા કરવામાં એની સહાય લે છે. જિની બિચારો મજબુર છે. \"\n\nમીનાક્ષીની આંખો ભાર જોડે સ્ક્રીનમાંથી બહાર આવી ઊઠી. એણે ચંદુની આંખોમાં આંખો પરોવી ધબકતા હૃદયે પૂછ્યું. \n\n\" ને જો જિની આકાનો હુક્મ ન માને તો....\" \n\nથોડી ક્ષણોના મનોમંથન પછી ચંદુએ માથુ ખજવાળતા ઉત્તર આપ્યો. \n\n\" તો બિચારાને ફરીથી દીવડામાં ગોંધાઈ જવું પડે. \"\n\nમીનાક્ષીએ અતિ ગંભીર હાવભાવ જોડે ચંદુને મોબાઈલ પરત કર્યો. ચંદુ ખૂબજ રસ લઈ પોતાના ગમતા ધારાવાહિકના તાજા એપિસોડમાં ફરીથી તલ્લીન થઈ ગયો. \n\n\" જો હુકમ મેરે આકા....\"\n\nમોબાઈલમાંથી ધીમા સાદે સંભળાઈ રહેલા ધારાવાહિકના સંવાદ મીનાક્ષીના કાન ઉપર ઝીલાઈ રહ્યા. પોતાનું શરીર સોફા ઉપર ટેકવી મીનાક્ષીની નજર છતને અવિરત તાકી રહી. \n\nબે દિવસ પછી ઘરે પરત થયેલી અર્જુનની નજરમાં લોહી ઉભરાઈ આવ્યું. ક્રોધથી વીફરેલું એનું શરીર પોતાના ઘરના રસોડા તરફ ધસી ગયું. \n\n\" મીનાક્ષી ક્યાં છે ? \"\n\nમાલિકના ક્રોધથી થરથરતા ચંદુએ હકીકત બયાન કરી. \n\n\" મેં પૂછ્યું હતું કે આપ ક્યાં જાઓ છો ? એમણે એટલુંજ કહ્યું ,ત્યાંજ જ્યાંથી આવી હતી. \"\n\nઅર્જુનના ગરમ હાથ મુઠ્ઠીમાં વળ્યાં અને એ સીધો એ દિશા તરફ દોડ્યો જ્યાંથી બે વર્ષ પહેલા મીનાક્ષીને ઘરે લઈ આવ્યો હતો. \n\nસ્ટોરરૂમની અંદર ખાલી ઊભી ખુરશી ઉપર પાછળ છૂટેલું દોરડું અને કાપડનો કટકો બંને છાનામાના પડ્યા હતા. \n\nમીનાક્ષી એના જૂના રહેઠાણના આછા અજવાસવાળા બહુમાળી ઈમારતના એજ ઓરડામાં ઘરેણાંથી શણગાર સજી અતિ ચુસ્ત સલવારમાં સજ્જ પોતાના પગમાં ફરી ઘૂંઘરું બાંધી રહી હતી. આજે એ કોઠાની નર્ક લાગતી ભીંતો પણ સ્વર્ગ લાગી રહી હતી. \n\nઘરે કામથી નવરો પડેલો ચંદુ ફરીથી મોબાઈલમાં પોતાના ગમતા ધારાવાહિકનો તાજો એપિસોડ નિહાળતા બબડી પડ્યો. \n\n\" ઓ તારી ! આ જિની તો ફરી દીવડામાં ગોંધાઈ ગયો. \" \n\n",
      "duration": "5 mins",
      "category": "Action"
    },
    {
      "title": "એક નિર્ભય કદમ",
      "story_name": "આખું ગામ ભેગું થઈ ગયું આરતીની બૂમાબૂમ સાંભળીને. જોયું તો આરતી ભળભળ સળગતી હતી. દોડીને જશુભાઈ અને બીજા લોકો એ ગોદડીઓ અને ધાબળા ઓઢાડી માંડ આગ બુઝાવી. આરતીના મમ્મી અને નાનો ભાઈ બાજુના શહેરમાં જરૂરિયાતની વસ્તુઓ લેવા ગયાં હતાં અને આરતી એ એક ચિઠ્ઠી ઘરમાં મૂકીને કેરોસીન છાંટીને સળગી. પણ સહન ન થતાં એણે બૂમાબૂમ કરી અને બધાં ભેગાં થઈ ગયાં.\n\n\n\nગામનાં ડોક્ટર ને બોલાવ્યા. ડોક્ટર એ કહ્યું કે મોટા દવાખાને લઈ જાવ અને ફળિયાનાં વડીલના કાનમાં કહ્યું કે 'એંસી ટકા દાઝી ગઈ છે તો બચવાની કોઈ શક્યતા નથી.' અને એક છોકરાંને કહ્યું કે 'ફોન કરો આરતીના ભાઈ મોહનને જાણ કરો કે જલ્દી ઘરે આવી જાય.'\n\n\n\nઆરતી એ ફળિયાનાં વડીલો ની સામે જોયું. ફળિયાનાં વડીલ મનુભાઈ એની પાસે બેઠાં બોલ્યા 'બેટા આ શું થયું ? કેમ કરતાં થયું ? આરતી એ પરાણે પરાણે અટકી અટકીને કહ્યું કે અંદર ચિઠ્ઠી મૂકી છે. અને\n\nઆરતી એક ડચકાં લઈ ને આંખો બંધ કરી દીધી. આ બાજુ મોહનને ફોન કરતાં એ રીક્ષામાં ભાગમભાગ આવ્યો. આરતીની આવી હાલત જોઈને મોહન અને એની મમ્મી નીલાબેન તો જોરજોરથી રડવા લાગ્યા.\n\nમોટા દવાખાને લઈ જવામાં આવી પણ આરતી બે દિવસ ઝઝુમીને આ દુનિયા છોડી જતી રહી.\n\n\n\nનીલાબેન અને મોહન અને ગામના લોકો આઘાતમાં જતા રહ્યા કે આવું આ ડોક્ટરનું ભણતી હોશિયાર છોકરી આવું પગલું કેમ ભરી બેઠી હશે ? અને પછી એની બધી વિધિ પતી ગયાં પછી અને મનુભાઈએ કહ્યું હતું તેથી આરતીનું કબાટ ફેદતા એના એક ચોપડામાંથી ચિઠ્ઠી મળી. મોહને વાંચવા ખોલી...\n\n\n\nપુ. મમ્મી... વ્હાલા ભાઈ મોહન... હું આ પગલું મારાથી સહન ન થતાં ભરું છું તો બને તો મને માફ કરજો. આપણાં ગામના સરપંચનો દિકરો જગત ઉર્ફે જગ્ગા એ મારી વોચ રાખતો હશે એ મને ખબર નહોતી. આજે હું કોલેજથી સ્કૂટી લઈને ઘરે આવતી હતી. એ એની ગાડી લઈને મારો રસ્તો રોકીને ઊભો રહ્યો અને પછી મને સ્કૂટી પરથી ઢસડીને ગાડીમાં નાંખી મેં બૂમાબૂમ કરી. એણે મારા મોં પર કપડું બાંધી દીધું અને હું ગાડી બહાર નીકળી ના જવું એ માટે મને મારા હાથ બાંધી દીધાં અને ગાડી એનાં ખેતરમાં લઈ ગયો. અને ત્યાં એની રૂમમાં મને ઉંચકીને લઈ ગયો અને પાશવી અત્યાચાર કર્યો. મેં જેમ છૂટવા કોશિશ કરી એણે મને મારી અને મને બરબાદ કરી દીધી. પછી ધમકી આપીને મારા સ્કૂટી પાસે મૂકી ગયો. હું આ સહન ના કરી શકી. તમે ઘરે નહોતાં અને હું આગળ વિચારી શકું એમ ન હોવાથી આ પગલું ભર્યું છે.\n\nલિ. આરતી\n\n\n\nઆ ચિઠ્ઠી મોહને ફળિયામાં બધાંને વંચાવી અને પછી સરપંચને મળવા બધાં ભેગાં થઈને ચોરામાં ગયા. સરપંચશ્રી તો આ ચિઠ્ઠી વાંચીને આ લોકોને ધમકાવ્યા કે આરતીને શહેરમાં કોઈ સાથે લફરું હશે અને મા બનવાની હશે એટલે આવું પગલું ભર્યું હશે તમે મારા દિકરાને બદનામ કરશો તો કેસ કરીશ. બધાં સમસમી ગયાં. મોહન અને મનુભાઈ એ દલીલો કરી પણ એમણે ધક્કા મારી બહાર મોકલી દીધા. બધાં ભેગાં થઈને પોલીસ સ્ટેશન ગયા અને ચિઠ્ઠી આપી. પોલીસ ગામમાં આવી અને સરપંચને મળી અને જતી રહી.\n\n\n\nમોહન અને મનુભાઈ ફરી પોલીસ સ્ટેશન ગયા તો પોલીસે ધમકી આપી કાઢી મુક્યા. કોઈ ન્યાયની રાહ ન દેખાતા. એક દિવસ સરપંચ શહેરમાં કંઈ કામે ગયા હતાં ત્યારે મોહને જગ્ગાને રસ્તામાં રોક્યો અને મારામારી કરીને બાંધીને ગામની ભાગોળે ઢસડીને લઈ ગયો. જેમ જેમ ખબર પડી એમ ગામવાળા બધાં એ મોહનને સાથ આપ્યો. અને મોહને એક ઝાડ સાથે જગ્ગાને બાંધી ને કેરોસીન છાંટીને સળગાવી દીધો.\n\nઅને આરતીને ન્યાય અપાવ્યોનો આનંદ લીધો.\n\n\n\nઅને ગામવાળાનો ખુબ આભાર માની. બે હાથ જોડીને કહ્યું કે 'મારી માનું ધ્યાન રાખજો કહીને પોલીસ સ્ટેશનમાં જઈને કહ્યું કે મારી બહેનના અત્યાચાર નો બદલો લઈ લીધો. લો મને ફાંસી એ લટકાવી દો.\n\nમને કોઈ અફસોસ નથી મારાં આ કૃત્યથી કોઈ એ તો કદમ ઉઠાવવું પડશેને બહેન, દિકરીની રક્ષા માટે. નહીં તો કંઈક બીજી નિર્ભયાની જિંદગી બરબાદ થાય. કેટલીયે આરતીના અરમાનો સળગી ના જાય એ માટે મેં આ કદમ ઉઠાવ્યું છે.'\n\n",
      "duration": "3 mins",
      "category": "Action"
    },
    {
      "title": "ઓપરેશન પિરસ્તાન",
      "story_name": "\"રમા, ખોટું ના લગાડે તો એક વાત કરું ?\"\n\n\" બોલા !\"\n\n\"ભગવાને આપણને ત્રણ દીકરા દીધા છે. મારી ઈચ્છા છે કે જો એક દીકરો દેશ સેવામાં જોડાય તો... \" \n\nવ્યવસાયે રિક્ષાચાલક એવા દાદુરામે વિચાર સ્વરૂપે પોતાનો દેશ પ્રેમ રજૂ કર્યો.\n\n\"હો, માઝા એક મુલગા દેશાલાં સમર્પિત !\" રમાબહેને ખુમારીથી કહ્યું.\n\nવડોદરા શહેરના સલાટવાડા વિસ્તારની તુલસીની ચાલીમાં રહેતાં દંપતી વચ્ચે ધીમા અવાજે વાતચીત ચાલી રહી હતી. જે દાદુરામના પુત્ર સન્નીએ સાંભળી લીધી. કાને પડેલાં પિતાના શબ્દો અને રગોમાં વહેતું તેમનું જ લોહી સન્નીના હૃદયમાં પણ દેશ માટે કંઈક કરી છૂટવાની ભાવના જગાડી ગયું. બસ, ત્યારની કાચી ઉંમરે જ એણે નક્કી કરી લીધું, કોઈ પણ કાળે ઇન્ડિયન આર્મીમાં જોડાવું.\n\nજવાનીમાં પગ માંડતા જ સ્વપ્ન સાકાર પણ થયું.\n\nસન્ ૨૦૦૩ની અમદાવાદ ખાતેની ભરતીમાં એ લશ્કરમાં જોડાયો.\n\nલશ્કરમાં સન્ની પોતાનાં ખરાં નામથી જ ઓળખાવા લાગ્યો - દિવાકર.\n\nસિપાહી દિવાકર દાદુરામ ફલટનકર.\n\nપુત્રને આર્મીના યુનિફોર્મમાં જોઈ પિતા દાદુરામની છાતી ફૂલી નહોતી સમાતી. માતા રમાંબહેન પણ ગર્વ અનુભવવા લાગ્યાં.\n\nટ્રેનિંગ પિરિયડ દરમ્યાન દિવાકરનું પર્ફોર્મન્સ સર્વશ્રેષ્ઠ રહ્યું. ઉપરી અધિકારીઓએ પણ તેની પ્રતિભાની નોંધ લીધી.\n\n                 * * *\n\nસેનામાં ત્રણ વર્ષ સેવા આપ્યા બાદ દિવાકર એક ગનર તરીકે ૩૨-રાષ્ટ્રીય રાયફલ્સમાં જોડાયો. જે સીધેસીધું સંરક્ષણ મંત્રાલયના આદેશ હેઠળ કામ કરે છે.\n\n૨૦૦૯ માં દિવાકરનું પોસ્ટીંગ જમ્મુ કાશ્મીરના બારામુલ્લા ખાતે થયું. આ જ અરસામાં અને ખરા અર્થમાં કહો તો વચ્ચે મળેલી થોડી ઘણી રજાઓમાં તેણે અમદાવાદ સ્થિત આયુષિ સાથે લગ્ન કર્યા. ઘરની તમામ જવાબદારી આયુષિને શિરે સોંપી દિવાકર વળી પાછો ફરજ પર જોડાઈ ગયો.\n\n૨૧, સપ્ટેમ્બર ૨૦૦૯ ના દિવસે તેઓની રેજીમેન્ટને નજીકના લાડુ નામના વિસ્તારમાં કેટલાક આંતકવાદીઓ છૂપાયેલા હોવા અંગે બાતમી મળી. જે પાંજલા પોલીસ સ્ટેશનની હદમાં આવે છે. પરિસ્થિતિ જોતાં એક ઓપેરાશન તાત્કાલિક ધોરણે અમલમાં મૂકાયું. જેને નામ અપાયું ઓપેરાશન પિરસ્તાન. બાતમી આધારે દિવાકર પોતાની પલટન સાથે તાબડતોડ મિલિટરી હેલિકોપ્ટર દ્વારા શંકાસ્પદ સ્થળે પહોંચ્યો. બાતમી સાચી ઠરી. પલટને આખા વિસ્તારને ચોફેરથી ઘેરી લીધો.\n\nઆતંકવાદીઓને પોતે ચારેય તરફથી ઘેરાયેલા હોવાની જાણ થતાં પલટન પર ગોળીબાર કરવો શરૂ કર્યો. દિવાકર અને તેઓના સાથીઓએ જોરદાર પ્રતિકાર કર્યો.\n\n\"ફૌજી !\" ગિન્નાયેલા આતંકવાદીએ જોરથી કહ્યું, \"મરને આયા હૈ ક્યાં ? ચલ ભાગ જાહાં સે !\"\n\nઆતંકવાદીએ ફૂંકેલા બગણાં સાંભળી પલટનમાં હાસ્યનું મોજું ફરી વળ્યું. સામે છેડે હાસ્યની છોળો ઉઠતાં જોઈ આતંકવાદીઓને વધુ રીસ ચડી. એક આતંકવાદીએ આગળ ધસી જઈ હેન્ડગ્રેનેડ ફેંક્યો. હેન્ડગ્રેનેડ જમીન પડે તે પહેલાં જ દિવાકરે એક ગોળી છોડી. ધસી આવેલા આતંકવાદીની ખોપરી વીંધી ગોળી આરપાર નીકળી ગઈ. દિવાકરે મૂછો પર તાવ દીધો !\n\nપરંતુ હેન્ડગ્રેનેટના અણધાર્યા હુમલાથી દિવાકરનો એક સાથી ગંભીર રીતે ઘવાયો. સાથે સાથે આતંકવાદીઓએ સતત ગોળીબાર પણ ચાલુ રાખ્યો.\n\nદિવાકરે સુરક્ષિત આશ્રય શોધવાનો પ્રયત્ન કરવાને બદલે પોતાના ઘાયલ સાથીદારને ખભે ઊંચકી મિલિટરી હેલિકોપ્ટર સુધી સહીસલામત પહોંચાડી દીધો. જ્યારે તે પાછો ફર્યો ત્યારે આતંકવાદીઓએ બીજો હેન્ડગ્રેનેડ ફેંક્યો. આ વખતે એટલો ભયંકર વિસ્ફોટ થયો કે દિવાકર અને તેના તમામ સાથીઓ રીતસરના હવામાં ઉછળ્યાં. આખી પલટન ગંભીર રીતે ઘાયલ થઈ ગઈ. એક પણ સૈનિકનું એકેય અંગ એવું નહોતું રહ્યું કે જ્યાંથી લોહીની છોળો ન ઉઠતી હોય !\n\nઆખી પલટનને ભોંયભેગી થઈ ગયેલી જોઈ આતંકવાદીઓએ હર્ષોલ્લાસની ચિચિયારીઓ કરી મૂકી.\n\nપણ આ તો દિવાકર ! ઘાયલ હોવા છતાં એ ઉઠ્યો. આંખો પરથી ધૂળ હટાવી. દૂર પડેલી પોતાની ગન હાથમાં ઉઠાવી. સન્ન કરતી અણચૂક ગોળી છોડી. એક આતંકવાદી ઠાર, હજી આતંકવાદીઓ ને કળ વળે એ પહેલાં તો બીજી ગોળી છૂટી. બીજો પણ ભોંય ભેગો... પછી ત્રીજો - પળવારમાં તો પાંચ જેટલાં આતંકવાદીને એણે એકલે હાથે પતાવી દીધા.\n\nછઠ્ઠો આતંકવાદી જીવ બચાવી ભાગ્યો. પણ જો એને જીવતો જવા દે તો એ દિવાકર શાનો ! વીજળીવેગે એ પાછળ દોડ્યો. આશરે ત્રણસો મીટર પીછો કરી એને પણ ઠાર માર્યો.\n\nતમામ આતંકવાદીઓનો સફાયો કર્યા બાદ દિવાકર પોતાના ઘાયલ સાથી મિત્રો તરફ પાછો આવતો હતો ત્યારે, એક આતંકવાદી જે મરવાનું નાટક કરી ભોંય પર પડી રહ્યો હતો તેણે દિવાકર પર ગોળી ચલાવી. ગોળી જાંઘમાં થઈ કમરમાંથી આરપાર નીકળી ગઈ.\n\nદિવાકરે પલટીને તેના તરફ જોયું. ત્યાં તો આતંકવાદીએ બીજી ગોળી છોડી જે સીધી છાતીમાં આવી ખૂંપી. જવાબમાં દિવાકરે પણ એક ગોળી છોડી.\n\nગોળી એ નિશાન લીધું કે નહીં એ જોવાની દિવાકરને સહેજે જરૂર નહોતી.\n\nઘાયલ અવસ્થામાં દિવાકર બરફ વચ્ચે ખાસ્સો સમય પડી રહ્યો. આશરે ત્રણ કલાક પછી સૈન્ય મદદ માટે આવ્યું. આતંકવાદીઓ સાથે મુઠભેડ થયાંના સ્થળેથી ૬૦ કિમી દૂર હોસ્પિટલમાં લઈ જવાયો ત્યાં સુધી દિવાકરનો પ્રાણ તેના શરીરનો સાથ નિભાવતો રહ્યો. પણ અંતે સિપાહી દિવાકર દાદુરામ ફલટનકર નામ દેશ કાજે શહીદ થનારાઓની યાદીમાં ઉમેરાઈને જ રહ્યું. \n\n- જય હિંદ\n\n- વંદે માતરમ્\n\n- ૨૦૧૦ માં તેઓ રાષ્ટ્રપતિ દ્વારા સેના મેડલથી સન્માનિત થયાં.\n\n- આસામમાં 224, ફિલ્ડ રેજીમેન્ટ આર્ટલરીમાં નવી ઇન્સ્ટિટ્યૂટ બની. જેનું નામ અપાયું : દિવાકર ઇન્સ્ટિટયૂટ.\n\n- હાલ આસામમાંજ તેઓના નામે એક રોડનું પણ નામકરણ થયું : વીર દિવાકર માર્ગ",
      "duration": "4 mins",
      "category": "Action"
    },
    {
      "title": "વ્યથા",
      "story_name": "સ્થળ : ઇન્ડિયન આર્મી રેજીમેન્ટ\n\nસમય : રાતનાં 9 કલાક.\n\nબધાં સૈનિકો જમીને પોત પોતાનાં કામમાં વ્યસ્ત બની ગયેલાં હતાં. બરાબર એ જ સમયે મેજર યજવેન્દ્ર સિંહ થોડા ગભરાયેલી હાલતમાં આવી પહોંચે છે. મેજરને આવતાં જોઈ બધાં સૈનિકો એકઠા થઈ \"જય હિન્દ\" બોલીને મેજરને સલામી કરે છે.\n\n\"જવાનો ! દુશ્મનોએ એકાએક આપણી સરહદ પર હુમલો બોલાવી દીધેલ છે.\" મેજર ગંભીર અવાજમાં બધાં સૈનિકોને જણાવતાં બોલે છે.\n\n\"જી !સર અમે બધાં તૈયાર છીએ !\" કેપ્ટન વિક્રાંત અગ્રવાલ જુસ્સા સાથે બોલે છે.\n\n\"અને હા તમારા આ ઓપરેશનને કેપ્ટન વિક્રાંત લીડ કરશે !\"વિક્રાંતની સામે જોઈને બધાં સૈનિકોને જણાવતાં મેજર બોલે છે.\n\n\"યસ ! સર !\" બધાં સૈનિકો સહમતી દર્શાવતા બોલે છે.\n\n\"જય હિન્દ\" મેજર બધાં સૈનિકોમાં જુસ્સો ભરતા બોલે છે.\n\nએક કલાક પછી\n\nજોતજોતામાં તો બધાં જ સૈનિકો હથિયાર સાથે સજ્જ થઈ સરહદ તરફ એક અલગ જ જુસ્સા અને હિંમત સાથે આગળ ધપવાં માંડે છે. સરહદ પર પહોંચ્યા બાદ આપણાં દેશનાં સૈનિકો અને દુશ્મન દેશનાં સૈનિકો વચ્ચે ઘમાસાણ યુદ્ધ ખેલાય છે. ચારેબાજુએથી આપણાં અને દુશ્મનદેશનાં સૈનિકો સામે ઘમાસાણ યુદ્ધ ખેલાય છે, ચારેબાજુએથી ગોળીઓ અને તોપગોળા અને બરુદગોળા ફૂટવાનો એકદમ તીવ્ર કાન ફાડી નાખે તેવા પ્રચંડ ધડાકાઓ સાંભળવા લાગ્યાં હતાં, ચારે બાજુએ ધુમાડા અને ધૂળની ડમરીઓ છવાઈ ગયેલ હતી. જ્યારે આ બાજુ આપણાં દેશમાં વીર સૈનિકો હિંમતભેર અને દેશપ્રેમનાં જુસ્સા સાથે પૂરેપૂરી હિંમતથી સામનો કરી રહ્યાં હતાં, જ્યારે આ બાજુ કેપ્ટન વિક્રાંતનાં માર્ગદર્શન હેઠળ આપણાં સૈનિકોએ દુશ્મન દેશનાં સૈનિકોની બધી જ ચોકીઓ ઉડાવી દીધી, તેમ છતાંય સામેની તરફથી હજુય ગોળીબાર થઈ રહ્યો હતો, આથી વિક્રાંત દૂરબીનથી જોવે છે, જેથી તેને ખ્યાલ આવે છે કે દુશ્મનો બંકરમાં છૂપાયને ગોળીબાર કરી રહ્યાં હતાં.\n\n\"છૂપાઈ છૂપાઈને શું હુમલો કરો છો ? હિંમત હોય તો સામી છાતીએ હુમલો કરો.\" આટલું બોલી વિક્રાંત ગ્રેન્ટમાંથી પિન કાઢીને દોટ મૂકે છે, અને પોતાની નજર સામે રહેલ બંકર પર ફેંકે છે, બરાબર એ જ વખતે દુશ્મન સૈનિકની એક ગોળી કે જેનાં પર વિક્રાંતનું મોત લખેલ હતું, તે વિક્રાંતનાં દેહને છેદીને આરપાર નીકળી ગઈ, એ સાથે જ તેણે બંકરમાં ફેંકેલ ગ્રેન્ટ બ્લાસ્ટ થાય છે, આ સાથે જ આપણો ફતેહ થાય છે.\n\nબરાબર એ જ સમયે સૈનિકો વિક્રાંતની નજીક આવી પહોંચે છે.\n\n\"જી ! મારું એક કામ કરશો ?\" વિક્રાંત વિનંતી કરતાં બોલે છે.\n\n\"જી ! સર !\" સોલ્જર અભિનવ સહમતી દર્શાવતા બોલે છે.\n\n\"ગઈકાલે રાતે હું મારી પત્નીએ મને મોકલાવેલ ચિઠ્ઠી વાંચી રહ્યો હતો, પરંતુ એ ચિઠ્ઠી હું પૂરેપૂરી વાંચી શક્યો નથી, અને હવે મને નથી લાગતું કે હું વધારે સમય જીવી શકીશ, તો મને ઝડપથી વાંચી સંભળાવીશ?\" અભિનવના હાથમાં ચિઠ્ઠી મુકતા વિક્રાંત બોલે છે.પછી અભિનવ ચિઠ્ઠી વાંચવાનું શરૂ કરે છે.\n\n\"વિક્રાંત ! હું આજે એટલી ખુશ છું કે તમને મારી ખુશી કેવી રીતે જણાવું એ મને ખ્યાલ જ નથી આવી રહ્યો ? મેં ઘણું બધું વિચાર્યું કે તમને આ ખુશ ખબર કેવી રીતે આપવી, ઘણું વિચાર્યા બાદ અંતે મને વિચાર આવ્યો કે આ ખુશ ખબર તમને પ્રેમપત્ર દ્વારા જ જણાવું… એ ખુશખબર એ છે કે આપણાં ઘરમાં તમારા જેવા જ એક નીડર, બહાદુર અને હિમતવાળા એક છોટે કેપ્ટન જન્મ લેવાનાં છે, તમે \"પપ્પા\" બનવાનાં છો…!\"\n\n\"સર! સર !\" અભિનવ અધવચ્ચે જ બુમો પાડી ઉઠે છે.\n\nજાણે આ ચિઠ્ઠીમાં લખેલ ખુશીનાં સમાચાર સાંભળવા જ વિક્રાંતનો આત્મા તેનો દેહ ના છોડી રહ્યો હોય તેવું અભિનવ અનુભવી રહ્યો હતો, આ સમાચાર સાંભળતાની સાથે જ વિક્રાંત વીરગતિ પામે છે. વિક્રાંતની પત્ની ઘણીવાર તેને પ્રેમપત્ર લખતી હતી. જેને લીધે વિક્રાંતને સરહદ પર પોતાનો વિકટમાં વિકટ સમય પસાર કરવામાં સારો એવો જુસ્સો અને હિંમત મળી રહ્યાં હતાં. વિક્રાંતની પત્નીએ આ વખતે જે પ્રેમ પત્ર લખેલ હતો, તેમાં તેણે પોતાના પ્રેમની નિશાની રૂપ આવનાર સંતાન વિશે ખૂબ જ વ્હાલભર્યા શબ્દોમાં જણાવેલ હતું. જ્યારે વિક્રાંત માટે આ ખુશખબર ભલે ક્ષણિક હોય પરંતુ એક જ ક્ષણમાં જાણે વિક્રાંતે પોતાની જિંદગી જીવ્યાનો આનંદ માણી લીધો હોય તેટલો ઉમંગ અને ઉત્સાહ અંતિમ સમયે વિક્રાંતના ચહેરા પર છવાયેલ હતી, જે વિક્રાંતના દર્દ અને દુઃખોની લકીરોને ઢાંકી રહી હતી.\n\nપ્રેમપત્રમાં એક ગજબની તાકાત રહેલ હોય છે, જે વિક્રાંતના કિસ્સામાં બનેલ હતું. એમા પણ પહેલાં અને છેલ્લા પ્રેમપત્રનું તો એક અલગ જ મહત્ત્વ રહેલું હોય છે, પ્રેમપત્ર એ બે પાત્રોને એક કરતું માધ્યમ કે બે હૃદયને એક તાંતણે જોડવાનું ઉત્તમ માધ્યમ.",
      "duration": "3 mins",
      "category": "Action"
    },
    {
      "title": "અનાથનો સાથી",
      "story_name": "ભાવનગરનાં શિશુવિહાર સર્કલમાં ઘડીક વારમાં અંધાધૂંધી ફેલાઈ ગઈ, લોકોની નાસભાગ શરૂ થઈ ગઈ, લોકો શું થયું, શું થયું ? કરવા લાગ્યા. એક પચ્ચીસેક વર્ષની છોકરી પોતાનો દુપટ્ટો સરખો કરતાં કરતાં ભાગતી હતી, લોકો તેને જોઈને હસતાં હતાં તે ભાગતી ભાગતી એક ખંડેર મકાનમાં ઘુસી ગઈ.\n\nશિશુવિહાર સર્કલમાં એ છોકરી વસ્તુઓ લેવાં આવી હતી તે કરીયાણાની દુકાને ઊભી વસ્તુઓ માંગી રહી હતી ત્યારે એક છેલબટાઉ છોકરાએ આવી તેનો દુપટ્ટો ખેંચ્યો, તે એટલી બી ગઈ કે મોઢામાંથી અવાજ સુધ્ધાં ન કરી શકી. બાજુમાં એક ચાની લારી હતી ત્યાં એક જુવાનીયો ચા પીતો હતો, તેમણે આ જોયું. તેનાં હાથની મુઠ્ઠી વળી ગઈ અડધી ચા પડતી મૂકી તે પેલી છોકરી પાસે આવ્યો તેની બાજુમાં જે છોકરાએ દુપટ્ટો ખેંચ્યો હતો તે ઊભો હતો. સટાક.. કરતો એક લાફો એ આવારા છોકરાનાં ગાલ પર પડી ગયો ને તે વિફર્યો. તેણે સામો લાફો પેલા જુવાનને માર્યો. એ છેલબટાઉ છોકરો આ એરિયાનો ગુંડો હતો, બધાં જ તેનો પડ્યો બોલ ઝીલતા. તેની એક રાડે ટોળુ ભેગું થઈ ગયું. બધા પેલા જુવાન ઉપર ઉતરી પડ્યાં. કેટલાંક સારા ને આબરૂદાર માણસોએ પેલા યુવાનનો પક્ષ લઈ ગુંડાને સલાહ આપતાં કહ્યું \"આ બધું બંધ કરો ને સૌ સૌના ઘરે જાવ.\" બસ...થઈ રહ્યું. \"સલાહ આપનાર તમે કોણ ?\" બોલતાં જ ગુંડાના માણસો મારામારી ઉપર આવી ગયા ને શિશુવિહાર સર્કલમાં રમખાણ મચી ગયું. ગુંડાના માણસોએ તો હથિયાર ઉગામ્યા ને આગ ચાંપવાનો ચાળો પણ કર્યો. આ બધાંના ડરથી પહેલી છોકરી ખંડેર મકાનમાં ઘુસી ગઈ.\n\nજુવાન છોકરો તેની પાછળ પાછળ ગયો, પેલી છોકરી ઊભી હતી તેની પાછળ આવી તે ઊભો રહ્યો. એટલીવારમાં તો તોફાને માઝા મૂકી, કોઈ કોઈનું સાંભળવા તૈયાર નહોતું જ્યાં ભાળો ત્યાં આગ લાગેલી હતી, રસ્તે જતાં વાહનો પર પથ્થરમારો થતો હતો.\n\n\"તમે બીતા નહીં, શાંત પડી જાઓ.\"\n\nઅવાજ સાંભળતાં પેલી છોકરીએ પાછળ ફરી જોયું તો તેમને બચાવનાર યુવાન હતો.\n\n\"મારૂં નામ હિમંત અહીં જ રહું છું.\"\n\n\"મારૂં નામ લજ્જા હું તો કાળિયાબીડ રહું છું મારી બહેનપણી ને મળવા આવી હતી થયું થોડી વસ્તુઓ લેતી જાવ, એમાં આ બધું બની ગયું.\"\n\n\"તમારા ઘરે ફોન કરીને કહી દો ચિંતા ન કરે.\"\n\nહું વર્ષોથી એકલી જ છું, હિન્દુની દીકરી છું, મારા માતા-પિતા હું નાની હતી ત્યારે આવા જ હુલ્લડમાં ગુજરી ગયાં, મમ્મીની ઈજ્જત બચાવવા જતાં પપ્પા ગુંડા મવાલીનો ભોગ બન્યા ને સાથે મમ્મી પણ. ત્યારે તમારી જેમ બચાવવાવાળું કોઈ નહોતું.\n\n\"હું પણ સાવ એકલો છું ને અનાથ છું. કોણ છું, કઈ જાતનો છું ખબર નથી. એટલું જાણું છું કે હું એક માણસ છું. બોરતળાવ અનાથાશ્રમમાં મોટો થયો. સારૂ ભણ્યો ને અહીં જ નોકરી મળતાં અત્યારે ક્રેસન્ટ ચોકમાં રહું છું.\" હિમંતનું વાક્ય પૂરું થાય એટલીવારમાં શિશુવિહાર સર્કલનાં ગુંડા ખંડેર પાસે પહોંચી ગયા.\n\n\"એય લૈલા બહાર નીકળ, પેલા યુવાન કરતાં અમે સારાં છીએ. ચાલ અમારી સાથે, તે તારો શું સગલો થાય છે જરા બતાવ તો ખરી !\" બોલતાં બધાં ખડખડાટ હસી પડ્યા.\n\nહિમંતે લજ્જા સામે જોયું, લજ્જાનો હાથ પોતાના હાથમાં લઈને બોલ્યો, \"આપણે બંને આ દુનિયામાં એકલા છીએ હું તારી સાથે લગ્ન કરવા તૈયાર છું, જો તું આ અનાથનો સાથી બનવા ઈચ્છે તો.\"\n\nપોતાને બચાવનાર યુવાન કાંઈ જેવો તેવો ન હોય, નામ જ તેનું હિમંત છે એ વિચાર સાથે લજ્જા એ ડોકી હલાવી હા પાડી.\n\nહિમંત લજ્જા નો હાથ પકડી બહાર આવ્યો ને બોલ્યો, \"આ છોકરી મારી પત્ની છે, કહેવું છે તમારે બીજું કંઈ ?\"\n\nલજ્જાની સાથે હિમંત હતો તેથી તેનામાં બોલવાની હિંમત આવી ગઈ. તેણે ગુંડાના માણસોને કહ્યું, હા અમે પતિ-પત્ની છીએ.",
      "duration": "3 mins",
      "category": "Action"
    }
  ]
}