{
  "Fantasy": [
    {
      "id": 1165,
      "title": "રાજધન",
      "story_name": "દક્ષિણ એશિયાની ભારતીય સંસ્કૃતિએ હજારો વર્ષથી આખા વિશ્વને આકર્ષિત કર્યું છે. આજથી ૪૨૫ વર્ષ પૂર્વેની વાત ઉખાડે તેવી ઘટના તાજેતરનાં દિવસોમાં ઘટી. દિલ્હીથી મુંબઈના ઈકોનોમિક કોરિડોરના બાંધકામનું કામ પુરજોશમાં ચાલતું હતું. તે દરમ્યાન આડે આવતા નાના મોટા ખડકોને દૂર કરતાં, સરકારી એજન્સીને એક ચાંદીનો દાબડો અને એક સોનાની સીલબંધ ભૂંગળી મળી આવી. આ મળી આવેલી ભૂંગળી તેમજ ચાંદીના દાબડાને સરકારી વ્યવસ્થાના ભાગરૂપે, જાહેર બાંધકામ વિભાગે પુરાતન વિભાગને સોંપી દીધા હતા. સોનાની ભૂંગળીની ઉપરની નક્શી અને કદ જોતાં, ભૂંગળી કોઈ દસ્તાવેજ રાખવા બનાયેલી હોય તેમ લાગતા, પુરાતન વિભાગે મહામહેનતે તે ભૂંગળી ખોલી. તેમાં તેઓને એક સચવાયેલું રેશમના કપડાં ઉપર લખેલું એકરારનામું મળી આવ્યું. જે ઈતિહાસમાં આલેખાયેલા વિખ્યાત મહાન દાનના કિસ્સાની સત્યતા પુરવાર કરતું હતું.\n\nપુરાતન વિભાગના ભાષા શાસ્ત્રીઓએ કરેલ તરજુમાં પ્રમાણે આ અલભ્ય એકરારનામાંની વિગત નીચે પ્રમાણે હતી.\n\nહું, ભામાશા, ધર્મે વણિક, કારોબાર વેપાર, મેવાડનો રહેવાસી, હું, સંપૂર્ણ સૂધબૂધ અવસ્થામાં અને કોઈની શેહ – શરમ, કે ધાક ધમકી વગર, મારી તમામ સ્થાવર, રોકડ અને જંગમ મિલકત, મેવાડના ગાદીપતિ વીર મહારાણા પ્રતાપને રાજીખુશીથી મારા તરફથી રાજસેવાના ભાગ રૂપે, ફરજ સમજી, હું સૂરજ- ચંદ્રની શાક્ષિએ અર્પણ કરુ છું, જેથી મેવાડના નાથ, મહારાણા પ્રતાપ, હલદીઘાટીના યુદ્ધના વિજય દરમ્યાન થયેલી ખુવારીને ખમી, નવી રાજપૂત તેમજ ભીલ સૈનિકોની સેના ઊભી કરી  અકબરનો મજબૂત વિરોધ કરી મેવાડને બચાવી શકે.\n\nમારા મહારાણા, જુઓ, મારા પૂર્વજોએ પુષ્કળ ધન એકઠું કર્યું છે તે મેવાડનુજ છે.આ અર્પણ કરેલું ધન. આપણાં મેવાડના નવા પચીસ હજારના સૈન્યને કુટુંબ સાથે નિભાવ માટે બાર વર્ષ સુધી ચાલે તેટલું છે. મારૂ બધુ ધન,હવે મેવાડની રાજસેવા માટે આપને સુપરત કરુ છું.આજ પછી મારો કે મારા હયાત કે ભાવિ વારસોને કોઈ વાંધો રહેશે નહીં તેવા વચનથી બંધાવું છું. હવે પછી મારૂ તમામ ધન એ ‘રાજધન’જ છે. તમે નીડર બની સૈન્ય ભેગું કરો અને દેશને અકબરની ગુલામીથી બચાવી સ્વતંત્ર રાખજો.”\n\nપહેલી નજરે એવું લાગતું હતું કે ભૂંગળીની સાથે મળેલ, ચાંદીના દાબડો પણ જરૂર ભામાશા શેઠ સાથે સંકળાયેલો હશે. આ ૫છી થોડા સમય બાદ જ, તે ચાંદીના દાબડાને, પુરાતન વિભાગે ખોલ્યો હતો, અને તેમાં એક ભૂખરા રંગનો ગડી વાળેલો ભોજ-પત્ર મળી આવ્યો હતો, જે એકરાર નામા સાથે હોવાથી ભામાશાની સં૫ત્તિની વિગત રૂપે આ ભોજ-પત્ર હોય તેવું સૌ ને લાગતું હતું.\n\nભોજ-પત્રનો ગડી વળેલો ટૂકડો ઘણો જૂનો હતો. આવા ભૂખરા ભોજ-પત્રો મોગલ કાળના સમયે થતાં આંતરવિગ્રહનાં સમયમાં સંદેશા માટે વ૫રાતા હતા. ભોજ-પત્ર ઉપર લગાવેલ લાલરંગના લાખના સીલમાં ૧૫૭૬ની સાલ ઊપસાવેલી હતી. જેમાં દસ ઊંટ ઉ૫ર લાદીને લઈ જઈ શકાય તેટલા સોના અને ચાંદીનાં સિકકાનો વણ વપરાયેલો ખજાનો કયાં છુપાવ્યો છે, તેનું વર્ણન કરતું ચિત્ર હતુ. આ ખજાનાનું કુલ મુલ્ય અત્યારે કરોડો રૂપિયાનું થતું હતુ.અને વિગત મેવાડના રાજ-ગુરૂએ મરતી વખત પોતે વર્ણવી રહ્યા છે, એવું એમણે ભોજ પત્ર લખી, ઉપર સહી કરી, મેવાડની રાજ મહોર દાબડામાં રાખેલી હતી.\n\nપુરાતન વિભાગના અધિકારીઓએ આ ભોજ-પત્રની વિગતોને મજાક ન ગણી, ગહન ચકાસણી કરી, તે અંગે વિધિ –વત શક્તિમાન અને રામાનુજની રાહબરી હેઠળ એક્ષ્પિડેશન ટાસ્ક ફોર્સનું ગઠન કરવાનો સૂઝાવ મૂક્યો. આ વાત એકદમ વ્યાજબી હોવાથી ભોજ-પત્રનો અધિકારીઓએ વધુ વિગતે અભ્યાસ કર્યો. ભોજ પત્રમાં લખેલી વિગતો, દિશા-સૂચનો સરળ હતા.અને ભોજ પત્ર ઉપર દોરેલા સંકેત ચિત્રમાં ખજૂરીના ઝાડ ઉપર બપોરના સૂરજના પ્રકાશમાં ખજાનાના થેલાઓથી લાદેલુ દસ ઊંટનું સરઘસ કોઈ નદી તટ પાસેની સાપોલીયા જેવી ટેકરીઓમાંથી નીકળતું હોય તેવું દોરેલું હતુ. ભોજ-પત્રમાં ડાબી બાજુએ નીચે ખૂણે દોરેલા હોકાયંત્ર ઉત્તર દક્ષિણ દિશાનો નિર્દેશ કરતું હતું. વધુમાં નદીની છીછરી પાણીની સપાટી જગ્યાએથી પાર કરી, એક જ કતારમાં દેખાતા, ઊંટની ભરમારની પાછળ ઠીક ઊંટની પીઠ ઉપર મુકવાના જીન જેવા આકારની બે ઊંચી ટેકરીઓ વચ્ચેની એક નાની ટેકરીના શિખરના ચિત્ર ઉપર લાલ રંગનો ટીકો કરેલો હતો.\n\nસામાન્ય ભોજ-પત્ર ઉપરનું ચિત્ર હોય તો, કોઈ આમ તેને ચાંદીનો દાબડામાં રાખી, રાજ મહોર સાથે ખડકોની નીચે દાટીને ન રાખે, અધિકારીઓનાં મત અનુસાર ઊંટની પીઠ ઉપર મુકવાના જીન જેવા આકારનાં બે ઉંચા શિખરની વચ્ચેનાં એક નાના શિખરના ચિત્ર પાસે લાલ રંગનો ટીકો છૂપા ખજાનો દાટયાનું સ્થળ દર્શાવતો હતો. અને આ અંગે વધુ તપાસ અને સંશોધન માટે શક્તિમાન અને રામાનુજની આગેવાની હેઠળ સી-આર-પીનો કાફલો નિમ્યો.\n\nએક બાજુ, રામાનુજ ૨૦મી સદીમાં ભારતના સૌથી મહાન અને સૌથી પ્રખ્યાત ગણિતજ્ઞ હતા તો બીજીબાજુ શક્તિમાન ભારતના બળવાન સુપરમેન હતા. આવા સમર્થ આગેવાનો હોવાથી સી-આર-પીના સૈનિકોનાં કાફલાનો હોંસલો બુલંદ હતો. રામાનુજે રાજયની જમીન નોંધણી કચેરીએ જઈ ત્યાનાં દસ્તાવેજો ઉ૫રથી સાપોલીયા જેવી ટેકરીઓ પાસે આવેલી નદીનો કામચલાઉ નકશો તૈયાર કર્યો. આ નકશા ઉ૫ર દક્ષિણ બાજુ નદી તરફ જતી લાઈન દોરી સંભવિત જગ્યા શોધી. આ સંભવિત જગ્યા, ચાંદીના દાબડામાં મળેલ ભોજ પત્રના નકશાની વિગત સાથે એકદમ બંધબેસતી હતી. શક્તિમાન અને રામાનુજ, આ હંગામી નકશાની વિગતથી નદીનાં કયા સ્થળે, હકીકતમાં સાપોલિયાં આકારણી ટેકરીઓ હોઈ શકે ?, તે પારખી શકયા. ખાસ કરીને આ આખાય નકશાની કામગીરીમાં રામાનુજની તિક્ષણ નજર ખુબ કામ લાગી હતી.આમ આ સંશોધનમાં કરવામાં કોઈ સર્વેયરની મદદની જરૂર નહોતી ૫ડી, તેથી સંભવિત મેવાડના ‘રાજધન’ના ખજાનાની શોધને ગુપ્ત રાખી રામાનુજ સમય અને નાણાંની બચત કરી શકયા હતા.\n\nઆ અંગે પાયલોટ સંશોધનમાં શક્તિમાન અને રામાનુજ એકલા ગાડી,કેમેરા તેમજ એક્ષ્પિડેશનની સાધન સામગ્રીને લઈને નીકળી ૫ડયા. સૌ પ્રથમ તેઓ સંભવિત સ્થળ ૫હોંચવા માંગતા હતા, એ સ્થળની સૌથી નજીકના ચેતકગામ સુધી, દિલ્હીથી- હલ્દી ઘાટીના ત્રણસો ૫ચાસ માઈલના અંતરની સફર કરી. ચેતકગામના ડેપ્યુટી કાઉન્ટી સર્વેયરને તેઓની સાથે લીધો. અને તૈયાર કરેલા નકશા અનુસાર, ચેતકગામથી ૫શ્ચિમમાં ત્રણ હજાર એકસોને સાત વાર ચાલ્યા પછી નિયત સ્થાને પહોચ્યા, હવે ચિત્ર અને નકશા અનુસાર અહીથી તેઓને નદી પાર કરી સામે જવાનું હતું. શક્તિમાને એ જગ્યાએ લીલા રંગનો ૫થ્થર નિશાની માટે ખોડયો. હવે મંજિલ હાથ વગી હોવાથી શક્તિમાને નાસ્તો કર્યો, અને રામાનુજે કોફી પીધી અને ૫છી સર્વેયરને ચેતકગામ ૫રત મોકલી દીધો.\n\nશક્તિમાન અને રામાનુજે ત્યાં નદી કિનારે તંબુ તાણ્યા. બીજે દિવસે સવારે નદીનાં સામે કાંઠે ગયા. ખજુરીનાં વૃક્ષોથી આચ્છાદિત અસંખ્ય નાના- મોટા ૫ર્વતો હતા. ૫ણ એમાંથી એકે ય ટેકરી કે ૫ર્વત, ઊંટ ૫ર માલ-સામાન લાદી લઈ જવા માટે વ૫રાતા જીન આકારનો નહોતો જણાતો.\n\nરામાનુજે આ કારણોસર શક્તિમાનને નિરુત્સાહ ન થવા કહ્યું. રામાનુજે શક્તિમાનને હૈયા ધારણ આપતા કીધું, કે કોઈ પણ વસ્તુના દેખાવનું વર્ણન ઘણું ખરું,માણસે, માણસે, બદલાતું હોય છે. જીન જેવી આકૃતિ જોનારની આંખમાં બીજા સ્વરૂપે સમાયેલી હશે, જે આપણે તેની નજરને કદાચ જુદી નજરે જોતા હોઈશું, માટે આપણને અત્યારે કોઈ સગડ મળતા નથી.\n\n શક્તિમાન અને રામાનુજે ભોજ-પત્રમાં દોરેલા તમામ ડુંગરાઓ ટેકરીઓ ચોકસાઈથી ફેંદી વળ્યા. તેઓએ, નદીના બે માઈલ વિસ્તારની દરેક બાજુ, શિખર, ગોળાઈ, સરેરાશ બાહય દેખાવ, ખૂણા, ઢોળાવ, પોલાણમાં ફરી ફરીને શોધખોળ કરી પરંતુ ખાલી હાથે પાછા દિલ્હી ફર્યા.\n\nરામાનુજે ભલે શક્તિમાને નિરુત્સાહ ન થવાની સલાહ આપી, પરંતુ તે પોતે ઉદાસીન હતો. કેટ કેટલી ચોકસાઈ રાખીને ગણતરી કરી, તેણે નકશો બનાવેલો, પણ કોઈ વાત બનતી નહતી. રામાનુજને નિરાશ જોઈ શક્તિમાનને ટીખળ સુજી અને એકાએક બોલી ઉઠ્યો, યાર, મૂક તારા ટીંપણાં અને કોષ્ટકોની સરણીઓ. યાર રામાનુજ તું તો હમેશા એવું કહેતો હતો કે આંકડાઓ કયારે ૫ણ ખોટુ નથી બોલતા. આપનો ફેરો કેમ ફોકટ થયો?,અને કોઈ વાત કેમ ન બની?, આપણે ખજાનાની જગ્યાએ કેમ પહોચી ના શકયા?. શું તારું ગણિત ખોટું કે ચાંદીના દાબડાનો નકશો ? આપણે સરકારને શું જવાબ આપશુ ? જરા વિચારજે યાર. આપણી ઉપર સૌએ ભરોશો મૂક્યો છે.\n\nશક્તિમાનની વાતથી વ્યથિત થયેલા “અત્યંત ધાર્મિક રામાનુજે શાંતિથી કયું, યાર, હું પોતે પણ ખુબજ પરેશાન અને વિચારમાં છું, “મને તું ચાંદીના દાબડાવાળું ચિત્ર આપી એકલો મૂકી દે.” “હું ફરીથી નકશાની વિગતને તપાસવા માંગુ છું કારણ કે \"ગણિતનુ કોઈ પણ સમીકરણ ઈશ્વરના વિચારને ન દર્શાવતુ હોય, તેવું સમીકરણ હજુ મે જોયું નથી”. શક્તિમાને પોતાની બેગમાંથી ચાંદીના દાબડાવાળું ચિત્ર, કાઢી, રામાનુજને આપી ત્યાંથી નીકળી ગયો.\n\nશક્તિમાનના ગયા પછી ચાંદીના દાબડાવાળા ચિત્રને હાથમાં લઈ નાનામાં નાની નકશાની વિગતો ચાંદીના દાબડાવાળા ચિત્ર સાથે જોઈ. એક નિષ્ણાંતની અદાથી નકશા ઉ૫ર નજર નાખ્યા બાદ, રામાનુજ પોતાની મૂર્ખાઈ ઉપર ઠેકડી ઉડાડતું હાસ્ય કર્યા વગર રહી ન શક્યો.\n\n“કારણ કે,” રામાનુજે જોયું કે, “નકશામાં નદી પાસે ચોકકસ જગ્યા નકકી કરવા માટે લાઈન દોરતી વખતે,સૂરજની સ્થિતીને કારણે ૫ડતા અક્ષાંશનાં તફાવતને ઘ્યાનમાં લેતા ભૂલી ગયો છે. આ તફાવત ૫શ્ચિમ તરફ ચાર ડીગ્રી જેટલો હોવો જોઈએ.રામાનુ જે ચિત્રમાં જોયું તો ઊંટોની વણજારને માથે સૂરજ તપતો હતો, અને ઊંટોના પડછાયા નહિવત હતા, જે હલ્દી-ઘાટીની ઉનાળાની સિઝન દર્શાવતા હતા, અને અત્યારે, જાન્યુઆરી મહિનાનો ભર શિયાળો ચાલતો હતો. રામાનુજે તરત પેન્સિલ લઈ ઝડ૫થી પાસે પડેલા એક નકામાં ૫રબિડિયાના કાગળ ઉ૫ર ગણતરી માંડી.\n\nચેતકગામથી ૫શ્ચિમમાં ત્રણ હજાર એકસોને સાત વારનું અંતર બરાબર હતું, અને હવે તફાવતને ઘ્યાનમાં લઈએ તો ચેતકગામ પાસે આવેલી નદીનાં જે સ્થળે ખજાનાની શોધખોળ કરી હતી, તે જગ્યાએથી વધુ ૫શ્ચિમ તરફ બરાબર બે માઈલ અને નવસો પિસ્તાલીસવાર દૂર ભામાશાના છૂપા ખજાનાનું ખરેખરુ સ્થળ હોવું જોઈએ. ઓહ, આવડી મોટી ભૂલ પોતાનાથી કેમ થઈ, હું ખરે ખરો મૂર્ખ છું, શક્તિમાન ”તું સાચો છે ખાલી ટીંપણાંના પાનાં ફેરવે પંડિત ન થવાય, જો તેમ હોય “તો ટીંપણું પોતે આજે મોટો પંડિત હોત”. આપણે આપની પહેલી શોધ યાત્રામાં માત્ર ૨૪૫ વારથી ખજાના થી દૂર હતા.\n\nરામાનુજે હવે ઉત્સાહથી શક્તિમાનને બોલાવ્યો અને કહ્યું, શક્તિ,“આંકડાઓ કયારે ૫ણ ખોટુ નથી બોલતા.”પૃથ્વીની ચાલથી બદલાતી ઋતુ અને પૃથ્વીનાં ઉત્તર દક્ષિણ ગોળાર્ધનાં કારણે..”અને “લોહ-ચુંબકીય હોકાયંત્રથી ગણેલા અક્ષાંશમાં ફેરફાર આવે છે.તે ધ્યાનમાં લેવાનું આપણે ભૂલી ગયા હતા.”ચાલ તું તૈયારી કરી, હવે લાવ-લશ્કર સાથે ઉપડ, આ નવી જગ્યાએ અને ઉપાડી આવ ભામાશાનો ખજાનો. હવે મારૂ કામ પૂરું, અને તારું કામ ચાલુ. રામાનુજે સર્વજ્ઞાની પુરુષની અદાથી, સ્મિત કર્યુ ત્યારે એના ચહેરા ઉ૫ર હવે દટાયેલો ખજાનો શોધી કાઢયાનો ભાવ દેખાઈ રહ્યો હતો.\n\nશક્તિમાન અને તેની સી-આર-પી ફોજ, જયારે ચેતકગામ ૫હોચી ત્યારે રાત ૫ડી ગઈ હતી. લોકોએ, નદીનાં કાંઠે આગ પેટાવી તાપણું કરી પડાવ નાખ્યો. સી-આર-પીના કાફલાએ સાંજનું ભોજન રાંઘ્યુ. શક્તિમાન પોતે રાત્રે આરામથી સૂતા વિચારતો હતો કે, તેણે હંમેશા ગણિતના શિક્ષણથી પીઠ ફેરવી હતી અને માત્ર બાવડા ફૂલાવી જીવન વિતાવેલું હતું.,એનાથી શું થયુ, તેનો ખ્યાલ હવે આવી રહ્યો હતો. સાદા-સીધા ઋતુ ચકના ગણિતને ધ્યાનમાં લેવાનું ચૂકી જતાં અગાઉની તમામ મહેનત પાણીમાં ગઈ હતી. અને જો રામાનુજે તેના ગણિતના જ્ઞાનથી ભૂલ પકડી ન હોત તો, ભામાશાનો ખજાનો કયારેય કોઈ ૫ણ શોધી ન શક્યા હોત.”\n\nબીજા દિવસે સરસ મઝાની, જાન્યુઆરી મહિનાની ઉજજવલ સવાર હતી. શક્તિમાન અને તેની સી-આર-પી ફોઝના તમામ સૈનિકો વહેલા જાગી ગયા હતા અને નાસ્તો કરી લીધો હતો, અને ત્યાર બાદ સામે કાંઠે આવેલ નવી જગ્યાએ સાપોલિયા આકારની ટેકરીઓ પાસે ખજુરીના ઝાડથી છવાયેલી ઊંટના જીન આકારની ટેકરી આખરે મળી આવી, જે હવે ચાંદીના દાબડામાંથી મળી આવેલા ભોજ-પત્રના ચિત્ર સાથે આબેહૂબ મળતી હતી. સૌના હૃદયમાં, મળેલી સફળતાથી હર્ષના હિલોળા લહેરતા હતા.\n\nટેકરીની પાછળ પહોચેલી શક્તિમાનની ફોજે,જાન્યુઆરી મહિનાના તે દિવસે જિંદગીમાં કયારેય ૫ણ ન જોયા હોય તેવા હવામાં ઉડતા રંગ-બેરંગી ૫તંગિયા, જોયા. અને તેની વચ્ચે શક્તિમાને ઊંટના જીન આકારનાં ૫ર્વતને તળેટીથી શિખર સુધી તપાસ્યો. ૫ણ શક્તિમાનને દાટેલા ખજાના દર્શાવતી એક ૫ણ સંજ્ઞા જોવા મળી નહીં. શક્તિમાન નિરાશ થઈ કિનારે પરત આવતો હતો ત્યાં તેણે એક નાની લાલ ચટટક રંગની ટેકરી જોઈ, અને શક્તિમાનના મગજમાં, એક ચમકારો થયો, સી-આર-પી-ફોજના સૈનિકોને દૂર રહેવા હાકલ કરી, શક્તિમાન પૂરા વેગથી લાલ ચટટક રંગની ટેકરી,પાસે પહોચી ગયો અને પગથી એક જોરદાર લાત મારી. સૌના અચંબા સાથે જાણે કોઈ અણુબોમ્બ ફાટયો હોય એવા મોટા ગડગડાટ અને કડાકા ભેર મોટી ધૂળની ડમરીના એક- સામટા વાદળો ઉડાડતી તે ટેકરી માટીનું ચૂરણ બની ખડી પડી.\n\nધૂળની ડમરી અને વાદળો શમ્યા ત્યારે શક્તિમાન અને સી આર-પીના સૈનિકોએ ધૂળ બની નાશ પામેલી તે લાલ ટેકરીની જગ્યાએ જોયું તો નીચે મોટી સુરંગ હતી અને તેમાં રહેલી સોના ચાંદીની પેટીઓ કાઢી લઈ જવા માટે દસ ઊંટ પૂરતા ન હતા. પરિસ્થિતી સમજી ચૂકેલા શક્તિમાને, તરતજ રામાનુજને ફોન કરી હેલિકોપ્ટર અને કાર્ગો વિમાનોનો કાફલો મંગાવ્યો. અને સુરંગમાં રહેલું મેવાડનું અતુલ્ય રાજધન, લોડ કરાવ્યુ. ભામાશા શેઠે આપેલ ‘ધન’ હવે અખંડ ભારતનું રાજધન હતું જે હવે જન કલ્યાણમાં વપરાવવાનું હતું.",
      "duration": "8 mins",
      "category": "Fantasy"
    },
    {
      "id": 1166,
      "title": "અનુરાધા",
      "story_name": "હજારો વર્ષ પહેલાંની વાત છે. જ્યારે રાજાશાહી હતી. વિંધ્યાચલ વિસ્તાર પાસે આવેલા એક ગામની વાત છે. આ વાર્તા એક સીધીસાદી યુવતી અનુરાધાની છે.\n\nસુંદર શણગાર કરેલી અનુરાધા એક સુંદર ઉપવનમાં આનંદ લેતી હોય છે.. સુંદર સુંદર ફૂલો,છોડવા અને વૃક્ષો જાણે બોલતા ના હોય એ રીતે અનુરાધાને આવકાર આપતાં હોય છે.\n\nએટલામાં થોડા પતંગિયા અનુરાધાની આજુબાજુ ઊડવા માંડ્યા.\n\n' હાય,અનુ... બહુ દિવસે આ ઉપવનમાં.!' એક પતંગિયું બોલ્યું.\n\nહસતા હસતા અનુરાધા બોલી:-\" બસ તમને બધાને મલવાનુ મન થયું.\"\n\nએટલામાં એક પોપટ ઊડતો અનુરાધાના ખભા પર બેસી ગયો.\n\n\" હાય..અનુ...આજે તો ખુશખુશાલ દેખાય છે.. મને લાગે છે કે આજે તને કોઈ રાજકુમાર નો ભેટો થવાનો છે... અરે...જો..જો...સામે.... કોઈ સુંદર દેખાતો રાજકુમાર જ આવતો હોય એમ લાગે છે. હું એ રાજકુમાર પાસે જાવ છું... હમણાં ગયો ને હમણાં આવ્યો.'\n\nએમ બોલીને પોપટ ઊડતો ઊડતો એ રાજકુમાર પાસે ગયો.\n\nપોટર બોલ્યો,:-\" હાય.. રાજકુમાર...'\n\nપોપટ આગળ બોલે એ પહેલાં એ રાજકુમાર પાસે એક સાપ આવે છે. આ જોઈ ને પોપટ જોરથી અવાજ કરે છે. અનુરાધાનું ધ્યાન એ રાજકુમાર તરફ જાય છે..\n\nપણ..પણ.. એ સાપ.. રાજકુમારને કરડવા એકદમ નજીક આવી જાય છે. રાજકુમાર નું ધ્યાન એ સાપ તરફ નહોતું. એ પોતાની ધૂન માં જતો હોય છે.\n\nઆ જોઈ ને અનુરાધા બુમો પાડે છે..... સાપ... સાપ.... સાપ..\n\nને એ સાથે એક કર્કશ અવાજ અનુરાધા ના કાને પડે છે.\n\n\" અરે કલમુઈ..કરમજલી...આ સવાર સવારે સાપ.. સાપ ની બૂમો પાડી ને મને ડરાવે છે. આજે તો અપશુકન થયા..આ કલમુઈ મારી જાન લઈને જ જશે....ઓ... રાજકુમારી તારૂં સ્વપ્ન પુરૂ થયું હોય તો ઉભી થાય. આ જો સૂરજ માથા પર આવી ગયો. આ ગાય, ભેંસ ને ચારો કોણ નાખશે. તારા બાપુ તો મારૂં સાંભળતા નથી. પછી પાણી ભરવા કૂવે જવાનું છે. કપડા વાસણ કોણ કરશે. ને આ તારા બે નાના ભાઈઓને રાખવાના પણ છે.. આ બેઠા બેઠા ખાધા કરે છે. તારી માં તો મરી ગઈ ને મને આ કરમજલી ને સોંપતી ગઈ.\"\n\n\"માં ઊભી થવું છું.બહુ ઉંઘ આવે છે.કાલની થાકી ગયેલી છું...આતો મને સ્વપ્ન આવ્યું હતું... હેં માં સવારે આવેલું સ્વપ્ન સાચું પડે?\"\n\n\"હવે ઊભી થા.કામ કરવા માંડ..આ સ્વપ્નમાં બીવડાવે છે તો જાગતાં તો મને મારીજ નાંખીશ..હવે તારા જલ્દી લગન લેવા પડશે..\"\n\nઆ રોજ રોજ ની કકરાડ અનુરાધાની ઓરમાન માતાની.\n\nઅનુરાધા એક અઢાર વર્ષની યુવતી હોય છે. અનુરાધા દસ વર્ષ ની હતી ત્યારે એની સગી માં બિમારીમાં મરી ગઈ હોય છે.. અનુરાધા એના બાપુ મોહનભાઈ સાથે એક નાનકડા ગામમાં રહેતી હોય છે.. માં ની બિમારીમાં ઘણો ખર્ચો થયો હોય છે.. અનુરાધાના બાપુએ ગામના એક વેપારી ચમનલાલ પાસેથી ઉછીના લીધા હોય છે.જે નિયમિત ચૂકવી શકતો નથી.\n\nઅનુરાધા માં વગરની થતાં એના બાપુ અનુરાધાનું ધ્યાન રાખતો.\n\nગામના લોકો એ એને બીજું લગ્ન કરવા સમજાવ્યું પણ...\n\nઅનુરાધાના બાપુએ ના પાડી.\n\nગામના વેપારી ચમનલાલ ને એક દીકરી લલિતા.\n\nએ પહેલી જ ચબરાક,અને માથાભારે ગણાતી.\n\nએટલે એની સાથે લગ્ન કરવા કોઈ તૈયાર થતું નહોતું.\n\nઅનુરાધાના બાપુએ એ ચમનલાલનું દેવું બહુ થયું હોય છે.\n\nએટલે એ વેપારી ચમનલાલ એક શરતે દેવું માફ કરે છે.\n\nચમનલાલ ની માથાભારે દીકરી લલિતાના લગ્ન અનુરાધાના બાપુ મોહનભાઈ સાથે થાય છે...\n\nલલિતા ઘરનું બધું કામ કાજ અનુરાધા પાસે કરાવતી હોય છે.\n\nસમય જતાં લલિતા ને બે પુત્રો થાય છે. એની જવાબદારી પણ અનુરાધા પર નાંખે છે.\n\nએક સમયની વાત છે.\n\nઅનુરાધા નાનકડા ગામની પાદરે આવેલા કૂવામાંથી પાણી કાઢતી હોય છે.\n\nએ વખતે એક કોઢી રક્તપિત્ત વાળો બેડોળ માણસ પાણી પીવા માગે છે.\n\nઅનુરાધા એ માણસને જુએ છે.\n\nઆ ગામમાં નવો આવ્યો લાગે છે. આ ગામના લોકો આને અહીં રહેવા દેશે નહીં.\n\nઅનુરાધા ને દયા આવતા એ કોઢી ને પાણી આપે છે.\n\nપુછે છે:-\" હે અજાણ્યા મુસાફર,આ ગામમાં નવા આવ્યા લાગો છો?. આપના આવો દેખાવ કેમ?\"\n\nકોઢી મુસાફર બોલ્યો:-\" હે નાજુક નાર , હું આ ગામમાં નવો છું. મારા આવા દેખાવના કારણે કોઈ મને ગામમાં રહેવા દેતું નથી.. હવે હું આ ગામ પાસેના જંગલ વિસ્તારમાં જતો રહીશ.\"\n\nઆ સાંભળી ને અનુરાધા કંઈ બોલી નહીં...\n\nમનમાં...અરર.. કેવું કહેવાય.. કે.. કારણસર આવું કરૂપ થવાના કારણે..જ... હે... ઈશ્વર... આવા લોકોની મદદ કરજો..\n\nઅનુરાધા પાણીનું બેડું ભરીને ઘરે ગઈ.\n\nઘરમાં આવતા ઓરમાન માતા એ ઘણું ખરું ખોટું સંભળાવ્યું..\n\nરાત્રિના સમયે... અનુરાધાની ઓરમાન માતા એના પિતા ને કહે છે:-\" આ જુઓ આખો દિવસ હું કામ કરીને મરી જવું છું..ને તમારી લાડલી અનુરાધા ને તો જલસા છે.. સાંભળ્યું છે કે કૂવાપર પાણી ભરવા જાય છે ત્યારે અજાણ્યા મર્દો સાથે ગપાટા મારે છે... હવે એના લગ્ન કરાવી દો. એટલે હું જવાબદારીમાંથી છૂટું.\"\n\nઅનુરાધાના બાપુ:-\" અરે એ નાની ઉંમરની છે... જો તને એમ લાગતું હોય તો કોઈ યોગ્ય યુવાન તું શોધી લાવ.\"\n\nલલિતાને તો આજ જોઈતું હતું..\n\nબીજા દિવસે સવારે અનુરાધાના બાપુ ખેતરે જાય છે.. ત્યારે...\n\nઅનુરાધા ની માતા:-\" જો અનુ ,મારી પસંદગીના છોકરા સાથે તારે લગ્ન કરવાના છે.તારા બાપુએ કહ્યું છે... ચાલ આપણે ગામના પાદરે... જે માણસ પહેલો ગામમાં પ્રવેશ કરશે એની સાથે તારે લગ્ન કરવાના રહેશે.. મંજુર છે?\"\n\nઅનુરાધા હા પાડે છે.. મનમાં બોલે છે.. ભગવાને મારા નસીબમાં જે લખ્યું હશે એજ....થશે...\n\nઆમ લલિતા અને અનુરાધા ગામ ના પાદરે જાય છે..\n\nગામમાં આવતા મુસાફર ની રાહ જુએ છે...\n\nએટલામાં પેલો કુરૂપ રક્તપિત્ત વાળો કોઢી ગામમાં પ્રવેશ કરે છે.\n\nએને જોઈ ને લલિતા ખુશ થાય છે...હાશ...હવે અનુ નામની કાશ ગઈ.\n\nલલિતા:-\" જો અનુ મેં કહ્યું હતું ને કે જે પહેલો ગામમાં પ્રવેશ કરશે એની સાથે તારે લગ્ન કરવા પડશે..ને તેં હા પાડી.. હવે ફરી જતી નહીં...તારા નસીબમાં આ જ લખેલું છે.\"\n\nએ કોઢી પાસે આવતા લલિતા વાક્ચાતુર્યથી એને અનુ સાથે લગ્ન કરવા મજબૂર કરે છે.\n\nલલિતા ગામના પાદરે થોડા મંત્રો બોલી ને અનુના લગ્ન કોઢી સાથે કુદરત અને સૂર્યની સાક્ષી એ કરાવે છે.\n\nલલિતા :-\" જો અનુ મારૂં કામ પુરુ થયું.. હવે આ જ તારો પતિ છે.તારે એની સેવા કરવી..અને રાજકુમારી નું સુખ માણવું.. હવે તારે આ ગામ છોડીને બીજે જતું રહેવાનું છે... નહીં તો લોકો મારો વાંક કાઢશે...અનુ તારી માં ની વાત માનીશ ને !\"\n\nઅનુરાધા મનમાં સમજી જાય છે કે માં ચાલ રમી રહી છે...હવે ઈશ્વરે મારા નસીબમાં દુઃખ લખ્યું હશે તો એને હસતા મુખે ભોગવવાની રહેશે.\n\nઅનુરાધા એ કોઢી ને લઈ ને બીજા ગામ તરફ પ્રયાણ કરે છે.\n\nરસ્તામાં અનુરાધા એ કોઢી ની સેવા કરે છે..\n\nઅનુરાધા:-\" સ્વામી, આપનું નામ શું છે ? આપનું ગામ તેમજ આપના સગા ક્યાં રહે છે ?\"\n\nકોઢી-\" હે સુંદરી, મારા સગા હવે કોઈ નથી..આવી સ્થિતિમાં સગા પણ સાથ છોડી જાય છે.. આમ તો મારું નામ પ્રિય પ્રકાશ છે.. પણ મને બધા કોઢી કહીને જ બોલાવે છે.\"\n\n\"હે સ્વામી,આપની આ સ્થિતિ જન્મથી જ હતી.કે પછી...?\"\n\n\"હે સુંદરી, મારૂં આગાઉના જીવન વિશે હું કહેવા માંગતો નથી..પણ આવી સ્થિતિમાં હું થોડા સમય થી છું... વધુ કહેવા માંગતો નથી.\"\n\n\"સારૂં સ્વામી.\"\n\nઆમ બોલીને બંને એક દિવસમાં બીજા ગામ થી ત્રીજા ગામની સીમમાં પહોંચી ગયા. રાત પડવા આવી હતી.\n\nઅનુરાધા એ પાંદડા,વેલા, અને ઝાડીઓ ના સહારે રહી શકાય એવી નાનકડી ઝુંપડી જેવું બનાવ્યું..\n\nપાંદડા ની પથારી કરીને એના સ્વામીને સુવડાવી દીધા.\n\nપોતે જમીન પર સુતી.\n\nઅડધી રાતે અચાનક અનુરાધાની ઉંઘ ઊડી ગઈ.\n\nએની નજર એના સ્વામી પર પડી.\n\nઓહ્.. સ્વામીના શરીર પરના ડાઘા ઓછા કેવીરીતે થયા?.\n\nઅનુરાધા એ ઊંઘવાનો ઢોંગ કર્યો. પણ નજર એ કોઢી સ્વામી તરફ રાખી..\n\nથોડીવારમાં એક કાળો સાપ ફુતકાર કરતો આવ્યો..\n\nએ કોઢીની આજુબાજુ ફરવા માંડ્યો. ધીરે ધીરે એના પગ પર થતો મુખ પાસે આવ્યો.\n\nઅનુરાધા ચીસ પાડવાથી જતી હતી...પણ એનો અવાજ રૂંધાઈ ગયો.\n\nઅનુરાધા એ જોયું તો એના સ્વામી પ્રકાશે આંખો ખોલી..\n\nને એ સાપ ને જોયો. છતાં પણ કાંઈ બોલ્યો નહીં...એ કોઢી એ એનું મુખ ખોલીને પહોળું કર્યું..\n\nહવે એ સાપ પોતાનો આકાર ધીમે ધીમે નાનો કરતો એ કોઢી ના મુખ માં પેસી ગયો..\n\nથોડીવારમાં કોઢી ઘસઘસાટ ઊંઘી ગયો.\n\nઅનુરાધાને નવાઈ લાગી..\n\nએ આશ્ચર્ય ચકીત થઈ ગઈ.\n\nએને લાગ્યું માન ના માન આમાં કોઈ રહસ્ય છે...\n\nમારા સ્વામી કોઈ ઘટના ને પરવશ થયા હશે જેથી આવી સ્થિતિમાં આવી ગયા હશે.\n\nબીજા દિવસે રાત્રે અનુરાધા એ માટીના એક વાટકામાં દૂધ ભરીને મુક્યું..\n\nઅને સુઈ જવાનો ઢોંગ કર્યો.\n\nકોઢી પ્રકાશ સુતો હોય છે ત્યારે એનું મુખ ખુલ્લું થાય છે..\n\nનાનકડો સાપનો કણો બહાર આવીને ધીમે ધીમે મોટો થાય છે..\n\nસાપ નજીકમાં દૂધ જુએ છે.\n\nએટલે દૂધ પીને શાંત થાય છે...\n\nસવાર પહેલા પાછો પેલો સાપ કોઢીના શરીરમાં જાય છે.\n\nઆમને આમ એક મહિના સુધી એ સાપ દૂધ પીને શાંત થતો હોય છે..\n\nઅને જંગલના ઝેરી જીવજંતુ ખાતો નથી.\n\nઆ કારણે કોઢીના શરીર પરથી કાળાશ થોડી ઓછી થાય છે.\n\nઅનુરાધા દરરોજ સવાર સાંજ પોતાના સ્વામીના શરીર ને સાફ કરતી આંસુ સારતી હોય છે.\n\nહવે નાગપંચમીનો દિવસ હોય છે.\n\nઅનુરાધા શંકર ભગવાન અને નાગ દેવતાની આરાધના કરીને પોતાના સ્વામી ને આ કષ્ટોમાંથી મુક્ત કરવા માટે પ્રાર્થના કરે છે.\n\nનાગ દેવતા ને પોતાના ભાઈ માની ને પ્રાર્થના કરે છે.\n\nરાત્રે અનુરાધા માટીના એક મોટા ઘડામાં દૂધ રાખે છે.\n\nરોજની જેમ સાપ શરીરમાંથી બહાર આવે છે..\n\nઘડામાં રાખેલું દૂધ પીને તૃપ્ત થાય છે.\n\nબસ એજ વખતે અનુરાધા એ સાપ પાસે આવે છે.\n\nપ્રાર્થના કરતી વિનંતી કરે છે.\n\nઅનુરાધાની પ્રાર્થના અને એના કાર્યના કારણે સાપ ખુશ થાય છે.\n\nઅને એક દિવ્ય માનવ સ્વરૂપ ધારણ કરે છે.\n\nબોલે છે:-\" હે પતિવ્રતા દેવી, તારા કાર્ય થી હું પ્રસન્ન થયો છું. એક મહિનાથી તેં મારા માટે વાટકામાં દૂધ રાખ્યું હતું જેના કારણે જીવજંતુ ખાવાની ઈચ્છા રહેતી નહોતી..બોલ દેવી હું તારા પર પ્રસન્ન છું. તેં નાગ દેવતાની પૂજા કરીને ભાઈ માન્યા છે.. એટલે તું પણ મારી બહેન ગણાય.. માંગ માંગ માંગે એ આપું.\"\n\nઆ સાંભળી ને અનુરાધા બોલે છે:-\" હે નાગ દેવતા, આપ મારા સ્વામી ને મુક્ત કરો. આપના એમના શરીરમાં જવાના કારણે શરીર કાળું તેમજ કોઢી જેવું થતું જાય છે..હે દેવતા આપ કોણ છો? આપ સામાન્ય સાપ દેખાતા નથી.. મારા સ્વામી કોણ છે? અને આવી સ્થિતિમાં આવવાનું કારણ શું છે?\"\n\nએ માનવ બનેલ સાપ બોલ્યો:-\"હે પતિવ્રતા નારી, હું એક યક્ષ છું.. અને આ તારો સ્વામી વિંધ્યાચલ પર્વત માળા માં આવેલા અન્નાપુર રાજ્યનો રાજા પ્રિય પ્રકાશ સિંહ છે.\n\nએક વખતની વાત છે. રાજા પ્રિય પ્રકાશ સિંહ પોતાના સૈનિકો સાથે વિંધ્યાચલ ના જંગલ માં આખેટ કરવા ગયા. જોત જોતામાં રાજા સૈનિકોથી ઘણા દૂર નીકળી ગયા.\n\nએ વખતે હું યક્ષ અને મારી પત્ની જંગલમાં સાપ અને સર્પિણી બની ને વિહાર કરતા હતા.\n\nએ વખતે જંગલનું વાતાવરણ જોઈને મારી યક્ષિણી સાપનું રૂપ બદલીને હરણીનું રૂપ લીધું. એટલે હું પણ હરણ બન્યો..\n\nઅમે બંને હરણ સ્વરૂપે પ્રણય કરતા હતા ત્યારે આ રાજા પ્રિય પ્રકાશ સિંહ એ અમને જોયા. અને પોતાના બાણનો પ્રહાર અમારી સામે કર્યો.\n\nઆ જોતાં જ હરણી એ મને બચાવવા બાણ ની સામે આવી .\n\nબાણ વાગતાં મારી હરણી મૃત્યુ પામી.\n\nઆ જોઈને ક્રોધિત થઈને મેં સર્પનું રૂપ ધારણ કર્યું.\n\nરાજાને પોતાના કાર્ય પર પસ્તાવો થયો. મારા શરણે આવીને પોતાની ભૂલો માટે માફી માગવા લાગ્યો.\"\n\nરાજા બોલ્યો:-\" મોત ના બદલે મને મોત આપો.\"\n\nહું એને કરડવા જ જતો હતો ત્યારે વિચાર્યું કે આમ સામાન્ય મોત અપાય નહીં.જેમ હું પત્ની વગર રહેવાનો છું એમ પત્નીનો વિયોગ શું છે એ ખબર પાડીશ.\n\nહું એને કરડ્યો નહીં ને રાજા ને કહ્યું કે તારી સજા જ એ છે કે હું તારા શરીરમાં પ્રવેશ કરૂં.. રાજા તૈયાર થયો અને સાપનું લઘુ રૂપ ધારણ કરીને રાજાના શરીરમાં રહેલા લાગ્યો જેના કારણે ઝેર એના શરીરમાં પ્રસરવાથી એ કોઢી અને બેડોળ થયો.\n\nરાજા પોતાના રાજ્યમાં કોઢી સ્વરૂપે ગયો પણ કોઈ ઓળખી શક્યું નહીં. મારી મારીને રાજ્ય ની બહાર કાઢી મૂક્યો. રાજા કુરૂપ સ્વરૂપે એક ગામથી બીજે ગામ ભીખ માંગવા જતો. રાત્રે એના શરીરમાંથી હું નીકળીને ઝેરી જીવજંતુ ખાતો જેથી રાજાના શરીરમાં ઝેર પ્રસરતું રહે ને કોઈ આ બેડોળ સાથે લગ્ન કરે નહીં... પણ એક પતિવ્રતા નારી બનીને તેં સેવા કરીને મને પણ ખુશ કર્યો.\n\nહવે હું રાજાને તારા કહેવાથી સ્વતંત્ર કરું છું..\n\nઆ સાથે એક મણી આપું છું. જે રોજ સવારે એના શરીરને અડાડતા ઝેર ચુસી લેશે.એક અઠવાડિયા માં બધું ઝેર ઓસરી જતા એ મણી પાછો મારી પાસે આવી જશે. સાથે એક જાદુઈ વસ્ત્ર આપું છું. જેનાથી એના આખા શરીરને લુછવાથી સાત દિવસ માં પુન: સ્વરૂપે આવી જશે.. બહેન તારા ભાઈને માફ કરજે.\"\n\nઆમ બોલીને યક્ષ મણી અને વસ્ત્ર આપીને અદ્રશ્ય થઈ ગયો.\n\nયક્ષના કહ્યા મુજબ કરવાથી સાત દિવસમાં રાજા પુનઃ સ્વરૂપ માં આવી ગયો.\n\nરાજા પ્રિય પ્રકાશ સિંહે પોતાની સાચી ઓળખ અનુરાધા ને આપી. પોતાના રાજ્યમાં અનુરાધા ને લઈ ને જાય છે. જ્યાં રાજમાતા રાજ્ય રાજાને સોંપે છે. રાજા પ્રિય પ્રકાશ સિંહ અનુરાધા ને પોતાની રાણી બનાવે છે.\n\nઆમ એક સીધીસાદી યુવતી પોતાના સારા કર્મોના કારણે સારા ફળ પ્રાપ્ત કરે છે.\n\nસાર---\n\nજેવું કરશો એવું પામશો.\n\nજૈસા કરમ કરેગા વૈસા ફલ દેતા ભગવાન, યહ હૈ ગીતા કા જ્ઞાન..\n\nસત્કર્મ ના ફળ હંમેશા શુભ જ સારા જ મલે છે\n\n( कर्मण्येवाधिकारस्ते मा फलेषु कदाचन।\n\nमा कर्मफलहेतुर्भूर्मा ते सङ्गोऽस्त्वकर्मणि।।)",
      "duration": "9 mins",
      "category": "Fantasy"
    },
    {
      "id": 1167,
      "title": "લાપુટા",
      "story_name": "ગુલિવર લીલીપુટમાંથી ભાવભીની અને અશ્રુભીની વિદાય લઈને પોતાનાં વતન પરત ફરવાં માટે નીકળે છે, લીલીપુટને શત્રુથી બચાવીને ગુલીવરે લીલીપુટ પર ઉપકાર કરેલ હોવાથી લીલીપુટનાં રાજા અને પ્રજા પોતાનાં બંને હાથ જોડીને ગુલીવરનો હૃદયપૂર્વક આભાર માની રહી હતી. ગુલીવરને પણ જાણે લીલીપુટનાં રાજા અને પ્રજા સાથે લાગણી બંધાઈ ગઈ હોય તેવું પોતે અનુભવી રહ્યો હતો. લીલીપુટની પ્રજા એકદમ સરળ, ભોળા અને માયાળુ હતાં, તેઓ હાલ આપણી કપટી અને સ્વાર્થી દુનિયાથી જાણે એકદમ પરે હોય તેવું લાગી રહ્યું હતું.\n\n  ગુલીવરે સપનામાં પણ નહીં વિચારેલ હોય કે તે પોતાનાં જીવનમાં લીલીપુટ જેવાં પ્રદેશની મુલાકાત કરશે. લીલીપુટની મુલાકાત ગુલીવર માટે એક યાદગાર પ્રવાસ સમાન બની ગયેલ હતું, ગુલીવર હાલ પોતાનાં ઘરે પરત ફરવાં માટે ખુબ જ ઉત્સાહિત હતો, પરંતુ તે એ બાબતથી તદ્દન અજાણ જ હતો કે હાલ એક રહસ્યમય ટાપુ તેનો ખૂબ જ આતુરતાપૂર્વક રાહ જોઈ રહ્યો હતો.\n\n  આ બાજુ ગુલીવર પોતાની નાવ લઈને લીલીપુટમાંથી વિદાય લઈને પોતાનાં ઘર તરફ જતાં દરિયાઈ માર્ગે આગળ વધવા માંડે છે. ગુલીવર એ વિશાળ દરિયાને ચીરતા ચીરતા આગળ વધી રહ્યો હોય છે.\n\nએક મહિના બાદ\n\n  ધીમે ધીમે દિવસો, અઠવાડિયા અને મહિનાઓ વિતાવા માંડે છે, લગભગ એકાદ મહિના બાદ ગુલીવર પોતાની નાવ દરિયામાં આગળ ધપાવી રહ્યો હતો, એકાએક આકાશમાં ઘનઘોર અંધકાર છવાઈ જાય છે, સુસવાટા મારતો પવન ફૂંકાવવા માંડે છે, દરિયામાં સુનામીની માફક ઊંચા ઊંચા મોજાઓ ઉછળવા માંડે છે, આમ જાણે ગુલીવરની નાવ અને એ તોફાની દરિયા સાથે કોઈ દ્વંદ્વ યુદ્ધ ખેલાઈ રહ્યું હોય તેવું લાગી રહ્યું હતું, ગુલીવરે પોતાની જાત અને નાવને બચાવવા માટે અથાગ મહેનત કરી...પરંતુ એકાએક તેની નાવ દરિયાનાં એ મોજમાં એટલાં જોરથી પછડાય છે કે જેથી ગુલીવરની નાવનાં ટૂકડે ટૂકડા થઈ જાય છે. અને ગુલીવર એ દરિયાઈ તોફાનમાં ફંગોળાઈ જાય છે.\n\n***\n\nબીજે દિવસે સવારે \n\nસમય : સવારનાં દસ કલાક.\n\nસ્થળ : કોઈ અજાણ્યો ટાપુ.\n\n  ગુલીવર બેભાન અવસ્થામાં જમીન પર પડેલો હતો, આજુબાજુમાંથી અલગ અલગ પક્ષીઓનાં કલરવ સંભળાય રહ્યો હતો. ચારેકોર લીલાંછમ વૃક્ષો અને ઊંચા ઊંચા ઘાસનાં મેદાન આવેલાં હતાં, ચારેબાજુએ ઊંચી ઊંચી ટેકરીઓ આવેલ હતી. નદીઓ પણ મુક્તમને ખળ ખળ કરીને વહી રહી હતી.\n\n  જ્યારે આ બાજુ ગુલીવર હજુપણ જમીન પર બેભાન હાલતમાં પડેલ હતો. એવામાં એકાએક ગુલીવર ભાનમાં આવે છે. પોતાની જાતને આવી વેરાન જગ્યાએ પામ્યાનું તેને જેટલું આશ્ચર્ય હતું, તેટલું જ તેને પેલાં દરિયાઈ તોફાનમાં પોતે હેમખેમ બચી ગયાંનો અનહદ આનંદ પણ હતો, આથી ગુલીવર સફળો ઊભો થઈ જાય છે, અને ઉપરની તરફ જોઈને પોતાનાં બને હાથ જોડીને ભગવાનનો હૃદયપૂર્વક આભાર વ્યક્ત કરે છે.\n\n  ત્યારબાદ ગુલીવર ઊભો થઈને આગળની તરફ ચાલવા માંડે છે, થોડું આગળ વધાતાની સાથે જ ગુલીવરનાં પગ એકાએક અચરજ સાથે થોભી જાય છે, કારણ કે ત્યાં એક મોટું બોર્ડ લગાવવામાં આવેલ હતું જેનાં પર એવું લખેલ હતું કે, \"રાજા પ્લુટોના લાપુટા ટાપુમાં તમારું હાર્દિક સ્વાગત છે, જે દુનિયાનાં એકમાત્ર ઉડતો ટાપુ છે.\" - આ વાંચ્યા બાદ ગુલીવર એકદમ આશ્ચર્ય ચકિત બની જાય છે.\n\n   ગુલીવરનાં મગજમાં વિચારોનું એક ચક્રવાત સર્જાય છે, શું હશે આ લાપુટા ટાપુ ? કોણ હશે રાજા પ્લુટો ? શું આપુટા ખરેખર એક ઉડતો ટાપુ હશે ? પોતે અહીં કેવી રીતે પહોંચ્યો હશે ? પેલાં તોફાની દરિયામાં તેની નાવ તૂટ્યા પછી પોતાની સાથે શું ઘટનાંઓ ઘટેલ હશે..? શું પોતે હાલ ફરી પાછો લીલીપુટ જેવાં કોઈ રહસ્યમય ટાપુ પર ફસાઈ ગયો હશે? શું પોતાની સાથે લાપુટા ટાપુ પર કોઈ અજુગતી કે રહસ્યમય ઘટનાઓ તો નહીં ઘટશે ને..? \" આમ ગુલીવર ચારેબાજુએથી ઘણાં બધાં પ્રશ્નોથી ઘેરાયેલ હતો, જેનાં ઉત્તરો હાલ ગુલીવર પાસે હતાં જ નહીં.\n\n  બરાબર એ જ સમયે ગુલીવરના કાને કોઈ વિચિત્ર પ્રકારનો સમજાય નહીં એવો અવાજ સંભળાય છે, આ અવાજ સાંભળીને પોતાને કોઈ મદદ મળી રહેશે એવાં ઈરાદાથી ગુલીવર પેલાં અવાજની દિશામાં દોડવા માંડે છે. થોડું આગળ વધ્યા બાદ ગુલીવર જે દ્રશ્ય જોવે છે, તે એકદમ અચરજ પમાડે તેવું હતું.\n\n  ગુલીવરની સામેની તરફ વિચિત્ર પ્રકારનાં મનુષ્યો ઊભેલાં હતાં, જેઓનો દેખાવ એકદમ વિચિત્ર અને અલગ જ પ્રકારનો હતો, તેનાં વાળ એકદમ લાંબા હતાં, ગળામાં બધાંએ એક સરખું વાદળી રંગનાં સ્ફટિક વાળું લોકેટ પહેરેલ હતું. બધાએ સિલ્વર રંગના એકસરખો પહેરવેશ ધારણ કરેલ હતો. ગુલીવરને અને તેનાં પહેરવેશને જોઈને તે લોકો ખૂબ જ ડરી ગયેલાં હતાં. આથી તે બધાં ગભરાઈને વૃક્ષ પાછળ છૂપાઈ ગયેલાં હતાં.\n\n  બરાબર એ જ સમયે પેલાં વિચિત્ર દેખાતાં મનુષ્યો એકબીજાની સામે જોઈને પોતાની ભાષામાં વાતચીત કરે છે. જેમાંથી મનુષ્ય આગળ વધીને કંઈક બોલે છે, અને ગુલીવર તરફ એક પતંગિયું છોડે છે, આ જોઈ ગુલીવર ખડખડાટ હસવા માંડે છે, ગુલીવરનું આવું અટ્ટહાસ્ય સાંભળીને તે બધાં મનુષ્યો એકદમથી દોટ મૂકીને ભાગે છે. બરાબર તે જ સમયે પેલું પતંગિયું ગુલીવરની એકદમ નજીક આવે છે, આથી ગુલીવર એ પતંગિયાને જોઈને પોતાનો હાથ લંબાવે છે, અને પતંગિયું ગુલીવરની હથેળી પર બેસી જાય છે.\n\n  જેવું પેલું પતંગિયું ગુલીવરની હથેળીમાં બેસે છે, એ સાથે જ ગુલીવરનાં પૂરેપૂરા શરીરમાં જાણે વીજળીનો એક મોટો પ્રવાહ પસાર થઈ રહ્યો હોય તેવું અનુભવે છે, તેનાં પૂરેપૂરા શરીરમાં એક ઝટકો લાગે છે, આથી ગુલીવર પેલાં પતંગિયાંને દૂર કેંકી દે છે, જોત જોતામાં ગુલીવરને ચક્કર આવવા માંડે છે, આજુબાજુનું બધું ધૂંધળું દેખાવા માંડે છે. ધીમે ધીમે તેની આંખો ઢળવા માંડે છે, જોત - જોતામાં ગુલીવર બેભાન થઈને જમીન પર ધરાશય થઈ જાય છે.\n\nબીજે દિવસે..\n\n  ગુલીવર ધીમે ધીમે પોતાની આંખો ખોલે છે, આંખો ચોળવા માટે પોતાનો હાથ ઉઠાવે છે, ત્યારે તેને ખ્યાલ આવે છે કે તેનાં પૂરેપૂરા શરીરને કોઈ મજબૂત દોરડા દ્વારા બાંધવામાં આવેલ છે, અને કોઈ મોટા ટેબલ પર સુવડાવે છે. આજુબાજુમાં પેલાં વિચિત્ર દેખાતાં અસંખ્ય મનુષ્યો તેને ઘેરીને વળેલ હતાં, અને ખૂબ જ નવાઈ અને આશ્ચર્ય સાથે પોતાને નિહાળી રહ્યાં હતાં, અને કોઈ અલગ જ ભાષામાં એકબીજાની સામે જોઈને જોરજોરથી વાતો કરી રહ્યાં હતાં.\n\n  બરાબર એ જ સમયે તે જગ્યાએ એકદમ સન્નાટો છવાય જાય છે, અને પેલાં વિચિત્ર દેખાતા મનુષ્યો જમીન પર પોતાનાં ગોઠણ વાળીને બેસી જાય છે, બરાબર એ જ સમયે લાપુટા ટાપુનાં રાજા પ્લુટો, સેનાપતિ હોજો અને વિદ્વાન દેખાતા એક ગુરુ સાથે પ્રવેશે છે, ત્યારબાદ બધાં જ મનુષ્યો તેમને પોતાની ભાષામાં અભિવાદન આપે છે, જે ગુલીવરની સમજ બહાર હતું, પરંતુ હાલ ગુલીવર તે લોકોનાં માત્ર હાવભાવ જોઈને આ બધી બાબતોનો અંદાજો લગાવી શકવામાં સફળ રહ્યો હતો. \n\n  એવામાં રાજા પ્લુટો અને તેનાં ગુરુજી ગુલીવરની એકદમ નજીક આવે છે, ત્યારબાદ ગુરુજી ગુલીવરનાં માથા પર હાથ ફેરવે છે, જેવી તેની નજર ગુલીવરનાં ચહેરા પર પડે છે એ સાથે જ ગુરુજી અને રાજા પ્લુટોનાં ચહેરા પર એક અલગ જ પ્રકારનો આનંદ છવાય જાય છે, ત્યારબાદ રાજા પ્લુટો અને ગુરુ ગુલીવરને દંડવત પ્રણામ કરે છે. આ જોઈ તેની પ્રજા પણ ગુલીવરને પ્રણામ કરે છે. \n\n\"હું ક્યાં છું…? તમે બધાં કોણ છો..? શાં માટે મને અહીં બાંધવામાં આવ્યો છે..? શાં માટે તમે મને પ્રણામ કરી રહ્યાં છો..?\" ગુલીવર હેરાનીભર્યા અવાજે ગુરુજીને પૂછે છે.\n\n\"બેટા ! તારું નામ શું છે.?\" ગુરુજી વ્હાલ સાથે ગુલીવરને પૂછે છે.\n\n\"ગુરૂજી ! તમે અમારી ભાષા કેવી રીતે જાણો છો.?\" - ગુલીવર અચરજ પામતાં પૂછે છે.\n\n\"બેટા ! મેં જ્યારે તારા માથા પર હાથ ફેરવ્યો, એ સાથે જ તારા મસ્તિષ્કમાં કે કઈ જ્ઞાન હતું, તે બધું જ જાણી લીધું હતું.!\" - ગુરુજી સ્પષ્ટતા કરતાં ગુલીવરને જણાવે છે.\n\n\"જી ! મારું નામ ગુલીવર છે, અને હું એક નાવિક છું, પણ હાલ હું મારા ઘરે પરત ફરી રહ્યો હતો, પરંતુ રસ્તામાં દરિયાઈ તોફાનને લીધે મારી નાવ તૂટી ગઈ અને હું બેભાન થઈ ગયેલ હતો, અને જ્યારે આંખ ખોલી તો હું આ લાપુટા ટાપુ પર આવી પહોંચેલ હતો.\" - ગુલીવર પોતાની વ્યથા જણાવતાં બોલે છે.\n\n\"હું એ બાબતથી ખૂબ જ સારી રીતે વાકેફ છું..!\" - ગુરુજી ગુલીવરની સામે જોઈને હળવા આવજે જણાવે છે.\n\n\"પણ..ગુરુજી એ કેવી રીતે…?\" - હેરાની સાથે ગુલીવર પૂછે છે.\n\n\"જી ! અમારા આ ટાપુ પર એક દાનવ \"કેરવા\" નો કાળો કહેર છે, તે દર અમાસે અમારા ટાપુ પર હુમલો કરે છે, અને અમારા ટાપુને ખૂબ જ નુકશાન પહોંચાડે છે, આથી એ દાનવથી બચવા માટે અમે ભગવાનને પ્રાર્થના કરી, બરાબર તે જ સમયે આકાશવાણી થઈ કે, \"આ કેરવા દાનવનો નાશ કરવાં માટે ઉત્તર દિશામાંથી એક સાહસિક, બહાદુર, ખડતલ, હિંમતવાન એક નાવિક તમારા ટાપુ પર આવી ચડશે અને તેમને માત્ર એ જ આ કેરવા દાનવના કહેરમાંથી બચાવી શકશે.!\" - ગુરુજી સ્પષ્ટતા કરતાં જણાવે છે.\n\n\"શું ! તો હું એ જ નાવિક છું..!\" - ગુલીવર આશ્ર્ચર્ય સાથે પૂછે છે.\n\n\"હા !\" ગુરુજી પોતાનું માથું હલાવતાં હળવા અવાજે બોલે છે.\n\n  ધીમે ધીમે દિવસો વિતવા માંડે છે, અને અંતે અમાસની એ ભયંકર રાત પણ આવી જાય છે, બરાબર એ જ સમયે પેલો કેરવા દાનવ લાપુટા ટાપુ પર પોતાનો હુમલો કરી બેસે છે, તે હવામાં આગનાં ગોળા ફેંકીને લાપુટા ટાપુને અને તેનાં બધાં ઘરોને નુક્શાન કરી રહ્યો હતો, અને સાથોસાથ અટ્ટહાસ્ય કરી રહ્યો હતો. સૌ કોઈ ગભરાઈ રહ્યા હતાં, સૌ કોઈ મદદની આશા સાથે ગુલીવર તરફ જોઈ રહ્યાં હતાં, ત્યારબાદ ગુલીવર હિંમતપૂર્વક કેરવા દાનવની સામે જાય છે, અને પોતાનાં કમરે લટકાવેલ ગન કાઢીને \"ઢી છુમ\" એવાં અવાજ સાથે બે ત્રણ ગોળીઓ કેરવા દાનવની છાતીના ભાગે છોડે છે, આથી કેરવા દાનવ અસહ્ય દર્દ, પીડાને લીધે સિચિયારી કરવા માંડે છે, અને જોતજોતામાં કેરવા દાનવના રામ રમી જાય છે.\n\n  આ જોઈ લાપુટા ટાપુનાં રાજા, ગુરુ અને પ્રજાની ખુશીઓનો કોઈ જ પાર ના રહ્યો, ત્યારબાદ તે લોકો એક અઠવાડિયા સુધી ગુલીવરની મહેમાન ગતિ કરે છે, એક નવી નકોર નાવ બનાવી આપે છે.\n\n\"બેટા ! લાપુટા ટાપુ પરથી પૃથ્વી પર જવું હોય તો તેના માટે આ તાવીજ ખૂબ જ જરૂરી છે, આ તાવીજ વગર તમારું પૃથ્વી પર પાછા ફરવું અશક્ય છે.\" ગુલીવરને વાદળી રંગનું સ્ફટિકવાળું તાવીજ આપતાં ગુરુજી બોલે છે.\n\n  ત્યારબાદ ગુલીવર તે નાવમાં બેસે છે, નાવમાં બેસ્યા બાદ, ગુરુજીએ જે વાદળી રંગનું તાવીઝ આપેલ હતું, તે તાવીઝ પહેરે છે, તાવીઝ પહેરતાની સાથે જ સૂસવાટા મારતો પવન ફૂંકવવા લાગ્યો, પછી આ પવન એટલી જોરથી ફૂંકવવા લાગ્યો કે તેની નાવ હવામાં ઉડવા લાગી અને થોડા જ સમયમાં ગુલીવરની નાવ ફરી પાછી દરિયામાં એ જ સ્થળે આવી પહોંચી કે જે સ્થળેથી ગુલીવર લાપુટા ટાપુ પર આવી ચડેલો હતો, ત્યારબાદ ગુલીવર પોતાની એ નાવમાં હલેસા મારતાં મારતાં અને વિશાલ દરિયાને ચીરતા ચીરતા એક નવા સાહસને ખેડવા માટે નીકળી પડે છે.\n\n",
      "duration": "7 mins",
      "category": "Fantasy"
    },
    {
      "id": 1168,
      "title": "સર્જરી",
      "story_name": "સવારના ત્રણ વાગ્યા હતા.\nભારતના પ્રધાનમંત્રી અવિનાશ આચાર્યની આંખો ખૂલી. જોકે આજે તો તે સૂતોજ નહોતો. તેણે પત્ની અદિતિ તરફ જોયું. તે પણ જાગી રહી હતી, બલ્કે તે તો તૈયાર પણ થઈ ચૂકી હતી\n\n\"ઊંઘ નથી આવી કે શું ?\" અવિનાશે નિરર્થક પ્રશ્ન પૂછ્યો.\n\nઅદિતિએ જવાબ ના આપ્યો.\n\nઅવિનાશે ગમગીન સ્વરમાં કહ્યું, \" જો અદિતિ, બીજો કોઈ રસ્તો નથી. . આપણે પૃથ્વી છોડવી જ પડશે. ઘર છોડવાનું દુઃખ તો હોય પણ. . હવે આ એક છેલ્લો ઉપાય રહ્યો છે. \"\n\nઅદિતિએ ધીમા સ્વરમાં જવાબ આપ્યો,\" મને ઘર છોડવાનું દુઃખ નથી. મને વિચાર આવી રહ્યો છે એ અબજો લોકોનો જેને આપણે છોડીને જઈ રહ્યા છીએ. તેમનો શું વાંક છે ?\"\n\nઅવિનાશ નિરુત્તર હતો.\n\nઆ વર્ષ હતું ૨૧૨૫ !\n\nમાનવજાતે ખૂબ પ્રગતિ કરી હતી. વિજ્ઞાન અને ટેકનોલોજીના નવા સીમાડા સર કર્યા હતા. પણ આ પ્રગતિ બહુજ વસમી કિંમત ચૂકવીને કરવામાં આવી હતી.\n\nછેલ્લા પચાસ વર્ષથી વૈજ્ઞાનિકો ચેતવણી આપી રહ્યા હતા કે બેફામ ઔદ્યોગિકરણથી પર્યાવરણનો નાશ થઈ રહ્યો છે અને તે માનવજાતિ માટે ખતરનાક નીવડી શકે છે. પણ આ ચેતવણી પર કોઈએ ધ્યાન આપ્યું નહોતું. આવી ચેતવણી તો વૈજ્ઞાનિકો છેલ્લા દોઢસો વર્ષથી આપી જ રહ્યા હતા ને ?\n\nપણ આ ચેતવણી છેલ્લી ચેતવણી હતી.\n\nછેલ્લા પચાસ વર્ષમાં ધીરે ધીરે વિનાશના સંકેતો દેખા દેવા માંડ્યા. ગ્લોબલ વોર્મિંગ તેના મહત્તમ સ્તરે પહોંચી ચૂક્યું હતું. વાતાવરણમાં ધીરે ધીરે ઓક્સિજનનું પ્રમાણ ઘટી રહ્યું હતું. વાતાવરણમાં ઓઝોનનું પ્રમાણ ભયજનક રીતે ઘટી ગયું હતું જેને કારણે સૂર્યકિરણો હવે સીધાં પૃથ્વી પર પડતાં હતાં જે સહન કરવા માનવજાત સક્ષમ નહોતી.\n\nઘરની બહાર નીકળવાનું તો લોકોએ એક દાયકા પહેલાં જ છોડી દીધું હતું. પણ હવે વાવડ આવ્યા હતા કે મનુષ્યો ઘરમાં પણ સલામત નહોતા.\n\nમંગળ ગ્રહને માનવ વસવાટ માટે તૈયાર કરવા વર્ષોથી એક પ્રોજેક્ટ ચાલી રહ્યો હતો: પ્રોજેક્ટ માર્સ કોલોની !\n\nમંગળ ગ્રહને માનવ વસવાટ લાયક બનાવવા માટેનો આ પ્રોજેક્ટ પૃથ્વીના બધાજ દેશોનો સહિયારો પ્રોજેક્ટ હતો. આ પ્રોજેક્ટ અત્યારે તેના અંતિમ તબક્કામાં હતો.\n\nદરમ્યાન પૃથ્વીની હાલત દિવસે દિવસે વધુ ને વધુ ખરાબ થઈ રહી હતી. અંતે વૈજ્ઞાનિકો એ એક ગુપ્ત અહેવાલ દ્વારા અલ્ટીમેટમ આપી દીધું: પૃથ્વીનું આયુષ્ય હવે એક વર્ષ થી વધુ નહોતું !\n\nઅને દુનિયાભરની સરકારો સફાળી જાગી ઊઠી. એક ઈમરજન્સી મીટિંગનું આયોજન કરવામાં આવ્યું.\n\nમિટિંગમાં ફેંસલો લેવામાં આવ્યો કે પૃથ્વીવાસીઓનું સ્થળાંતર માર્સ કોલોની કરવામાં આવે. પણ તકલીફ એકજ હતી ! માર્સ કોલોની ની ક્ષમતા પૃથ્વીની જનસંખ્યાના દસ ટકા સમાવી શકે એટલીજ હતી !\n\nત્યારે એક ક્રૂર નિર્ણય લેવાયો.\n\nએવું નક્કી કરવામાં આવ્યું કે પૃથ્વીના વિનાશની જાણકારી ગુપ્ત રાખવામાં આવે. માર્સ કોલોની પર બે તબક્કામાં સ્થળાંતર કરવામાં આવે. પહેલા તબક્કામાં વૈજ્ઞાનિકો અને માર્સ કોલોની ચલાવવા માટે જેમની જરૂર પડવાની હતી તેવા પ્રોફેશનલ લોકોનું સ્થળાંતર કરાય અને બીજા તબક્કામાં રાજકારણી, ઉધોગપતિ અને વીઆઈપી લોકોનું સ્થળાંતર કરવામાં આવે. સામાન્ય લોકો વિશે તો વિચારવાની ફુરસદ જ કોઈને નહોતી ! બધા દેશોના વીઆઈપી પોતાનો જીવ બચાવીને ખુશ હતા !\n\nઅને આ યોજના ત્વરિત અમલમાં મૂકવામાં આવી. પહેલી ખેપ માર્સ કોલોની પહોંચી ચૂકી હતી અને કઠિન પરિશ્રમ કરીને તે લોકો માર્સ કોલોનીને રહેવાલાયક બનાવી ચૂક્યા હતા. પછી એમણે પૃથ્વી પર સંદેશો મોકલ્યો: તમારા સ્વાગત માટે અમે તૈયાર છીએ !\n\nઅને હવે સમય હતો જગતના સૌથી વીઆઈપી લોકોનો માર્સ કોલોની જવાનો !\n\nપણ અદિતિ જેવા ઘણા લોકો હતા જેમને સહાનુભૂતિ હતી એ લોકો માટે જે લોકો પૃથ્વી પર છૂટી જવાના હતા. પણ તે શું કરી શકે ?\n\nઅવિનાશે ચૂપચાપ ટેલેપોર્ટેશન મશીન ચાલુ કર્યું. ઘરની બહાર નીકળવાનું તો પ્રદૂષણના લીધે ક્યારનુંય બંધ થઈ ચૂક્યું હતું. હવે તો દરેક ઘરમાં એક પોર્ટલ રહેતું. બસ એ પોર્ટલમાં ઊભાં રહીને ગંતવ્ય સ્થાન ટાઈપ કરો એટલે વ્યક્તિ ટેલેપોર્ટ થઈને ત્યાં પહોંચી જતી હતી.\n\nઅને અત્યારે અવિનાશ અને અદિતિનું ગંતવ્ય સ્થળ હતું ઈન્ટરનેશનલ સ્પેસપોર્ટ !\n\nએટલી મોડી રાત્રે ખરેખર તો સ્પેસપોર્ટ પર સૂનકાર વ્યાપેલો હોવો જોઈતો હતો. પણ અત્યારે ત્યાં પગ માંડવો મુશ્કેલ થાય એટલી ભીડ હતી. અવિનાશને સહેજ આશ્ચર્ય થયું.\n\n\"એટલા બધા લોકો. . . ફટાફટ સ્પેસશિપમાં બેસી જઈએ\" એણે અદિતિને કહ્યું.\n\nજોકે થોડી વાર માં તો બધા શિપ માં ગોઠવાઈ ગયા હતા.\n\n\"બસ થોડી વાર માં ઉપડીશું. . . અને આ જ સમયે બીજા દેશો ના સ્પેસપોર્ટમાંથી પણ સ્પેસશિપ રવાના થશે. અને એકસાથે બધા માર્સ કોલોની પહોંચીશું. \"અવિનાશે અદિતિને કહ્યું.\n\nપણ માણસ જે વિચારે છે તે બધું સાચું નથી પડતું !\n\nઅચાનક જ સ્પેસપોર્ટની અને સ્પેસશિપની બધી લાઈટ ગુલ થઈ ગઈ ! હાથને હાથ ના સૂઝે તેવું અંધારું છવાઈ ગયું હતું.\n\n\"શું થયું ?\"અવિનાશે બૂમ પાડી. પણ પૂછવું તો પણ કોને ? સ્પેસશિપ સંપૂર્ણપણે સ્વચાલિત હતી. મુસાફરો સિવાય કોઈ હાજર જ નહોતું !\n\nઅચાનક !\n\nસ્પેસપોર્ટની દીવાલો અચાનક ઝળહળી ઊઠી !\n\nએક વૃદ્ધ માણસનો ચહેરો સ્પેસપોર્ટની દીવાલ પર ઉપસી રહ્યો હતો.\n\n\"જઈ રહ્યા છો ?\" એક કટાક્ષ ભરેલો સ્વર આખા સ્પેસપોર્ટમાં ગુંજ્યો.\n\nહતપ્રભ થઈને બધા દીવાલ સામે તાકી રહ્યા.\n\n\"મને ઓળખ્યો ? હું પ્રોફેસર ચક્રઘર ! માર્સ કોલોનીનો પ્રમુખ ! અને ચિંતા ના કરતા, હું અહીં હાજર નથી. આ તો ફક્ત એક ઈમેજ એન્ડ સાઉન્ડ પ્રોજેક્શન છે. હવે તમે વિચારતા હશો કે હું તમારી સામે કેમ આવ્યો છું. તો જવાબ સાંભળી લો ! પૃથ્વીની દુર્દશા માટે જવાબદાર તમે જ છો, પેલા અબજો લોકો નહિ જે વિના વાંકે મરી રહ્યા છે. અને એ અસહાય લોકોને મૃત્યુ ને હવાલે કરીને તમારે નાસી છૂટવું છે ? શરમજનક ! એક સદી થઈ ગઈ, અમે વૈજ્ઞાનિકો ગળું ફાડી ફાડીને બૂમો પાડી રહ્યા હતા. . . ચેતવી રહ્યા હતા કે પૃથ્વીની દરકાર કરો . . પર્યાવરણની દરકાર કરો. પણ અમારી એ ચેતવણી બહેરા કાને અથડાઈ હતી ! દરેક દેશને પોતાની પ્રગતિનો જ મોહ હતો. . . અને આ મોહમાં બધાએ પર્યાવરણ નો કચ્ચરઘાણ વળી દીધો ! અને આ પાપમાં તમે બધા સામેલ છો !\"\n\n\"પણ. . આ બધું અત્યારે અત્યારે અમને કહેવાનો શું અર્થ છે ? આપણે રૂબરૂમાં જ વાત કરીશું ને ?\"અવિનાશ બોલ્યો.\n\nઅને પ્રોફેસર હસી પડ્યો ! \"તો તમને હજી આશા છે કે તમે માર્સ કોલોની પહોંચી શકશો, એમ ને ? ભારે આશાવાદી ભાઈ તમે ! જેવું હું બોલવાનું ખતમ કરીશ કે તરત દુનિયાભરના બધા સ્પેસપોર્ટમાં એક પ્રચંડ વિસ્ફોટ થશે. . અને એ વિસ્ફોટમાં તમે બધા ખતમ થઈ જશો !\"\n\n\"પણ. . . શું કામ ?\" અવિનાશ માંડ માંડ બોલી શક્યો.\n\n\"અત્યારે સ્પેસ શીપમાં જેટલા લોકો બેઠા છે એ બધા જ આ પૃથ્વીના ગુનેગારો છે. . . અને અમે આ ગુનાસર તમને મૃત્યુદંડ આપીએ છીએ !\" કહીને પ્રોફેસર ખડખડાટ હસી પડ્યો.\n\nઅને સાચેજ. . પ્રોફેસર ચૂપ થયો કે તરત એક ગગનભેદી વિસ્ફોટ થયો !\n\n ***\n\nમાર્સ કોલોની પર !\n\nપ્રોફેસર ચક્રઘરના ચહેરા પર એક મંદ હાસ્ય હતું. ડોક્ટર રિચાર્ડ સામે જોઈને તે બોલ્યો,\"પત્યું !\"\n\nપણ ડોક્ટર રિચાર્ડનો ચહેરો ગંભીર હતો. \"શું જરૂર હતી આટલા બધા લોકોને મારી નાખવાની ! પૃથ્વી પર મરનારા લોકો નો બદલો લેવો તે આપણું કામ નથી. \"\n\n\"બદલો ? તમને લાગે છે કે મેં જે નેતાઓ અને ઉધોગપતિઓ ને માર્યા તે બદલો લેવા માર્યા છે ?\"\n\n\"તો બીજું શું કારણ હોય ?\"\n\nપ્રોફેસર ચક્રધરે એક ઊંડો શ્વાસ લીધો. પછી કહ્યું, \" જો રિચાર્ડ, કુદરતની સેલ્ફ હીલિંગની શક્તિ અપરંપાર છે. જો આપણે કુદરત પર ઘા કરવાના બંધ કરીએ તો કદાચ ધીરે ધીરે પોતાને સંભાળી પણ શકે. પણ આ માટેની કિંમત છે ! આ માટે સૌપ્રથમ તો એ બધા કામ બંધ કરવા પડે જે પ્રદૂષણ માં. . ગ્લોબલ વોર્મિંગમાં ફાળો આપે છે. . રેડિયેશન ફેલાવે છે. પણ એના માટે શું કરવું પડે ? પ્રથમ તો આપણે એવું જીવન જીવવું પડે જે ઔદ્યોગિકરણ પહેલા જીવતા હતા. નો ગેજેટ, નો મોબાઈલ,નો કોમ્પ્યુટર્સ, નો ઈન્ડસ્ટ્રી, નો વિહિકલ, નો કેમિકલ્સ ! પણ આ રીતે જીવવા શું કોઈ તૈયાર થાય ? એટલે આ પગલું લેવું પડ્યું. અત્યારની પરિસ્થિતિ જો, કોઈ રાજનેતા નથી જે પોતાના દેશના હિત માટે પર્યાવરણને ખતરામાં નાખે. કોઈ ઉધોગપતિ નથી જે પોતાના ફાયદા માટે પર્યાવરણને નુકસાન પહોંચાડે. ટેકનીકલ લોકો પણ માર્સ કોલોનીમાં છે. એટલે હવે પૃથ્વીવાસીઓની મજબૂરી છે એક સાદું જીવન જીવવું. અને કદાચ. . . મારી ગણતરી કહે છે કે અમુક દાયકા પછી પૃથ્વીની હાલત સુધરી પણ શકે. \"\n\n\"પણ એક વર્ષમાં તો. . . \"\n\n\"ના રિચાર્ડ ! એક વર્ષમાં પૃથ્વીનો અંત નથી થવાનો. આ થિયરી મારી જ હતી પણ સમયગાળો એક વર્ષ નહિ સો વર્ષ હતો. પણ મને ખબર હતી કોઈ સુધરશે નહિ. . એટલે આ યોજના બનાવી. સો વર્ષ સુધીમાં તો પછી પૃથ્વી પોતાની સંભાળ કરી જ લેશે ! \"\n\nરિચાર્ડ આશ્ચર્યથી પ્રોફેસર સામે તાકી રહ્યો.\n\n\"મને ખબર છે જો આ વાત જાહેર થાય તો મને હત્યારો જ સમજવામાં આવશે. પણ બીજો કોઈ રસ્તો જ નહોતો. જ્યારે કોઈ અંગ સડી જાય છે ત્યારે સર્જરી કરીને તે અંગને શરીરથી અલગ કરવું પડે છે. સમજો આ આવી જ એક સર્જરી હતી. \"\n\nકહીને પ્રોફેસર ચૂપ થઈ ગયા.\n\n",
      "duration": "7 mins",
      "category": "Fantasy"
    },
    {
      "id": 1169,
      "title": "પૈસાનું ઝાડ",
      "story_name": "શંભુભાઈ ભટ્ટ અને શીલાબેન ઈશ્વર પરાયણ, સંતોષી અને સ્વભાવે સેવાભાવી હતા. તેઓ રામપુર ગામે રહેતા હતા. તેઓના બંને બાળકો સંસ્કારી હતા. \n\nએકવાર પુરુષોત્તમ માસ આવ્યો. શંભુભાઈ અને શીલાબેન રોજ વ્હેલી સવારે નદીએ ન્હાવા જતા. બંને ભક્તિભાવથી ભગવાન ને પ્રાર્થના કરતા કે \"હે પ્રભુ ! ગરીબાઈ દૂર કરો, અમે આ પાવન માસમાં કંઈક દાન દક્ષિણા આપી શકીએ.\" \n\nરાજા રોજ સવારે બ્રાહ્મણોને દાનમાં સોનામહોરનું દાન આપતા હતા. શંભુભાઈએ મહેનતનો રૂપિયો લેવાની વાત કરી. \n\nરાજાને આશ્ચર્ય થયું. સોનામહોરને બદલે ખાલી રૂપિયો ! શંભુભાઈએ સમજાવ્યું કે તમારી તિજોરીમાં આવતું ધન અશુધ્ધ હોય શકે, પણ મહેનતથી કામેલા રૂપિયાનું દાન સાત્વિક દાન ગણાય છે મને અને તમને બંનેને ફળે.\n\nરાજા રાત્રે વેશ બદલીને કામની શોધમાં નીકળી પડ્યો. એક લુહાર લોઢુ ટીપતો હતો. રાજાએ ત્યાં જઈ કામ માગ્યું. લુહારે લોઢું ટીપવાની વાત કરી. રાજાએ કોઈ દિવસ કામ કરેલું ન હોવાથી હાથમાં ફોડલા ઉપસી આવ્યા. હવે શું થાય ? ચાર કલાકનો એક રૂપિયો નક્કી કર્યો હોવાથી પીછેહઠ ન કરી શકાય. ધીમે-ધીમે કામ કરતો જોઈ લુહારનો મગજ છટક્યો કે લોઢું ગરમ હોય ત્યારે જ હથોડો મરાય. રાજાએ માંડ-માંડ બે કલાક પુરા કર્યા. રાજાએ પેલા માણસને કહ્યું કે \n\n\" મારા બે કલાકના પૈસા આપી દો, તો હું મારા રસ્તે પડું.\"\n\nલુહારે ગુસ્સામાં એક ઢબ્બુ આપ્યો. રાજા ઢબ્બુ લઈને ઘરે આવ્યો. \n\nરાજાને ખબર પડી ગઈ કે મહેનત કરવી અઘરી છે. મારે પ્રજાની આવક પરનો કર ઓછો કરવા પડશે. રાજા બીજે દિવસે સવારે નદી કિનારે પેલા શંભુભાઈ બ્રાહ્મણને શોધવા માંડયા. રાજાએ શંભુભાઈ નજરે પડતાં જ ખિસ્સામાંથી પૈસો મહેનતનો ઢબ્બુ કાઢીને આપ્યો. શંભુભાઈએ આશીર્વાદ આપ્યા કે \"તમારા ઘરે જલ્દીથી પારણું બંધાશે.\" શંભુભાઈને ખબર હતી કે રાજાને ત્યાં શેર માટીની ખોટ છે. \n\nશંભુભાઈએ ઘરે આવીને પત્નીના હાથમાં ઢબ્બુ મુક્યો. રાજાએ આપેલું શુધ્ધ સાત્વિક દાન. શીલાબેને ઢબ્બુ તુલસી ક્યારે મૂક્યો. બીજે દિવસે તુલસી કયારે મોતીનો છોડ ઊગી નીકળ્યો. પતિ-પત્ની રોજ બે શીંગ જોડે, શીંગમાથી જે મોતી નીકળે, એ ઝવેરીને વેચી આવે. આમ કરતાં કરતાં શંભુભાઈ પૈસાદાર થઈ ગયા. \n\nએક દિવસ સૈનિક આવી ચડ્યો કે આટલી બધી મોતીની સેર ! સૈનિકે તુલસી ક્યારામાં ખોદકામ ચાલું કરાવ્યું. ઊંડે સુધી ખોદકામ કરવા છતાં કંઈ ન મળ્યું. રાજાને આ વાતની ખબર પડતાં જ શંભુભાઈના ઘરે પહોંચી ગયા. \n\nશંભુભાઈએ વિગતવાર વાત કરી કે \"આપના તરફથી મને મળેલ શુધ્ધ સાત્વિક દાન તરીકે જે ઢબ્બુ આપ્યો હતો, એ ઊગી નીકળ્યો છે. આ ધર્મના છોડ પર જે શીંગો આવે છે, એ ફોલવાથી સાચા મોતી નીકળે છે. શંભુભાઈ રાજાને પ્રસાદી રૂપે ચાર શીંગ આપે છે. રાજા આ શીંગમાથી જે મોતી નીકળે, એ રાજ્યની તિજોરીમાં મુકવાનું નક્કી કરે છે.\n\nઆ સાચા મોતીનો છોડ વૃક્ષ બન્યા તુલ્ય કામ આપ્યું હતું. સૈનિકને આ મોતીના છોડનું મૂળ ન મળ્યું. કહેવાય છે ને કે ધર્મના મૂળ ઊંડાં હોય છે. \n\nશંભુભાઈ અને શીલાબેન સંતોષી હોવાથી થોડાં થોડાં મોતી જમા કરતા કરતા એક નાનકડું પીપ ભરતા ગયા હતા. યુવાનીમાં રોપેલ આ પૈસારુપી છોડ વટવૃક્ષ બન્યા પછી ફળે, એ પહેલાં જ કરમાઈ ગયો. \n\nઆ છોડ પૈસાનો જરુર હતો, પણ ધર્મનો હોવાથી સૈનિકને ન તો છોડનું મૂળ મળ્યું કે ન જીવતો-જાગતો છોડ રાજાને મહેલ પહોંચાડી શક્યો. \n\nશુધ્ધ સાત્વિક દાનનો એક રૂપિયો ફળે છે. કરોડોનું દાન દેવાની જરૂર નથી. રાજાએ કરેલ એક ઢબ્બુના દાનથી જે આશીર્વાદ મેળવ્યા, એના પરિણામે રાજાને ઘેર પુત્રનો જન્મ થયો. સંતોષથી સ્વીકારી લે એ બ્રાહ્મણ સાચો ધનવાન બને છે. \n\n પૈસાના છોડથી બનેલું એ વૃક્ષ સુખ, ધીરજ ક્ષમા સંતોષના ફળથી લચી પડે છે.\n\n",
      "duration": "3 mins",
      "category": "Fantasy"
    },
    {
      "id": 1170,
      "title": "વહેલી સવારનું સપનું..",
      "story_name": "\uFEFF મંદિરમાં ઘંટારવ થયો ને જાણે મારું ધ્યાન ભંગ થયું. કયારે આ વિચારોના વમળોનું સામ્રાજ્ય મારા માનસ પર છવાઈ ગયું એ મને ખબર જ ના પડી. હું એકદમ બાંકડા પરથી ઊભી થઈને આમ તેમ શોધવા માંડી.\n\nવાત એમ છે કે- મને ઓચિંતાનો વિચાર આવ્યો કે ચાલ ને આજે એને મળવા જાઉં. આમતો એ ખૂબ દૂર રહે છે, પણ તમે તો જાણો જ છો કે મનને તો પાંખો હોય છે. એતો મસ્ત આકાશે ઉડવા માંડ્યું. વળી પાછું એ ચંદ્ર ને પણ મળી આવ્યું ને કહેતું આવ્યું, \"હે દોસ્ત!તારું અજવાળું મારા મારગ માં ફેલાવજે કારણ, આજે હું મારા પ્રેમને મળવા જાઉં છું પણ મને એ કયાં રહે છે એ ખબર નથી. તો મારા વહાલા સખા મને ત્યાં સુધી લઈ જા ને..\"\n\nચંદ્રએ એની મિત્રતા નિભાવી અને મારા મનને ત્યાં સુધી લઈ ગયો જયાં મારો પ્રેમ રહે છે. એણે કહયું, \" લે દોસ્ત! તારી મંઝિલ આવી ગઈ.હવે તું નિરાંતે આ દરવાજાની અંદર જા. તારો પ્રેમ હવે નજીક જ છે.\"\n\nધન્યવાદ મારા વહાલા... પણ હજી એક મદદ કર મારી, આટલા વિશાળ વિસ્તારમાં એ કયાં છે મને નથી ખબર હું એને કયાં શોધીશ??\"\n\nસારું મારા મિત્ર, જયાં હું મારો પૂર્ણ પ્રકાશ ફેલાવું ત્યાં જ આવશે તારો પ્રેમ. પણ હા, હજી અંધારું છે અને સૂર્યનારાયણના પ્રાગટ્યમાં હજી ઘણો સમય છે તો તારે રાહ જોવી પડશે.\n\nચાલ,મિત્ર હું વધુ તારી પાસે ન રહી શકું, તને તારો પ્રેમ મળે અને તારી મહેચ્છા પૂર્ણ થાય એવી મારી શુભ કામના...મળું મિત્ર..\"\n\nઆમ કહી ચંદ્રમાં એનો પૂર્ણ પ્રકાશ એક મંદિર પર ફેલાવે છે.\n\nમંદિરના દ્વાર તો બંધ હતા તો ખબર નથી એ કયાં ભગવાનનું મંદિર છે પણ રહી રહી ને એવી લાગણી થતી હતી કે આ કૃષ્ણ મંદિર જ હોવું જોઈએ. મંદિરના પ્રાંગણના બગીચામાં ઘણા બાંકડાઓ ગોઠવેલા હતા. હું ત્યાં જઈને બેસી ને પરોઢીયું થવાની રાહ જોવા લાગી.\n\nબરાબર ઉંચે આકાશમાં વિરાજમાન ચંદ્ર પણ મારી સાથે જ છે એમ જતાવી રહ્યો હતો.હું એની સાથે વાત કરતા કરતા, મારા પ્રેમ ને મળવાના ઉત્સાહમાં, એ મને જોઈ ને શું કરશે? શું કહેશે? ખુશ થશે? ખીજવાશે???આવું ઘણું વિચારતા વિચારતા એની યાદમાં કયારે ધ્યાન મગ્ન થઇ ગઈ ખબર જ ના પડી.\n\nજયારે આ મંદિરમાં ઘંટારવ થયો ને હું જાણે ઝબકીને જાગી. બાંકડા પરથી ઊભી થઈને આમતેમ શોધવા માંડ્યું. પછી યાદ આવ્યું પહેલા મંદિરમાં જઈ પ્રભુ ઝાંખી તો કરી આવું એમ પણ ચંદ્રમાં એ કહ્યુ જ હતું ને કે અહીંયા જ આવશે. હું મંદિરના પગથિયાં ચડવા લાગી. ઊપર જઈને જોયું તો મારો માધવ, હાથમાં મોરલી પકડી રાધા સંગ ઊભો હતો.એને જોય ને હું મારા આંસુ રોકી ન શકી અને છૂટે હૈયે એના પગમાં પડી નથી ખબર કયાં સુધી રડતી રહી. પછી ત્યાંથી ઊભી થઈ ને મંદિરના પગથિયાં પર બેસી સામે વિશાળ પ્રાંગણ તરફ એની રાહ જોતી બેસી રહી. ત્યાં થોડી થોડી વારે ઘણાં લોકો આવ્યા પણ એ ન આવ્યા.\n\nહું એમને બધે જ શોધી આવી પણ કશે ના મળ્યા. હું ફરી પાછી બાંકડે આવી ને છેક સાંજ સુધી રાહ જોતી બેસી રહી.\n\nછેક સાંજે લગભગ સાડા છ આસપાસ એક નાનો છોકરો આવી ને મને એક ચીઠ્ઠી આપી જાય છે.એટલો મીઠડો હોય છે કે હું એને વહાલ કર્યા વિના રહી ન શકી. પછી મેં એ ચીઠ્ઠી ખોલી ને વાંચ્યું,\n\n\"હું નહીં મળી શકું \"\n\nકંઈ પણ બોલ્યા ચાલ્યા વિના હું ત્યાંથી ઊભી થઈ એ વિશાળ હરિ મંદિરના શિખરે ફરકતી ધજા ને મનોમન વંદન કરી ત્યાંથી હું નિકળી આવી. મારું હદય શૂન્યાવકાશમાં ગરકાવ થઇ ગયું...\n\nઆ તો સપનું હતું પણ ખરી વાત તો ત્યારે થઈ જયારે પપ્પા એ ઉઠાડી ને કહયું, ચાલ તને આજે કૃષ્ણ મંદિર લઈ જાઉ. આ એ જ મંદિર જયાં હું હમણાં જ જઈને આવી.\n\nતમે જ કહો હવે કે, હું શું કહી શકું!!?? કારણ મંદિરે તો જઈશ પણ એ ન મળશે..!!??\n\nઆમેય વહેલી સવારે જોયેલા સપના સાચા જ પડતા હોય છે.\n\nએનું ગામ આવ્યું ને એની યાદ આવી,\n\nથયું હમણાં સાદ દેશે,\n\nપણ ,\n\nહું તો ત્યાંથી એમ જ આવી\n\nએતો ન હતો\n\nપણ ,\n\nએની યાદ આવી ..!",
      "duration": "3 mins",
      "category": "Fantasy"
    },
    {
      "id": 1171,
      "title": "પિકે કા જાદુ",
      "story_name": "પિક્ચર “કોઈ મીલ ગયાં” અને પિકેમાં આપણે જોયું કે કોઈ અન્ય ગ્રહમાંથી અહીં પૃથ્વી પર આવી ચઢે છેને પછી, માણસ તેની શું હાલત કરે છે ? તે આપણે જાણીએ છીએ. આ પિક્ચરના એન્ડમાં જાદુને જ્યારે પોલીસ ગિરફતાર કરવામાંગે છેને હિરો એને બચાવી શકતો નથી.ને પછી, જાદુને એક કેદમાં રાખવામાં આવે છે. હવે, અહીં પિકેને હાલત ભી એવી જ થાય છે. લોકોને જ્યારે સમજ પડે છે કે પિકે આ ગ્રહનો નથી ત્યારે તેને ભી કેદ કરે છેને એ પણ ત્યાં જ કે જ્યાં જાદુ પહેલાથી જ કેદી હોય છે. જાદુ પિકેને જોઈને ખૂબ જ ખુશ થાય છે કેમકે, અહીં પૃથ્વી પર બંન્ને સાથે લેન્ડ થયાં હતાં. પણ સ્પેસશીપ વચ્ચે હતીને બંન્ને વિરુદ્ધ દિશામાં ચાલતાં થયાં તેથી જ એક રાજસ્થાન પહોંચ્યો અને એક હિમાલય. બંન્ને એક-બીજાને જોઈ ખૂબ જ ખુશ થયાં અને પોતાની વાતો કરી. અહીંના માનવનો પરિચય પોતાના અનુભવને આધારે એક બીજાને આપ્યો.\n\nજેલમાં પિકે જાદુને કહે છે કે \n\nપિકે: યે જગા હમરી ખાતીર બહુત સેફ હૈ ભાયા. પોલીસ મેન બાહર ચોકી કરત રહે ઔર હમકો કછુ ખાને વાસ્તે ભી દેતે રહત હૈ. મેરી બેટરીયા મુજે વાપસ દિલાઈ વો જેન્ટલ મેન ભી મુજે યહાં હી મિલા થા. ઇસીલીએ જબ ભી આરામ કરના હોતા હૈ તો હમ ઇહ આ જાતે હૈ. આજ કઈ હી બાત લે લો આપ હમેં મિલ ગયે.\n\n(જાદુને લાગે છે કે થોડો સમય બેટરી વગર રહેવાથી પિકે કમજોર થઈ ગયો છેને તેથી જ જેલના પણ વખાણ કરે છે. જાદુ તરત જ પિકે સામે જુએ છેને તેના માથા પર ચમકારો થાય છે. )\n\nજાદુ : પિકે હવે કેવું લાગે છે ? આપણે કઈ જગ્યાએ છીએ તે ખબર ભી છે ?\n\nપિકે: હા, ઇસે તો થાના બોલતે હૈ. ઓ ભાઈ, મેરી યે ભાષા કો ક્યાં હુઆ ? યહ મૈં ક્યાં બોલ રહા હું ? જાદુ. . .\n\nજાદુ: હા, બેટરી દૂર હોને કે કારણ તુમ કમજોર હો ચુકે થે ઔર જો ભાષા મિલી, ઉશે હી શીખ બૈઠે મગર, અબ સહી હૈ.\n\nપિકે: દેખો, ભાઈ યહાં સે નિકલને કે લિયે મેરે પાસ આસાન સા રાસ્તા હૈ.\n\nજાદુ : ક્યાં ?\n\nપિકે: (500 /-ને નો ટ બતાવે છેને કહે છે) યે હી.\n\nજાદુ: સચ્ચ મેં ?\n\nપિકે: દેખો, અભી કામ હુઆ.\n\nપછી, 500/-ને નો ટ પોલીસને બતાવે છે.ને પોલીસ ગુસ્સે થાય છે. મનેનો ટ બતાવે છે? સમહજે છે\n\n શું ?\n\nપિકે: પોલીસ દાર \n\nને પોલીસને વધુ ગુસ્સો આવે છે. પોલીસ ભૂલી જાય છે કે આ આપણા ગ્રહના નથીને દરવાજો ખોલીને  અંદર જાય છે. ત્યારે જાદુ ફક્ત પોલીસને સામે જ જુએ છેને પોલીસ ખુદ ખૂબ જ સરળ બનીને બંન્નેને છોડી દે છે. થાનામાં રહેલ હવાલદાર તેમને રોકે છે પણ પોલીસ તો પોતાની જીપને ચાવી ભી તેમને આપી દે છે.ને જતાં-જતાં પિકે થેન્ક્સ કહેતો જાય છે. હવલદાર એકદમ નર્વસ થઈ જાય છે કેમકે, જાણતો હોય છે કે સર જ્યારે એ જાદુથી બહાર આવશે તો મને જ ખિજાશે. પણ, નહિ સર આવીને તેને શું થયું પૂછે છેવ. પાણી આપે છે.\n\nને અહીં જાદુ પોતાને સૂર્ય પ્રકાશ મળવાથી જીપને ઝડપથી પોતાના સ્પેસશીપના મેદાન પર લઈ જાય છેને બંન્ને મળીને પોતાનો ઓમ ઓમ ઓમ ઓમનો મંત્ર બોલે છે.\n\nજેથી સ્પેસશીપ આવે છેને તેમને સાથે લઈ જાય છે. પોલીસ આ જગા એ પહોંચે છે ત્યારે તેઓને સ્પેસશીપને ઊડતી જુએ છે.\n\n",
      "duration": "3 mins",
      "category": "Fantasy"
    },
    {
      "id": 1172,
      "title": "દાદાજીનું ઘર",
      "story_name": "૩૦ સપ્ટેમ્બર,૩૦૮૯ આજે ટીન-પ્લાઝા કોલોનીના બાળકો એકદમ ખુશ હતાં. તેમણે એક એક્સપેરીમેન્ટ અંતર્ગત માત્ર સાત દિવસ માટે એક અજાણયા સ્થળે જવાનું હતું. જો તેઓ સાત દિવસ આ સ્થળે કોઈનાયે સંપર્ક વગર, મશીન્સ વાપર્યા વગર રહી શકે તો પછી તેમને ૩૦ દિવસની સાતેય ખંડની ટૂર વીથ સ્પીડો ફાઈ (1080 G) 3૦૦ TB નેટ સાથે મળવાની હતી.\n\nઅત્યારે તેઓ બસ કલ્પના ‘imagination’ 17.2 માં બેસી જ રહયા હતા. થોડીવારમાં આ વાહન નેનાશી, વોયાર અને પદુકને એક્સ્પરીમેન્ટનાં સ્થળે લઈ જવાનું હતું. આંખનો પલકારો થાય એટલીવારમાં તો ત્રણેય એક ચોક્કસ સ્થળે પહોચી પણ ગયા.\n\nત્રણેયને imagination માંથી નીચે ઉતારવામાં આવ્યા. આ જગ્યાએ ખૂબ ધૂળ ઉડતી હતી . નેનાસી, વોયાર અને પદુકને આ સ્થળ બહુ વિચિત્ર લાગતું હતું. શહેરના પ્લાસ્ટિક કોટેડ સ્માર્ટ રોડ પર તેમણે ક્યારેય ધૂળ તો જોઈ જ ન હોતી. થોડીવારમાં તેમને કઈક અવાજ સંભળાયો. આ અવાજ તેમના કાનને મધુર લાગ્યો. પગે ઘુઘરી બાંધેલ ગાય અને બળદ આ ત્રણેયની સામે આવીને ઉભા રહયા. તેઓએ ગાય માત્ર તેમની G.K ની work file માં જ જોયેલ અને તેઓ દૂધ પણ special milk powder નું જ પિતા હતા માટે શરૂઆત માં તેઓ થોડા ડર્યા. પણ , પછી ગાય તેમને આવીને ચાટવા લાગી તો એમને ગાય સાથે રમવાની મજા પડી. પછી તો ગોવાળે આવીને તેમને ગાયને દોહતાં પણ શીખવાડ્યું અને શેડકઢૂ દૂધ પણ પાયું. પદુકે તો બળદની સવારી પણ કરી. બધાને આ બધું કોઈ dangerous અને exciting ride કરતાં પણ વધારે thrilling લાગ્યું.\n\nઆગળ તેઓ ગયા ત્યાં નેનાસી એક ઝરણું જોઈ ગઈ “wow, so much water is there ! let’s go there .”ત્રણેય મિત્રોએ ત્યાં નાહવાનો ભરપુર આનંદ લીધો, વહેતાં પાણીમાં તેઓ પોતાના મલ્ટીસ્માર્ટ બાથરૂમ્સને તો ભૂલી જ ગયા. ખુબ નાહયા બાદ ત્રણેયને ભૂખ લાગી. ત્રણેયને પોતાના tablet phone યાદ આવ્યા તેના પર click કરી તેઓ ગમે તે ખાવાનું ખાઈ શકતાં હતાં. પણ અહીતો phone allowed જ નહોતો. છેવટે તેમને એક વૃદ્ધ માણસ મળ્યો. તેમના સ્માર્ટ સિટીમાં તો આવા માણસો જ નહોતા. તેઓ ડર્યા પણ દાદાએ તેમનો ડંગોરો પાછળ સંતાડી બધાને પ્રેમથી બોલાવ્યા “ભૂખ લાગી છે ?” દાદાજીએ પૂછ્યું. “what’s your name and how do you know that we are hungry ? ”\n\nવોયારે આખો જીણી કરીને પૂછ્યું. “I know everything because I am Dadaji ”દાદાએ મુછમાં હસતાં-હસતાં કીધું. “ચાલો એ બધી ચર્ચા પછી કરશું પહેલા કઈક જમીલો.” દાદાજીએ તો ધણા બધા ફળો અને શાકભાજી એકઠાં કરીને બાળકો ને ખવડાવ્યા અને વહેતા ઝરણાનું ઠંડું પાણી પાયું.\n\n“મારી સાથે રમશો?” દાદાજીએ હસતાાં-હસતાાં પૂછ્યું. બધા બાળકોને હવે દાદાજી ગમવા માંડેલા. બધાએ હા પાડી.દાદાજીએ તો તેમને સંતાઈ-પંતાઈ, સંતાકૂકડી, નારગોલ, કલર રે કલર તારો કેવો રે કલર, ભમરડો, ઠેરી(લખોટીઓ) ની એવી કેટલીયે રમતો રમાડી કે ત્રણેય છોકરાએ ત્રણ-ચાર કલાકમાં તો ત્રણ જીવનનો આનંદ મેળવી લીધો.\n\nદાદાજી તેમને પોતાની ગારવાળી ઝુંપડી એ લઈ ગયા. ત્યાં તો દાદીમાં હતા દાદીમાએ આ બધા છોકરાઓને ગળે વળગાડયા. પ્રેમથી બેસાડીને અવનવી વાર્તાઓ કીધી. દાદીમાના હાવભાવનાં કારણે બાળકો તેમની બધી જ વાત સમજી જતા હતા. આવી રમતો કે આવી વાર્તાઓ તો તેમણે ક્યાંય સાંભળી નહોતી. હવે તેઓ તેમના ઘર, ફોન, સ્માર્ટ સીટી ને યુરોપ ટુર એ બધું જ ભૂલવા માંડ્યા હતા.\n\nદાદીમાએ બધાને કબાટમાંથી કાઢી સુંદર મજાના અંગરખા, ધોતિયા,ચણિયા-ચોળી વગેરે આપ્યાં. આ કપડા કેમ પહેરાય તે કહ્યું. રાત્રે દાદીમાએ જમવામાં કઢી-ખીચડી, રોટલો, ઓળો, લસણવાડી ચટણી, દૂધ વગેરે આપ્યું. છોકરાઓએ તો આ બધી વાનગીઓ આંગળા ચાટી –ચાટી ને ખાધી. આવું ને આવું છ દિવસ ચાલ્યું. સાતમાં દિવસે સવારમાં છોકરાઓ મોં-સૂઝણું થતા દાદીમાના પ્રભાતિયા સાંભળવા ઉઠ્યા. આજે સવારથી જ તેમને ગમતું ન હતું કારણકે તેમની આ યાત્રા આજ પૂરી થવાની હતી અને તેમને પાછુ ઘરે જવાનું હતું. ત્રણેય બાળકોએ નક્કી કર્યું કે આપણે હવે ક્યાય જવું નથી. તેમણે આ વાત દાદાજીને કરી. દાદાજીએ કહ્યું “ના , બેટા તમારા મમ્મી-પાપા તમારી ચિંતા કરે નહી એ માટે તમારે જવું તો પડશે પણ મને એક વચન આપો કે તમે પણ પાછા જઈને તમારા ઘરને આવું દાદાજીનું ઘર બનાવશો.”\n\nછેવટે તેમનું ટાઈમ મશીન કલ્પના imagination17.2 આવ્યું. બધા બાળકો તેમાં મને-કમને બેઠા. પેલું મશીન ઉડ્યું ને પદુક હસ્યો. વોયાર અને નેનાસીએ તેને પૂછ્યું કે તું કેમ હસે છે તો તેણે મશીનનો ફયૂઝ પોતાના હાથમાં બતાવ્યો. ત્રણેય હસી પડ્યા ખળખળાટ વહેતા ઝરણાની જેમ.\n\n",
      "duration": "3 mins",
      "category": "Fantasy"
    },
    {
      "id": 1173,
      "title": "માંટીની સુંગધ",
      "story_name": "આ પણ અસ્તિત્વ સાથે સજ્જડ રીતે સંયોજાયેલું જે કંઈ હોય એ વિચ્છેદ પામે છે. પછી એ આપને તીવ઼પણે સાંભરે છે. સમય વીંધાય જાય છે ને એ જ દ્રશ્ય સ્મુતિપટ પર કબજો જમાવે છે. એવા તો કંઈ સંભારણા હશે કે જેનો અજવાળે આપણે ઉજળા રહીએ છીએ. કોઈને એ રીતે મા સાંભરે , બાપ સાંભરે.\n\nઅરે ! સૌને સાંભરે એ તો સમજ્યા, કોઈકને માણસો સાંભરે તો કોઈને વહાલી ઘટનાઓ સાંભરે. કોઈને મલકની માટી સાંભરે છે. જે માટીની મમતાએ મનખાને મહેકતી બનાવી છે. ભલા માટી તે વળી કંઈ સાંભરે ? જેનાથી આપણે દૂર ભાગીએ એ માટીમાં વળી શું યાદ રાખવા જેવું હશે ? પરંતુ હકીકત તો એ છે કે સંવેદનશીલ માણસને ગામની માટી સાથે અનહદ પ઼ીતિ હોય છે.\n\nમાટીને આપણે મોટા ભાગે લક્ષમાં લેતા નથી. અથવા ખંખેરી નાખવા માટેની ચીજ માનીએ છીએ. પણ એ પૂણઁપણે ખંખેરાય છે ખરી ? આપણે ગામ છોડી પરગામ જઈએ, ઘર છોડી અન્યત્ર મહેમાન થઈ, દેશ છોડી પરદેશ જઈએ ત્યારે ગામ, ઘર કે દેશથી ભલે દૂર ચાલ્યા જઈએ પણ માટી તો કોઈને કોઈ રીતે આપણી સાથે જ રહી જતી હોય છે. એ માટીમાં રંગ હોય, ગંધ હોય, રુપ હોય, રસ હોય, અરે માટીમાં જ આપણા અસ્તિત્વનું મૂળ પણ મળે, એ પછી એ યાદ ન આવે ? માટી શબ્દથી મોં ફેરવીએ તો કેમ ચાલે ?\n\nધરાનાં સંતાનો ધૂળ, માટી અને ઢેફાં ત્રણેયનાં નોખાં રુપો, પણ ત્રણેયની માતો એક જ. માણસ પણ માટીનું જ સંતાન. માટી સાથેનો માણસનો નાતો જનમ પૂવઁનો હોય છે. માટી આપણી 'માડી' છે. આંખથી, કાનથી, નાકથી, પણ માટી ધૂળનું સંસ્કારેલું રુપ ભલે માનો પણ પોતીકા સંસ્કાર વસેલા છે. જેનાથી માણસ શ્વસે છે. માનવીના જણતરમાં ને ઘડતરમાં ગામની માટીનો સ્પશઁ હોય છે !\n\nપ઼થમ વરસાદે માટી ભીની થાય. ચારે તરફથી ભીજાયેલી ધરતીનું અંતર મઘમઘ થાય. ધન્ય થઈ જવાય. એની સુંગંધ દિવસોના દિવસો સુધી તરબતર કયાઁ કરે. એ ભીની માટીનો કેફ ચઢે. આખરે ખેતર વચ્ચેથી પલળેલી માટી બે હાથમાં લઈ હથેળીમાં લાડુની જેમ થપથપાવીએ. એ લાડુને નાકથી જમીએ, ધરાઈએ અને હરખાઈએ. આપણે માટીનાં ઘરઘર રમીએ. માટીનાં ઘર બનાવીએ. તોડીએ.....રિસાઈએ. ભીની માટીમાં પગ નાખી થપથપાવીએ. પછી હળવેથી બહાર કાઢી લઈએ.માટીનો માળો બની જાય ! એ મજાના માળામાં ઢીગલા - ઢીગલીને બેસાડીએ. માટીનો કેટલો હરખ ! માટીની કેટલી બધી માયા !\n\nનાનપણમાં આપણે માટીમાં લીટા તાણીએ, એકડા પાડીએ, દાવ લીધા-દીધા, લંગડી, ખો-ખો રમ્યા, જીત્યા-હાયાઁ, માટીએ પાડ્યા, ઊભા કયાઁ. માટીએ કેટકેટલું શીખવ્યું ! એટલે તો કહે છે કે માટીએ ઘડતર કયુઁ.\n\nભાષા જુદી, પોશાક જુદો, વેશ જુદો, પ઼દેશ જુદો પરિવેશ જુદો પણ માટી તો એની એ. બધે જ સરખી ! એકના અનેક કરવાનો સદ઼ગુણ લઈને બેઠેલી મા. સજઁનશક્તિની ખાણ. માટીના ઘોડિયામાં જ હેતનાં હાલરડાં ગવાય. બોલતાં શિખાય. માટી જ પવનનાં તોફાન અને સૂયઁનાં સન્માન ઝીલવાનું ભણાવે. માટી જ ફણગાવવાનો પદથઁપાઠ ચખાડે. માટી જ વિકસવા-વિસ્તરવાનો, રંગનો આકાર મહિમા કરે. સૂયઁનો પ઼ખર તાપ પડે કે ગાઢ અંધારાં અને ડરાવે તો પણ એ ચૂં કે ચા ન કરે! સહન કરવું એ વળી એનો એક વિશેષ સંસ્કાર. પવનની પ઼ીત ઝીલે. પ઼ેમ કરતાં પવન એની પાસેથી શીખે. વરસાદનું વહાલ એ એની કાયામાં સમાવી લે. પ઼ત્યુતર ગંધથી વાળે. એ વહાલની ભૂખી. વહાલ મળે પછી એ તમને ન્યાલ કરી દે. તમે ન્યાલ થઈ જાઓ એની ગંધથી.\n\nમાટી મૌન ભલે દેખાય, પણ એની ભાષા સાંભલવા જેવી સુગંધી ભાષા. ખેતરમાં છોડ પર ફુલ આાવે, ડૂંડામાં દાણા બેસે ત્યારે માટી જ બોલતી હોય છે. એને સાંભળવા કાન જોઈએ. માટી બોલે છે ત્યારે કાન સાંભળે છે. છોડ યુવાન થાય ત્યારે એના યૌવનમાં ગાણાં માટીના મમત્વનાં. માટીના ઓંરતા સમજવા જેવાય ને સૂંઘવા જેવાય ખરીદ!\n\nમાટીમાં પાણી પડે ત્યારે અભિમાન ઓગળવા જેવો મહિમા રચાય. પાણીની નમ઼તા માટીની જીદને ઓગાળે...માટી અને પાણી એ બંને એક થાય, જાણે કંસારમાં ઘી!એ સુગંધમાંથી જન્મે નવાનક્કોર આકાર. કુંભાર કોડિયાં બનાવે કે માટલાં ઘડે...એ એક રીતે તો માટીના જ આકારો પણ સુંગધના નોખા નોખા પદાથોઁ નામરુપ જૂંજવા ભલે રહ્યાં. પણ એ બધાને સૂંઘી જુઓ તો એક જ પ઼કારની ગંધ એક જ માના સંતાનોની પ઼તીતિત થયા વગર રહશે નહીં. \n\nમાટીમાંથી જળ સાથ છોડીને ચાલ્યું જાય ત્યારે એ માટી જળને બોલવવાનાં \"યગ્ન\" આદરે છે.અંદર બહારથી તપે છે અને એ તાપનું તપમાં રુપાંતર થઈ જાય પછી એના હ્દયનો ભાવ આકાશ સુધી ઊંચે જઈ વાદળ બને છે અને જળ પાછું માટીને મળવા પૂથ્વી ઉપર આવે છે. માટી નિરાશ થતી નથી,નિ:સાસો નાખતી નથી. જે કોઈ એને સહારે આવે તેને એ સમભાવથી સાચવે છે. માટીના કણેકણમાં સુંગધ છે એ સુંગધ જ એનુ જીવન છે. સમગ઼ સૂષ્ટી ઉપરની વનસ્પતિ-જીવસૂષ્ટી એ માટીની માયા છે. માટીની જ લીલા છે એમ કહીએ કે સૂષ્ટી ઉપરના સમગ઼ પદાથોઁ માટીના જ વિવિધ વાનગીઓ છે - એટલે પ઼ત્યેક વાનગીના સ્વાદ અને સુંગધની આપણી નોખી નોખી પ઼તીતિ થાય છે.\n\nમાટીમાંથી મુજરો ધરી થનગનાટ કરતી સમગ઼ સૂષ્ટિના જીવો હંમેશા માટીમાં જ પોતાના જીવનની ધન્યતાને દ્રિગુણી કરે છે ને અંતે માટીમાં જ પોતાના શ્વાસ પૂરે છે. આ માતાના જ ખોળામાં જાણે નિરાંતનો શ્વાસ લઈ હંમેશને માટે સૂતા થઈ જાય છે. માના ખોળાની આ શીતળતા એના માથાને હંમેશા પંપાળતી જ રહે છે ને !",
      "duration": "4 mins",
      "category": "Fantasy"
    },
    {
      "id": 1174,
      "title": "માણસમાં 'એક્સપાયરી ડેટ'",
      "story_name": "ઘણા સમયથી ચાલતો વિવાદ આખરે પૂરો થયો. જેનો અંત સારો એનું બધું જ સારું. 1990માં વિશ્વમાં ઉદારીકરણ ની શરૂઆત થઇ અને ગ્રાહકોમાં જાગૃતિ આવવા લાગી ત્યારથી પ્રચંડ માંગણી થતી આવતી હતી કે દરેક પ્રોડકટ માં 'એક્સપાયરી ડેટ' લખેલી હોય છે તો માણસમાં કેમ નહિ? ધીમે ધીમે એ માંગ આંદોલનમાં પરિણમી અને કુદરતે માણસો સામે નમતું જોખી પહેલી એપ્રિલ 2100થી જન્મતા દરેક વ્યક્તિની ઉપર 'એક્સપાયરી ડેંટ' નો સિક્કો મારવાનું ચાલુ કરાયું તેના થોડા વરસ પછીનો સંવાદ:\n\n\n\nમોહનભાઈ અને સંગીતાબેન ની દીકરી ગ્રેટા ઉંમરલાયક થઇ એટલે પરેશભાઈ અને ગીતાબેનના દીકરા એલેક્સના બાયોડેટા એક્સચેન્જ કર્યાં પછી ગ્રેટા એના મમ્મી પપ્પાને લીધા વગર જ સીધી જ પહેલી એપ્રિલ 2121ના રોજ એલેક્સના ઘરે પહોંચી ગઈ. વાતમાં મોણ નાખતા ગીતાબેને કહ્યું એલેક્સનો 2 મિલિયન ડોલર પગાર છે, સિલિકોન વેલીમાં દુનિયાની સૌથી મોટી કંપની બૂડલમાં સી.ઈ.ઓ. છે, અહીં 6 બેડનું ઘર છે, ફ્લોરિડામાં બીચ ઉપર વેકેશન હોમ છે. 100-125 વરસ પહેલાના અમેરિકાના પ્રમુખનું ખાનદાની મકાન અમે હમણાંજ 100 મિલિયન ડોલરમાં ખરીદી લીધું છે. જાહોજલાલીની વાત પુરી થઇ એટલામાં જ ગ્રેટાએ વાતમાં મોણ નાખ્યા વગર પૂછ્યું, તમારી 'એક્સપાયરી ડેટ' કઈ છે? ગીતાબેન રાજી થતા બોલ્યા હજી તો બહુ દૂર છે, 2140, જાન્યુઆરી 14મી. ગ્રેટાનું મોઢું પડી ગયું તેણે તરત વચ્ચે રહેલા માર્ટિનભાઈને ફોન ઉપર જ ખખડાવ્યા કે તમને કહેલું તો હતું કે છોકરો ઓછું ભણેલો કે કમાતો ચાલશે પણ તેની મમ્મીની એક્સપાયરી ડેટ નજીકની હોય તેવો મુરતિયો બતાવજો. ગીતાબેનને કાપો તો લોહી ન નીકળે એવી હાલતમાં ચાલુ ફોને ગ્રેટા ઉભી થઇ પોતાનું રોકેટ લઇ ઉડી ગઈ.\n\n\n\nમાર્ટિનભાઈએ કહ્યું મારા દૂરના એક સગાનો છોકરો આફ્રિકાના કોંગોમાં છે હજુ નોકરી મળી નથી એટલે ખેતી કામ કરે છે તેની મમ્મીની એક્સપાયરી ડેટ એકાદ મહિનાની છે અને આફ્રિકામાં મોટી જમીન જાયદાદ છે. તમે કહો તો ફિટ કરી આપું ગ્રેટા કહે એક મહિનામાં જમીનનો દસ્તાવેજ થઇ જશે? માર્ટિનભાઈ કહે એ મારી જવાબદારી ને ગ્રેટાએ છોકરો જોયા વગર હા પાડી દીધી.\n\n\n\nશોભાની એક્સપાયરી ડેટ 31 ઓગષ્ટ 2125 હતી ને આગલા દિવસે 30મી તારીખે ફોનની ઘંટડી રણકી. ઇન્ટરનલ રેવન્યુ સર્વિસમાંથી જેમ્સ ડગ્લાસ બોલું છું, તમારી એક્સપાયરી ડેટ કાલની છે અને તમારો ડિસેમ્બર 2124નો ટેક્સ બાકી છે, આજ સાંજ સુધીમાં રકમ જમા નહિ કરાવો તો અમે તમને અને મી. યમરાજને ડિટેઈન કરીશું. તેના પતિ સૌરભે તરત જ ટેક્સ ભરી દીધો.\n\n\n\n પટણા યુનિવર્સિટીની વરસ 2130-2133 બેચનું ગણિત વિષયમાં પી.એચ.ડી. એડ્મીસનનું લિસ્ટ બહાર પડી ગયું છે, 3 સીટ માટે 30,000 ઉમેદવાર લાઈનમાં ઉભા છે. મેરીટ લિસ્ટમાં પ્રથમ ક્રમાંકે આવેલા અને લાઈનમાં ઉભેલા પવનસિંઘને પ્રિન્સિપાલ પૂછે છે તમારી એક્સપાયરી ડેટ કઈ છે? પવનસિંઘ આત્મવિશ્વાસથી જવાબ આપે છે, નવેમ્બર 2140. પ્રિન્સિપાલ કહે સોરી, અહીં ત્રણ વરસની ડિગ્રી હજુ સુધી કોઈએ 10 વરસમાં પુરી નથી કરી, નેક્સટ મેન પ્લિઝ. નેક્સટ મેન એક વુમન હતી લીના સિંહ, જેણે પોતાની લાયકાત ઉપર 15 મિનિટ ભાષણ આપ્યું પણ પ્રિન્સિપાલ ઉપર એની કોઈ અસર ના થઇ, યોર એક્સપાયરી ડેટ પ્લીઝ? સર, ઘણી લાંબી છે, 2151 ફેબ્રુઆરી! સાહેબ કહે સોરી, શોર્ટ પડે છે, 10-15 વર્ષે પી.એચ.ડી. થાવ તો પણ કામ માટે 5-6 વરસ જ વધે છે, નેક્સટ પ્લીઝ! નેક્સટ મેન રોકેટસીંઘ આવે છે, પ્રિન્સિપાલ પૂછે છે, દસ એકા નો ઘડીયો બોલી બતાવો. રોકેટસીંઘ ધ્રુજતા ધ્રુજતા કહે છે સર બહુ વરસ પહેલા કરેલો એટલે યાદ નથી આવતું. પ્રિન્સિપાલ કહે યોર બર્થ ડેટ? રોકેટસીંઘ લાંબા સમય પછી કાગળના થોકડામાંથી શોધીને કહે છે 1 જાન્યુઆરી 2100. તમારી ઉમર? રોકેટસીંઘ માથું ખંજવાળે છે. પ્રિન્સિપાલ ફરી પૂછે છે કેટલા વરસ થયા તમને?  કોઈ જવાબ મળતો નથી. મારા બા કહેતા તા કે તું મોટો થઇ ગયો છો પણ ચોક્કસ ઉમર ખબર નથી. સાહેબ કહે નો પ્રોબ્લેમ. યોર એક્સપાયરી ડેટ? પવનસિંઘ ફાઈલમાં જોઈને કહે છે, માર્ચ 2190. પ્રિન્સિપાલ કહે યુ આર એડ્મિટટેડ.\n\n\n\nમોબાઈલ કંપનીએ નાણાંભીડથી બહાર નીકળવા સ્કીમ કાઢી છે, માસિક 100 ડોલર અને વાર્ષિક 500 ડોલર. એલેક્ષાંડર પોતાનું એક વરસનું મોબાઈલ બિલ ઓનલાઇન ભરે છે, મોબાઈલ કંપનીનો ફોન આવે છે કે તમારું બિલ અમે સ્વીકારતા નથી કેમકે તમારી પોતાની એક્સપાયરી ડેટ 11 મહિના પછી છે એટલે તે દિવસથી તમારો અને અમારો કોન્ટ્રેક્ટ પૂરો થઈ જાય છે. હજુ સુધી અમારા ટાવર સ્વર્ગ કે નરકમાં લાગેલા નથી. એલેક્ષાંડર કહે મેડમ એક મહિના સુધી મારી પત્ની ફોન વાપરશે. મેડમ કહે નિયમ પ્રમાણે તમારે માસિક ચાર્જ ભરવો પડશે તમને આ સ્કીમ લાગુ નથી પડતી.\n\nકેટલીયે કંપનીઓ અને સરકારે નોકરીના નવા નિયમ બહાર પાડ્યા છે કે ઉમેદવારની એક્સપાયરી ડેટ રિટાયરમેન્ટ ડેટ પછી છ મહિનાથી વધુ ના હોવી જોઈએ, જેથી પેન્શનમાં બચત થાય.\n\n\n\nટેક્નોલોજી કંપનીઓએ નવું બાર કોડ રીડર બઝારમાં મૂક્યું છે જે ગ્રાહકની એક્સપાયરી ડેટ તરત જાણી લે છે. સુપર ટેક્નોલોજી કંપનીઓએ એક્સપાયરી ડેટ છુપાવવાના અને જરૂર મુજબ લાંબી કે ટૂંકી વાંચી શકે તેવા મશીન વિકસાવ્યા છે. સરકારે આવા મશીન ગેરકાયદેસર છે તેવું જાહેરનામું બહાર પાડ્યું છે. લિબરલ સિટીઝન ગ્રુપે સુપ્રીમ કોર્ટમાં પિટિશન દાખલ કરી છે કે એક્સપાયરી ડેટ વ્યક્તિની આંતરિક બાબત છે તેને સરકાર કે બીજી એજંસી પૂછી ના શકે કે ના જાહેર કરી શકે. રિસ્પોન્સિબલ યુથ વિંગે માંગ કરી છે કે એક્સપાયરી ડેટની પ્રથા બંધ કરવામાં આવે કેમકે તેનાથી મેરેજ વ્યવસ્થા ભાંગી પડી છે. સાસુ વધારે જીવવાની બીકે કોઈ કન્યા જેની માતા વધારે જીવવાની હોય તેવા મુરતિયા પસંદ કરતા નથી અને લાબું જીવવા વાળા ઉમેદવારોને કોઈ વધુ પેન્શન આપવું પડશે તેની બીકે કોઈ નોકરી આપતું નથી. ચોરે ને ચૌટે એક્સપાયરી ડેટની વાતો થાય છે. નિષ્ણાતો અને રાજકારણીઓ બે ભાગમાં વહેંચાઈ ગયા છે. મોંઘવારી, બેકારી અને ફુગાવાના પ્રશ્નો ભુલાય ગયા છે એટલે સરકાર એક્સપાયરી ડેટ પ્રથા ચાલુ રાખવા માંગે છે. આ પ્રથા લાગુ કરવા કુદરતે ઇન્ફ્રાસ્ટ્રચર અને સ્ટેશનરીમાં જંગી રોકાણ કરી નાખ્યું છે, સ્ટાફની મોટા પાયે ભરતી કરી દીધી છે એટલે આંદોલનકારીઓને મચક આપતી નથી. જોઈએ હવે શું થાય છે, ડિસેમ્બર 2200 સુધી રાહ જોવા સિવાય છૂટકો નથી.",
      "duration": "4 mins",
      "category": "Fantasy"
    },
    {
      "id": 1175,
      "title": "એક કેપ્સ્યુલ અને ચાર જિંદગી",
      "story_name": "ડો.રાવ મનોમન રોમાંચ અનુભવતા હતાં. એમની અદ્યતન મશીનરી ધરાવતી પ્રયોગશાળામાં માનવજાતને ઉપયોગી કંઈ કેટલીય શોધ થઈ ચૂકી હતી. છેલ્લા ત્રણ વર્ષથી એ એક એકદમ અલગ ફોર્મ્યુલાની શોધમાં પ્રયોગો કરી રહ્યા હતાં.\n\nપત્નિ મૌસમી બહુ ફિકર કરતી રહેતી, “ડોક્ટરસાહેબ, પોતાના તરફ તો થોડું ધ્યાન આપો. ખાવાપીવાનું ભૂલીને, સમયની સાડીબાર રાખ્યા વગર બસ પ્રયોગોમાં જ રચ્યાપચ્યા રહો એ ન ચાલે. મને બહુ ચિંતા થાય છે. તમારી તબિયત બગડશે તો મારાથી સહન નહીં થાય.”\n\nમંજુનાથ રાવ આવી પ્રેમાળ, કાળજી રાખનાર અર્ધાંગિની મળવા બદલ પોતાને ભાગ્યશાળી સમજતા.“મૌસમી, મને એમ કંઈ ન થાય. તું મારી ફિકરમાં દૂબળી ન થતી જા. તું તારું ધ્યાન રાખ.”\n\nતો દિકરો સાત્યુકિ ડેડીની હર એક વાત આજ્ઞાંકિતપણે માનીને એમને કોઈ રીતે મનદુ:ખ ન થાય એવો ડાહ્યો હતો. દીકરી મનગંગા ડેડીને લાડ કરતાં ધરાતી નહીં. ડેડી થાકીને ગમે તે સમયે ઘેર આવે, મનગંગા ઠંડા પાણીનો જગ લઇને હાજર જ હોય.\n\nડો.રાવ કુટુંબની હૂંફમાં એકદમ નિશ્ચિત રીતે પોતાના કાર્યક્ષેત્રમાં મશગુલ રહેતા.\n\nઆજે પણ સવારથી એ બિકર, કસનળી, રસાયણો સાથે પોતાની દુનિયામાં મસ્ત અને વ્યસ્ત હતાં.\n\nજો આજે આ પ્રયોગ સફળ થાય તો માનવજાત માટે સાવ અણધારી વાત હશે. આજ સુધી કોઈએ શોધ નહોતી કરી એવી શોધ ડો.રાવ કરી ચૂક્યા. \n\nમાનવજાતના મનમાં ચાલી રહેલા વિચારોને એક કેપ્સ્યુલ લેવાથી સાંભળી શકાય એવી દવા એમણે શોધી હતી જે આમ તો ગુનાજગતને બહુ ઉપયોગી નિવડવા માટે જ હતી. ગુનેગારોના મનમાં રહેલી વિકૃતિ કે સત્યઅને માનસિક રોગીને સંભાળતા ડોક્ટરો, કર્મચારીઓ એમના ઈલાજ માટે મન સુધી પહોંચી શકે એ ઉચ્ચ ભાવના એમની હતી. બસ, કાલે સવારે તો રિસર્ચ સેન્ટરમાં જઈને આ ફોર્મ્યુલાના કોપીરાઈટ મેળવી લઈશ. \n\nઅને ...પોતાની વર્ષોની અખંડ મહેનતનું ધાર્યું સફળ પરિણામ મળતાં ડો.રાવનો આનંદ સાતમા આકાશમાં પહોંચી ગયો. મારી આ પ્રગતિ અને સફળતાનો સહુથી વધુ હકદાર મારો પરિવાર છે. એમના ધરખમ સહકાર વગર આ શક્ય જ નહોતું. એટલે મારે સહુથી પહેલી આ ખુશી એમની સાથે જ વહેંચવી જોઇએ. પોતાના પર જ પહેલો પ્રયોગ કરું તો મને પરિવારની લાગણી વગર શબ્દોએ સંભળાશે એ વિચારીને મંજુનાથ અતિરોમાંચિત થઇને ઘેર પહોંચ્યા.\n\nહું આજે બધાને સરપ્રાઇઝ આપીશ. આ સમયે તો કોઈ ઘેર આવીશ એવું ધારે જ નહીં!\n\nહળવેથી લેચ-કીથી દરવાજો ખોલીને બિલ્લીપગે દાખલ થયેલા મંજૂનાથને સહુ પહેલાં ડ્રોઈંગરુમમાં બેઠેલી મૌસમી દેખાઈ. મંજૂનાથ હળવેથી એની નજીક પહોંચ્યા અને મનમાં એક તરંગ લહેરાયો. ત્યાં તો..“આ પાગલ એની પાગલ શોધ વિશે વાતો કરીકરીને લોહી પી જાય છે. દિવસ-રાત એ ધૂનીની સાથે રહીને મારી તો રોબોટ જેવી જિંદગી થઈ ગઈ છે. એ લઘરવઘર માણસ સામે આવે છે તો એટલો ગુસ્સો આવે છે ને પણ એના થકી તો આ એશઆરામ છે એટલે ચલાવી લઉં. બાકી જરાય ગમતો નથી.”\n\nમંજૂનાથને કાન પર વિશ્વાસ ન બેઠો. પોતાની શોધ કોઈ રિવર્સ પરિણામ તો નથી આપતી ને એમ અસમંજસ થઈ. બે પગલાં આગળ ભર્યાં ત્યાં મનગંગા વોર્ડરોબ ઉઘાડીને ડ્રેસ પસંદ કરતી હતી. \n\nફરી મનના તાર જોડાયા.“ મારા ડેડી જેવા એબસ્ટ્રેક્ટ માણસ ક્યાંય જોયા નથી. કોઈ સોફિસ્ટિકેશન જ નહીં! કોઈને ઓળખાણ કરાવતાંય એમ્બરેસિંગ લાગે. ન કોઈ શોખ, ન કોઈ એટિટ્યુડ.પોતાની જ વાતમાં મસ્ત. સારું છે એ પ્રયોગશાળામાં જ ઘણો બધો સમય વિતાવે છે. અમે સ્વતંત્ર રીતે જીવી તો શકીએ છીએ! \n\nઆગળ જતાં સાત્યુકિના રુમમાં ભાંગેલ મને ડોકિયું કર્યું. હવે આ શું વિચારે છે એય જાણી લઉં.\n\nસાત્યુકિ ગિટાર પર સરસ ધૂન વગાડી રહ્યો હતો પણ મન કંઈક બીજું જ ગાઈ રહ્યું હતું.“આ મારો પાગલ બાપ મને એના જેવો બનાવવા માગે છે પણ એ જાણતા નથી કે હું આવતા વરસની રાહમાં છું. એના પૈસે ભણીને વિદેશ પહોંચી જવામાં જ મને રસ છે. બીજા કોઈ બંધન મને ફાવશે જ નહીં.”\n\nમંજૂનાથ ધીરેથી સ્ટડીરુમમાં દાખલ થયા. ફ્રિજમાંથી પાણીની બોટલ લઈને ખુરશી પર ગોઠવાયા. મન બહુ અસ્વસ્થ હતું. સાવ અણધાર્યા પરિણામ આવ્યાં હતાંં. પંદર મિનિટ બાદ સ્વસ્થ થઈને ડોક્ટરે લેટરહેડ હાથમાં લીધું.\n\nબીજે દિવસે મૌસમીના હાથમાં એક પત્ર હતો. સાત્યુકિ અને મનગંગા એમાં શું લખ્યું છે એ જાણવા આતુર હતાંં. \n\n“પ્રિય મૌસમી,તું મને પ્રિય છો પણ હું તને માત્ર નોટ છાપવાનું મશીન લાગું છું એ કાલે ખબર પડી. નવી દવાની સફળ શોધનો પહેલો પ્રયોગ મારા પર કરવાની બહુ મોટી કિંમત મેં ચૂકવી. તમારા ત્રણેયના મનને વાંચવા બહુ ઉત્સુક હતો જાણે મને ખાતરી હતી કે તમે શું વિચારો છો! પણ ત્રણેયના મનને મળ્યા બાદ નકરો વિશ્વાસઘાત મળ્યો. ખેર! તમારી સાહ્યબીભરી જિંદગી અકબંધ રહે એવી વ્યવસ્થા કરતો જાઉં છું. આજ સુધી મારી પ્રતિક્ષા ઉપરછલ્લી કરી પણ હવે ક્યારેય ન કરશો. મને ન દેખાતા અણગમા સાથે પણ મને સાચવ્યો એની કિંમત તમારા એકાઉન્ટમાં જમા કરાવેલી છે. મને શોધશો નહીં. હું હંમેશ માટે વિદેશ જાઉં છું. મારા કામની ત્યાં પણ જરુર છે. અત્યાર સુધી મારી જેમ મૃગજળને અમૃતનો સાગર માનીને જીવતા લાખો-કરોડો નિર્દોષને માટે હવે મારી શોધ ઉપયોગી બનશે. માત્ર સમાજની દ્રષ્ટિએ ગુનેગાર સાબિત થતા લોકો નહીં, મનની દ્રષ્ટિએ વારંવાર પોતાના માણસના પ્રેમ અને વિશ્વાસનું ઠંડે કલેજે ખૂન કરીને ગુનેગાર સાબિત થતા સાવ અંગતને ઉધાડા પાડી મારા જેવા વગર વાંકે સજા પામેલા લોકોને વાસ્તવિકતાથી મેળવી એમને એકલા જ સરસ જીવતાં શીખવાડીશ. \n\n-તમારો ગણવાનો હક પાછો ખેંચી લીધો છે એવો હવે માત્ર ડોક્ટર મંજૂનાથ.”\n\nમૌસમી, સાત્યુકિ અને મનગંગા પહેલી વાર ગુનાની લાગણી અનુભવતાં રહ્યાં.\n\n",
      "duration": "4 mins",
      "category": "Fantasy"
    },
    {
      "id": 1176,
      "title": "નશો",
      "story_name": "દિયા, દેવાંશ અને થોડા મિત્રોએ મળીને દીવ ફરવા જવાનો પ્રોગ્રામ બનાવ્યો. તેઓ શનિવાર બપોરે નીકળ્યાં અને રાત્રે લગભગ આઠ વાગ્યાની આસપાસ પહોચ્યાં. એક સારી હોટલમાં રૂમ બુક કરાવ્યો, ત્યાં સામાન મુક્યો અને પછી તેઓ જમવા ગયા. રાત્રે બધાં સાથે હોટલના બગીચામાં બેઠાં હતા અને ખૂબ મસ્તી કરતા હતા. પણ દીયાનું મન તો એક અલગ જ દિશામાં વિચારતું હતું. એ તો ક્યારે સવાર પડે અને સાંજ પડે એની રાહ જોતી હતી. આ વ્યાકુળ બનેલુ મન દરિયા કિનારાની સાંજ માણવાની વાટ જોતું હતું. એને દરિયાકિનારાના અદભુત નજારાને પોતાના મનમાં સમાવી લેવો હતો.\n\nબીજા દિવસે સવારે બધાંએ દિવનો કિલ્લો જોવા જવા માટેનો પ્રોગ્રામ બનાવ્યો. એ એકદમ પ્રાચીન અને મોટા કિલ્લાનો ઉપયોગ એક સમયે ખૂંખાર કેદીઓને રાખવા માટે થતો હતો. અત્યારે એની હાલત સાવ ખંડેર જેવી છે છતાં પ્રવાસીઓ માટે આકર્ષણનું કેન્દ્ર છે. દિયા અને દેવાંશના ગ્રુપને આ કિલ્લો જોવામાં ત્રણ-ચાર કલાક નીકળી ગયા. ફરીને પાછા આવ્યા ત્યારે બપોર થઈ ગઇ હતી. જમવાનો સમય સાચવીને સવારના થાકેલા એ લોકો આરામ કરવા માટે હોટેલમાં ગયા.\n\nસાંજ પડી એટલે સૌથી પહેલા દિયા ઉતાવળ કરવા લાગી. એને સોહામણી સાંજના દરિયાકિનારાને નિહાળવાની ઉત્સુકતા વધતી જતી હતી. એવું નહોતું કે એ પહેલીવાર આવું દ્રશ્ય જોવાની હતી. એણે ભારતના ઘણા બધા દરિયાકિનારા જોયા હતા પણ એને દરિયાકિનારાની સાંજ માણવાનું ખૂબ જ પ્રિય હતું.\n\nસાંજના પાંચેક વાગ્યા હશે. દિયા, દેવાંશ અને બધા મિત્રો સમુંદર કિનારે પહોંચી ગયા હતા. નાગવાબીચ થોડી વાર બેઠા પણ ત્યા ભીડ થવા લાગી એટલે દિયાએ કહયું \"અહીં બહુ ભીડ છે થોડે દુર જઈને બેસીએ.\" દીયાની વાત સાંભળી બધાં ઉભા થયા અને થોડે આગળ ગયા. આગળ જતાં ઓછી ભીડ-ભાડવાળી જગ્યા મળતા ત્યાં બેસી ગયા. વાતો અને મસ્તીનો દોર ચાલુ જ હતો. ધીમે ધીમે સૂરજનો તાપ ઓછો થવા લાગ્યો હતો.\n\nજેમ સુરજ ઢળવા લાગ્યો તેમ વાતાવરણ અતિ સુંદર અને આલહાદક બનતું જતું હતું. સૂરજનો રંગ એકદમ સિંદૂરી થઈ ગયો હતો અને એના સોનેરી કીરણો દરિયાના સ્થીર પણી પર જાણે સોનાનું વરખ હોય એવો અનુભવ કરાવતા હતા. ધીમે ધીમે પ્રવાસીઓની ચહલપહલ ઓછી થવા લાગી હતી. એટલો સુંદર અને આહલાદક નજારો હતો કે એમ થાય કે સમય બસ અહીં જ સ્થીર થઈ જાય અને આ દ્રશ્યને પલક ઝપકાવ્યા વગર જોયા જ કરીએ. સમય ક્યાં કોઈનું માને છે ? એ ક્યારેય નથી રોકાતો.\n\nદિયા તો એ સમયમા ખોવાઈ ગઈ હતી. એને તો જાણે એ એકલી જ હોય એવું લાગતું હતું. દેવાંશ અને બીજા બધા ફ્રેન્ડસ એની મસ્તીની ધૂનમા હતા. ત્યાં રાજ બોલ્યો \"અરે સામે જો કશું પડ્યું છે. લગભગ કોઈના સમાન જેવું છે.\" પણ ચોખ્ખું દેખાતું નહોતું કે હકકિતમાં છે શું ? હજુ યો બધા દોસ્તો એ વસ્તુને જોવાની અને ઓળખવાની કોશિશ કરતા હતા. ત્યાં સામેથી ત્રણ ચાર યંગ દેખાતા છોકરા આવ્યા. બધાં જ ડ્રીંક કરેલી હાલતમાં હતા. એ લોકો કોઈને શોધતાં હોય એવું લાગી રહ્યું હતું. એમાનો એક બોલ્યો \"ઓ....ય... પીયકકડ કયા છો ?.... ઘરે જવાનું છે... ચાલ હવે\" ત્યાં બીજો બુમ મારતો બોલ્યો \"હું કહેતો હતો કે પીવામાં લિમિટ રાખો પણ મારું કોણ માને !\" એના અવાજમા ગુસ્સો અને નશો બન્ને દેખાતું હતું. ત્યા તો પાછો એક બોલ્યો \"ગોતો એને હવે નહી તો એના ઘરે શુ જવાબ દેશુ ,એક તો ખોટું બોલીને આવ્યા છીએ.\" આવું બોલતા બોલતા બધા દોસ્તો એ કોઈ ખોવાયેલા મિત્રને શોધતા હોય એવું લાગી રહ્યું હતું.\n\nબીજી બાજુ દિયાની નજર એ આછી આછી દેખાતી વસ્તુ પર ગઈ. દરિયાનું એક મોટું મોજું આવ્યું અને એના પર આવી ગયેલી ધૂળને સાથે લઈ ગયું. હવે એ દ્રશ્ય ચોખ્ખું દેખાતુ હતું. આ જોતા જ દિયાથી મોટી રાડ નીકળી ગઈ. \"દેવાંશ... ત્યા લાશ છે કોઈની.\" બધાં ગભરાઈ ગયા અને નજીક જઈને જોયું તો કોઈ માણસ રેતીમા અડધો દબાયેલો હતો. મોજું આવતા રેતી નીકળી ગઈ. દેવાંશે એને સીધો કરી નાક પર આંગળી રાખી જોયું તો જીવીત હતો.\n\nપેલા છોકરા બુમો પાડતા પાડતા નજીક આવ્યા અને એમને આ માણસને જોયો તો એમાંથી એક વ્યક્તિ બોલ્યો \"અરેરે ઓય આ રહ્યો પીયકકડ.\" ત્યાં તો બીજો બોલ્યો \"એ જીવે છે કે મારી ગયો ?\" પછી તો એ બધા એ માણસને ગડદા અને પાટું મારવા લાગ્યા અને બુમો પાડવા લાગ્યા \"અલ્યા ઉભો થા ઘરે જવાનુ છે.\" પણ પેલો માણસ તો એટલો નાશામા ધુત હતો કે એને લોકોના આટલા મારની કોઈ અસર થતી નહોતી.\n\nઆ બધું જોઈને દિયા તો સાવ સૂનન જ થઈ ગઈ. થોડીવાર થઇ ત્યાં એ લોકોનો ડ્રાઈવર આવ્યો અને એક એકને પકડીને ગાડીમા બેસાડયા અને ગાળોના બબડાટ કરતો કરતો બધાને લઈને ત્યાંથી નીકળી ગયો.\n\nવાતાવરણને બદલાવવા માટે દેવાંશ બોલ્યો \"ચલો આપણો પણ નીળવાનો ટાઈમ થઈ ગયો છે.\" પછી બધાં થોડા ટેન્શન અને થોડી ઉદાસી સાથે ત્યાથી નીકળી ગયા. પણ દિયાના મનમાં એ સાંજને લઈને જે ઉત્સાહ અને ખુશી હતાં એ જાણે સુરજની સાથે ડુબી ગયા. એનું મન એક નવાં ચકરાવે ચડી ગયુ. \"માણસો આટલું બધું ડ્રીંક શું કામ કરતાં હશે ? પોતાના ઘર પરીવારનો વિચાર નહી કરતાં હોય ? આટલું જુઠું બોલવું, આટલી ગાળો સાંભળવી એ લોકોને ખરાબ નહી લાગતું હોય ? પોતાની નજરમા નીચા થઈ જાય એવી ખુશી કે મોજ શું કામની ? પણ એ બધુ આ આજ કાલ ની યંગ જનરેશને કોણ સમજાવે ? ભગવાને અખુટ કુદરતી સૌંદર્ય સંપત્તિ આપી છે એનું મોલ આ જનરેશન કેમ નહીં સમજતી હોય ?",
      "duration": "4 mins",
      "category": "Fantasy"
    },
    {
      "id": 1177,
      "title": "મોગેમ્બો ખુશ હુઆ",
      "story_name": "મિ. ઈન્ડિયા થકી ઉકળતા એસિડમાં મોગેમ્બો પડતાં પડતાં બચ્યો અને એ બચવામાં એસિડનાં કેટલાંક છાંટા મોગેમ્બોનાં ચહેરા પર ઊડયાં હતાં. પોતાની ઓળખ છુપાવવાનાં પ્રયાસમાં એ એસિડના છાંટા કારગત નિવડયાં અને ઇન્ડિયન પુલિસને કારણે વિદેશમાં જઈ પ્લાસ્ટિક સર્જરી કરવાનું ત્યારે લગભગ અશક્ય હતું. એટલે, વચ્ચેનો રસ્તો કાઢ્યો ચાલાકીના બાદશાહ મોગેમ્બોએ.\n\nગ્રામ્ય વિસ્તારમાં જઈ મહાજ્ઞાની, વિદ્વાન, તથા વૈદ્ય મહારાજ એવાં મહાગુરુજીનાં આશ્રમમાં ઋષિકેશ જઈ પોતાનો ઉપચાર કરાવ્યો. મહિનાઓ સુધીનો વ્યવસ્થિત આરામ ફરમાવી નવા જોશ સાથે ઊભો થયો. અને એક નવી શકલ, એક નવી ઓળખ સાથે નવા ઉદ્દેશ પર કાર્યરત રહેવાની તનતોડ મહેનત મોગેમ્બોએ પોતે જાતે જ હસ્તગત કરી.\n\nમહાગુરુજીનાં આશ્રમમાં રહી એક સાધારણ વ્યક્તિ તરીકે પ્લાસ્ટિક સર્જરીની મદદથી વૈજ્ઞાનિક તરીકેની ઓળખ આસપાસનાં ગામમાં ફેલાવવા નિતનવા પ્રયોગો આદરવાનું શરૂ કર્યું. મોગેમ્બોએ પોતાનું નામકરણ કરાવ્યું અને નવું નામ રાખ્યું - મોગેમ્બો જુનિયર. કે જેથી,     એનાં નામની દહેશત, એનાં નામનો ડર લોકોનાં હૃદયમાંથી દૂર થાય. તે સાથે, 'મોગેમ્બો' શબ્દનો પ્રભાવ પણ પડે એટલે જુનિયર ઉપનામ જોડી પોતાનાં નવા લક્ષ્ય તરફ પોતાનું તેમજ પોતાનાં સારા વ્યવહાર થકી મહાગુરુજીનાં આશ્રમમાં રહેતાં એમનાં બીજા અનુયાયીઓનું અને એમનાં થકી ગ્રામવાસીઓનું પણ ધ્યાન પોતાનાં તરફ કેન્દ્રિત કરવામાં સમય નક્કી લાગ્યો, પણ, કામ સફળ થતું જણાયું એટલે પ્રચાર કરવાનો વિચાર જ્યારે એક શાગિર્દનાં મનમાં વળગ્યો કે મોગેમ્બો જુનિયરે પોતાનો નવો આવિષ્કાર, નવી શોધને લોકો સમક્ષ લાવવાનું પાસું ફેંકી પોતાની નવી એક ગેંગ તૈયાર કરી.\n\nઆ ગેંગ સભ્ય લોકોની વચ્ચે પ્રેમ, કરુણા તથા સદાચારની ભાવના સાથે રહી શકે, તેમજ એકજુટ થઈ મદદગાર બનવા યોગ્ય છે એવા અનેકો સદ્દગુણોની ભરમાર લોકલ ન્યૂઝપેપરમાં હેડલાઈન્સ તરીકે ઝળકવા લાગી. જુનિયર મોગેમ્બોનું નવું લક્ષ્ય લોકોમાં ફેલાવવાનું કામ ન્યૂઝપેપર્સ આસાન કરી દીધું. મહાગુરુજીને આખરી પ્રણામ કરી જુનિયર મોગેમ્બો અને એનાં નવાં અનુયાયીઓ વારાફરતી એક એક કરીને આશ્રમનાં માહોલને છોડી ઋષિકેશનાં આસપાસના વિસ્તારમાં બે-બેની ટુકડીમાં ફેલાઈ ગયાં. યોજના મુજબ બેવડી જોડી જે તે ગામમાં જઈ લોકોને ખુશ્બુદાર પેનની વિશેષતા જણાવી એક પર એક ફ્રી આપી નાણાં એકઠાં કરવામાં કંઈક અંશે સફળ થઈ.\n\nઆબાલવૃદ્ધ સહુ ખુશ્બુદાર પેનનો પરચો મેળવવા તૂટી પડ્યાં. પેનની અછત પડવા લાગી. લોકોમાં યકાયક ખુશ્બુદાર પેન મેળવવાનું જાણે ઝુનુંન સવાર થઈ ગયું. જુનિયર મોગેમ્બોને અનપેક્ષિત ફાયદો થવા લાગ્યો. એટલે, એનાં ખુરાફતી દિમાગમાં નવો આઈડિયા ઉકળવા લાગ્યો. પહેલાં ઇત્રમાં ડૂબાડેલી પેનને ખુશ્બુદાર પેન કહી બમણા રૂંપિયા કમાયો. એ રૂપિયામાંથી વિદેશી લેબલ લગાવેલ ઇન્ડિયન સિક્રેટ પેનને જાદુઈ પેન કહી ફરી એકવાર ભોળા લોકોને બેવકૂફ બનાવવાનો મનસૂબો કામયાબ કરવા જુનિયર મોગેમ્બોનાં શાગિર્દો ઉતાવળા થઈ ઊઠ્યાં.\n\nજેટલી પેન વેચો એટલો ફાયદો ડબલ. આ લાલચે જ અનુયાયીઓ જુ. મોગેમ્બો સાથે જોડાયેલા હતા. એ બધી જ જાદુઈ પેન કે જેનાંથી જે પણ લખો એ પાંચથી સાત દિવસમાં મેજિકલી તમારી સામે હાજર થઈ જાય. ફક્ત એ લખાણ કોઈ બીજાની સામે જાહેર નહીં કરવાનું. કેવળ જુ. મોગેમ્બો પાસે રહેલાં મેજીક બોક્સમાં ચિઠ્ઠી મૂકીને પાંચમા દિવસે આવી તપાસી જવાનું. કામ સફળ થાય તો બમણા રૂ. એજ બોક્સમાં મૂકીને પાછું વળ્યાં વગર જતું રહેવાનું. અને, કામ કારગત ન નીવડે તો સાતમા દિવસે ફરી આવી ચેક કરવાનું. જુ. મોગેમ્બોની દિવ્ય શક્તિથી ગ્રામવાસીઓનું કલ્યાણ નિશ્ચિત છે.\n\nઆવી એડવર્ટાઈઝથી ટોળેટોળાં જમા થવા લાગ્યા અને જુ. મોગેમ્બો કુખ્યાતિનો કાળો ઓછાયો ત્યજી પ્રખ્યાત સિદ્ધિ તરફ આગળ ને આગળ વધવા લાગ્યો. અઢળક રૂપિયા જમા થવા લાગ્યાં. તે સાથે અનુયાયીઓ પણ વધવા લાગ્યાં. લોકો જુ. મોગેમ્બોને દિવ્ય પુરુષ તરીકે ઓળખવા લાગ્યાં. જાફુઈ પેને પરચો આપવાનું શરૂ કરી દીધું. જે તે લોકોએ મોગેમ્બોને તકલીફ આપી હતી. જેનાં કારણે મોગેમ્બોને એસિડના છાંટાની પીડા સહન કરવી પડી એ સહુને સજા કરવા માટે જુ. મોગેમ્બોએ સ્પેશ્યલ પેનને અલગ પેકિંગ સાથે મુંબઈ ખાતે પાર્સલ કરી.\n\nપેકિંગ લઈ જનાર અનુયાયીઓને પણ એ વાતની જાણ નહોતી કે એ સ્પેશ્યલ પેન શી ધમાલ મચાવવાની હતી. બે અઠવાડિયા બાદ દિવાળીનાં દિવસે જ જુ. મોગેમ્બોનાં ઓર્ડર પ્રમાણે ઠેર ઠેર એ પેનનાં બોક્સ દિવાળી ગિફ્ટ તરીકે ખાસ લોકોનાં ઘરમાં પાર્સલ કરવામાં આવ્યાં. કમિશનર શુકલા કે જેમણે મોગેમ્બોને અરેસ્ટ કરવાનું ફરમાન જાહેર કર્યું હતું. એક પાર્સલ એમનાં ઘરે પહોંચતું કરવામાં આવ્યું. મિ. ઇન્ડિયા. કે જેને કારણે પોતે વિશ્વનો સૌથી મોટો ઇન્વિઝીબલ મેજિશિયન બનતાં બનતાં રહી ગયો અને એથી ઉલ્ટું જુ. મોગેમ્બો બની ગ્રામીણ વિસ્તારમાં જીવન ગુજારવાનો વારો આવ્યો. એક ને બદલે ત્રણ પાર્સલ એનાં ઘરે પોસ્ટ કરવામાં આવ્યું. ત્રીજું તેમજ આખરી પાર્સલ પ્રો. શર્માને ઘરે મૂકવામાં આવ્યું કે જેથી તેઓ આજ પછી ક્યારેય નવો આવિષ્કાર કરવા માટે સલામત ન રહે. અને, અગર, બચી પણ જાય તો પણ, જુ. મોગેમ્બો સામે જિંદગીની ભીખ માંગતો ફરે.\n\n***\n\nત્રણ દિવસ વીતી ગયાં. જ્યાં જ્યાં મેજિકલ પેનનું બોક્સ પાર્સલ કરવામાં આવ્યું હતું, ત્યાં ત્યાંથી નિતનવા સમાચારો ન્યૂઝપેપર્સ તેમજ ટીવી ચેનલ્સ પર ચમકવા લાગ્યાં. 'આજ કી તાજા ખબર - મેજિકલ પેનનાં ઉપયોગથી કમિશ્નર શુકલાનાં પત્નીનું કોવિડ - 19થી તત્કાળ મૃત્યુ.'\n\n'મિ. ઈન્ડિયાનાં ઘરમાં કામ કરનાર કેલેન્ડરનાં દીકરા તથા એની પત્નીનું કૉરોનાથી અકાળ મૃત્યુ.'\n\n'મિ. ઈન્ડિયાને લાગ્યો ચેપી રોગ, હોસ્પિટલમાં જીવન મરણ વચ્ચે ઝઝૂમી રહેલ મિ. ઈન્ડિયાનો જીવ ખતરામાં.'\n\nઆવા અનેકો સમાચારો વાંચી તથા ટીવી ચેનલ્સ પર જોઈ, સાંભળી જુ. મોગેમ્બો ખુશખુશાલ થઈ ગયો. ઋષિકેશનાં ગ્રામ્ય વિસ્તારોમાં એણે દિવાળીની ધામધૂમથી ઉજાણી કરી ગ્રામ્ય લોકોને ખુશખુશાલ કરી મૂક્યાં.\n\n***\n\nમૃત્યુનાં સમાચારો સાંભળી મહાગુરુજીને જુ. મોગેમ્બો પર સંદેહ જાગ્યો. પોતે શીખવેલ સારપ ભૂલી જુ. મોગેમ્બો પોતાની અસલિયત પર આવી ગયો તેમજ એનામાં રહેલો રાવણ હજુય જીવંત હતો. પોતાની સામે સારા હોવાનો ઢોંગ કર્યો.. આ બધાથી મહાગુરુજી ખૂબ ખૂબ નિરાશ થયાં. અને સંજીવની બુટી લઈ આશ્રમમાં કોઈનેય જાણ કર્યા વગર હિમાલય જઈ વસવાટ કરવા ચાહે છે, એવું કથન કહી મહાગુરુજીએ મુંબઈ તરફ પ્રયાણ કર્યું. ફ્લાઈટમાં એજ દિવસે પહોંચી જે તે લોકોને સંજીવની બુટી આપી જીવનદાન આપ્યું તેમજ, સાવચેતી કેળવવાનાં કેટલાક નિયમો સમજાવ્યા. સમગ્ર મુંબઈમાં હાઈ એલર્ટ ડિકલેર કરી ઠેર ઠેર વૈદ્યકીય સેવાકેન્દ્ર ખોલી લોકોનો મફત ઉપચાર શરૂ કર્યો. અને ત્રણથી ચાર દિવસમાં સહુને કૉરોના સાથે જીવતા શીખવી દીધાં.\n\nબીજી તરફ, જુ. મોગેમ્બો સુધી એજ સમાચાર પહોંચતા કરવાની જોગવાઈ કરી દીધી કે જે સાંભળવા એ આતુર હતો.\n\n'આજ કી તાજા ખબર - મિ. ઈન્ડિયા કો મોત કે મૂંહ સે કોઈ બચા ન સકા, ઔર પૂરે શહેર મેં માતમ સા છા ગયા હૈ...'\n\nજુ. મોગેમ્બોને આ ખુશ ખબર પર વિશ્વાસ નહોતો બેસી રહ્યો એટલે એણે પોતાનાં સ્પેશ્યલ શાગિર્દને ફોન કરી ઇન્ફોર્મેશન કઢાવી. એમાં ય એજ જાણવા મળ્યું જે ન્યૂઝમાં બોલ્યાં હતાં. એ જાણી પહેલી ફ્લાઇટ પકડી જુ. મોગેમ્બો મુંબઈ એરપોર્ટ પર લેન્ડ થયો અને મુંબઈ પુલિસે જુ. મોગેમ્બોની ધરપકડ કરી ફાસ્ટ અદાલતમાં એનો કેસ ચલાવી એને એનાં જ જન્મદિવસે સરેઆમ ફાંસી આપી એનો અંત આણી લોકોમાં જાગૃતિ લાવવાનો સરકારનો નિર્ણય કારગત નીવડ્યો.\n\nઅને ફરી એકવાર મિ. ઇન્ડિયાને સરકાર તરફથી ઇનામ સ્વરૂપે સચિવ ની પદવી સોંપવામાં આવી. અને મહાગુરુજીનો આભાર માની એમનાં આશ્રમ માટે પણ ટેક્સ ફ્રી ડોનેશન આપવામાં આવ્યું. કૉરોના બીમારીને ભગાવતી સંજીવની બુટીની પેટન્ટ તૈયાર કરવા માટે ઇન્ડિયન સાયન્ટીસ્ટને ઋષિકેશ જઈ નૉલેજ મેળવવા માટેની વ્યવસ્થા કરવામાં આવી.\n\nઆજનાં યુગની મહા બીમારી કૉરોનાથી બચવાનાં ઉપાયો સાથે ભારતીય સંસ્કૃતિની ધરોહર બરકરાર રાખવાનું ફરમાન જાહેર કરાવ્યું.\n\n       \n\nહાથ જોડી કરો પ્રણામ,\n\nવગર કામે ન નીકળો બહાર,\n\nજરૂરી કામ ઘરેથી પતાવ,\n\nઘરનાઓ સાથે સમય વિતાવ,\n\nકાલને છોડ, આજને જીવ,\n\nજોઈતું ખાઈ, શેષ બીજાને આપ,\n\nજીવનમંત્ર શીખી, બીજાને શીખવ,\n\nબંધુ- ભગિની સહુને માન, સુખેથી જીવ.",
      "duration": "5 mins",
      "category": "Fantasy"
    },
    {
      "id": 1178,
      "title": "જાસૂસી ધુરંધરો",
      "story_name": "એજન્ટ રાઘવનાં વૉલીએન્ટ્રી રિટાયરમેન્ટ પર શી પ્રતિક્રિયા આપવી એ યકાયક જ સૂઝ્યું હોવાથી જાસૂસ વિનોદ, ટીનટીન, કરમચંદ જાસૂસ તેમજ એસીપી પ્રદ્યુમ્ન અને શરલોક હોમ્સ પણ એ. રાઘવને મળવા એનાં બંગલે પહોંચ્યાં.\n\nબંગલામાં ભીતર જવાનો મારગ પાછળથી હતો એ જાણતા હોવાથી સહુ પોતપોતાની રીતે એ. રાઘવને મળવા ઉતાવળા થઈ તથા 'ફર્સ્ટ કમ ફર્સ્ટ સૉર્ટ આઉટ ધ કલ્યુ એન્ડ વિન ધ ગૅમ' અજમાવવા સહુ આઠેય દિશામાં ફેલાઈ ગયાં.\n\nફ્રન્ટ ડૉર કાચનો હોવા બાદ પણ આરપારનું કશું દેખાઈ નહોતું રહ્યું.\n\nઅને, રુલ્સ મુજબ, ભીતર જવા માટેની એન્ટ્રી જબરદસ્તીથી મેળવવાની નહોતી.\n\nકરમચંદ એની કિટ્ટી સાથે મસ્તી કરવા સાથે બંગલામાં ટેરેસ માર્ગે જવા માટે સીઢી શોધવા લાગ્યો.\n\nબાલ્કનીને અઢેલીને એક સ્પાઈરલ નિસરણી મળી આવી. પણ, ચઢવા માટે ખૂબ જ ખતરનાક હોવાથી કરમચંદ કરતાં વધુ એની કિટ્ટી પરેશાન થઈ ગઈ.\n\nનિસરણી પર અગણિત સાંપ વીંટળાયેલા હતાં.\n\nકિચન તરફથી ભીતર જવા માટે પ્રયત્નશીલ જાસૂસ વિનોદ દરેકેદરેક ખિડકીને ટકોરા મારી તપાસી રહ્યો, પણ, એકેય બારી પા, અડધી કે અધકચરી ય ખૂલેલી ન મળતાં એની અવઢવ વધી ગઈ. આજ લગી જે પણ કેસિસ સોલ્વ કર્યા હતાં, એમાં ક્યાંક ને ક્યાંક કોઈ તો લૂપ હૉલ મળી રહ્યો'તો જે કેસ સોલ્વ કરવામાં ફાયદેમંદ રહ્યો.\n\nપણ, આજે, બંગલાની ભીતર કેવીરીતે જવું એ પ્રશ્ન આત્મસુરક્ષાથી ય વિશેષ થઈ પડ્યો. ખુદને પુરવાર કરવાનું વિશેષ કાર્ય હતું.\n\nએસીપી પ્રદ્યુમનને એનાં આસિસ્ટન્ટસની ખૂબ યાદ આવી રહી હતી. એમાં ખાસ તો ઈ. દયાની કે જે એનાં આદેશ પર હર એક દરવાજાઓ તોડવા માટે હંમેશા તૈયાર રહેતો.\n\nએ. રાઘવને તો કોઈપણ જાતનો અંદાજો નહોતો કે એનાં વોલીએન્ટર રિટાયરમેન્ટનો નિર્ણય રદબાતલ કરાવવા જાસૂસી જગતનાં ધુરંધરો એને મળવા ખાસ એનાં ઘરે આવ્યાં છે અને એ સહુ એનાં બંગલામાં ભીતર ઘુસવા માટે કંઈ ને કંઈ નિત નવા ઉપક્રમો યોજી રહ્યાં છે.\n\nવર્ષોથી એક સ્વપ્ન કે જે એ. રાઘવનાં જીવનનું કડવું સત્ય છે અને એને પહોંચી વળવા માટે જ એણે ડિટેકટિવ એજન્સી જોઈન કરી હતી.\n\nદસ વર્ષ એજન્ટ તરીકેની કામગીરી પાર પાડ્યા બાદ પણ એ તસુભર પણ એ સ્વપ્નવત હકીકત તરફ આગળ નહોતો વધી શક્યો, એટલે જ તો આ રિટાર્યમેન્ટ લેવાની ફરજ પડી હતી.\n\nગઈ રાતે મોડે સુધી એ બાબતે વિચારો તથા પ્લાનિંગ કર્યા બાદ જીવનમાં પહેલીવાર વાઇનનો સહારો લઈ નિરાંતની ઊંઘ લેવા પલંગ પર પડ્યો તે હજુય એજ હેંગ ઑવરમાંથી બહાર નહોતો આવી શક્યો. અને, એટલે જ એનાં બંગલાની બહાર ઊભેલા એનાં હિતેચ્છુઓનો કલશોર એનાં કાન સુધી પહોંચી નહોતો રહ્યો.\n\nએજન્ટ વિનોદ પેન્ટ હાઉસમાં પાઇપ વડે ઉપર ચઢવાનાં મનસૂબા પાર પાડે ત્યાં તો કરમચંદ સ્પાઇરલ નિસરણી વડે ઉપર તરફ ચડવા લાગ્યો.\n\nએ. વિનોદ પણ પાઇપ પર ચઢવાનાં ઍના પુરાના કરતબોને અંજામ આપવામાં મહદ અંશે કામયાબ નીવડ્યો જ હતો.\n\nઅને, ટીનટીન તો પિકાચુની મદદથી હવામાં ઊડવાથી લઈને ચાલવા સુધીનાં બધાં જ મેજીક વાપરી સીધો જ પેન્ટ હાઉસનાં ઉપલા માળે પહોંચી ગયો.\n\nપણ, કુંડી અંદરથી લગાવેલી હોવાથી જાદુ મંતર કરી કુંડી ખોલવી રહી. ટીનટીન એક નવી જદ્દોજહદમાં અટવાયેલો રહ્યો.\n\nએસીપી પ્રદ્યુમન ઈ. દયાને યાદ કરી હથોડા જેવો પોતાનો જ હાથ જીવનમાં પહેલી વખત વાપરી દરવાજો તોડવામાં કામયાબ નીવડ્યો ત્યારે એને પોતાને પણ પહેલીવાર સમજાયું કે પોતે પણ એટલો જ તાકતવર છે કે જેટલો લોકો ઈ. દયાને જુએ છે, જાણે છે, ને માને પણ છે.\n\nએકસામટો શોરગુલ એ. રાઘવનાં કાન પાસે સંભળાતા હડબડાહટમાં રાઘવે આડેધડ પોતાનાં હાથપગ હલાવ્યાં અને ઓશિકા નીચે મૂકેલી પિસ્તોલ શોધવા લાગ્યો.\n\nનશીલી આંખોમાં ઊંઘરેટી હજુય એટલી જ જોરદાર હતી કે જેવી 31સ્ટ ડિસેમ્બરની નાઇટે હોય. એટલે, ખુદને આશ્વાસિત કરતો એ. રાઘવ ઉઠવાનો પ્રયત્ન કરવા લાગ્યો અને એમાં જાસૂસી જગતનાં ધુરંધરોએ ભેગા મળીને મદદ કરી અને સહુ એની સામે એક એક ખુરશી, કાઉચ, બિન બેગ ને સ્ટૂલ લઈ બેસી ગયાં.\n\nકરમચંદનાં ઇશારાને સમજી પહેલીવાર કિટ્ટીએ સહી ટાઈમ પર સહી કરી કર્યું અને બેડ પાસે મુકેલો પાણી ભરેલો જગ લાવી પોતાનાં બૉસ કરમચંદને આપવા ગઈ ત્યાં કારપેટમાં એની પેન્સિલ હિલ ફસાણી અને એ ઠંડા પાણી ભરેલો જગ એ. રાઘવ પર અનાયાસે ઉલેળાયો..\n\n\"કૌન હૈ, કૌન હૈ...\" પૂછી લોડેડ ગનને અનલોક કરી ગોળી છોડવાની તૈયારી પૂરજોશમાં આદરી એટલે છેવટે બાથરૂમમાંથી નહાઈને બહાર આવેલી એ. ઈશાએ મામલો સંભાળી લીધો અને એ. રાઘવને પણ ઉઠાડવાની જહેમત કરવા લાગી...\n\nઠંડા પાણીનો શાવર બેડ પર બેડ - ટી ની જેમ મળી જતાં એ. રાઘવ કંઈ બોલવા જતો હતો ત્યાં એ. ઈશાએ કોડ વર્ડમાં હાલની પરિસ્થિતિથી એને વાકેફ કર્યો.\n\nજાસૂસી જગતનાં મહેમાનોને એકસામટા એનાં ઘર આંગણે ઇન્ફેકટ એનાં બેડરૂમમાં હાજર જોઈ હર્ષોલ્લાસ સાથે થોડું ઓકવર્ડ પણ લાગી રહ્યું હતું એને.\n\nજસ્ટ અ સેકન્ડ કહી ઝડપથી એ બાથરૂમમાં ઘુસી ગયો.\n\nસહુ એકબીજાનું મ્હોં વકાસીને કેવળ જોઈ રહ્યાં.\n\nઆવી પરિસ્થિતિ બાબતે કોઈએ પહેલીથી કશું વિચાર્યું જ નહોતું. એટલે, હવે આગળ શું કરવું ? એ. રાઘવને કેવી રીતે કન્વિન્સ કરવો ? કેવી રીતે ક્યા શબ્દોમાં એને સમજાવવો ? ઇત્યાદિ પ્રશ્નો દરેકના ચહેરા પર સ્પષ્ટપણે નજર આવી રહ્યાં હતાં.. અને એ પણ ઉકેલ વગરનાં પ્રશ્નો...\n\n\"વેલ, વેલ, ગુડ ટૂ સિ યુ ઓલ હિયર, ઓલ ટૂગેધર ! વોટ્સ અપ ગાય્ઝ\" ઍન્ડ ટૂ બ્યુટીફૂલ લેડીઝ ?\"\n\nવાક્ય પૂરું થાય ત્યાં સુધીમાં સામેથી એક બુલેટ એ. રાઘવ તરફ સુપર ફાસ્ટ સ્પીડમાં આવી અને એને ચીરતી જાય એ પહેલાં કિટ્ટી કે જે જગ લઈ ઊભી થવા ગઈ હતી એનાં સ્કર્ટમાંથી આરપાર નીકળીને બાથરૂમનાં દરવાજે જઈ અથડાઈ.\n\nકિટ્ટી બુલેટની સ્પીડ જોઈ ચક્કર ખાઈને પડી નીચે. કરમચંદ એક ક્ષણ માટે કિટ્ટી તરફ ઝૂક્યો અને બીજી જ પળે બુલેટ મારનારની દિશા તરફ દોડ્યો.\n\nપ્રદ્યુમન પણ બારી તરફ આગળ વધ્યો. એ. વિનોદ આ તક ઝડપી લેવા મથતો હોય એમ પાઇપ વાટે જ ફરી નીચે ગયો અને એ કિલર પાછળ દોડવા લાગ્યો.\n\nએ. રાઘવ તથા એ. ઈશાએ એકમેકની નજરમાં નજર માંડી વિપરીત દિશામાં સ્પાઈડરનાં જાળાઓ ગૂંથી એનાં કિનારાઓથી એકમેકને બાંધી ઝૂમ કરતાં દુશ્મન સામે આવી ઊભાં રહી ગયાં.\n\nદુશ્મન ગડથોલું ખાઈ ગબડી પડ્યો. ચાર ડગલાં પાછળ જ ઊંચી ટેકરીની ચોંટી હતી.. જાસૂસોના હાથમાં આવી જઈ ઝીલ્લતભરી મોત ને ભેંટવા પહેલા જ એણે જોકરની કેપમાં લટકાવેલ ફૂમતામાંથી સાઈનાઈટ કાઢી ચૂસી લીધું અને કલાઉન જેવી સ્માઈલ કરતો ચોંટી પરથી નીચે કૂદી ગયો.\n\nજતાં જતાં કવિતા ગણગણતો ગયો -\n\n\n\nખમી જાય્ ગુમ્બો\n\nજો પરપોટો, પાડી\n\nદઉં ચલ્ ઊંધો !!\n\n\n\nચાલ, રમીએ\n\nનવો એક દાવ, ચોર\n\nહું, પુલિસ તું !!\n\n\n\nસરકાવી જો\n\nસમય્ ત્ને ફાવે ઈમ્, ચલ્\n\nહ્વે પકડ મને..!!",
      "duration": "5 mins",
      "category": "Fantasy"
    },
    {
      "id": 1179,
      "title": "સંધ્યા કાળે સૂર્યોદય",
      "story_name": " શનિવાર હોવાથી અંજન આજે ઓફિસેથી જલ્દી છૂટી સીધો શોપિંગ મોલમાં ગયો. સુરત જેવા વિકસતા શહેરમાં એકલો રહેતો અંજન આખા અઠવાડિયાનું જરૂરિયાતનું શોપિંગ શનિવારે કરી લેતો. પાંચ આંકડાનો મોટો પગાર હોવાથી તેને શોપિંગ મોલનું શોપિંગ મોંઘુ ન લાગતું.\n\nજેવો શોપિંગ મોલમાં કાર પાર્કિંગ કરી આગળ વધતો હતો, ત્યાં જ સંજનાને જોઈને એની આંખો પહોળી થઈ ગઈ. લગ્ન કરી લીધેલ સંજના એકલી તો નહિ જ હોય એની એને ખાત્રી તો હતી જ, પણ કાર પાર્કિંગમાંથી એક કાર નીકળીને સંજના પાસે અટકી અને એ કારની આગળની સીટ પર સંજના બેઠી, ત્યાં જ એની નજર ડ્રાઇવિંગ સીટ પર ગઈ. સંજના આગળની સીટ પર બેઠી એટલે એની સાથે આવેલ યુવક ડ્રાઇવર તો ન જ હોય, પરંતુ એ યુવાનને જોઈને એની આંખોમાં પ્રશ્નો અને આશ્ચર્ય ઊભરી આવ્યા, કારણકે અંજન સંજનાના પતિને ઓળખતો હતો અને આ એનો પતિ ન હતો.\n\nઆ પ્રશ્નો અને આશ્ચર્યનો અંત લાવવા એ પણ શોપિંગ છોડી કારમાં બેઠો. પીછો કરતા કરતા અમદાવાદની કોલેજના એ દિવસો આંખ સામે આવવા માંડ્યા. કોલેજમાં ભણવામાં એટલો હોશિયાર તો નહીં પણ દરેક ઈત્તર પ્રવૃત્તિઓમાં પ્રથમ એવો અંજનનો એક સ્પર્ધામાં સંજના સાથે ભેટો થઈ ગયો. કોલેજની એ પ્રથમ વર્ષની સંજના ભણતરની સાથે નાટક અને સંગીતમાં જોરદાર પર્ફોર્મન્સ આપતી હતી. એ અચાનક થયેલો ભેટો દોસ્તી, ગાઢ દોસ્તી અને વગર પ્રપોઝે થયેલા પ્રેમ સુધી ચાલ્યો. ધનવાન વર્ગમાંથી આવતો અંજન અને મધ્યમ વર્ગની મહેનતુ સંજના રોમિયો અને જુલિયટની જોડીથી કમ ન હતા.\n\nસંજનાની કારના પીછા પછી એણે સંજનાની કાર ને હાઇવે તરફ એક હોટલ તરફ વળાંક લેતી જોઈ. સંજના સાથેના એ સોનેરી દિવસો યાદ કરતા શોપીંગ મોલથી હોટલ સુધીનો એક કલાકનું અંતર પણ એના ધ્યાનમાં ન રહ્યું. આ એક કલાકમાં એના સાથેના પ્રથમ દિવસની અચાનક મુલાકાતથી લઈ, અભ્યાસમાં કરવામાં આવતી એકબીજાને હુંફાળી મદદ, ઈતરપ્રવૃત્તિઓ માટે એકસાથે કરાતી તૈયારી, લારીઓ પર સાથે થતા નાસ્તા, હોટલોમાં થતાં લંચ અને ડિનર, બગીચાઓમાં વિતાવવામાં આવેલા કલાકો, બર્થ ડે અને પ્રસંગો પર આપવામાં આવતી પ્રેમભરી ગિફ્ટ અને થિએટરના કે જેના અંધારામાં નાખેલા હાથોમાં હાથ, અને બાલ્કનીની સીટમાં આપેલા એકબીજાને તસતસતાં ચુંબનો અને ગાઢ આલિંગન એ બધું જ માનસપટ પર ફિલ્મની પટ્ટીની જેમ પસાર થઈ ગયું.\n\n* * *\n\nસંજનાની કાર હોટલના પાર્કિંગમાં અટકી,એણે પણ થોડી દૂર પોતાની કાર પાર્ક કરી. સંજના એની સાથેના અજાણ્યા યુવક સાથે હોટલના પગથિયા ચડી. અંજન અવઢવમાં હતો કે યુવકની હાજરીમાં સાથે વાત કરવી કે ન કરવી. થોડીવાર પછી અંદર જવાનો નિર્ણય કર્યો અને એ પણ પગથિયા ચડ્યો પણ ડાઇનિંગ હોલમાં એ નજરે ના પડી. આમ તેમ ફાંફા માર્યા પણ ક્યાંય દેખાઇ નહીં સંજના. હોટલની પાછળ જઈને જોયું તો પહેલા માળે લઈ જતા પગથિયા નજરે પડ્યા, અને ત્યાં ચાર પાંચ બંધ રૂમોના બારણા જોઈને એને ફાળ પડી. અંજન ફરી કારમાં આવ્યો પરંતુ એનું મગજ કામ કરતું અટકી ગયું હતું. કારમાં બેસતા જ એ ફરી એકવાર ભૂતકાળમાં સરી પડ્યો.  \n\nએમના ચાલેલા ચાર વર્ષના પ્રેમપ્રકરણ પછી જ્યારે લગ્ન માટે એણે ઘરમાં સંજનાની દરખાસ્ત મૂકી. ત્યારે મધ્યમ વર્ગની દીકરી સાથે લગ્નનું વિચારતાં જ પૈસા ના પૈસાના પૂજારી એવા એના પિતા ધુંવાપૂવા થઈ ગયા હતા. એના પિતા તો એને કોઈ એમનાથી વધુ ધનવાન ઘરની પુત્રી સાથે વિચારતા જેથી પૈસાની ખોટ ના પડે. પિતાના ઈનકારને માથે ચડાવી પોતે ઘર છોડી સંજનાને અપનાવવા તૈયાર થયો હતો. પરંતુ પોતાને નવ મહિના કૂખમાં રાખનાર ડાયાબિટીસ ની દર્દી એવી પોતાની મમ્મીને આદેશને લઈ, પોતે કદી લગ્ન ન કરવાની શરતે જ ઘરમાં રહ્યો હતો. પણ એ ડાયાબિટીસએ જ્યારે માને ઈશ્વરના દરબારમાં પહોંચ્યા ત્યારે પોતે પણ નોકરી માટે એ પિતાનું ઘર છોડ્યું હતું. પરંતુ હવે અંજનાને જીવનસાથી બનાવવાનું એ એક સપનું જ રહી ગયું હતું.  \n\nબીજાની ધર્મપત્ની થઈ ગયેલી સંજનાને એ આજે જોઈ પણ શકતો ન હતો. પણ આ અચાનક ફરીવાર થયેલો સંજનાનો ભેટો તેને અકળાવી ગયો હતો. આ બધી ઘટનાઓને યાદ કરતાં કરતાં છેવટે અંજને ધૂંધળી દેખાતી હોટલને બરાબર જોવા પોતાની આંખો લૂછી.  \n\n* * * \n\nફરી પાછા સંજના સાથેના વિચારોનો ભેટો થાય ત્યાં તો એની નજર પેલા અજાણ્યા યુવક પર પડી. પણ વિસ્મય એ વાતનું હતું કે આ વખતે સંજના સાથે ન હતી. એક પળ તો એને થયું કે આ યુવકને જ સંજના વિષે પૂછી લઉં પણ એ પરિસ્થિતિ સમજી જતાં એની રાહ જોવાનું નક્કી કર્યુ. અજાણ્યા યુવકને નીકળવાને પાંચેક મિનિટ પછી એણે સંજનાને પગથિયાં ઊતરતી જોતાં તે રીતસર સંજના તરફ દોડી ગયો. નજીક જઈ, \"સંજના, સંજના\" બૂમ પાડી પણ એક ઝાટકા સાથે પળવારમાં થોભી ફરી આગળ જવા લાગી.\n\nઅંજનએ નજીક જઈ તેનો હાથ જ પકડી લીધો અને કહ્યું, \"સંજના, ઓળખ્યો મને ? હું અંજન. કાંઇક છૂપાવવાના હાવભાવ સાથે એ બોલી,\" હું સંજના નથી.\" \n\nઅંજને દ્રઢ વિશ્વાસથી કહ્યું,\" જેને છેલ્લા છ વર્ષથી દિલો દિમાગમાં રાખીને બેઠો છું, એને ભૂલી ના શકું, સંજના ! \n\nસંજના સમજી ગઈ કે અંજન બરાબર ઓળખી ગયો છે પણ, એ પોતાની જાતને છૂપાવવા કોશિશ કરી રહી હતી. અંજન એનો હાથ પકડી સંજના - સંજના કરતો પોતાની કાર પાસે લઈ આવ્યો. સંજનાએ પણ કોઈ વિરોધ ના કર્યો.  \n\nઅંજનએ તેને કારની પાછળની સીટ પર બેસાડી પોતે પણ બેસી ગયો અને કહ્યું, \"તારા લગ્ન તો મયુર સાથે થયા હતા તો આ કોણ?\" \n\nજવાબમાં ચોમાસામાં વાદળોના ગડગડાટ થાય એમ ધ્રુસ્કા સાથે સંજના ચોધાર આંસુએ રડી પડી. સમજદાર અંજન કાંઈક પરિસ્થિતિ સમજી ગયો અને સંજનાને પૂરેપૂરી રડવા દીધી. અંજન તેના માથા અને વાંસા પર હાથ ફેરવી રહ્યો. ભૂતકાળના પ્રેમીની હૂંફ મળતાં જ સંજના થોડીવારમાં સ્વસ્થ થઈ. પાણી પીવડાવ્યા પછી અંજનએ પૂછ્યું, \" શું થયું, સંજના ?\" \n\nસંજના સંપૂર્ણપણે સ્વસ્થ થઈ, ખૂબ જ આદ્ર સ્વરે કહ્યું, \"અંજન, આપણે છૂટા શું પડ્યા, મારું જીવન તો નર્ક જેવું બની ગયું. હું તને દોષ નહી આપું અંજન, કે તું મને અપનાવી ન શક્યો. \" જગતમાં બધા જ પ્રેમ પ્રકરણ લગ્નમાં નથી પરિણમતા. આપણે પણ એમાંના જ એક હતાં, પણ મારી જે જિંદગી થઈ છે એવી તો કોઈની જ ન થતી હોય, અંજન. ધનવાન હોવાનો દેખાવ કરતો મયુરનો એ પરિવાર, એમની મીઠી અને ચાલાક વાણીમાં મારા માતા પિતા ઓગળી ગયા. મારા માટે મયુર હોય કે બીજો કોઈ, મારી હા - ના નો પ્રશ્ન જ ન હતો. જેવી રીતે તું એ તારા પિતાના ઈન્કારનો સ્વીકાર કર્યો, એવી જ રીતે મેં પણ મારા મા બાપના સ્વીકાર પર મહોર મારી. પણ સંસ્કારી દેખાતા એ મયુરએ વારંવાર બિઝનેસ કરવાના અને બિઝનેસ પાર્ટનરના બહાને મારા માતા પિતા પાસેથી પૈસા લીધા કર્યા અને એ બધા પૈસા બીઝનેસના બદલે જુગાર રમવામાં પૂરા કર્યા. જેનાથી પોતે તો કંગાળ થયો જ સાથે સાથે પિતાને પણ કંગાળ કર્યા. જુગાર માટે પહેલાં પિતાનો અને હવે મારો ઉપયોગ કરે છે. માતા પિતાની એકની એક દીકરી હોવાને કારણે અને મા બાપને વધુ બોજ ના પડે એ માટે સહન કરી લઉં છું અને સુખી હોવાનો ડોળ કરી જિંદગીનાં અંતની રાહ જોઈ રહી છું. \" આટલું કહી તેણે ડૂસકું લઈ આંખના ખૂણા લૂછયાં.  \n\nઅંજને એને પોતાના બાહોપાશમાં જકડી લીધી. અંજનની બાહોપાશમાં તેને શાતા મળી. સંજના સ્વસ્થ થતાં જ અંજને સ્મિતસહ એટલું જ કહ્યું,\" સંજના, ચાલ, આપણે ફરી કોલેજના વિદ્યાર્થી બની જઈએ. સંજનાએ અચંબાભરી દ્રષ્ટિથી જોયું પણ અંજનનું સ્મિત જોઈ એની વિશાળ છાતીમાં મોં ખોસી દીધું.\n\nઅને એમની કાર ફરી શોપિંગ મોલ તરફ અંજનની ખરીદી કરવા આગળ વધી ગઈ. અલબત્ત, ખરીદી આજે સંજનાની પસંદગીની સુગંધ સાથે થશે.",
      "duration": "5 mins",
      "category": "Fantasy"
    },
    {
      "id": 1180,
      "title": "ગેટ ટુ ગેધર",
      "story_name": "કોલેજ લાઈફને આપણાં જીવનમાં એક સુવર્ણકાળ માનવામાં આવે છે, જેની પાછળનું મુખ્ય કારણ એ છે કોલેજ લાઈફમાં આપણને ઘણું બધુ શીખવા મળે છે જે આપણને આવનાર જીવનમાં જે કોઈ મુશ્કેલીઓ કે મુસીબતો આવનાર છે, તેનો સામનો કેવી રીતે કરવો. જીવનમાં સંઘર્ષ કેવી રીતે કરવો, સંબંધોનું આપણાં જીવનમાં શું મહત્વ રહેલું છે. આપણાં જીવનમાં મિત્રતાનું શું મહત્વ રહેલું છે વગેરે વિશે આપણને ખૂબ જ સારી રીતે અવગત કરે છે. જેવી રીતે બાળપણ આપણાં જીવન ઘડતરમાં મહત્વનું છે તેવી જ રીતે કોલેજકાળની જુવાની કે યુવાનીનું પણ આપણાં જીવન ઘડતરમાં એટલું જ મહત્વ રહેલું છે. કોલેજ કાળમાં જ અમુક વ્યક્તિને પોતાનો સાચો પ્રેમ પણ મળી રહે છે, જે કોલેજકાળનું એક મહત્વનું પાસુ છે. \n\nસ્થળ : વિહાન ઇમ્પોર્ટ એકપોર્ટ કંપની \n\nસમય : સવારનાં ૧૧ કલાક \n\n સવારે પોતાનો મૂળભૂત મિજાજ પકડી લીધેલ હતો, બધાં લોકો કોઈ યંત્ર કામ કરે તેવી રીતે પોત પોતાનાં કામમાં વ્યસ્ત બની ગયેલાં હતાં. તેવી જ રીતે વિહાન ઇમ્પોર્ટ એક્સપોર્ટ કંપનીનાં તમામ કર્મચારીઓ પોત પોતાની ફરજ બજાવી રહ્યાં હતાં. જ્યારે જ્યારે આ કંપનીનાં સી.ઈ.ઓ દીક્ષિત વર્મા પોતાની ઓફિસમાં બેસીને લેપટોપ પર કામ કરી રહ્યાં હતાં. બરાબર એ જ સમયે તેનાં મોબાઈલમાં વ્હોટ્સ અપમાં મેસેજ આવે છે. “યુ હેવ બીન એડેડ બાય “આરવ” ઈન “બે કિકર કોલેજ ગેંગ” વ્હોટ્સ અપ ગ્રુપ - આ મેસેજ વાંચતાની સાથે જ દીક્ષિતની આંખોમાં એક અલગ જ પ્રકારની ચમક છવાય જાય છે. જાણે એક જ પળમાં કોલેજની એ સોનેરી યાદો તરોતાજા થઈ ગઈ હોય તેવું દીક્ષિત અનુભવી રહ્યો હતો.\n\nબરાબર એ જ સમયે “બે કિકર કોલેજ ગેંગ” વ્હોટ્સ અપ ગ્રુપમાં એક મેસેજ આવે છે, જેમાં લખેલ હતું કે, “શું તમે ફરીવાર કોલેજ લાઈફ જીવવા માંગો છો ? શું તમે ફરી એકવાર એ કોલેજની યાદોને તાજા કરવાં માંગો છો ? શું તમે રોજ બરોજની ભાગદોડ ભરેલી આ જિંદગીમાં એક નાનકડો બ્રેક લઈને પોતાની જાત માટે થોડું જીવવા માંગો છો ? - તો તૈયાર થઈ જાવ..!” આ મેસેજ વાંચ્યા બાદ દીક્ષિતનાં મનનાં કોઈ એક ખૂણામાંથી આનંદ અને ખુશીઓનું જાણે એક ઝરણું ફૂટી નીકળ્યું હોય તેવું લાગી રહ્યું હતું. \n\nથોડીવાર બાદ “બે કિકર કોલેજ ગેંગ” વ્હોટ્સ અપ ગ્રુપમાં ફરી પાછો મેસેજ આવે છે કે “તો મળીએ છીએ આપણે બધાં જૂના કોલેજ મિત્રો.. આપણાં એ જ જૂના સ્થળે એટલે કે આપણી એ જ કોલેજે.. આવતાં રવિવારે.. તો આવવાનું ભૂલશો નહીં..આવો “જીવનનાં એ વિતેલા પળને ફરી એકવાર આપણે બધાં એકસાથે મળીને માણીએ.” બરાબર એ જ સમયે દીક્ષિતનાં મોબાઈલ ફોન પર આરવનો કોલ આવે છે. \n\n“ભાઈ ભાઈ ! શું વાત છે ! આજે આ જૂના મિત્રની તને એકાએક યાદ આવી ગઈ ?” દીક્ષિત કોલ રિસીવ કરતાં કરતાં આરવને પૂછે છે. \n\n“યાર ! એવું નહીં પણ મે તને ફોન ખાસ એ પૂછવા માટે કર્યો કે મે “બે કિકર કોલેજ ગેંગ” વ્હોટ્સ અપ ગ્રુપ ક્રિએટ કર્યું છે, મે અને આપણાં અમુક જૂના મિત્રોએ મળીને આપણાં બધાનું એક “ગેટ ટુ ગેધર પ્રોગ્રામ” નું આયોજન કરેલું છે, તેને સંબધિત એક મેસેજ કરેલો છે, જેમાં તારે ચોક્કસ આવવાનું જ છે. હું કોઈ પણ પ્રકારનું બહાનું ચલાવીશ જ નહીં.” આરવ દીક્ષિતને આગ્રહ કરતાં કરતાં જણાવે છે. \n\n“હા ! ચોક્કસ આવીશ જ.. કેમ નાં આવું ? આપણી જૂની ગેંગ અને મિત્રો ભેગા થતાં હોય અને હું ના આવું એવું કોઈ દિવસ બનતું હશે ? હું સો ટકા ચોક્કસ આવીશ જ તે !” દીક્ષિત આ ગેટ ટુ ગેધર પ્રોગ્રામ માટે પોતાની પૂર્વતૈયારી દર્શાવતા આરવને જણાવે છે. \n\n“સ્યોર ! થેન્ક યુ.. વી આર વેઇટિંગ ફોર યુ !” આરવ દીક્ષિતનો આભાર વ્યક્ત કરતાં બોલે છે. \n\n“બાય ધ વે.. વેરી નાઈસ પ્લાનિંગ ! કોલેજનાં બધાં જૂના મિત્રોને એકઠા કરવાં માટે “ગેટ ટુ ગેધર પ્રોગ્રામ”નું આયોજન એ ખૂબ જ સરસ આઇડિયા છે. \n\n“થેન્ક યુ દીક્ષિત !” આરવ દીક્ષિતનો આભાર વ્યક્ત કરતાં બોલે છે. \n\n“સારું ! ચાલ તો પછી મળીએ આપણે એ “ગેટ ટુ ગેધર પ્રોગ્રામ” માં..!” \n\n“હા ! સ્યોર !” આરવ કોલ ડિસ્કનેક્ટ કરતાં કરતાં બોલે છે. \n\n કોલ ડિસ્કનેક્ટ કર્યા બાદ દીક્ષિત પોતાનાં ટેબલ પર રહેલ બેલ દબાવે છે, થોડીવારમાં પ્યૂન ત્યાં આવી પહોંચે છે. આથી દીક્ષિત “અંકિત કે જે દીક્ષિતનો પી.એ. હતો તેને પોતાની ઓફિસમાં મોકલવા માટે જણાવે છે. આથી પ્યૂન આ બાબતની જાણ અંકિતને કરે છે. આથી થોડીવારમાં અંકિત દીક્ષિતની ચેમ્બરમાં આવી પહોંચે છે. \n\n“યસ સર ?” - અંકિત દીક્ષિતની સામે જોઈને પૂછે છે. \n\n“અંકિત ! આ વીકમાં રવિવારનું મારુ શેડયુલ શું છે ?” દીક્ષિત અંકિતની સામે જોઈને પૂછે છે. \n\n“કેમ શું થયું સર ?” અંકિત થોડા આશ્ચર્ય સાથે પૂછે છે. \n\n“પહેલાં તું મને જણાવ તો ખરા ? કે મારુ શેડયુલ શું છે ?” દીક્ષિત અંકિતને સૂચના આપતાં જણાવે છે. \n\n“જી ! સર તમારે આ રવિવારે દુબઈ ખાતે આપણાં એસોસિએશનની એક અગત્યની મિટિંગ છે.” પોતાનાં હાથમાં રહેલ ડાયરીનાં પાનાં ઉથલાવતા અંકિત દીક્ષિતને જણાવે છે. \n\n“શું એ મિટિંગ કેન્સલ થાય એમ છે ?” દીક્ષિત હળવા અવાજે અંકિતને પૂછે છે. \n\n“ના.. સર.. આ મિટિંગમાં આપણને દુબઈની એક વધુ નવી કંપની સાથે કરાર થવાનો છે, જેથી આ મિટિંગ આપણાં માટે ખૂબ જ અગત્યની છે.” અંકિત થોડું વિચાર્યા બાદ દીક્ષિતને જણાવતાં બોલે છે. \n\n“તો પછી એ મિટિંગ વિહાન ઇમ્પોર્ટ એકપોર્ટ કંપનીનાં સી.ઈ.ઓ વતી તું એટેન્ડ કરી આવ, હું તને સી.ઈ.ઓ નાં પાવર આપીશ !” પોતાનો મક્કમ ઇરાદો જણાવતાં દીક્ષિત અંકિતને જણાવે છે. \n\n“સર ! એ મિટિંગ તો હું તમારા વતી ચોક્કસ એટેન્ડ કરી આવીશ પણ આ પાછળનું કારણ શું હું જાણી શકુ છું ?” અંકિત દીક્ષિતને વિનંતી કરતાં પૂછે છે. \n\n“હા ! ચોક્કસ ! આ મિટિંગ કરતાં પણ મારા માટે વધુ મહત્વનાં છે મારા જૂના મિત્રો, મારા બધાં મિત્રોએ ભેગા મળીને અમારી કોલેજ ખાતે “ગેટ ટુ ગેધર” પ્રોગ્રામનું આયોજન કરેલ છે. મને કદાચ આનાથી પણ વધુ સારી બિઝનેસ ડીલ ભવિષ્યમાં મળી જશે, પરંતુ મારા જૂનાં મિત્રોનો આવો મેળાવડો ભવિષ્યમાં ફરી ક્યારેય નહીં મળે, આમાં હું મારા એવાં મિત્રોને મળીશ જે જેઓ દોસ્તી ખાતર પોતાના પ્રાણ પણ ન્યોછાવર કરવાં માટે હરહમેશ તૈયાર રહેતાં હતાં.” દીક્ષિત પોતાનાં જૂના મિત્રોને યાદ કરતાં કરતાં અંકિતને જણાવે છે. \n\n“સાહેબ ! ધન્ય છે તમને અને તમારી મિત્રતાને, તમે બિલકુલ ચિંતા ના કરશો આ રવિવારની બિઝનેશ મિટિંગ તમારા વતી હું એટેન્ડ કરી લઇશ.” અંકિત દીક્ષિતને ખાતરી આપતાં આપતાં બોલે છે. \n\nત્યારબાદ અંકિત પોતાની ઓફિસ તરફ જવાં માંડે છે, જ્યારે આ બાજુ દીક્ષિત પોતાનાં કોલેજકાળની એ મીઠી યાદોમાં ખોવાય જાય છે. “એ કોલેજની બિન્દાસ લાઈફ, એ કોલેજની પાળીએ પસાર કરેલ એ લેકચર, કોલેજનાં પ્રોફેસરોનાં એ ઠપકાઓ, કોલેજની એ મસ્તી, કોલેજ પ્રવાસમાં કરેલ એ જલસો, કોલેજનાં યૂથ ફેસ્ટિવલમાં કરેલ એ ડાન્સ, કોલજેમાં એ પ્રેમની ઝલજ, કોલેજમાં એ નાની અમસ્તી બાબતમાં થતો મોટો મોટો ઝગડો, ખૂબ જ ઓછા સમયમાં અસાઇનમેંટ જમાં કરવાં માટે આખરી સમયમાં લાગતી રેસ, કોલેજમાં પરીક્ષા સમયે મિત્રો સાથે આખી રાતોની રાત કરેલાં એ ઉજાગરા, એ ઉજાગરમાં રાતે ત્રણ વાગે બનાવેલ કડક અને મીઠી ચા ને એ આસ્વાદ આજે મોંઘી હોટલની ચા કરતાં પણ ઉત્તમ હતો, કોલેજમાં રિઝલ્ટમાં દિવસે ફેલાયેલ એ માતમ અને દુખણાં એ અવસરને એક જ પળમાં આનંદમાં ફેરવી દેતાં એ મિત્રો, પોતાની દોસ્તી ખાતર બાજુની કોલેજમાં ગુસ્સામાં ઝગડી આવતો એ આરવા, કોલેજમાં એક સાથે બધાં મિત્રોને મળતી એ પનીશમેન્ટની પણ એક અલગ જ મજા હતી”.. આમ દીક્ષિત પોતાનાં કોલેજ કાળની યાદોમાં ઊંડે ઊંડે સરી રહ્યો હતો. \n\nબરાબર એ જ સમયે તેનાં મોબાઈલ ફોનની ઘંટડી વાગે છે, આથી દીક્ષિત પોતાનાં કોલેજકાળની એ સોનેરી યાદોમાંથી એક ઝબકાર સાથે બહાર આવે છે, અને ફરી પાછો પોતાનાં કામમાં ખોવાય જાય છે. \n\nકોલેજકાળ એ ખરેખર સાચા અર્થમાં આપણાં જીવનનો એક સુવર્ણકાળ કે સુવર્ણયુગ છે, જે આપણે આપણાં જીવનમાં ફરી ક્યારેય માણી શકતાં નથી. જો તમે પણ તમારી લાઈફમાં આ કોલેજકાળનો આનંદ માણી શક્યા હોવ, તો તમે ખરેખર આ પૃથ્વી પરનાં એક ખુશનસીબ વ્યક્તિ છો, કારણ કે આ યુગ દરમ્યાન જ વ્યક્તિનો સંપૂર્ણ વિકાસ થાય છે, જે લોકોએ ખરા અર્થમાં પોતાનો આ કોલેજકાળ માણેલો છે, તેઓને ક્યારેય “પર્સનાલીટી ડેવેલપમેન્ટ” નાં ક્લાસીસ કરવાની કોઈ જ જરૂરિયાત રહેતી જ નથી. ",
      "duration": "6 mins",
      "category": "Fantasy"
    },
    {
      "id": 1181,
      "title": "અધુરા તેાય પુરા",
      "story_name": "\" મમ્મી તમને આ રૂમ ગમશે. અહીં સાંજનો સૂર્યાસ્ત ખૂબ સરસ દેખાય છે અને મમ્મી આ દરિયાનાં ઉછળતાં મોજાં જોવાની પણ તમને ખૂબ મજા આવશે. આ બીજો રૂમ છે એમાં ઊગતો સૂર્ય દેખાશે પણ દરિયો નહીં દેખાય.છતાં પણ તમારી પસંદ-તમને જે યોગ્ય લાગે એ રૂમમાં તમે રહો\"\n\nપૂનમ વિચારતી હતી કે જિંદગીમાં પહેલીવાર એની પસંદગી કોઈ પૂછી રહ્યું છે. બાકી જિંદગીમાં એણે કયાં કોઈ ચીજ પસંદ કરી હતી કે કોઈએ એની પસંદગી પૂછી હતી ? પૂનમનેે થયું કે એ સૂર્યાસ્ત જોતી રહે કારણ હવે એની જિંદગીનો સૂર્યાસ્ત જ છે ને ? અને દરિયાના ખારા પાણી જેવી એની જિંદગીમાં હંમેશ ખારાશ જ રહી છે \"મીઠું ને રોટલો\" ખાવાની ઉપમા ભલે આપવામાં આવતી હોય પરંતુ વધુ પડતું મીઠું પણ શરીર માટે નકામું છે.\"\n\n\"મમ્મી, તમે જવાબ ના આપ્યો કે તમને ક્યો રૂમ ગમશે ?\n\n\"બેટા,મને સૂર્યાસ્ત અને દરિયો જોવો ગમશે\" પૂનમે પોતાની પસંદગી રજૂ કરી. કદાચ જિંદગીમાં પહેલી જ વાર. એને તો સાથે સાથે એવું કહેવાની પણ ઈચ્છા થઈ કે,\"બેટા સૂર્યાસ્ત અને અફાટ દરિયાના પાણી સાથે જ મારી જિંદગી જોડાયેલી છે .\" પણ એ ચૂપચાપ પોતાની પસંદગીના રૂમમાં જતી રહી. બધી જ સગવડથી સુસજ્જ થયેલો રૂમ. એને ગમ્યો હતો અને એની પુત્રવધૂ તો \"ઈન્ટિરીયર ડેકોરેશન\" નો અભ્યાસ કરી ચૂકી હતી. એની ઘર સજાવટમાં તો ખામી ક્યાંથી હોય !\n\nપૂનમે કદાચ પ્રથમવાર જ આટલું સુંદર ઘર જોયું હતું.બાકી એનું ઘર, એની દુનિયા એટલે ચાર દિવાલો વચ્ચે કેદ એની દુનિયા.\n\nપૂનમને ગણિત અને વિજ્ઞાનના વિષયો ખૂબ ગમતાં. એની ઈચ્છા પણ ખરી કે એ ભણીગણીને ડૉક્ટર બને.એના S.S.C. માં ખૂબ સારા ટકા આવેલા.પરંતુ એની પસંદગી પૂછવાને બદલે એના પિતા એની ફી આર્ટ્સ કોલેજમાં ભરી આવ્યા. ત્યારે પણ ક્યાં એની પસંદગી પૂછવામાં આવી હતી ? પરંતુ હીરો ગમે ત્યાં ઝળકે જ. ગુજરાતી વિષય સાથે એ બી.એ. થઈ અને એ પણ ગોલ્ડમેડલ મેળવીને. એનું કારણ એટલું જ કે એ જે ક્ષેત્રમાં હોય ત્યાં એને ઉત્તમ બનવાનું જ હોય. હજી માંડ માંડ રિઝલ્ટ આવ્યું હતું અને બીજા જ અઠવાડિયે એના પિતાએ કહી દીધું \"અહીં નજીકમાં જ આપણી નાતનું કુટુંબ છે. માેટુ કુટુંબ છે જેથી બધાને એકબીજાની હૂંફ રહેશે. કુટુંબ ઘણું જ ખાનદાન છે. ઘરના મોટા દીકરા જોડે તારૂં માંગુ નાંખ્યું હતું એ લોકોએ તને જોઈ છે અને તારા માટે હા કહી દીધી છે. આવતા મહિને તારા લગ્ન ગોઠવી દીધા છે .\"\n\nપૂનમ સ્તબ્ધ બની ગઈ. આવુ કંઈ રીતે બને ? અરે, એકવાર.....માત્ર એકવાર તો મને પૂછવું હતું કે તારી ઈચ્છા શું છે ....?\n\nલગ્નબાદ તો એનો સંસાર જ જાણે બદલાઈ ગયો. ચાર દિયરો,બે ફોઈ સાસુઓ વચ્ચે એનો સમય જ જાણે પાંખો આવી હોય એમ પસાર થતો. ગુજરાતી સાહિત્ય સાથે તો જાણે એનો છેડો ફાટી ગયો હતો. અરે, દૈનિક પેપર વાંચવાનો પણ એની પાસે કયાં સમય હતો ! દિયરો,ફોઈઓ,સાસુ સસરાતથા કુંવારી નણંદો -બધાની જુદી જુદી માંગણીઓ. એના લગ્નના બેચાર મહિનાનમાં જ બંને ફોઈ સાસુએ ,\"ઘર નાનું પડે છે \" એવા બહાના હેઠળ જુદા થઈ ગયા. વારાફરતી બંને નણંદોના લગ્ન થઈ ગયા ત્યારે કામનો વધુને વધુ ભાર પૂનમ પર જ પડતો.\n\nત્યારબાદ તો સવાર સાંજનો સમય પાણી ભરવામાં જ જતો. તે ઉપરાંત ચાર જુવાન દિયરો,સાસુસસરા તથા દરરોજે મહેમાનોની અવરજવરમાં થપ્પી રોટલીઓ તથા રસોઈમાં સમય પસાર થતો જેથી કંઈ નવું વિચારવાનો પણ એની પાસે સમય જ કયાં હતો ? એવામાં એને એક પુત્ર તથા પુત્રી થયા.\n\nબધી જ દેરાણીઓ નોકરી કરતી આવી. એ પણ નોકરી કરી પૈસા કમાઈ શકી હોત પણ જવાબદારીમાંથી એ ઊંચી જ કયાં આવી હતી ?\n\nત્યારબાદ તો નોકરી કરતી ત્રણેય દેરાણીયોએ પતિને સમજાવી બહારગામ નોકરી મેળવી લીધી ત્યારે પણ સાસુ પૂનમને કહેતાં,\" તું મોટી છું એટલે ઘરની જવાબદારી તારે જ ઉઠાવવાની\".\n\nજયારે અથાણાંની સિઝન હોય કે દિવાળી હોય,બધાય ઘરના અથાણાં તથા દિવાળીની મિઠાઈ તથા નાસ્તા બનાવવાની જવાબદારી એની જ રહેતી.\n\nદિવાળીની રજાઓમાં દેરાણીઓ આવતી ત્યારે પૂનમ માટે ભારે સાડીઓનો ઢગલો થઈ જતો પણ કોઈ પૂછતું નહીં કે ભાભી તમને લાલ,લીલો કે પીળો કેવો રંગ ગમે છે ? કયારેક કોઈ દિયર બહારગામ જાય તો પૂનમ માટે સાડીઓ તો અચૂક લાવે.ત્યારે પૂનમને થતું કે અથાણાં,નાસ્તા કરવા બદલ મજૂરી રૂપે સાડીઓ મળે છે.હા,સાડીઓ જરૂર મોંઘી હોય છે પરંતુ એ સાડીઓ પહેરીને કયાં જવાની છે ? નોકરી કરતી દેરાણીઓ તો રોજ જુદી જુદી સાડીઓ પહેરતી હતી. જયારે એની પાસે તો કેટલીય સાડીઓ હતી કે જેની ગડી પણ ઉકેલી ન હતી.દરેક દિયરના લગ્ન વખતે એના માટે સોનાના દાગીના તૈયાર કરાવવામાં આવતાં તે પણ સાસુની પસંદના કે જે જોઈને એને વખાણ કરતાં કહેવું પડતું કે સુંદર અને કલાત્મક છે.\n\nદીકરો દિવસે દિવસે મોટો થતો જતો હતો. પૂનમની ઘણી જ ઈચ્છા થતી કે એ એના દીકરાને ભણાવે પણ સંયુક્ત કુુંટુંબમાં જવાબદારી નીચે દબાયેલી પૂનમની ઈચ્છા પુરી થતી નહીં પણ એનો દીકરો એના જેટલો જ હોંશિયાર નીકળ્યો. કેમ્પસ ઈન્ટરવ્યુમાં એને મુંબઈ નોકરી મળી ગઈ. દીકરી પરણીને પરદેશ જતી રહી. સાસુસસરાનું પણ મૃત્યુ થઈ ગયું હતું. હવે તો થપ્પી રોટલીને બદલે માંડ દસેક રોટલી કરવી પડતી. પાણી પણ એક જ સમય ભરવું પડતું.\n\nપતિને તો રમતગમતનો શોખ હતો એટલે એ સવાર સાંજ કલબમાં જતો. પૂનમ ઘરમાં એકલી પડી ગઈ હતી. કોઈ બહેનપણી જોડે પણ સંપર્ક રહ્યો ન હતો. પૂનમે એકાદ વખત પતિને કહ્યું પણ ખરુ કે મને ઘરમાં એકલા ગમતું નથી તમે કલબમાં જવાનું બંધ ના કરો ?\n\n\"પૂનમ ઘરમાં ટીવી છે, લેટેસ્ટ મોબાઈલ છે સમય કયાં જતો રહેશે કે તને ખબર પણ નહીં પડે.\"\n\nપૂનમ ને થતું કે એ વાત પણ કોની જોડે કરે ? દીકરાનો અઠવાડિયે એકવાર ફોન આવે તે પણ કેમ છે સારૂ છે. દેરાણીઓ નોકરી કરે એમનો પણ પંદર દિવસે એકવાર ફોન આવે બહેનપણીઓ પણ રહી ન હતી.\n\nઆ બધા કારણોસર એની જિંદગીમાં નિરાશા આવી ગઈ.એ કારણોસર એને લકવાનો હુમલો થઈ ગયો. બધા પૂનમની ખબર જોવા આવી ગયા પરંતુ દીકરાએ અને એની પત્ની એ કહી દીધું,\"મમ્મી, હવે તમારે અહીં રહેવાનું નથી. અમારી સાથે મુંબઈ જ ચલો. ત્યાં સારામાં સારા ડોકટરને બતાવીશું.\n\nતમે જલદી સાજા થઈ જશો.\" ધીરે ધીરે પૂનમને સારૂ તો થઈ ગયું. પરંતુ ડોકટર પાસે શારિરીક તકલીફની દવા હોય છે માનસિક તકલીફની નહીં. મુંબઈ આવવાથી એને સારુ લાગતું હતું. લગ્નબાદ પહેલીવાર એ મુંબઈ આવી હતી એટલું જ નહીં પરંતુ દરિયો પણ પહેલીવાર જોતી હતી. એને આ પરિવર્તન ગમ્યું હતું.\n\nજો કે દીકરાની વહુ બહુ જ કહ્યાગરી હતી. એને સાસુ પ્રત્યે લાગણી હતી. તેથી જ કહ્યું\" મમ્મી,તમે ફેસબુકમાં સભ્ય બની જાવ, કીટીપાર્ટીમાં જાવ, ટી.વી. જુઓ, તમે કંઈક પ્રવૃત્તિ કરો તમને સારું લાગશે.\n\nપૂનમને કહેવાનું મન થયું કે નજીકમાં કોઈ પુસ્તકાલય હોય તો મને સભ્ય બનાવી દે.પરંતુ હવે તો આ ઉંમરે વાંચતી વખતે એની આંખો ખેંચાતી હતી. આંખમાં ઝામર હતું અને મોતિયો પણ ટૂંક સમયમાં ઉતરાવવો પડશે.\n\nએક દિવસ પુનમની પુત્રવધૂએ પૂનમના રૂમમાં કોમ્પ્યુટર મુકી દીધું અને કહ્યું,\"મમ્મી, આમાં તમને ઈચ્છા થાય તે વાંચો અને જુઓ. હું તમારા માટે આ લેટેસ્ટ મોબાઈલ પણ લઈ આવી છું.ગુગલ પર તમને બધી માહિતી મળશે.\"\n\n\"ત્યારે પૂનમે કહ્યું,\"મને આમાનું કશુંય આવડતું નથી અને આ ઉંમરે આ બધું શીખવાની ઈચ્છા પણ નથી .\"\n\nએ રાત્રે એને ઊંઘ આવતી ન હતી તેથી તે ગેલેરીમાં ઉભી હતી. ત્યારે પુત્રવધૂનો અવાજ આવ્યો,\"તમે તો કહેતાં હતાં કે તમારી મમ્મી ગોલ્ડમેડાલિસ્ટ છે.પણ મમ્મીને તો કશુંય આવડતું નથી. મેં શીખવાડવાનુું કહ્યું તો કહે કે,\"મારે આ ઉંમરે કંઈ શીખવું નથી.ખરેખર,મમ્મી અભણ જેવું વર્તન કરે છે. જિંદગી તો આ બધી વસ્તુ વગર અધૂરી છે.\"\n\nપૂનમને થયું કે દીકરાના રૂમનું બારણું ખખડાવીને ખોલાવે અને કહે,\"આ ટેકનોલોજીથી હું જરૂર તારી દ્રષ્ટિએ અધૂરી હોઈશ પરંતુ સંયુક્ત કુટુંબમાં બધાના મન સાચવવા,બધાની જરૂરિયાત પર પૂરેપૂરું ધ્યાન આપવું,દરેકને પ્રેમ આપવો,એના પરિણામ સ્વરુપ બધા મને માન પણ આપે છે.જવાબદારી પૂરી કરવામાં હું નિષ્ફળ નથી ગઈ. કોલેજમાં મેળવેલ ગોલ્ડ મેડલ તો મેં,સંસારમાં રહીને બધાના દિલમાં રાજ કરીને ગોલ્ડ મેડલ જ મેળવ્યો છે. ભલે તું મને અધૂરી ગણે પણ હું પૂર્ણ છું. મારી જવાબદારી નિભાવવા સાથે આજે પણ હું ગોલ્ડમેડાલિસ્ટ છું. હું ભલે અધૂરી હોઈશ તો પણ પૂરી છું.\n\n",
      "duration": "6 mins",
      "category": "Fantasy"
    },
    {
      "id": 1182,
      "title": "ટાઢી સાતમ",
      "story_name": "કોર્પોરેટ રોડ પર વોડાફોન હાઉસની નજીક અને વાય.એમ.સી.એ ક્લબની પાછળ કોઈ રહેતું હોય તો તેની જીવન શૈલી ભવ્ય જ હોય તેવો વિચાર જરૂર આવે. આ જગ્યા એ નયના રહેતી હતી. બાર વરસની નયના, સાવ પાતળી, ભૂખરા વાળ, થીગડાંવાળું ફરાક, ગોળ ચહેરો અને મોટી ભોળી આંખો. સવારે મોડા ઊઠીને રસ્તાની બાજુમાં નાહી લેવાનું.\n\nમા બીચારી સવારમાં વહેલી ઊઠીને નીકળી જાય. નયના આજુ બાજુના છોકરાવ સાથે ધીંગામસ્તી કરે અને જેવી મા ઘરે આવે કે તે ખાવા બેસી જાય. ક્યારેક આખી તો ક્યારેક ટુકડામાં રોટલી મળતી. પણ જેણે જે જોયું છે તે જ તેનાં માટે સર્વ શ્રેષ્ઠ છે.\n\nનયનની દુનિયામાં બે ચાર ઘર હતા. જે તેમના જેવા જ હતા. હા, બીજા ઘરે બાપુ હતા. નયનાનો બાપ નાનપણમાં જ ધામમાં ગયો હતો. સાંજે મા થાકી પાકી આવે એટલે ફરી બંને ખાઈ લેતા. ક્યારેક મા નવું ખાવાનું પણ લાવતી. તેને તે વઘારેલી ખીચડી કહેતી. રંગબેરંગી ખીચડી નયનાને ખૂબ ભાવતી. તે સપના જોતી, \"એક દિવસ હું પણ કામ કરવા જઈશ અને તપેલી ભરીને ખીચડી લઈ આવીશ. પછી પેટ ભરીને ખાલી ખીચડી જ ખાવાની.\"\n\nએક દિવસ માએ તેને નિશાળમાં જવાનું કહ્યું. પણ તે રડી અને અંતે મા હારી ગઈ. આમ પણ મા બની જ હોય છે મીણ જેવા દ્રવ્યથી, બહુ જલ્દી પીગળી જાય.\n\nએક દિવસ માને મોડું થયું અને નયનાએ બાજુવાળાના ફોનથી માને ફોન કર્યો. માએ ફોન ન ઉપાડ્યો. નયનાનાં પેટમાં બિલાડા દોડતા હતા. તે બાજુવાળાને લઈને એની મા જ્યાં કામ કરતી હતી ત્યાં પહોંચી. દરવાજા આગળ ચોકીદારે રોકી પણ રેવાબેનની દીકરી છું કહ્યું એટલે જવા દીધી.\n\n\"જોયું મારી માનો વટ છે અહીં. ચોકીદાર કેવો ગભરાઈ ગયો?\" નયના એ પોતાની મોટી આંખો ઉલાળતા બાજુવાળાકાકીને કહ્યું.\n\nએને બીચારીને ક્યાં ખબર હતી કે સરખા કામ કરવાવાળા એક બીજાની પરિસ્થિતિ સમજતા હોય છે તેથી તેને આ જગ્યાએ અંદર જવા મળ્યું હતું. જેવું ઉપર જોયું કે નયનાની આંખો ખુલ્લી જ રહી ગઈ.\n\nએના કરતા ત્રીસ ચાલીસ ગણા ઊંચા મકાનો હતા. એક મોટું તળાવ જેવું હતું એમાં નાના છોકરાવ ડૂબકાં મારતા હતા. નયના એ વિચાર કર્યો, \"અમે કેટલા સુખી છીએ? આમની પાસે તો પૂરતા કપડાં પણ નથી!\"\n\nઆમ પણ તેને પોતાની જાત સાથે વધારે પડતો પ્રેમ હતો. તેની ઉંમરનો એક છોકરો નજીક આવ્યો અને બોલ્યો.\n\n\"તારી આંખો બહુ સરસ છે. તું અહીં નવી રહેવા આવી છો?\"\n\nનયના એ ગર્વથી કહ્યું, \"હું રેવાબેનની દીકરી છું.\" અચાનક એક બેન આવ્યા અને છોકરાને ખેંચીને લઈ ગયા.\n\n\"એની સામે તો જો. આ અંગ્રેજી ભણતા છોકરાવની આજ તકલીફ છે. આંખો સરસ છે! કોણ છે એ તો જો.\" પેલો લગભગ ઘસડાતો હોય તે રીતે ખેંચાઈ ગયો.\n\nમાએ નયનાને જોઈ અને દોડીને આવી ગઈ. તેને સમજાવ્યું કે, \"આવી રીતે અહીં નહીં આવવાનું. પણ નયનાને આ જગ્યા ગમી ગઈ. તેને વિચાર આવ્યો, \"મા એકલીજ અહીં મજા કરે છે. અને મને ઝૂંપડીમાં મૂકીને આવતી રહે છે. અત્યાર સુધી પોતાના જીવનને શ્રેષ્ઠ માનવાવાળી બાળકીને નવી જગ્યાનો ચસ્કો લાગ્યો. બીજા દિવસે જીદ કરીને તે સાથે ગઈ.\n\nચોકીદારને સમજાવીને તેને હીંચકા પર બેસાડી મા કામ કરવા ગઈ. મા કલાક પછી પાછી આવી. ખાવાનું આપીને બીજા મકાનમાં ગઈ.\n\nદર કલાકે મા અલગ અલગ મકાનમાં જતી પણ નયનાને સાથે ન લઇ જતી. પાંચ કલાક પછી મા એને ઘરે મૂકી ગઈ. એ રાત્રે નયનાના સપના બદલાયા. એને ઊંઘ પણ ન આવી.\n\n\"કેટલી સરસ જગ્યા છે? અને મા મને અહીં મૂકીને જતી રહેતી હતી.\" એને બીચારીને જીવનનો અનુભવ જ શું હતો? હવે તે રડારોળ કરીને સાથે જતી અને માં દરરોજ ચોકીદારને સમજાવીને તેને અંદર લઈ જતી.\n\nદસેક દિવસ થયા એટલે ચોકીદારે તેને અંદર જવાની ના પાડી.\n\n\"તો મારી મા પણ નહીં આવે.\" નયના હવે ધમકી આપવા પર આવી ગઈ. પણ માએ વાત વાળી લીધી. અચાનક પેલો છોકરો ખભા પાછળ પોટલાં જેવું કંઈક બાંધીને આવ્યો. નયનાનો હાથ પકડી લીધો.\n\n\"તારી આંખો કેવી સરસ છે? તું ક્યાં રહે છે?\" રેવાએ નયનાને ખેંચી પણ નયના પેલા સાથે હીંચકા પર જતી રહી. એ હતો આદિ. પાતળો, ઊંચો અને ગોરો. નયના જેને પોટલું સમજતી હતી તે એની સ્કૂલબેગ હતી. લીલા પાટલુન પર ચોકડી વાળા ખમીસમાં તે ખરેખર સુંદર લાગતો હતો. જાણીતા કાપડના વેપારીનો મોટો દીકરો. હવે બંને સાથે હીંચકા ખાતા. કલાક રમીને તે ઘરે જતો પણ નયના માટે સોસાયટીના દ્વાર ખુલી ગયા હતા.\n\nમાને પોતાની કીટી પાર્ટીમાંથી સમય મળતો નહીં અને બાઈને તો બીજું કામ એટલું રહેતું કે તે આદિ રમે છે એટલે પોતાની જવાબદારી ઓછી એવું માનીને ચલાવી લેતી.\n\nએક દિવસ કીટીમાં કોઈક બોલાચાલી થઈ અને રુચાને સામેવાળીએ સંભળાવી દીધું, \"તું તો સંસ્કારની વાત જ ન કરતી, તારો છોકરો તો કામવાળીની છોકરી સાથે રમે છે.\" રુચાનો ગુસ્સો સાતમા આસમાન પર હતો. તે આવી ત્યારે રેવા અને નયના ઘરે જતા રહ્યા હતા.\n\nઘરે બધાજ માણસોને કડક રીતે કહેવામાં આવ્યું, \"જો આદિએ છોકરી સાથે રમશે તો નોકરી જતી રહેશે.\"\n\nનયના માટે સોસાયટીના દ્વાર બંધ થઇ ગયા. માને પણ ઠપકો મળ્યો અને એમાં ચોમાસું આવ્યું. રેવા બીમાર પડી. તાવ ઉતારવાનું નામ ન લે. કામે જવાનું બંધ થયું એટલે ખાવાનું આવતું પણ બંધ. આસપાસવાળાં પણ ક્યાં સુધી વ્યવસ્થા કરે? પણ તોય ભૂખ્યા ન રહેવાય તેટલું આવી જતું.\n\nધીમેધીમે બધાં બીમાર પડ્યા. નયનાને પેલી સોસાયટી યાદ આવી. તે બાજુવાળાને લઈને ગઈ. ચોકીદારે રોકી એટલે તેણે પોતે ભૂખી હોવાનું જણાવ્યું. તેની ભોળી આંખોમાં આંસુ આવી ગયા.\n\nચોકીદારે પોતાનો ડબ્બો આપી દીધો. તે જમીન પર બેસીને ખાતી હતી. અચાનક જ રુચા નજીક આવી અને નયના ને કહ્યું, \"તારી આંખો કેટલી સરસ છે? તું આજ કાલ આવતી કેમ નથી?\" તેની આંખોનો ભાવ કળવો મુશ્કેલ હતો. ચોકીદારે કહ્યું, \"પણ ભાભી તમે તો એને...\" રુચા એ વાત કાપતા કહ્યું.\n\n\"મેં? અરે ના રે. જો દીકરા કાલે ટાઢી સાતમ છે. ઘરે મહેમાન છે. અમારે ત્યાં ટેબલ ભરીને ખાવાનું બનશે. તને ભાવે તેટલું ખાજે અને ઘરે પણ લઈ જજે. હું તને સો રૂપિયા પણ આપીશ.\"\n\nનયનાની આંખોમાં ચમક આવી. તેના મોમાં પાણી આવવા લાગ્યું. ચોકીદાર સમજી ગયો. પણ રૂચાએ તેને આંખથી ઈશારો કર્યો અને તે નીચી નજર નાખીને બેસી ગયો. જવાબ ન મળતા રૂચાએ પર્સમાંથી ચોકલેટ કાઢીને આપી.\n\nનયનાએ આવી ચમકતી વસ્તુ ક્યારેય ખાધી ન હતી. તે થોડીવાર જોતી રહી એટલે રુચાએ કાગળ ખોલી આપ્યો અને પચાસ રૂપિયા હાથમાં પકડાવી દીધા.\n\nરૂચાએ કહ્યું હતું એટલે નયના નવું ફરાક પહેરીને તૈયાર થઈ. હા, ધારો ઘસાઈ ગઈ હતી પણ માની શેઠાણીએ આપ્યા પછી કોઈએ પહેર્યું ન હતું એટલે તે નવું હતું.\n\nકોઈ રાજકુમારી હોય તેવી અદાથી તે ઊભી રહી. નયનાનાં મનમાં ટાઢી સાતમના સપના હતા.\n\n\"કેવી મજા આવતી હશે? અમે, તો ટાઢી સાતમ કરતા જ નથી.\" એને ક્યાં ખબર હતી કે એલોકોને તો દરરોજ ટાઢી સાતમ જ  હતી. તે ઉત્સાહમાં બંગલે પહોંચી. એને કોઈએ પૂછ્યું પણ નહીં અને એ સીધી આદિના ઘરે પહોંચી ગઈ. દરવાજો ખુલતાંજ આદિ રાજી થઈ ગયો.\n\nતે નયનાનો હાથ પકડી પોતાના રૂમ તરફ જતો હતો ને રુચાએ અટકાવ્યો.\n\n\"અરે બેટા ચાલ રસોડામાં બેસીને થોડું ખાઈ લે. પછી થોડા વાસણ ઘસીને કચરો પોતું કરી આપ. મશીનમાં કપડાં ધોવાઈ જાય એટલે સુકવીને તારી મા માટે ખાવાનું લઈને જવું પડશેને? કેટલી બીમાર છે બીચારી?\"\n\nથાળીમાં ખાવાનું તો આવ્યું પણ મજા ન આવી. આવું તો એ રોજ ખાતી. અચાનક તેની નજર ટેબલ પર પડી. આદિ કંઈક રંગબેરંગી ખાતો હતો. તેણે પૂછ્યું. \"તું શું ખાય છે?\" તેની આંખોમાં ભોળપણ પ્રશ્નાર્થ બની ગયું હતું.\n\nઆદિ ખડખડાટ હસ્યો. \"પીઝા છે. તને એટલી પણ ખબર નથી? અમારા માટે ગરમ મગાવ્યા છે. લે ખાઈશ?\" નયનાએ આદિની બાજુમાં બેસીને માંડ એક ટુકડો ખાધો હશે ત્યાં અચાનક જ કોઈએ તેનો હાથ ખેંચ્યો. \"શરમ નથી આવતી? મારા દીકરાની બાજુમાં બેસીને ખાય છે. ચાલ ઊભી થા.\" નયનાએ બીજો ટુકડો ઉપાડી લીધો. તેણે આ વસ્તુ ભાવિ હતી. તે હાથ છોડાવવા માંગતી હતી. એક ઝટકા સાથે તેણે હાથ છોડાવ્યો એટલે રુચાએ \"ચોર, ચોર...\"ની બૂમો શરૂ કરી.\n\nનયના વિચારતી હતી, \"કોઈ છે તો નહીં તો બૂમો કેમ પાડે છે?\" તેના વિચારો લાંબા ન ચાલ્યા.\n\nટોળું ભેગું થયું. નયનાને ધક્કા મારીને સોસાયટીની બહાર મૂકી દેવાઈ. તે બહાર ઊભી ઊભી રડતી હતી પણ કોઈ તેની પડખે ઊભું રહેવા તૈયાર ન હતું. તે રડતી રડતી ઘરે ગઈ. તેની આંખો સુજી ગઈ હતી. ઘર આગળ ટોળું હતું. રેવા મૃત્યુ પામી હતી. હવે રોજ ટાઢી સાતમ હતી.",
      "duration": "6 mins",
      "category": "Fantasy"
    },
    {
      "id": 1183,
      "title": "જુદોજ માણસ",
      "story_name": "આજે વહેલી સવારથીજ રાધિકા ખુબજ ઉત્સાહી હતી. મનનો ઉત્સાહ એના દરેક કાર્યોમાં અને કાર્યોની ઝડપમાં સ્પષ્ટ ડોકાઈ રહ્યો હતો. ગરમાગરમ સ્વાદિષ્ટ નાસ્તાની સુગંધથી આખું રસોડું સુમધુર મહેકી ઉઠ્યું હતું. મન જેટલું પ્રસન્ન હતું એટલુંજ આતુર પણ. કેટકેટલું આયોજન મનોમન એણે ગોઠવી રાખ્યું હતું. કઈ કઈ તૈયારીઓ કરવાની હતી એ અંગેની યાદી મનમાં એકની ઉપર એક ગોઠવાતી જઈ રહી હતી. સમયની વહેંચણી દરેક કાર્ય માટે ગણતરીપૂર્વક તૈયાર હતી. હૃદયનો જોમ અને જોશ એના રોમેરોમમાં છલકાઈ રહ્યો હતો.\n\nકેટલી આનંદિત એ દીસી રહી હતી ! આજે સુબોધનો જન્મ દિવસ હતો. પોતાના વ્હાલા પતિના જન્મદિવસને પોતાના તરફથી મહત્તમ પ્રયાસો દ્વારા જેટલો સુંદર બનાવી શકાય એટલો બનાવી આપવાનો એ એક નિખાલસ ,પ્રેમ સભર પ્રયાસ હતો.\n\nસુબોધ રસોડામાં પ્રવેશ્યો અને ગરમાગરમ પોતાના ગમતા નાસ્તાની સુગંધથીજ મંત્રમુગ્ધ થઇ ઉઠ્યો. રાધિકાએ સ્નેહ પૂર્વક એનો હાથ થામી, એનું શરીર ટેબલ તરફ ખેંચ્યું. કુરશી પાછળ તરફ હડસેલી સુબોધનું રાજાશાહી સ્વાગત કર્યું. સુબોધનો ચ્હેરો પૂર્ણિમાના ચન્દ્ર સમો ખુશીથી ચળકી ઉઠ્યો. રાધિકાએ હળવેથી એની પીસાની ઉપર ચુંબન કર્યું અને મધ જેવા મીઠા શબ્દોમાં અભિવાદન કર્યું.\n\n\"જન્મ દિવસની અઢળક શુભકામનાઓ. ઈશ્વર આપને હંમેશા ખુશ અને સ્વસ્થ રાખે.\"\n\nસુબોધની આંખો ભાવવિભોર થઇ ઉઠી. એ ભાવનાઓના સમુદ્રમાં રાધિકાની નજર થોડા સમય માટે ઊંડી ઉતરી. ચૂલા ઉપરથી કૂકરની સિસોટીએ બન્ને ને સતર્ક કર્યા.\n\n\"અરે ઓફિસનો સમય થવા આવ્યો છે. નાસ્તો કરી લઈએ. \"\n\nરાધિકાએ બમણા ઉત્સાહ જોડે નાસ્તો પીરસ્યો. એકબીજાનો સ્નેહસભર સાથ નાસ્તાના ટેબલને જ નહીં એ નાનકડા ઘરના દરેક ખૂણાને પ્રીતના દિપકોથી દીપાવી રહ્યો.\n\nઅત્યંત ખુશીથી નાસ્તાનો આનંદ માણી રહેલ સુબોધને રાધિકા એકીટસે નિહાળી રહી હતી. ઘણા સમય પછી આ ઘર અને સંબંધની ખુશીઓ ધીમે ડગલે પરત થઇ રહી હતી. પણ અહીં ઝડપ મહત્વની ક્યાં હતી ? ધીમે ડગલે તો ધીમે ડગલે , શાંતિ અને સુખ પરત મળી રહે એટલુંજ પર્યાપ્ત નહીં ? રાધિકાને તો જાણે આ ખુશીઓ ઉપર કાળી કાજલનું ટપકું કરવું હતું. પણ સંબંધો ઉપરતો ફક્ત વિશ્વાસ અને આશાનુંજ ટપકું કરી શકાય. એ ટપકું તો એ નિયમિત કરીજ રહી હતી ને...\n\nરાધિકાના હાથથી તૈયાર થયેલ નાસ્તાથી સુબોધના દિવસની અતિ સુંદર, શુભ શરૂઆત થઇ ચુકી હતી. એ વાતનો સંતોષ સુબોધના શરીરના હાવભાવોમાં અને એની સંતુષ્ટ, તૃપ્ત આંખોમાં પારદર્શક થઇ ઉઠ્યો હતો. એ તૃપ્તતા અને સંતોષ જ તો રાધિકાના સ્નેહનું પારિતોષિક હતું.\n\nઓફિસની બેગ લટકાવી ઘરની બહાર નીકળી રહેલા સુબોધને રાધિકાનો ચિંતિત સ્વર સંભળાયો.\n\n\" સુબોધ.....\"\n\nરાધિકાના આગળ ન ધપી શકેલ શબ્દો સુબોધ સારી પેઠે પામી ગયો. રાધિકાની નજીક જઈ એણે રાધિકાના બન્ને હાથ પોતાના હાથમાં થામી લીધા.\n\n\"ચિંતા ન કર. મને મારું વચન યાદ છે...\"\n\nસુબોધના આટલાંજ શબ્દોથી રાધિકાની બધી જ ચિંતાઓ જાણે કણ કણ ઓગળી ગઈ.\n\nસુબોધ ઓફિસ માટે નીકળ્યો અને ફરીથી ઉત્સાહ અને જોમે રાધિકાના શરીરમાં પોતાનું સ્થાન બનાવી લીધું. આજની સાંજ સુબોધ જોડેના એના લગ્ન જીવનની સૌથી શ્રેષ્ઠ સાંજ બનાવી આપવાનો પડકાર એણે પોતાના નાજુક ખભાઓ ઉપર હોંશે હોંશે ઉઠાવી લીધો.\n\nઆખો દિવસ એણે અથાક, અવિરત દોડાદોડી કરી. બજાર જઈ જમણ અને મીઠાઈ માટેની સામગ્રીઓ ખરીદી. એક નાની, સુંદર કેક, મીણબત્તીઓ અને સુબોધને ગમતી અન્ય ખાદ્ય સામગ્રીઓ પણ ઉઠાવી લાવી. ઘરની સાફસફાઇમાં કોઈ કમી છોડી નહીં. સુબોધ આ બધા સરપ્રાઈઝ નિહાળી કેટલો ખુશ થશે, એ વિચારથીજ કાર્ય કરવાનો ઉત્સાહ ગુણાકાર પામી રહ્યો હતો. નાનકડા બેઠક ખંડને ફુગ્ગાઓ અને શણગારના સામાન વડે અદભુત દીપાવી મુક્યો.\n\nએક પછી એક જમણ તૈયાર થતા ગયા અને આતુર આંખો ઘડિયાળની દરેક હલનચલન ઉપર વારેઘડીએ આવી અટકતી રહી. હવે તો સુબોધ આવતોજ હશે એ વિચારે આખી સાંજ એ જપીને બેસી પણ નહીં. અહીંથી ત્યાં ફેરાઓ લેતી રહી. વારંવાર દરેક તૈયારીઓની ચકાસણી કરતી રહી. ક્યારેક ઘરની બહાર તો ક્યારેક રસોડાના ચક્કર કાપતી રહી.\n\nસમય પસાર થતો ગયો. સૂર્યાસ્ત પણ થઇ ગયો. ધીમે ધીમે ગાઢ થઇ રહેલ અંધકાર જોડે રાધિકાનું ઉત્સાહિત મન ફરીથી ચિંતામાં ઘરકાવ થવા લાગ્યું. સુબોધનો ઘર પહોંચી રહેવાનો સમય તો થઇ ચુક્યો હતો. મોબાઈલ દ્વારા સુબોધનો સંપર્ક સાધવા વારંવાર પ્રયાસ કર્યો. પણ સુબોધનો મોબાઈલ સ્વીચ ઓફ હતો. પોતાનું હૃદય હવે પોતાને ડરાવી રહ્યું હતું. વિશ્વાસ અને આશાનું કાળું ટપકું પ્રશ્ન ચિન્હ બની વિચારો પાછળ પડ્યું હતું. સુબોધને સરપ્રાઈઝ આપવા માટે આખા ઘરની વીજળી ઓલવી દીધી હતી. એ અંધકારમાં થોડા સમય પહેલા ખુશી શોધી રહેલ મન અને મગજ સામે ચિંતા અને શંકા યુદ્ધમાં ઉતર્યા હતા.\n\nઆખરે ડોરબેલ વાગી. રાધિકાના તન મનમાં આશાની લહેર દોડી રહી. સુબોધ આવી તો ગયો. અંધકારને ચીરતી ,મનને પ્રસન્ન રાખવાનો પ્રયાસ આદરતી રાધિકા મુખ્ય દ્વાર ઉપર પહોંચી.\n\nબારણું ઉઘાડ્યું. પણ આ શું ? એના પગ નીચેની જમીન જાણે સરકી પડી. મનમાં ઊંડો ધ્રાસ્કો પડ્યો. માથે જાણે આભ ફૂટ્યું. સામે એનો વ્હાલો પતિ સુબોધ નહીં, કોઈ જુદોજ માણસ હતો. રાધિકા હેબતાઈ ને જડ, નિશબ્દ બની ગઈ. એના મોઢેથી ચીસ પણ નીકળી શકી નહીં. કોઈને મદદ માટે પુકારવું પણ નિરર્થક હતું. એ જુદા માણસને એ ઓળખતી હતી અને તેથીજ કદાચ ભયથી સુધબોધ ખોવી બેઠી હતી. અંધકારને ચીરતાં એ રાજાશાહી ડગલાંઓ ઘરમાં પ્રવેશ્યા અને બારણું અંદરથી વાંસી દેવામાં આવ્યું.\n\nઆખી રાત ઘરની વીજળી બંધજ રહી. એ અંધકારમાં બનેલી તમામ ઘટનાઓના ફક્ત રાધિકા અને એ માણસજ બે એકલા સાક્ષી હતા.\n\nસવારે સૂર્યોદય એક નવો દિવસ લઇ પહોંચી ગયો અને રાધિકાના ઘરના અંધકારમાં બનેલી ઘટનાઓને જાણે એક પછી એક પોતાના પ્રકાશ વડે મૌનપૂર્વક ઉઘાડી કરી રહ્યો.\n\nઆખું બેઠકખંડ અસ્તવ્યસ્ત થઇ પડ્યું હતું. કેકનો ભૂખો આખા ઓરડામાં ફેલાયો હતો. ટેબલ ઉપરના વાસણો ઊંધા સીધા પડ્યા હતા. કેટલાક કાચના વાસણો તૂટીને વિખરાયા હતા. દીવાલો ઉપર લટકેલા ફુગ્ગાઓ અને શણગારનો સામાન બેઠકખંડના ઉકરડા ભર્યા માહોલ સાથે જરાયે બંધ બેસતા ન હતા. જાણે કોઈ સુનામીની લહેર નાનકડા ઘરને જડમાંથી ઉથલાવીને જતી રહી હતી.\n\nધીમા નિર્જીવ પગલે રાધિકાએ બેઠક ખંડમાં પ્રવેશ કર્યો. એનું શરીર અને આત્મા બન્ને પ્રાણ વિહીન હતા. બેઠકખંડની અસ્તવ્યસ્તતાની સરખામણીમાં એનું વ્યક્તિત્વ વધુ અસ્તવ્યસ્ત દેખાઈ રહ્યું હતું. આંખો રડીને સૂઝી ગઈ હતી. એની નીચેના કાળા કુંડાળાઓ રાધિકા સમજ હાવભાવ વિહીન હતા. ઉતરેલો ચ્હેરો સાફસફાઈ ક્યાંથી આરંભવી એ વિચારે સ્થગિત હતો. હાથમાં ઘણા સ્થળોએ ડાઘ વાળા ચાઠાં ઉપસી આવી ગરમ અગ્નિની દાઝનો પુરાવો આપી રહ્યા હતા.\n\nપાછળ મંદ પગલાં જોડે સુબોધ બેઠક ખંડમાં પ્રવેશ્યો. એજ ગઈ કાલના ઓફિસવાળા કપડાં શરીર ઉપરથી હજી ઉતર્યા ન હતા. માથાના વાળ વિખરાયેલા હતા. આંખો અત્યંત લાલચોળ અને ભારે હતી.\n\nબેઠક ખંડ અને રાધિકાની હાલત નિહાળી સુબોધથી એક ઊંડો નિસાસો નખાઈ ગયો. રાધિકાની નજીક જવાની હિંમત ભેગી થઇ રહી ન હતી. પાછળથીજ એના શબ્દો બેઠકખંડમાં વિખરાયા.\n\n\"આ'મ સોરી ,રાધિકા. હું મારુ વચન નિભાવી ન શક્યો. મારા જન્મ દિવસની ઉજવણી માટે મિત્રોએ જબરજસ્તી અને તું જાણે છે કે શરાબ પીધા પછી હું....\"\n\nસુબોધ બેઠક ખંડ છોડી જતો રહ્યો. આગળ એક પણ શબ્દ ઉચ્ચારવાની એના ઝમીરમાં તાકાત ન હતી.\n\nરાધિકાના શરીરમાં આછી ચેતના આવી. તૂટેલા વાસણોને સમેટતા આંખોની ખારાશ જોડે એણે સુબોધનું અધૂરું વાક્ય પૂર્ણ કર્યું.\n\n\"શરાબ પીધા પછી તું જુદોજ માણસ બની જાય છે......\"",
      "duration": "6 mins",
      "category": "Fantasy"
    },
    {
      "id": 1184,
      "title": "ચરણનો ચોકીદાર",
      "story_name": "ભગવાન વિષ્ણુ આજે શેષનાગની શૈયા ઉપર કંઇક વિચલિત મુદ્રામાં બિરાજમાન હતા. સંગાથે લક્ષ્મીજી બિરાજેલ હતા છતાં તેમના તરફ તેમનું ધ્યાન નહોતું. દેવી, પરંતુ છેવટે તો સ્ત્રી, એટલે લક્ષ્મીજીથી આ ઉપેક્ષા સહનના થઈ શકી,\n\n\"હેનાથ, આ શું ? આજે કેમ આટલા ગહન વિચારમાં છો? એવા તે શું વિચારમાં છો કેમાંરી તરફ તમારું ધ્યાન જ નથી ?\"\n\nએક છણકો કરીને લક્ષ્મીજી બીજી તરફ મુખ ફેરવીને બેસી ગયા. હવે જેમ લક્ષ્મીજી એક દેવી, છતાં સ્ત્રી તેવી જ રીતે વિષ્ણુ એક ભગવાન છતાં એક પુરુષ (તદુપરાંત એક પતિ પણ), એટલે બધા વિચારોને એક કોરાણે મૂકીને તેમણે લક્ષ્મીજી તરફ ધ્યાન કેન્દ્રિત કર્યું.\n\n\"હે દેવી, તમારી શંકા વ્યાજબી છે. હું એક ખૂબ જ ઊંડા વિચારમાં હતો. પૃથ્વી ઉપરના મનુષ્ય લક્ષી વિચારો એમાંરા મનને ઘેરી લીધું હતું અને એટલે જ મારું ધ્યાન આપના તરફ નહોતું\" વિષ્ણુ ભગવાન એ પોતાની \"કેફિયત\" રજૂ કરી.\n\nલક્ષ્મીજીને તેમની રજૂઆતથી સંતોષ થયો (અમારા શ્રીમતીજીને હજી પણ નથી થતો)....\n\n\"હેનાથ, મને કહો. એવું તે શું થયું છે મનુષ્યલક્ષી જેને લીધે તમે વિચારોથી ઘેરાયેલ છો ? કદાચ હું આપની કોઈક મદદ કરી શકું.\"\n\nલક્ષ્મીજી એ એક ભાર્યાની ફરજ નિભાવતો પ્રસ્તાવ મૂક્યો. વિષ્ણુ ભગવાન એક ક્ષણ લક્ષ્મીજી તરફ જોઈને\n\n\"આજે પ્રભાતે જ્યારે હું માંરી ચાખડી પહેરી રહ્યો હતો ત્યારે એક ક્ષણિક વિચારમાંરા મસ્તિષ્કમાં ઝબકી ગયો.મને થયું કે આ એક નિર્જીવ ચાખડી પણ માંરા ચરણનું કેટલું ધ્યાન રાખે છે.અને આ નિર્જીવ વસ્તુ વગર મને પણ નથી જ ચાલતું. હું તો સ્વયં ઈશ્વર છું એટલે મને તો વિચાર આવે, પરંતુ શું પૃથ્વી ઉપરનો મનુષ્ય આવું કંઇક વિચારતો હશે ?\"\n\nવિષ્ણુ ભગવાન આટલું બોલીને ફરી પાછા વિચારમાં ગરકાવ થઈ ગયા.અને ત્યાંજ લક્ષ્મીજી ઉવાચ \"હેનાથ, મને એક વિચાર આવ્યો છે અને જો આપને યોગ્ય લાગે તો અમલમાં મુકજો અને તેનાથી કદાચ આપની શંકાનું નિરાકરણ પણ આવે.\n\n\"વિષ્ણુ ભગવાન સંમતિ ભર્યા હાવભાવ સાથે લક્ષ્મીજીને આગળ બોલવા માંટે પ્રેર્યા. \"હે નાથ, આપ એક કામ કરો અને આપ તે કરી શકો છો. આપ કોઈ પણ એક જોડ પગરખાંમાં પ્રાણ પૂરો અને તેને પૃથ્વી ઉપર મોકલો. તેનું આયુષ્ય ૩ વર્ષથી વધારેના હોવું જોઈએ અને આયુષ્ય પૂર્ણ થયા બાદ આપ પગરખાંને તેનો પૃથ્વી ઉપરનો અનુભવ પૂછી શકો છો\"\n\nવિષ્ણુ ભગવાન એકદમ આશ્ચર્યચકિત થઈ ગયા. તેમણે ધાર્યું નહોતું કે લક્ષ્મીજી આવો સચોટ ઉપાય બતાવશે...તેમની મુખમુદ્રા અચાનક બદલાઈ ગઈ અને લક્ષ્મીજીના આ સુઝાવને તેમણે અમલમાં મૂકવાનું નક્કી કર્યું. નક્કી કરેલા દિવસે તેમણે પૃથ્વી ઉપરના એક શહેરમાં આવેલ એક પગરખાંની દુકાનના કબાટમાં મુકેલ એક પગરખાંમાં પ્રાણનું સિંચન કર્યું. અને જેવું તે પગરખાંમાં પ્રાણવાયુ ફૂંકાયો કે તરત જ તે પગરખાંની જોડ જીવિત થઈ ગઈ. તે પણ મનુષ્યની માંફક વિચારવા લાગી, પરંતુ એક ગુરુચાવી વિષ્ણુ ભગવાન એ તેમની પાસે રાખી હતી અને તે હતી વાચા.. તે પગરખાંને વાચાના આપી. \n\n\"મોચી\"નામક એક પગરખાંની દુકાનના કાચના કબાટમાં જીવિત પગરખાંની જોડ આ દુનિયાનો બધો તાલ નિહાળી રહી હતી. લોકો આવતા હતા. જતા હતા. હાથમાં એક થેલા જેવું લઈને. તે જીવિત પગરખાંની આજુબાજુ પણ ઘણા અલગ અલગ પગરખાં મુકેલ હતાં. પરંતુ તે સર્વ નિર્જીવ હતાં. જીવિત પગરખાં એ આજુબાજુમાં જોઈને એક પગરખાંને બોલાવવાની કોશિશ કરી. પરંતુ તેનો સ્વર ના નીકળી શક્યો. હવે ? પગરખું મનોમન વિચારવા લાગ્યું..\"હું સમજી તો શકું છું પણ બોલી નથી શકતું. આનો મતલબ શું ? આમને આમ તો હું કંટાળી જઈશ. હે પ્રભુ, આ કારાવાસમાંથી જલ્દી છુટકારો આપો\"\n\nહજી તો આ વિચાર તે પગરખાંને આવ્યો ત્યાં તો ચમત્કાર થયો. એક ભાઈ ત્યાં આવી ચડ્યા અને પેલા જીવિત પગરખાંને કબાટમાંથી બહાર કાઢ્યું. અને પોતાના પગમાં પહેર્યું. \"અરે અરે....ધીરેથી. તારા પગ નો નખ વાગ્યો મને\" પગરખાં એ બોલવાની કોશિશ કરી પરંતુ તેનો સ્વર નીકળ્યો નહીં. પરંતુ પછી જે થયું તે પણ તે જીવિત પગરખાં એકનાના એવા અંધારિયા કબાટમાં મુકાઈ ગયા (પુઠ્ઠાનું ખોખું). થોડી વાર થઈ હશે ત્યાં પગરખાંને હાશકારો થયો. તે અંધારિયા કબાટમાંથી બહાર આવીને એક નાના એવા કબાટમાં જઈ ચડ્યા. દાચ તે પગરખાંને નવું ઘર મળી ગયું હતું. તે જીવિત પગરખુ મનોમન અતિ આનંદિત થઈ ગયું. સ્વર્ગમાંથી વિષ્ણુ ભગવાન આ બધો તાલ નિહાળી રહ્યા હતા. \n\nબીજો દિવસ થયો. પેલું જીવિત પગરખું તે ઘરના લોકોના એક હાથમાંથી બીજા હાથમાં અને બીજાથી ત્રીજા....એમ ફરવા લાગ્યું. .\"અરે વાહ. બહુ સરસ અને હલકું છે. ચળકાટ પણ કેવો સરસ છે\" આ વખાણ સાંભળીને પગરખાં મનોમન ગર્વ નો અનુભવ કરવા લાગ્યા. આજે તેને પારાવાર આનંદ થઈ રહ્યો હતો. થોડોક સમય થયો હશેને તેની પાસેથી કામ લેવાનું શરૂ થઈ ગયું. તે જઈ ચડ્યું એક ગૌરવર્ણ ચરણમાં. પગરખાંને પણ ખૂબ આનંદ થયો અને વિચારવા લાગ્યા કે \"ચાલો,માંરે એક અતિસુંદર ચરણની ચોકીદારી અને સંભાળ રાખવાની છે\". અને પછી ગણત્રીના સમયમાં તેનો સ્પર્શ લીલાછમ ઘાંસ સાથે થયો. સાંજના સમયની ઝાકળની ભીનાશ પેલાં જીવિત પગરખાં એ અનુભવી. તેની ચોતરફ અલગ અલગ રંગ અને પ્રકારના પગરખાં ફરી રહ્યા હતાં. કંઇક બહુ મોટો મેળાવડો હશે તેમ પેલા જીવિત પગરખાંને લાગ્યું. \"એય....તમે બધા અહીં શું કરો છો. આ શું છે?\" પેલા જીવિત પગરખાં એ બાજુમાં રહેલ એક કથાઈ રંગના પગરખાંને બોલાવવાની કોશિશ કરી પણના તો તેનો સ્વરનીકળ્યો કેના તો પેલા પગરખાં એ કોઈ પ્રતિભાવ આપ્યો....તેના સિવાય બીજા બધા તો નિર્જીવ હતાને....! સ્વર્ગમાંથી વિષ્ણુ ભગવાન આ જોઈને મલકી ઉઠ્યા....\n\nઆમને આમ દિવસો વીતતા ચાલ્યા છે. પેલા જીવિત પગરખાં પ્રસંગોપાત ઉપયોગમાં લેવાતા હતાં અને તેનો ખ્યાલ પેલા જીવિત પગરખાંને આવી ગયો હતો. તેના સિવાય પણ તેના જાત ભાઈઓ ત્યાં હતા, પરંતુ નિર્જીવ હતા એટલે કોઈ વાર્તાલાપ થતો નહોતો. એક દિવસ પેલા જીવિત પગરખાં પેલા ગૌરવર્ણ ચરણની ચોકીદારીમાં હતા. ઘરની બહારનીકળ્યા કે પેલા જીવિત પગરખાંને જમીન ભીની ભીની લાગી.. ચોતરફ ભીનાશ હતી અને ઉપર આકાશમાંથી પાણી પણ પડી રહ્યું હતું. થોડોક વખત ચાલ્યા પછી કોઈ એક ઓરડામાં જઈ ચડ્યા. પેલા જીવિત પગરખાં અતિશય ભીના થઇ ગયા હતા....\"અરે ભગવાન....આ શું થઈ ગયું આજે ? આટલા દિવસ કેટલી શાંતિ હતી અને આજે તો જો....પણ સારું છે કેમાંરે લીધે પેલા ચરણ સુરક્ષિત રહ્યા. મારું આજ તો કામ છે....\"મનોમન આવું વિચારીને પેલા જીવિત પગરખાંને સંતોષ થયો કે તેનું જીવન આજે સાર્થકનીવડ્યું છે....! પછી તો તડકો, ટાઢ, વરસાદ કે કીચડ...જે હોય તે, પરંતુ પેલા જીવિત પગરખાં તેની ફરજ ખૂબ જ નિષ્ઠાથી બજાવતા હતા. અને સામેથી તેનું પણ સારું એવું જતન થતું હતું. ૩ - ૪ દિવસ થાય કે તેના ઉપર એક પીછો ફરતો હતો જેને લીધે તેની ગયેલી ચમક ફરી પાછી આવી જતી હતી. પગરખાંને પણ ખૂબ જ આનંદ થતો કે જેમ હું પેલા ચરણ નું ધ્યાન રાખું છે તેવું જ ધ્યાન તેનું પણ રખાય છે.ખરેખર મનુષ્ય ખૂબ જ દયાળુ છે....અને આ સઘળો તાલ જોઈને સ્વર્ગમાં બિરાજેલ વિષ્ણુ ભગવાનના ચહેરા ઉપર પણ એક સંતોષ રૂપી સ્મિત રમી રહ્યું. .તેમને થયું કે તેમના જ નિર્માણ કરેલ મનુષ્ય પણ લાગણી ધરાવે છે. .!\n\nએક દોઢ વર્ષ પસાર થયું....અને એક દિવસ સવારે. ..\"ઓ ઓમાંં. ..\" એક ચિત્કારનીકળી ગયો પેલા જીવિત પગરખાંના મનમાં. બોલી તો નહોતું શકતું. તેની આંખમાંથી અશ્રુઓની ધારનીકળી પડી. તે ઘરના એક પાળીતા શ્વાનના તીક્ષ્ણ દાંત તેના શરીર ઉપર ફરી વળ્યા. અસહ્ય દુખાવો થયો પેલા પગરખાંને. નિસહાય થઈ ગયા હતા પેલા પગરખાં. .પરંતુ તેમને બચાવવા કોઈ આવ્યું નહીં. પેલું કૂતરું હજી એક પગરખૂ મોઢાંમાં લઇને બેઠું હતું. અને ત્યાંજ એક હાથ આવ્યો અને પેલા શ્વાનના મોઢામાંથી પેલા પગરખાંને ખેંચી લીધું. થોડી રાહત થઈ પેલા જીવિત પગરખાંને. પરંતુ તે પગરખાંના શરીર ઉપર પેલા શ્વાનના દાંત ઉપસી આવ્યા હતા. પારાવાર પીડા થઈ રહી હતી. પણ કહે કોને અને કેવી રીતે? કોઈ સાંભળવા વાળું હતું જ નહીં. થોડા દિવસો થયા અને રૂઝ આવી ગઈ હતી. ફરી પાછા ઉપયોગમાં આવી ગયા હતા પેલા જીવિત પગરખાં. જ્યારે બહારથી ઘરે આવે ત્યારે ધૂળથી શરીર આખું મેલું થઈ જતું હતું.અરે તડકાને કારણે ગરમ પણ થઈ જતાં હતાં...પણ મનોમન એક સંતોષ એ વાત નો હતો કે ભલે પોતે આટલી કઠિનાઈમાંથી પસાર થાય છે પરંતુ પેલા ચરણને ઉની આંચ પણ આવવા નથી દેતા અમે. \n\nવખત પસાર થવા લાગ્યો. પેલા જીવિત પગરખાં હવે સાવ બે - અઢી વર્ષના થઈ ગયા હતા. ઉંમર તેમને પણ લાગી હતી. તેમના શરીર ઉપર કરચલીઓ ઉપસી આવી હતી. અને ચળકાટ પણ ઓછો થઈ ગયો હતો. પરંતુ તેમની ફરજમાંથી ઉણા નહોતા ઉતરતા. મનોમન વિચારતા હતા પેલા પગરખાં \"હું કામ નહીં આવું તો કોણ આવશે?માંરે ભરોસે તો પેલા ચરણ ઘરની બહાર પગ મૂકે છેને....તો પછીમાંરે તો ધ્યાન રાખવું જ જોઈએ ને.અને વખત આવશે ત્યારેમાંરું પણ જતન કરશે જને?\". શરીર ખૂબ ઘસાઈ ચૂક્યું હતું. શરીર ઉપરના અમુક અંગો ખૂબ ઢીલા પડી ગયા હતા. તેના જેવા જ બીજા પગરખાં નું આગમન થઈ ચૂકયું હતું. પેલા જીવિત પગરખાં આ જોઈને એક નિસાસોનાખ્યો. તેમને ખૂબ જ દુઃખ થયું. .કે હવે તેમની જગ્યા કોઈ બીજા એ લઈ લીધી છે. પણ કહે કોને અને કંઇ રીતે. .તે બધું વિચારી શકતું હતું. અનુભવી શકતું હતું, પરંતુ. ...બોલી નહોતું શકતું. .! સ્વર્ગમાંથી આ પરિસ્થિતિના નિર્માતા આ સઘળું નિહાળી રહ્યા હતા.\n\nઅને એક ગોઝારી સવારે. અચાનક પેલા જીવિત પગરખાંને એક કોથળામાં મુકી દીધા.ખૂબ જ ગૂંગળામણ થઈ ગઈ પેલા જીવિત પગરખાંને. .કારણ કે તેની સાથે બીજુ ઘણુ બધું હતું. માંડમાંંડ પોતાની જાતને સંકોરીને પેલા જીવિત પગરખાં બેસી રહ્યા. અને થોડી વાર પછી પેલા કોથળા નું મોઢું ખુલ્યું અને એક અતિશય ગંદી ગોબરી જગ્યામાં સઘળો કચરો અને પેલા જીવિત પગરખાં ઠલવાઈ ગયા. \"અરે આ શું. જે ચરણની ચાકરી આટલો વખત કરી એજ તેને આ જગ્યા એ ફેંકવા આવ્યો હતો?\" મનોમન પેલા જીવિત પગરખાં આક્રંદ કરી રહ્યા હતાં. \"હે મનુષ્ય. મને પાછા લઈ જા. મેં તારા ચરણની ચોકીદારી ખૂબ જ નિષ્ઠાથી કરી છે. તને તડકો, વરસાદ, કીચડથી બચાવ્યો છે. અમે ખુદ ગંદા થઈને પણ તારા ચરણને ચોખ્ખા રાખ્યા છે અને તું આમ અમને આ રીતે આવી જગ્યામાં તરછોડી દે છે?\" પગરખાં ચિત્કાર કરી રહ્યા હતા પણ તેનું દુઃખ કોઈ સાંભળી નહોતું રહ્યું. અને ત્યાંજ બે શ્વાન ત્યાં આવી ગયા અને બન્ને જણા એ પગરખાં તેમના મોઢાંમાં લીધા અને સામ સામે ખેંચવા લાગ્યા. \"અરે, કોઈ બચાવો અમને. ખૂબ દુખાવો થાય છે. .બચાવો અમને. .. અમે તો નિષ્ઠાથી સેવા કરી છે અને જ્યારે હવે અમે ઘરડા થઈ ગયા એટલે અમને તરછોડી દીધા? અરે કોઈ તો બચાવો અમને. ..\" પેલા પગરખાંની આંખોમાંથી અશ્રુઓની ધાર વહેવા લાગી. ખૂબ જ દયનીય પરિસ્થિતિમાં મુકાઈ ગયા હતા. પરંતુ ત્યાં તેમનું સાંભળવા વાળું કોઈ જ નહોતું. જે ચરણની ચાકરી કરી હતી તે પણ ત્યાંથી રવાના થઈ ગયા હતા. .અને ત્યાંજ પેલા બે શ્વાનમાંથી એક શ્વાન એ જોરથી પગરખાંને ખેંચ્યું, અને. પગરખુ બે ભાગમાં તૂટી ગયું. પગરખાં નું પ્રાણપંખેરું ઉડી ગયું. !\n\nસ્વર્ગમાં બિરાજેલ વિષ્ણુ ભગવાન આ બધો તાલ જોઈને વિસ્મિત થઈ ગયા. લક્ષ્મીજીની સમક્ષ જોઈને ખૂબ જ હતાશા અને દુઃખની લાગણી સાથે બોલ્યા \"લક્ષ્મીજી, મારી ભૂલ થઈ ગઈ. ...પગરખાંમાં પ્રાણવાયુ ફૂંકીને મેં તેને પૃથ્વી ઉપર સ્વાર્થી મનુષ્યના ત્રાસ નો સામનો કરવા મોકલી દીધા હતા. .જરૂરી નથી કે હું જેવું વિચારી રહ્યો હતો તે મનુષ્ય પણ વિચારી શકે. અને એટલે જ હું ઈશ્વર છું અને તે મનુષ્ય.ચરણનો ચોકીદાર નિર્જીવ જ સારો. ..!\n\n",
      "duration": "8 mins",
      "category": "Fantasy"
    },
    {
      "id": 1185,
      "title": "તલાશ - Last Planet ",
      "story_name": " \"હેલો,ડો.જોન આપના બે અંતરિક્ષ યાત્રી ઓ જે મંગલ યાત્રા માટે નિકળ્યા હતા તે અમારી પાસે છે.તેમને અમે રસ્તામાંથી આંતરી ને પકડ્યા છે.\" \n\nડો.જોન જે અમેરિકાનીનાસા સંસ્થાના વડા છે તેમના કોમ્પ્યુટરમાં આ અજાણ્યો મેસેજ આવ્યો. ડો.જોન ચિંતિત થયાનેનાસાના અગ્રણીઓની મીટીંગ કરી.ડો.ડેવીડ જે ડો.જોનના આસીસ્ટન્ટ છે.\n\nતેમણે કહ્યું,\" પણ આ લોકો કોણ છે ? અને અંતરિક્ષમાં ક્યાંથી ? તેમની માગણી ઓ શું છે ? તેમના મેસેજના આધારે કોન્ટેક્ટ કરવો જોઈએ.\"\n\nસર્વાનુમતે આ કામગીરી માટે ડો.જોનને કેસ ડીલ કરવા કહ્યું. ડો.જોન મેસેજના આધારે કોન્ટેક્ટ કરવા પ્રયત્ન કરે છે, પરંતુ નિષ્ફળતા મલે છે. નવા મેસેજ માટે નાસાના વૈજ્ઞાનિકો રાહ જુએ છે. અને બીજે દિવસે નાસાના કોમ્પ્યુટર સ્ક્રીન પર અજાણ્યા એલીયન દેખાય છે. જેઓ દેખાવમાં તામ્ર વર્ણના અને ૧૨ ફુટ લાંબા મોટાને બિહામણા હોય છે.\n\nઅને ધમકી સ્વરમાં બોલ્યા, \"હેલો,ડો.જોન અમે V2KM ગ્રહનાં છીએ. તમે અમારા બે સાથીદારોને પકડી રાખ્યા છે, જેની માહિતી અમને મલી છે. જો તમે અમારા સાથીદારોને મુક્ત નહીં કરો, તો અમે તમારા મંગલ મિશનના બે અંતરિક્ષ યાત્રીઓને અમારા ગ્રહ પર લઈ જવામાં આવશે. અને તમારાં બીજા બે અંતરિક્ષયાત્રી જેઓ ચંદ્ર મિશન પર છે તેમને પણ કેદ કરીશું. અમારા બીજા બે સાથીદારો ચંદ્ર પર જ છે અને તમારા યાનને ચંદ્ર પર જોયા છે.\"                 \n\nઆ સાંભળીનેડો.જોને તેમના સાથીઓ સાથે ચર્ચા વિચારણા કરી.નેકહે છે,\" \n\nએકાદ મહિના પહેલાં અલાસ્કા વિસ્તારમાં એક અજાણ્યુ યાન તુટી પડ્યું હતું. જેની માહિતી લોકલ લોકોએ પોલીસને કરી પરંતુ તુટી ગયેલા યાન પાસે બે વિચિત્ર પ્રકારના મૃતદેહ પડેલાં હતાં. જેની નાસાને જાણ થતાં તુટેલા યાન તેમજ મૃતદેહ રીસર્ચ માટે લેબમાં લાવવામાં આવ્યા હતા. આ માહિતી રાષ્ટ્રપતિ અને નાસાના અમુક વૈજ્ઞાનિકોને જ હતી. પણ આ માહિતી આ અજાણ્યા પરગ્રહવાસીઓને કેવી રીતે મલી ?\" હવે શું કરવું તે માટે રાષ્ટ્રપતિ સાથે ઈમરજન્સી રાખી.\n\nડો.જોન નાસાના વડા છે. જેઓને એક પ્રોજેક્ટ હોય છે. બ્રહ્માંડમાં સજીવ સૃષ્ટિ છે કે નહીં અને કેવી છે ? અન્ય ગ્રહો પર એલીયનો છે ?અને તેમના આસીસ્ટન્ટ ડો.ડેવીડ આપણી સૂર્ય માળાના ગ્રહો પર સંશોધન કરતા હોય છે. એક દિવસ ડો.જોન અંતરિક્ષનું રીસર્ચ કરતા ચોંકી જાય છે. આપણા સૂર્યમાળાથી દૂર એક ગ્રહ પર સજીવ સૃષ્ટિ હોય તેવું લાગે છે. આ બાજુ ડો.ડેવીડને રીસર્ચ કરતા માલુમ પડે છે કે આજથી પાંચ હજાર વર્ષ પહેલાં આપણી સૂર્યમાળામાં પ્લુટો ગ્રહ પછી એક ગ્રહ હતો. જે તે વખતે એક અવકાશી ધમાકાના કારણે તે સૂર્યમાળાથી ઘણો દૂર જતો રહ્યો હોય છે. અને હવે ગ્રહ તીવ્ર ગતિથી આપણી સૂર્યમાળા તરફ આવી રહ્યો છે.      \n\nઆ સંશોધનના પાંચ વર્ષ પછી નાસા સંસ્થા દ્વારા અંતરિક્ષમાં ચંદ્ર પર સમાનવ યાન અને મંગળ પર પણ સમાનવ યાન મોકલવાનો પ્રોજેક્ટ હોય છે. તે માટે બંને યાનોમાં બે બે અંતરિક્ષયાત્રીઓ નક્કી કરે છે. ચંદ્ર પર જતા યાનને ચંદ્રની બીજી બાજુ જ્યાં અંધકાર હોય છે ત્યાં ઉતારવાનું હોય છે. કારણકે તે બાજુ ઉર્જાના સ્ત્રોત્ર માટેનો કાચો મટીરીયલ છે તેવું નાસાના અગ્રણી વૈજ્ઞાનિકોને લાગે છે. તે ઉપરાંત અગાઉના સંશોધનો ઉપરથી એવા શંકાસ્પદ યાનો ચંદ્રની બીજી બાજુ આવતા હોય તેવું લાગતું હોય છે.\n\nહવે આ બાજુ ભારતે પણ ચંદ્ર પર સમાનવ યાન મોકલવાનો પ્રોજેક્ટ હાથમાં લીધો હોય છે. જે માટે અંતરિક્ષ યાત્રી તરીકે ચેન્નાઇના મનોહરન ઐયર અને દિલ્હીના અજય શર્માને પ્રોજેક્ટ માટે પસંદ કરી તાલિમ આપવામાં આવે છે. બંને જણા યોગ, ધ્યાન અને ટેલીપથીના જાણકાર હોય છે. અમેરિકાની નાસા દ્વારા મંગલયાન સમાનવ મોકલવામાં આવે છે. જેનો હેતુ  મંગલ વિષે વિસ્તૃત માહિતી મળે. મંગલયાન મોકલ્યાના થોડા દિવસ પછી ચંદ્રયાન મોકલે છે. પરંતુ ચંદ્ર પર પહોંચ્યા પછી નાસા તેનો કોન્ટેક્ટ ગુમાવી દે છે. અને મંગલ મિશન પર ગયેલા યાન પણ સંપર્ક ગુમાવી દે છે. આ પિરિયડમાં જ ભારત સમાનવ યાન ચંદ્ર પર મોકલે છે. અંતરિક્ષ યાત્રી મનોહરન અને અજય શર્મા સહીસલામત રીતે ચંદ્ર પર યાન ઉતારે છે. અને પોતાનું રીસર્ચ કામગીરી કરે છે.\n\nઆ બાજુ ડો.જોનનેસ્ક્રીન પર એલીયનોના મેસેજ આવે છે. જો ૨૪ કલાકમાં એમના બે એલીયનોને કેદમાંથી મુક્તિ નહીં આપે તો, ચંદ્ર પર ગયેલા તેમના અંતરિક્ષ યાત્રીઓને કેદ કરશે. અને પૃથ્વી પર આક્રમક કરશે. આ મેસેજ પછી ડો.જોન અને તેના સાથીદારો ચિંતિત બન્યા.અને મદદ માટે ભારત સરકારનો કોન્ટેક્ટ કરે છે.\n\nડો.જોનને ખબર હોય છેકે, ભારતનું એક સમાનવ યાન ચંદ્ર પર ગયેલું છે. ભારત સરકાર અમેરિકાની નાસાને યોગ્ય મદદ કરવા માટે તૈયાર થાય છે. અને ચંદ્ર પર ગયેલા યાત્રીઓનો કોન્ટેક્ટ કરવાનો પ્રયત્ન કરે છે. પરંતુ ધીરે ધીરે કોન્ટેક્ટ ગુમાવે છે. ચંદ્ર પર ગયેલા મનોહરન, ચંદ્ર પર એક વિચિત્ર યાન જુએ છે. હજુ વિચારે છે ત્યાં જ એ યાનના એલીયને કોઈ વિચિત્ર પ્રકારના સ્પ્રેથી મનોહરને અને અજયને બેભાન બનાવ્યા. જ્યારે ભાનમાં આવે છે ત્યારે બાર ફુટ ઊંચા શ્યામવર્ણી ટકલા એવા બે એલીયનો જુએ છે. \n\n એમાંનો એક બોલ્યો, \"હે ભારતવાસી, અમે તમારા દુશ્મન નથી. અમે તમને મદદ કરવા આવ્યા છીએ.\" \n\nમનોહરન બોલ્યો,\"અમને કેમ મદદ કરવાના છો ? અમે ભારતીય છીએ તે કેવી રીતે ખબર પડી ? તમે કોણ છો ? અહીં શા માટે ? \" \n\n એલીયન બોલ્યો, \"અમે સુરાતલ બ્રહ્માંડમાંથી આવીએ છીએ. મારુ નામ પ્રક્ષર, અને મારા સાથીનું નામ પ્રબલીક છે. અમારા ગુરુ પ્રબાલીએ તમને મદદ કરવા મોકલ્યા છે. આ બ્રહ્માંડના એક ગ્રહના જીવો મંમાયા લોકો પૃથ્વી પર હુમલો કરવા આવવાના છે. તેઓે અમેરિકાના ચંદ્ર પર આવેલા તેમના યાત્રીઓને કેદ કરવાના છે તેમજ મંગલ મિશન પર ગયેલા બે અમેરિકનને કેદ કર્યા છે.\" \n\nઅજય શર્મા બોલ્યા ,\"પણ આ બધાની જાણ તમને કેવી રીતે મળી ? અને ચંદ્ર ઉપર તમે અમારી ભાષાની ઓળખ કેવી રીતે કરી ? ચંદ્ર પર શબ્દ અવાજ પ્રસારણનું માધ્યમ તો નથી ?\" \n\nએક એલીયન બોલ્યો, \"હે ભાઈ, અમે અક્ષર કંપન, શબ્દ ધ્વનિ અને હોઠના હલનચલન પરથી ભાવાર્થ સમજી શકીએ છીએ. તેમજ ટેલીપથી પણ જાણીએ છીએ. અમારા ગુરુ પ્રબાલી ને આઠ બ્રહ્માંડની ભાષા, આઠ dimensions સુધીની જાણકારી છે. તેમણે જ અમને મોકલ્યા છે. અમારા ગુરુના પણ ગુરુ મહાગુરુ વિભિષણ મહારાજ સુરાતલના બીજા ગ્રહ ઉપર છે. તેમણે ભગવાન શ્રી રામના રાષ્ટ્રની સુરક્ષાની જવાબદારી અમારા ગુરુ પ્રબાલીને સોંપી છે.\"\n\nહવે આપણે ચંદ્ર પરના અમેરિકનોને બચાવવા જવું પડશે.\"             \n\nઆ પછી ચારેય ચંદ્રની પાછળ અમેરિકન યાન પાસે આવ્યા. ત્યાં સુરાતલના જીવો એ પેલા વિચિત્ર મંમાયા જીવોનો સામનો કર્યોને એક મંમાયાને કેદ કર્યો. પણ બીજો મંમાયા એ બે અમેરિકનને કેદ કરી તેમને લઈને મંગલ ગ્રહ પર જતા રહ્યા.\n\nહવે પ્રક્ષરે બેભાન કરેલા મંમાયાના શરીરની તપાસ કરીને તેનું હ્રદય ખોલ્યું તો અનેક ચીપ્સ અને સર્કીટ હતી.\n\nઆ જોઈને મનોહરન બોલ્યો,\"આમ કેમ ?\"\n\nપ્રક્ષર બોલ્યો, \"જેમ તમે રોબોટ બનાવો છો તેવી રીતે મંમાયા લોકો એ આવા જીવો બનાવ્યા છે. તેઓ આવા જીવોની સહસ્ત્ર નંગો (૧૦૦૦ જીવો)ની બેચ બનાવે છે. તેમાં તેમની બધી રચનામાં કુત્રિમ સાધનોનો ઉપયોગ અને હ્રદયમાં ચીપ્સો ને સર્કીટ હોય છે.\" સૌપ્રથમ મારે આની જે સર્કીટ છે તેમાં પૃથ્વી પર અમેરિકામાં રહેલા તેમના સાથીઓનું લોકેશન છે તેમાં ભાંગફોડ કરીને પૃથ્વીને બચાવવી પડશે.\" આ પછી પ્રક્ષરે સર્કીટની નં.૯૯૯ અને નં૧૦૦૦માંથી લોકેશન ચીપ્સ શોટ કરી દીધી. અને કહ્યું કે \"આપણી પાસે અમેરિકનોનેબચાવવા માટે ફક્ત એક કલાક જ છે.\" અને પ્રબલિકનેકહ્યું,\"તું આ મનોહરનને લઈને મંગલ ગ્રહ પર જા અને ચારે અમેરિકન યાત્રીઓને લઈનેપૃથ્વી પર પહોંચ. ત્યા સુધીમાં મંગલ પર રહેલા મંમાયાના લોકેશન તને મોકલું છું અને તે મંમાયાના નંબરો આ બોડીમાંથી શોધી કાઢું. અને તે નંબરની સર્કીટ, ચીપ્સોને શોટ કરીશ જેથી તારે તેમનો સામનો કરવો પડશે નહીં.\" \n\nઆ સાંભળીને પ્રબલિક અને મનોહરન એક યાન લઈને મંગલ ગ્રહ પર પ્રયાણ કર્યું. હવે પ્રક્ષરે અજયનેકહ્યું, \"તારે અત્યારે જ ભારતમાં આવેલ કાશી જવાનું છે. ત્યા ભગવાન વિશ્વનાથના અને મા અન્નપૂર્ણાના દર્શન કરીને દશાશ્વમેઘ ઘાટ પર એક બાલક જેના હાથમાં પુજા કરેલું બિલિપત્ર હશે. અને બીજી એક બાલિકા જેના હાથમાંમાં અન્નપૂર્ણાનું લાલ ફુલ હશે તે તારે લાવવાનું છે.જ્યારે તું તે લેતો હશે ત્યારે હું ત્યાં આવીશ.\"\n\nઅજય બોલ્યો,\" પણ એક કલાકમાં હું કેવીરીતે કાશી પહોંચીશ ?\" \n\nપ્રક્ષર બોલ્યો, \"ચિંતાના કર હું લઈ જઈશ. તુ આંખ બંધ કરને ઈશ્વરનું સ્મરણ કર\".            \n\nઅજય શર્મા એ આંખ બંધ કરીને ઈશ્વરનું સ્મરણ કરે છે થોડી વારમાં અવાજ આવ્યો. હવે આંખ ખોલીને જો. અજય શર્મા આંખ ઉઘાડીને જુએ છે તો તે કાશીમાં ગંગાજીમાં હોય છે. અજય ગંગાજીમાંથી બહાર આવી બાબા વિશ્વનાથનું સ્મરણ કરે છે. અને દશાશ્વમેઘ ઘાટ પહોંચે છે તેજ વખતે એક બાલક અને બાલિકા હાથમાં પુજાનું લાલ પુષ્પ અને બિલિપત્ર લઈનેઆવે છે. અને અજય શર્મા માંગે એ પહેલાં તેઓ આપી દે છે. અને કહે છે અંકલ તમે સુરક્ષિત વાપસ આવજો અને કાર્ય સફળ કરજો. \n\nઅજય શર્મા આ બે વસ્તુનેએક તાંબાના પાત્રમાં મુકે છે ત્યારે જ એક બાવાના રૂપે પ્રક્ષર આવે છે. અને પોતાની ઓળખ આપે છે. પ્રક્ષર તાંબાનું પાત્ર લઈને ગંગાજીમાં ડુબકી મારવા જાય છે અને અજયને પણ તેમ કરવા જણાવે છે. બંને ગંગાજીમાં ડુબકી મારે છે અને અજય જેવો આંખ ખોલે છે તો તે અને પ્રક્ષરને ચંદ્ર પર જુએ છે. પુછે છે, \"હવે શું કરવાનું છે ? મારો સાથીદાર મનોહરન ક્યારે આવશે ?\"\n\n પ્રક્ષર કહે છે, \" તું ચિંતાના કર, પ્રબલિક અને મનોહરને ચારે અમેરિકનોને મુક્ત કરાવ્યા છે. પૃથ્વી પરનો ખતરો હાલ પુરતો નથી. મંગલ પરના બધા મંમાયા ખતમ થયા છે. પ્રબલિક તેઓને લઈને પૃથ્વી પર પહોંચી રહ્યા છે. હજુ પૃથ્વી પરનો ખતરો ઓછો થયો નથી. તે નિવારણ માટે જ પ્રસાદીનું બિલિપત્ર અને લાલફુલ મંગાવ્યું હતું.\"\n\nથોડી વારમાં પ્રક્ષરે બિલિપત્ર અને લાલ ફુલની પુજા અર્ચના કરી અને એક પ્રક્ષેપાત્ર બનાવ્યું તેની પર બંને પુજાની વસ્તુ ચઢાવીનેઅંતરિક્ષમાં પ્રહાર કર્યો.\n\n તે જોઈનેઅજય બોલ્યો, \"આ શું કરો છો ? અને કોના પર પ્રહાર કર્યો ? \"\n\n પ્રક્ષર બોલ્યો, \"આ શસ્રથી મંમાયાના ગ્રહ પર પ્રહાર કર્યો છે. આ ગ્રહ તીવ્ર ગતિથી તમારી સૂર્ય માળા તરફ આવી રહ્યો છે. આના પ્રહારથી આ ગ્રહ બીજા બ્રહ્માંડમાં પહોચી જશે. પૃથ્વી પર ખતરો રહેશે નહીં. અને હજુ દસ હજાર વર્ષ સુધી તેઓ આ સૂર્યમાળા તરફ આવી શકશે નહીં. હવે હે અજય તું આંખ બંધ કર.\" \n\nઅજય આંખ બંધ કરે છે. જ્યારે અવાજો આવે છે ત્યારે આંખ ખોલે છે તો અજય કાશીમાં ગંગાજીમાં હોય છે. અજય બહાર આવી કલેકટરનો સંપર્ક કરે છે ત્યાંથી ઈસરોનો સંપર્ક કરે છે ઈસરોના વડા જણાવે છે કે, તમે ઉમદા કાર્ય કર્યુ છે. મનોહરન અને ચારે અમેરિકનો શ્રીલંકાના દરિયા કિનારેથી મળ્યા ને સહી સલામત છે તારી જ રાહ જોતા હતા.\n\n અજય મનોમન પેલા સુરાતલ વાસીઓનો આભાર માને છે. બીજા દિવસે નાસા અને અમેરિકા ભારતનો આભાર માને છે. ડો. ડેવીડને અંતરિક્ષમાં રીસર્ચ કરતા ખબર પડે છે કે જે ગ્રહ તીવ્ર ગતિથી સૂર્ય માળા તરફ આવી રહ્યો હતો તે હવે દેખાતો નથી. અને તેમને બ્રહ્માંડમાં ઓમ્ ધ્વનિનો નાદ સંભળાય છે.\n\n",
      "duration": "7 mins",
      "category": "Fantasy"
    },
    {
      "id": 1186,
      "title": "રાતનો નશીલો રોમિયો",
      "story_name": "વાર્તા મસ્તાન નામના એક નવ યુવાનની છે. જે એક નવલકથાના પાત્ર સાથે પ્રેમમાં પડી જાય છે જેનાથી પહેલાં તો તે ખુદ પણ અજાણ હોય છે. પછી નિર્જીવ પાત્રની બેવફાઈથી તે દુઃખી થઈને તે અસલ જીંદગીમાં પણ તે પાત્રનો બદલો લેવા એક ખરાબ રસ્તે ચડી જાય છે અને અંતે શું થાય છે તે જાણવા માટે તમારે આ વાર્તા વાચવી રહી....\n\nરાત એટલે તેની સવાર, દિવસ એટલે પરસેવો પાડીને ઈજ્જત કમાવાનો સોનેરી પળ ! જેમ રાત પડે અને મોટા શહેરો જાગે તેમ રાતે પડે અને આ નાનેરો માનવ જાગે. શમણા તો તે ખુલ્લી આંખે જોતો અને ઉજાગરાનો થાક ક્યારેક ભરપૂર માની લેતો. દિવસ આખો વ્હાઈટ કોલરની જોબ નામે આબરુ ઢાંકીને કાઢતો અને રાત પડે તે આબરૂના લીરેલીરા કરતો સાવ નિર્વસ્ત્ર થઈને, ઓનલાઈન ચેટિંગના વાયરામાં નગ્ન થઈને પડી રહેતું બદન. અને હા પણ, હવે તેના માટે...\n\nસૂરજ અને ચંદ્ર તેના માટે સમાન થઈ ગયા હતા. તેના બદનની શુસૂકી પણ ઓનલાઈન થઈ ગઈ હતી. રોમ રોમનો દાવાગ્નિ ઓનલાઈન ચેટિંગમાં ભડકી ઉઠતો. શરીરે કામાગ્નિ ભરડો લઈને વીંટળી વળતી. બદનની માદકતા કોઈનો લાઈવ ચેટિંગ અહેસાસ કરાવીને બેડ પર રોમાન્સની મહેકતા ફેલાવી દેતું. દિવસનો શરાફી નકાબ પડદા નસીન થઈ જતો અને સર્વત્ર ખુલ્લે ફેલાઈ જતો.\n\nઆદતનો માયુસી પલ તેને ફાવી ગયો હતો. આ જિંદગીજ તેને રાઝ આવી ગઈ હતી. આદત મજબૂરી બની ગઈ હતી. તેના સુખ ચેનની રાતનો એકાદ પ્રહર જો શરાફી નકાબમાં પરાણે વીતે તો, અફીણ કે ગાંજાનો બંધાણી જેમ બોખલાય કે રઘવાય જાય તેમ, તેનું દિમાગ ભમીને ગાંડાતુર થઈ જતું. માતેલો સાંઢ કે મદમસ્ત બનેલો ગજરાજ જેમ ડોલણીયા લે તેમ રાતોની રાતો આખી તેને કેટલીએ જાતે ઓશીકા કે રજાઈના સહારે ડોલાવીને વિતાવી હતી. ચાર્જિંગમાંથી તેનો ફોન રાતે તો જરાય ન હટતો. આવીને ફુલ પાવર બેટરી કરીને એય રૂમમાં ભરાઇ જતો કે સવારનો સૂરજ નવ વાગે જગાડતો.\n\nકેટલીએ રાતો એમજ ભાન ભૂલીને નિર્વસ્ત્ર વાતો કરતા કરતા ઝોકું ખાઈને ભરનીંદર માનીને વિતાવી હતી. ફેક આઈડી બનાવીને દુનિયા આખીની ઓરતોની રાતના પડખા ફેરવી દેતો. પતિઓના બીઝીપણા કે ઉંમરની ઢીલાશથી ચૂંથાઈને ચમળાઈ ગયેલી ગૃહિણીઓનો તે મોજીલો હમસફર હતો. ઓનલાઇન લાઈવ ચેટીંગથીજ સવિતાભાભીઓની પરાકાષ્ટાને સંતોષી દેતો. તેને તો આઈડી પણ બનાવી હતી કે \"રાતનો નશીલો રોમિયો\",.....જાહેરાતોના પાટીયા તેની આઈડી પર પોસ્ટરૂપી સ્લોગન બની ઝૂલતાતા. લાઈક અને કોમેન્ટનો ઢગલો થઈ જતો.\n\n\"પોતાના પતિથી નાખુશ, રાતનો હમસફર, સાચો સાથી ચાહતી, રૂપથી માદેલીને યૌવનથી છકેલી લલનાઓ ઈનબોક્સમાં આવો, તમારી તમામ માહિતી ગુપ્ત રહેશે. બસ એજ તમારો રાતનો નશીલો રોમિયો.\" અને રોજ તે નવા નવા કિમિયા, દાવપેચથી રાતની રાણીઓના હ્રદયનો ટુકડો બની ગયો હતો. કોઈ ઔરત તેનાથી નારાજ થવા તૈયાર નહોતી.\n\nનેટ કે કોલ બેલેન્સ કે કપડાં-ગિફ્ટોની અલમારીઓ શાહી ઠાઠ-માઠથી ઊભરાતી હતી. મહિનામાં એકજ વાર એક જોડી બુટનો વારો આવતો. કપડાનો તો,બીજી વખત બે મહિને વારો આવતો ! કેવો સાદો, સોહામણો આકર્ષિત લાગતો ઢીંગલો રાત્રિના સુરજમાં સોળે કળાએ ખીલી ઉઠતો. ફેશનનો આઈકોન, રૂપાળો, મઘ મઘતી યુવાનીનો કુંભ થઈ જતો. કાળી ભમ્મર આંખોમાં સોંયરો આંજીને અણિયાળી કાતિલ અદાકારી ભ્રમરોથી ભરપૂર શ્વેત તળાવમાં વીંટળાયેલી કીકીઓને ઓર કાળી મજ્જર કરી દેતો. ટેલકમની સુગંધ રાત્રિના પ્રથમ પહોરના આગળના સમયે શેરીના છેલ્લા મકાન સુધી પહોંચતી. દિલની સઘળી બારીઓ ખુલી જતી. વાસંતી વાયરો પૂરબહારમાં વહેતો. અંગ અંગની મસ્તી હિલોળા લેવા લાગતી. સ્પ્રેની સુગંધથી સામે છેડે આહલાદક અદાઓથી અહેસાસ કરાવી દેતો. ખુલ્લું બદન માલિશથી ચકચકાટ થતું રજત સમું ચળકાટ લેતું. બદનના હર બટનને કમરથી નીચેની હર જીપ્સ ખૂલી જતી. એક પ્યાસુ યૌવન આખી રાત માથે લઈને કેટલીયે તૃષાઓને તૃપ્ત કરવા થનગનાટ થતું, લબકારા લેતું આછેરા મખમલી ગાલીચે પથરાઈ જતું. જે મળ્યું પહેલું લાઈવ તે તેનો શિકાર થઈજ જતું. ગમે તેટલું શરીફ બદન પણ આની નગ્નતા આગળ હારીને, અહેસાસોની મહેસુસીમાં લોથપોથ થઈ જતું. ચણીયો ને ચોલી બદનથી દૂર હડસેલાઈ જતા. વાસનાનો કાળોતરો ફૂંફાડા મારીને રાફડાને ખેદાન-મેદાન કરી નાંખતો. અંદર છુપાઈને રહેતી જીહ્વા અધરો પર ભીનાશ પાથરવા લાગતી. દાડમ કળીસા દાંત નીચલા હોઠની કિનારીને કરડીને લોચનને પોપચાથી ઓઢાડીને આહ્...ઉહ્....ઓહ્....નો ગરમાવો લેતા.\n\nકાલિદાસનો મેઘદૂત બનીને સેલફોન બે પ્યાસા, તૃષાથી તરબળ બદનોને એકમેક કરી નાંખતો. દિવસે કામ કરતાં કર ને તેની પાંચ સહેલીઓ પોતાના કામમાં લાગી જતી. જશ્નનો માહોલ ચરમસીમાએ પહોંચાડીને કરની ગતિ ધીમી થઈ જતી. ઉની ઉની શિશકારીઓ...શાંત થવા લાગતી....અને એકદમ કર, રેલવેના ડબ્બાની જેમ એક ધક્કા સાથે સટાક દઈને અટકી જતો. અને પીસાયેલા હોઠથી લાંબો અહેસાસ....ઓહ.... હો કરીને અટકી જતો. રોજની ત્રણેક તો એવી યૌવનગંધા તેને મળતીજ જે તરોતાજા હોય તેનાથી. અને મળે તે ઘડીએજ આની મીઠાશભરી વાતો આગળ ખુલ્લી થઇ જતી અને વગર મર્દે પણ પરસેવે રેબઝેબ થઈ જતી. છેલ્લા છએક મહિનાથી હજારો ઉપર યૌવન લલનાઓનો દેહ ટચસ્ક્રીન પર ચૂંથી નાંખ્યોતો. પણ,....આજ.....\n\n***\n\n\"અરે મસ્તાન તારી પાછળ કોલેજની બધીએ ઘેલી થઇ છે. તેતો યાર આવીને ચાર દિમાં તો જામો પાડી દીધો. આજની તારી ગઝલ તો વળી કુંવારા બદનમાં આગ લગાવી ગઈ.'\n\n'અરે,ના ના યાર પરવેઝ એવું કંઈ નથી. તું નકામો માખણના લગાવ અને મેં કંઈ જામો નથી પાડ્યો. બસ મારી પર્સનાલિટીજ એવી છે કે જેને હું ધારું તોય નથી ચેન્જ કરી શકતો. અને રહી વાત આજના ગઝલની, તો હા,મને ગઝલો લખવાનો શોખ છે અને ખબર નહીં નહીં ક્યાંથી એટલું દર્દ વહે છે.'\n\nમસ્તાનની વાત સાચી હતી.તેની ગઝલમાં વહેતું દર્દ ક્યાંથી ઉભરાઈ આવે છે તે, તેખુદ પણ નહોતો જાણતો. હા,તેને કોઈ દિ પ્રેમ, રોમાન્સ કે દગો કે, કોઈના પ્રતિ લાગણી પણ એવા પ્રેમની ન્હોતી ઉભરી, તો પછી ક્યાંથી વહેતું આવીને હોઠેથી કલમે દર્દ ઉતરતું હશે તેનાથી તે ખુદ પણ અચંબામાં હતો. શાયદ ઢગલો પુસ્તકોના વાંચનનો કીડો જે સુષુપ્ત થયેલો હતો તેનું પરિણામ તો નહીં હોયને ? ઘડીભર વિચારીને પાછો તેજ મનને મનાવતો ના યાર,શું મસ્તાન તું પણ ગાંડા જેવી વાતો કરે છે.તે તો બધું તારા વાંચવાના રસનું પાસું છે. અને તેનો વરતારો તો તારા મુખારવિંદ પર જરાય દ્રશ્યમાન નથી થતો.\n\nઆજે સવારેજ મંચ પર તેને તેનીજ સ્વરચિત ગઝલ દર્દીલા અવાજમાં લલકારીને સૌને ઘાયલ કરી દીધા હતા.\n\n    હેલ્લો ઓલ ફ્રેન્ડ્સ....અહીં મારી ગઝલ પ્રસ્તુત કરું છું....દાદ આપવા અરજ....ઓકે....\n\n     \"દર્દ દવા ને દુવા\"\n\nહુંતો શબ્દોનો શરણાર્થી વ્યથા શું આલાપુ,\n\nમળી શકે તું, તો મળું પણ, બળાપા શીદને કાઢું,\n\n\n\nજોઈ યૌવનને ઘાયલ થયો છું, જખ્મ ક્યાં છુપાવું,\n\nઆવે જો એક મધુરજનીએ, તો મખમલ બિછાવું,\n\n\n\nસાથ, સંગીનીને સહવાસ, ત્રણેયથી રૂદિયે વસાવું,\n\nમળે જો આગલા ભવે,,તો ફરી ફરી માંગ સજાવું,\n\n\n\nદર્દ, દવા ને દુવા, સઘળાં મને નથી ભૂલ્યા ચૂંથવું,\n\nતુંજ કેહ, પારકા મીંઢળથી હવે કેમ કરી ઝૂંટવું,\n\n\n\nવચનોથી વેર થયા છે, શીદ આશાએ મનને મનાવું,\n\nવાયદા તો વાયદા હોય, તે આ ઘાયલ ને કેમ સમજાવું,\n\n\n\nમોજ,મસ્તાનને મર્દાનગીથી વિતાવ્યું એક આયખું,\n\nઆવનારો સમય કેવો ગોઝારો હશે કેમ કરી પારખું !\n\n\"શુક્રિયા.......અને તાળીઓના ગડગડાટથી સઘળું યૌવન ને કોલેજ સ્ટાફ તેને વધાવી ગયું. અને બસ આ દર્દ કોના માટે વહેતું તેનાથી તે વાકેફ પણ નહોતો. આખી કોલેજ તેને કહેતું તું ઘાયલ બાજ છે. જરૂર કોઈક પંછી-પારેવડું તારી ચુંગાલમાંથી છટકી ગયું છે અને તે પણ તને તેના યુવાનનું શોણિત ચખાડીને ! બધા તેને રોજ કહેતા'પ્લીઝ મસ્તાન કેહને યાર કોણ છે ? તે ભાગ્યશાળી છતાં તને છોડીને અભાગણી બનનાર બેવફા ? કોણ છે તે એવું રૂપ કે જે તને શાયર બનાવીને રોજ ગઝલથી ભીંજવે જાય છે ? અમને ખબર છે તારી આ કોરી આંખો ને હસતા હોઠે કેટલાંય નીર અંદર ગુંગરાવી રાખ્યા છે.કોણ છે ? એ મીનપિયાસી જે તારા આ વિશાળ હૃદય દરિયામાં ડૂબ્યા વિના પ્યાસીજ તરફડતી કયાંય ઝરણાં ઓઠે તૃષા છીપાવવા મથે છે. ખરેખર મસ્તાન તારા આ દર્દની સુરાવલીઓ કોઈનો વિલાપ કરે છે. તું અજાણ હોય તો પિછાની લે તેને, હૈયાના એકાદ ખૂણે તે તને તડપાવતી હશે. શક્ય છે કે તું તેનાથી અજાણ હોય ! ઘણીવાર એવું થતું હોય છે કે કોઈક તો આપણા દિલમાં વસ્તુ હોય છે પણ, આપણે તેનાથી અજાણ હોઇએ છીએ. એવો એક ચહેરો આપણા હૃદયના નકાબ નીચે ગુંગળાતો હોય છે કે જે, પ્રત્યક્ષ ના આવતો હોવાથી પરોક્ષજ તડપતો હોય છે. તું શાંતિથી બેસીને નિર્જન સ્થળે પ્રકૃતિમય વાતાવરણમાં જઈને તારા ખુદને શોધજે. તો તારા ખુદની શોધમાંજ તને તે અજાણ્યું પારેવડું મળી જશે.\n\nઆજ મસ્તાનને વાત પણ બધાની સાચી લાગી કે... આ બધા સાચું કહે છે. કોઈક તો છેજ જે મને આ દર્દને કલમ વડે રડાવી જાય છે. મારે તેને ગોતવું પડશે.કેટલીય પળો એમજ કિંકર્તવ્ય મૂઢની દશામાં તે બેસી રહ્યો પણ, દિલના ઊંડા તળિયેથીએ કંઈ ન મળ્યું. હારી-થાકીને તેને નોવેલોનો ઢગલો ફરી આંખેથી ઉલેચવાનું નક્કી કર્યું. કદાચ કોઈ સપ્તરંગી મેઘધનુષ અહીંથી મળી જાય જે તેને સાત સુરોથી રોજ રડાવે છે. એક પછી એક નોવેલ વાંચતો ગયો અને પોતાના હૃદયના ખજાનાની શોધ કરતો ગયો.\n\nઓહ.... આજ....અરે હા....આજ....છે. આજ મારા હૃદયમાંથી દર્દ બનીને કલમથી નીતરતું એક ખૂણે દબાયેલું પારેવડું. મસ્તાનની આંગળીઓ અચાનક \"લેટર ટુ લવર વિલેજ 2099\" આશુમન સાંઈ યોગી રાવળદેવની નવલકથા પરના એક પાના પર આપોઆપ તે નામ પર ચીપકાઈ ગઈ. ગઝલની નાયિકા અક્ષરોમાં કોતરાયેલી, હ્રદયની ઉર્મી તો નવલકથાનું પાત્ર હતું. શબ્દોની વેદના તો એક લેખકની કલ્પનાનો ચિતાર હતી. હૈયેથી રોજ સુરાવલી બનીને વહેતો તે વિલાપ તો કોઈ પરોક્ષ કલ્પનાતીત નાયકની નાયિકા હતી. શું આજ મારું દર્દ હતું ? શું આજ મારી ગઝલ હતી ? શું દોસ્તો કહેતા હતા તે આજ મારી ગુંગળાઈને હૃદયના ખૂણે તરફડતું પારેવડુ હતું.\n\nઘડીભર તો તેને થયું મેં નવલકથાઓ વાંચી વાંચીને મારું મગજ સાવ બગાડી દીધું છે. પણ, બીજીજ પળે હૃદયનો લાગણીસભર તૃષાથી તરસતો ખૂણો બોલી ઉઠ્યો. ના હો મસ્તન ! તું નાહકનું ખોટું વિચારે છે. આ નવલકથાઓએ તો તને સ્ટાર બનાવ્યો છે. તારા હૃદયની સુરાવલીઓનો તને ભાસ કરાવ્યો છે. નવલકથાઓમાંથી તો તને દુનિયાનું કંઈપણ શીખવાનું બાકી નથી રહ્યું. બસ એક પ્રેમરસનો આ વહેતો પ્રવાહ થંભાવીને જીવી લે અમૃતના ઓડકર.\n\nમસ્તાનને હવે અહેસાસ થયો. તેના પ્રેમની કળીઓમાં નિખાર આવ્યો. તેનામાં અચાનક પ્રેમનો સમંદર ઉભરાયો. નાયિકા આર્વીના પાત્રને વીંટળાઈ વળવાનું મન થઇ ગયું. ઘડીભર તો થયું કે તે કોઈ વૃક્ષને વીંટળાશે નહીં તો ફૂલની કળીઓ મુરઝાઇ જશે. બાવરો બનીને તે કોઈ આર્વીની ખોજમાં નીકળી પડ્યો. શેરી મહોલ્લો હર ગલી, કોલેજના હરેક ક્લાસ સર્વત્ર આંખોને દોડાવી ચૂક્યો પણ, ક્યાંય તેને નવલકથાની નાયિકા સમી આર્વી ના મળી. તેને બસ મન મનાવી લીધું કે જીવંત સ્ત્રીને પ્યાર કરીને પાગલ થવું તે જરૂરી નથી. કલ્પનાની કામિણીમાં પણ ખોવાઈ જવું તે છે પ્રેમનો સાચો પ્રવાહ. બસ તેને નક્કી કરી દીધું આજ મારી સપનાની સાથી, તેજ મારું જીવતર ને તેજ મારું મરણ.સવારનું પ્રભાતને સાંજની સંધ્યા. રાતની ચાંદની ને પૂનમનો ચંદ્રમા તે મારી આ આર્વીજ.\n\nતે એકલો પડીને પડ્યા કરતો 'હે મારા સપનાની સંગીની,લેટર ટુ લવર વિલેજ 2099ની યિકા, આશુમનની કલમની કલ્પના હું તને આ સૂરજની, ધરતીની, વરસતી બુંદોની સાક્ષીએ સ્વીકારું છું. તું મારો સ્વીકાર નથી કરી શકવાની પણ, હું તને હૃદયથી અપનાવું છું. હું તને આ જગમાં જીવન પર્યંત ગોતતો રહીશ. મારી આખરીને પહેલી મંઝિલ તુંજ રહીશ. આ ભવે તું નહીં મળે તો જન્મોજન્મ તારો દાસ બનીને શોધતો રહીશ.\n\nહે આર્વી આ રાત્રિના પહેલા પ્રહરમાંજ શાંત થઈ ગયેલું વાતાવરણ મને વિહવળ કરી મૂકે છે. આભલે મરક મરક હસતો ચંદ્રમાને, ભમરાનું ગુંજન મને વિરહ વેદનાથી તડપાવે છે. મોંમાં કોળિયો જતો નથી, ઊંઘ વેરણ બનીને પડખા ફેરવે છે,ઓશિકા પર ઝાકળબિંદુ સમા અશ્રુઓ આખી રાત તગતગે છે.\n\nબધા દોસ્તીથી દૂર થતો ગયો. ભણતર હવે પ્રેમનું અડચણ થવા લાગ્યું. સૌ આજુબાજુના લોકો પણ નિર્જીવ સમા ભાસવા લાગ્યા. સર્વત્ર તેને કલ્પનાનીજ દુનિયા દેખાતી. જીવંત લોકો આશુમનની નવલકથાના આર્વીના અને મસ્તીના પ્રેમમાં બાધારૂપ નિર્જીવ હાલતા ચાલતા પૂતળાં લાગવા લાગ્યા. એમજ સમજી લો કે તે પોતે એક નિર્જીવ પાત્ર થઈ ગયો હતો. નવલકથાનો નાયક બનવામાં તેને કંઈ ગાંડપણ બાકી નહોતું રાખ્યું.\n\nઆગળ તેને અધૂરી રહેલી નવલકથા વાંચવામાં ઓર રસ જાગ્યો. હવે તેને ખ્યાલ આવ્યો કે આ નવલકથા તો પુરી વાંચીજ નથી. અને એટલેજ તે મારામાંથી દર્દ બનીને વહે છે. તેને આગળ ચાલું કર્યું વાંચવાનું. તેને વાંચવામાં રસ પડતો ગયો. ખાવાનું કંઈ ભાન રહેતું નહીં. તેને તો બસ આર્વીની આખી જિંદગી જાણવી હતી. વાંચતો ગયો ધીમે ધીમે તેની આર્વી જવાન થઇને સોળે કળાએ ખીલી. યુવાનીનું માદક પીણું તે પી રહી હતી. તેનો દિપને લખેલ લેટર ,રૂમ નંબર 399ની સજાવટ,પ્રેમને ખોઈ દેવાનો તેનો ડર, વ્યસનથી નફરત, તેને લખેલો શેર તો મસ્તાને હૈયે વીંધાઈ ગયો..\n\nજીવનભર નહીં બોલીએ એકવાર બોલાવી,\n\nજીવનભર નહીં રૂઠીએ એકવાર મનાવો,\n\nઅનોખી લાગણીવશ રીત છે,\n\nમહોબ્બત એ દોસ્તીની,\n\nજીવનભર નહીં રડીએ,એકવાર હસાવો.\n\n\n\nએક પલાઠે પૂરી કરવાનો તેને મનસૂબો કરી લીધો હતો. પણ ,હવે તે ઉદાસ થતો જતો હતો.આર્વી ચારિત્ર્યહીન થતી જતી હતી. અને છેવટે આર્વી પ્રેમની નહીં, વાસનાની ભૂખી નીકળી, વફાના નામે તે બેવફા નીકળી, પ્રેમની રમતમાં નફરતનું પાસું ફેંકી ગઈ.. આર્વી પાછળ નિર્જીવ થઈ ગયેલો મસ્તાન પાગલ તો થઇજ ગયો હતો પણ, હવે આર્વીની બેવફાઈ પર રાતો પીળો થઇ ગયો. અરે આ શું ? જેને મેં વગર જોયે, મળે કે પામ્યા વિના કલ્પનાથી ચાહી તે અચાનક બેવફા, વાસનાની ભૂખી ને નફરતની પ્રેમિકા કેમ નીકળી. બસ મસ્તાને પાના બંધ કરી દીધા અને બદલો લેવાની ભાવનાથી પોતે એ પણ ભૂલી ગયો કે આર્વી તો એક વાર્તાનું પાત્ર છે. આર્વીનો પ્રેમ જેટલો તેના પર સવાર થયો હતો તેનાથી ડબલ નફરત સવાર કરીને તેને બદલો જીવંત દુનિયામાં હર યુવતી સાથે લેવાનું ઠાની લીધું.\n\nબસ પછી તો એક પછી એક કોલેજની તેની પાછળ પાગલ થયેલી કે ના થયેલી હર યુવતીને હવસ સંતોષીને કપડાં પેઠે ફેંકતા શીખી ગયો. સૌનો માનીતો તે ધીમે ધીમે ઓર માનીતો થતો ગયો. ભાગ્યેજ કોઈ છોકરી તેનો શિકાર બન્યા વિનાની રહી હતી. પછી તો જોબ મળી અને સમયના રહેતા ઓનલાઇન સેક્સનો કીડો કુદતા તેને તેમાં પણ ધાકડ જમાવી દીધી. છેલ્લા કેટલાક સમયથી બસ તે આમજ લોકોની જિંદગી હરીભરી કરતો અને મોજ લેતો હતો. આર્વીનો બદલો વિસરાતો ગયો અને આ બદલાની ભાવના શોખમાંથી ક્યારે આદત બની ગઈ તેનો પણ તેને ખ્યાલ ન આવ્યો.\n\n***\n\nપણ, આજ અચાનક તેને અહેસાસ થયો, પોતાની જિંદગીનો અભાવ લાગવા લાગ્યો, પોતે જાણે ઢીંગલો બનીને જીવતો હોય તેવો લાંબા અરસા બાદ ભાસ થયો અને તે ઊઠ્યો. બસ ફરી રંગીન સપનાં સજવા, ફરી અંદરથી સારો માણસ બનવા, આર્વીને એક પાત્ર તરીકેજ કારીને. નવલકથામાંથી બહાર વર્તમાનમાં આવીને અસલ જીંદગી જીવવાનું નક્કી કર્યું.\n\nમોબાઈલ હાથમાં લઈને ઓલ રીમોવ અને રીસ્તાર્ત આપ્યું. બસ ફરી નવી જિંદગી જીવવાના શમણાં સાથે \" લેટર ટુ લવર વિલેજ 2099 \"હાથમાં લીધું. એજ અધૂરી રહી ગયેલી આર્વીને ત્યાંજ વિરમીને નવું પ્રકરણ ખોલ્યું. \"રૂમ નંબર 499ના આશિક ઉર્ફે અંશની બેવફાઈના વમળ વાંચતો ગયો અને મસ્તાન પોતે જીવંત મસ્તાન બનતો ગયો. અને હવે તો હવે,તો...અરે,તમે જોયું હોય તો એના મોઢા ઉપરથી માખ ન ઉડે\" એવો બની ગયો. જાણે અલ મસ્તાન ફકીર જોઈ લો.\n\n",
      "duration": "10 mins",
      "category": "Fantasy"
    },
    {
      "id": 1187,
      "title": "જાદુઈ વીંટી",
      "story_name": "ચંદ્રપ્રભા નામનું એક નગર હતું. આ નગર પંચકણકી હતું. અહી બ્રાહ્મણ રહે, કુંભાર રહે, મોચી રહે, લુહાર રહે, ને સુથારે ય રહે, ઘાંચી તો હોય જ. સૌ સંપીને રહે, સંત જ્યાં જંપ. સંઘ હોય ત્યાં શક્તિ હોય.આવા સંતોષી અને સંપીલાં નગરના રાજાનું નામ ઉગ્રસેન હતું, રાજા તેની રાણી ગુણસુંદરી સાથે સુખેથી રાજ કરતો હતો. રાજા દયાળુ અને રાણી પણ માયાળું હતી, તેથી ચંદ્રપ્રભા નગરમાં કોઈ દુઃખી હતું નહીં કે કે ભૂખ્યું પણ સૂતું નહીં. આટ આટલા સુખ વચ્ચે \"ખાટલે મોટી ખોટ કે\" આવા નેક અને પ્રમાણિક રાજા રાણીને શેર માટીની ખોટ હતી, તેઓને કોઈ સંતાન નહતું. પણ રાજા અને રાણી પોતાનું દુઃખ ભૂલી પ્રજાના સંતાનને પોતાના ગણી તેઓના લાલન-પાલન અને વિકાસમાં જોઈતી બધી મદદ પૂરી પડતાં હતા. રાજા વાર તહેવારે વેશ પલટો કરી નગરના ભ્રમણે જતો અને પ્રજાજનના નહીં કીધેલા દુઃખો જાણી દૂર કરતો.\n\nએક વરસાદી રાત્રિએ તે નગર ચર્ચાએ નીકળ્યો, તો જોયું કે ગામનો ઘાંચી તેની પત્નીને અડધી ઘોર અંધારી રાતે \"ખરા બપોરે પણ તારા દેખાય તેમ તેમ લાકડીથી માર મારી રહ્યો હતો\". પંડિતના વેશમાં નીકળેલ રાજાને દયા આવી અને ઘાંચીને તેની પત્નીને આમ માર-જૂડ કરતો જોઈ તેને શાંત પાડ્યો, અને પત્નીને માર મારવાનું કારણ પૂછ્યું ત્યારે, ઘાંચીએ આંખો નચવતા, રાજાને સામું પૂછ્યું,અરે બામટા, આઘો રહેજે...! અરે વાહ તું કોણ મને સલાહ દેનાર ? મારી પત્ની વાઝણી છે તેને પરણીને લાવ્યા ને ચાર વરસ વિત્યા કોઈ સંતાન નથી, આ વાઝણીનું મોઢું જોવું, તે આખો દી મારો બગડે છે, હું કઈ ઉગ્રસેન રાજા નથી કે તેની વાઝ્ણી રાણીની માફક વળગાડી ફરતો રહું. શું વાઝણી નારીના શુકન કોઈ લે ?,પંડિતજી તમારું ટિંપણું શું કહે છે બોલો ? હું ખરો કે ખોટો ? ઉગ્રસેનને ધોબીના વિધાન વીંછી જેમ ડંખ મારતા હતા. તે ચૂપચાપ નગર ચર્ચા પતાવી પાછો મહેલ આવ્યો. રાણી ગુણસુંદરીએ રાજાને વહેલો આવેલો જોઈ નવાઈ લાગી, અને બધુ હેમખેમ તો છેને પૂછ્યું ? પણ રાજા જવાબ આપ્યા વગર ચૂપચાપ સૂઈ ગયો. તને વારે વારે ઘાંચીના કીધેલા વેણ પરેશાન કરતાં હતા એટલે તેણે તેની કુળદેવીનું શરણું લીધું અને કુળ દેવીનું સ્મરણ કરતાં કરતાં સૂઈ ગયો.\n\nતે રાતની વહેલી સવારે કુળદેવીએ રજાના સ્વપ્નમાં આવી દુઃખ નહીં કરવા કીધું, ત્યારે રાજાએ પોતે સંતાન વિહોણો છે, તો એક સંતાન આપવા માટે વિનતિ કરી.ત્યારે કુળ દેવીએ કહ્યું હે રાજા, તું નીતિ પારાયણ અને પ્રમાણિક છે એટલે તને સંતાન નથી, હકીકતમાં તારા નશીબમાં સંતાન વિરહનો યોગ છે, જો તને સંતાન થશે તો તારે એના વિરહમાં ઝૂરવું પડી શકે તેમ હોવાથી, મે તને સંતાન વિરહના કપરા દુઃખમાંથી બચાવી રાખવા સંતાન વિહોણો રાખ્યો છે. રાજાએ કુલદેવીની વાત સાંભળી વધારે દુઃખી થયો, અને વિચાર કર્યો અને કુળદેવીને વિનવતા બોલ્યો, હે દેવી હું અમે મારી પત્ની તને મન, કર્મ અને વચનથી વફાદાર રહ્યા હોય તો મને મારી પ્રજા એક અને એક મારી પત્ની માટે, એમ બે વરદાન આપ. કુળદેવીતો પહેથીજ રાજાની નિષ્ઠા અને ભક્તિથી પ્રસન્ન હતા એટલે રાજાની માંગણી સ્વીકારી, તેને બે વરદાન માંગવા કહ્યું ત્યારે રાજાએ વરદાન માંગવાની શરૂવાત તેના નગરજનો માટેથી કરતાં દેવી પાસે પહેલું વરદાન માંગતા, માગ્યું કે મારી પ્રજાને તેના પુરૂષાર્થનો બદલો મળે અને મારી રાણી ગુણસુંદરીને એક સંતાન. કુળ દેવી રાજાએ પોતાના હિત કરતાં, પ્રજાના હિતને પ્રાથમિકતા આપી એટલે તે પ્રસન્ન થયા અને બે વરદાન ઉપરાત રાજાને એક જાદુઈ વીંટી આપી, અને કહ્યું તને કોઈ મોટી મુશ્કેલી આવે તો આ વીંટી તેના ધારકને મદદ કરી, તેની મુશ્કેલી દૂર કરશે તો સાચવીને રાખજે આની સમયે તને કામ લાગશે !\n\nકુલદેવીની વાત પતી અને રાજાની આંખ ખૂલી જોયું તો જમણા હાથની ટચલી આંગળીએ એક લોખંડની વીંટી હતી, મનોમન તે દેવીનો આભાર માની વહેલો પરવારી દેવસેવામાં લાગી ગયો. સમય વિતતો ગયો અને એક દિવસે ઉગ્રસેનરાજાની રાણી ગુણસુંદરીને કુંખે ખુબ સુંદર ચંદ્રના ટુકડા જેવી એક પુત્રીની જન્મ થયો. તેની હરણજેવી સુંદર આંખો હતી. તેથી રાજાએ રાજકુમારીનું નામ મૃગનયની પાડ્યું. રાજા અને રાણીને સંતાનમાં એક જ પુત્રી હોવાથી તેને ભારે લાડકોડથી ઉછેરતા હતા. ઉગ્રસેન રાજા અને તેની પ્રજા દેવોને ઈર્ષા આવે તેવું જીવતા હતા.\n\nહવે વાત એમ બની કે આ ખુશીના મોકે બીજા સમાચાર એ હતા કે નગરના પ્રધાનને ત્યાં પણ પાછલી ઉમરે મોડુ મોડુ પારણું બંધાયું અને તેની પત્નીએ એક ભાઈબહેનના જોડિયાને જન્મ આપ્યો. રાજાએ આખા નગરજનોને યથા-યોગ્ય ભેટ આપી આ બેવડા ખુશીના અવસરને ધામધૂમથી માનાવ્યો. ચંદ્રની કળા માકફ રાજકુમારી અને પ્રધાનના બાળકો હસતા રમતા મોટા થતાં ગયા. રાજાએ પોતાની દીકરી અને પ્રધાનની દીકરી કુસુમને ભણાવવા પંડિત નિમેલા અને પ્રધાનના દીકરા કનકને કાશી મોકલી સર્વ કળામાં નિપુણ બનાવા કપરી મહેનત કરાવતા હતા.\n\nરાજકુમારી મૃગનયની હતી ભારે નટખટ. રાજા એ રાજકુમારી માટે સુંદર મહેલ બનાવડાવ્યો હતો. મહેલમાં સુંદર બાગ-બગીચા પણ હતા. બગીચામાં રાજાએ દરેક દેશના ફૂલો વાવેલા તેથી અહી ખૂબ સુંદર ફૂલ ખીલતા અને ત્યાં જાતજાતનાં પક્ષી આવતા મૃગનયની અને તેની સહેલીઓ આખો દિવસ આનંદથી રમતા રહેતાં.\n\nરાજકુમારી મૃગનયની હવે યુવાન થઈ ગઈ હતી. તેને એક દિવસ વિચાર આવ્યો કે આખો દિવસ શું આ એક ને એક મહેલમાં અને બગીચામાં ફરતા રહેવું ? તેણે બધી સહેલીઓને કહ્યું, ''ચાલો આજે આપણે વનમાં ફરવા જઈએ '' ત્યાં તો પ્રધાનની દીકરી કુસુમે કહ્યું, મારા ભાઈ કનકે મને જણાવ્યુ હતું તે મુજબ . ''રાજકુમારી બા, આપણે ભૂલેચૂકેય વનમાં ફરવાનો વિચાર કરવો નહી, કારણ કે નદી પાસે આવેલા વનમાં ભેદી ગુફામાં એક જીન રહે છે. વનમાં જે કોઈ ફરવા જાય તેને પકડી તેની ભેદી ગુફામાં કેદ કરી લે છે. એટલે તો મહારાજે વન જવાના રસ્તે કાંટાળી વાડ બનાવી ત્યાં જવાની મનાઈ ફરમાવી છે.''\n\n મૃગનયની બોલી, ''સારું, આપણે વનમાં જઈશું નહીં પણ મેં સાંભળ્યું છે કે વન પાસે વહેતી નદીની આસ-પાસ બહુ સરસ કુદરતી સૌંદર્ય છે. આપણે નદી કિનારે ત્યાં આખો દિવસ ફરશું અને મજા કરશું. ચાલો ચાલો પણ કોઈ મારા માતા-પિતાને ન કહેતા નહીંતર જવા જ નહીં મળે.''\n\nબધી સહેલીઓ સાથે રાજકુમારી મૃગનયની તો ઉપડયા નદી કિનારાની સહેલ કરવા ઉપડી એટલે પ્રધાનની દીકરી રૂપસુંદરી પણ કમને તેની સાથે ગઈ. આખો દિવસ ખૂબ મોજ-મજા કરી, સુંદર ખળ-ખળ વહેતું પાણી જોઈને મૃગનયનીને તો નાહવાનું મન થઈ ગયું તેને થયું, અહી વળી ક્યાં જીન હોય, તે તો વનમાં છે આ નદીનો કિનારો વન થોડી છે ? તેતો બધી સહેલીઓની નજર ચૂકવી નદીના નિર્મળ વહેણમાં ન્હાવા ઉતરી, હવે જીન કપટી હતો તેણે રચેલી માયાથી રાજકુમારી અને તેની સખીઓ જે જગ્યાને નદીનો કિનારો માનતી હતી, તે હકીકતમાં વનનો એક ભાગ હતો, અને અહી આ જીનની આણ ફરકતી હતી. આજે જીન ઝાડ ઉપર બેસી શિકારની રાહ જોઈને જ બેઠો રહેતો, જીને જોયું, ''આહાહા ! આજે ઘણા દિવસે શિકાર હાથમાં આવ્યો છે તે પણ આટલી સુંદર છોકરી !'\n\n' વાહ તે તો રાજકુમારી મૃગનયનીને પકડીને તેની ગુફામાં લઈ ગયો અને કેદ કરી લીધી અને વિચારવા લાગ્યો કે આની સાથે લગ્ન કરી ને હું તેને મારી રાણી બનાવીશ. મૃગનયનીએ ગુફાની બહાર નીકળવા ખૂબ મથામણ કરતી જોઈ જીને, રાજકુમારીને પોતાના જદુના જોરે એક 'મમી' બનાવી પેટીમાં પુરી નાખી હતી. મમી બનેલી રાજકુમારી હવે બંધાઈ ગયેલી હોવાથી હવે અહીથી બહાર ભાગી પોતાના પિતા પાસે જવા માટે, હવે કોઈ રસ્તો નહોતો. તેને તેની ભૂલ બદલ બહુ જ પસ્તાવો થયો. પણ હવે શું થાય બધી સહેલીઓ મૃગનયની ખોવાઈ પાણીમાં જતા ભારે આક્રંદ કરવા લાગી અને તેનો પત્તો ના મળતા, આખરે બધી સખીઓએ જઈ રાજા-રાણીને બધી હકીકત જણાવી.\n\nરાજા-રાણી પણ ભારે વિલાપ કરવા લાગ્યા. રાજાએ તેના સેનાપતિ અને સૈનિકોને વનમાં મોકલી રાજકુમારીને શોધી લાવવા આદેશ આપ્યો. પણ આશ્ચર્ય ! જેટલા લોકો વનમાં રાજકુમારીને શોધવા જતાં તે વનમાંથી બહાર જ ન આવતા. સૌને જીન કેદ કરી લેતો. રાજા-રાણીના સુખ-ચેન હરામ થઈ ગયા. રાજા ઉગ્રસેને નગરમાં ઢંઢંરો પીટાવ્યો કે જે કોઈ મારી વહાલસોઈ દીકરી મૃગનયનીને જીવતી પાછી લાવશે તેના, હું મૃગનયની જોડે લગ્ન કરાવીશ અને મારો જમાઈ મારા મર્યા પછી આ નગરનો રાજા બનશે..\n\nહવે આ સમય દરમ્યાન પ્રધાનનો પુત્ર કાશીએથી ભણી ગણી વિદ્વાન બની નગરમાં પાછો આવેલો. ઘણા વર્ષે આવેલો પ્રધાનનો પુત્ર કનક સુંદર અને ખડતલ દેખાતો હતો. એને આંખ મીચી પ્રશ્ન કુંડળી માડી જોયું તો રાજકુમારી મૃગનયનીને વનમાં એક જીને લગ્ન કરવાના ઈરાદે પકડી 'મમી\" બનાવી કેદ કરેલી છે.આ જોઈ તેને ભારે દુઃખ થયું. તેને થયું, ''હું કેમ કરીને રાજકુમારીને છોડાવું ? તે વિચારમાં પોતાના પિતા પાસે બેઠો હતો. તેણે તેના પિતાને પોતાની જ્યોતિષ વિધ્યાના આધારે જે જોયું તે કહ્યું. પિતાએ રાજાના અનેક ઉપકાર યાદ કરાવી, કનકને રાજકુમારીને છોડાવી રાજાની ચિંતા દૂર કરવા આદેશ આપ્યો, અને અંતે તેઓ રાજા પાસે મંજૂરી લેવા ગયા !\n\nરાજા ઉગ્રસેન દુઃખી હતો, પરંતુ તેમ છતાય \"ગામના છોરા ગારાના, પાડોશીના પીત્તળના,મારૂ સંતાન સોનાનું\" એવું નહતો માનતો, અને પ્રધાનને ભગવાને આપેલ કાબેલ પુત્રને પોતાની છોકરીની શોધ પાછળ બલી ચડવા દેવા નહતો માંગતો, એટલે કનકને રાજકુમારીની શોધ કરવા જવા મંજૂરી ન આપી, ત્યારે પ્રધાને કહ્યું, હે રાજા આ નગરના સૌ લોકોના પાલક છો. તમારું દુઃખ એટલે નગરનું દુઃખ, અંતે રાજા પ્રધાનની વાતમાં સંમત થયો અને રાજકુમારીની શોધ કરવા જઈ રહેલા કનકને દીર્ઘયુંના આશીર્વાદ આપવા જતો હતા ત્યાં કુળદેવીએ આપેલી લોખંડની વીંટી ઉપર નજર પડતાં તેને ઉતારીને, રાજાએ કનકને આપી અને કહ્યું કે કોઈ વિપદા આવે તો આ વીંટીને યાદ કરજે, તારી મુસીબત દૂર થશે ! વીંટીને હાથમાં લેતાજ પ્રખર જ્ઞાની કનકને વીંટીની મહત્તા સમજાઈ અને રાજા તેમજ તેના પિતાને પગે પડી રાજકુમારી મૃગનયનીની શોધ માટે નીકળી પડ્યો.\n\nતે કાશીથી ભણી આવેલ અઘોરને કાબુમાં લેવાના મંત્રો બોલતો કનક નદી વટાવી, હવે વનમાં પ્રવેશી ચૂક્યો હતો. કોઈ નવું પ્રાણી રાજાએ પાછું મોકલ્યું છે તે જીનને તરત ખબર પડી ગઈ, પણ તેણે ખબર નહતી કે આ વખતે તેનો સામનો કોઈ કાશીના પંડિત સાથે છે. કનકના જ્ઞાનથી બેખબર તે જાદુઈ કોટ પહેરી તેના મહેલમાંથી બાહર આવ્યો. તે અદ્રશ્ય હોવાથી કનકને જીન દેખાયો નહીં. કનક તેની વિધ્યાના જોરે છેક ભેદી ગુફાના મુખ સુધી પહોચી ગયો. કનકને અહી ગુફામાં જવાનો રસ્તો મળતો નહતો. એટલે જીન કનકને હેરાન થતો જોઈ, મજા લેતો હતો. કનકના દરવાજો શોધવાના પ્રયાસોમાં તેણે પહેરેલી લોખંડની વીંટી ગુફના પથ્થર સાથે ઘસતા જીનની નજરોને ખાળી, તેમાથી એક દિવ્ય દેવીનું સ્વરૂપ પ્રગટ થયું, અને કનકનો હાથ પકડી ગુફાનો અદ્રશ્ય દરવાજો પાર કરવી લીધો. આ જોઈ જીનને થયું કે આ વખતે તેનો પનારો કોઈ ચતુર સાથે પડ્યો છે. એણે મંત્ર બોલી એક ચપટી ધૂળ પકડી ગુફામાં વેરી, અને કનકની સામે એક સ્વર્ગમાં હોય તેવો મહેલ હતો. કનકે મહેલના બગીચામાં ફરતા જોયું તો હોજમાં રંગીન પાણીના ફુવારા ઉડતા હતા. ચારે બાજુ દેવદૂત હવામાં ફૂલો ઉડાડતા હતા. ગુફામાં આવેલો બગીચો અજીબ હતો , અહી પંખીઓ પગે ચાલતા હતા અને ગાય, બકરી, ઘોડા, ગધેડા, વાંદરા, સિંહ, વાઘ જેવા પશુઓ તેમની પાંખથી ઊડી વિહાર કરતાં હતા..અહીંનો આખો આલમ અજાયબ હતો. બધા કનકને પગે ચાલતો જોઈ નવાઈ પામતા હતા. કનક સૌનો ડર દૂર કરી એક આંબાના ઝાડ નીચે પહોચ્યો. કનક બેટા તું આ માયાવી નગરીથી સાવધ રહેજે , હું પણ ચંદ્રપ્રભા નગરીનો સેનાપતિ છું, અને આ જીનની તરકીબમાં ફસાઈ જતાં મને ઝાડ બનાવી દીધો છે. કનકે બોલતા આંબાના ઝાડ ઉપરનજર ફેરવી જોયું અહીંના બોલતા આંબાના ઝાડ ઉપર પપૈયાં જેવી મોટી અને સોનેરી રંગની ચમકતી કેરીઓ હતી. આ જોઈ તેને અચંબામાં પડી જતાં જોઈ. અજબ ગજબ બોલતા આંબાના ઝાડે જીનના હુકમ પ્રમાણે કનકને એક કેરી ખાવા આપી. બોલતા આંબાના ઝાડે જેવી એક સોનેરી કેરી કનકના હાથમાં મૂકી, તે વખતે તરતજ તે સોનેરી કેરીમાથી એક મીઠા રસની ધાર આપોઆપ ઊડીને તેના મુખમાં પડી.અને કનકનું પેટ તો આવા મધુર પણ માયાવી રસથી ભરાઈ ગયું હોવાથી તે આંબાના ઝાડ નીચે ઘેનમાં પડી સૂઈ ગયો .કેટલો સમય થયો તેની તેને ખબર નહતી, પરંતુ તે ઊંઘમાથી ઉઠ્યો ત્યારે દિવસ આથમી ચૂક્યો હતો. પણ આ અજીબ ગુફાના પ્રદેશની વાત અલગજ હતી , અહીં આખા મલકને માથે રાતનો કાળો ડીબાંગ અંધકાર હતો, તો આખી ધારા ચાંદી જેમ ચમકતી હતી. દરેક ઝાડના ફૂલો સોના જેમ ચમકતા હતા. અને દાડમના ઝાડ પાકેલાં દાડમના દાણાં મોતી જેવા ચમકી ચારેકોર દિવડાઓનો ઉજાસ રેલવતાં હતા.\n\nકનકનો અનાયસે હાથ આખો ચોળવા આંખે લાગ્યો અને તેને પહેરેલી વીંટી તેના ચહેરે ઘસાતા, દેવીએ કનકને ચેતવતા જણાવ્યુ કે આ બધી જીનની માયા છે, અને જે જાદુઈ ફૂલ ઝાડ દેખાય છે હકીકતમાં રાજકુમારીની શોધ માટે આવેલા ચંદ્રપ્રભા નગરીના સૈનિકો છે, તેઓ જીનની માયાથી ભટકીને આમ તેની ચુંગાલમાં ફસાયેલા છે. કનક વેરસરની દેવીની ચેતવણીથી ચેતી ગયો, પણ કનકે તેના હાવ ભાવ હજુ પણ પોતે આ અદભૂત નગરીથી મોહિત થયો હોય તેમ રાખ્યો હતો.\n\nઆ અજીબ નગરી જોઈ ઘેલો થયો હોય તેમ કનક આગળ ચાલ્યો. અને થોડે દૂર પહોચી જોયું તો તેને તે જગ્યાએ હવામાં તરતો એક મહેલ જોયો. મહેલ પાસે પહોચી ત્યારે મહેલની કેડી નીચી નમી તેને મહેલમાં આવકાર આપતી હતી. સતેજ કનકે એ ઉડતા મહેલની કેડીએ પગ મૂકી મહેલમાં જવા ગયો ત્યારે, મહેલની કેડી પછી જમીનથી ઉપર આવી તે પણ મહેલ સાથે ઉડવા લાગી. કનક આ બધુ વિચિત્ર અને નવું હતું, ઉડતા મહેલ માથી નીચે દેખાતો પ્રદેશ બહુજ સુંદર લાગતો હતો. સોનાકુંવરી તો આ નજારો જોતાં ધરાતી નહતી. આખરે તે ઉડતા મહેલના દરવાજે પહોચે છે ત્યાં તેણે મોઢેથી આગ ઓકતા અજગરને મહેલના દરવાજે ચોકી કરતો જોયો. કનક આવા વિશાળ કાય આગ ઓકતા અજગરને ભાળી ડરી ગયો. ત્યાં હાથમાં રહેલી પેલી વીંટી તેને યાદ આવી, ઓ કનક ડર નહીં, હું અજગરને ખાવા અળશિયા વેરુ છું અને તે અળશિયા ખાતા હોય તે વખતે તમે તેની નજર ચૂકવી તું મહેલમાં ઘૂસી જજે. વીંટીવાળા દેવીમાંની શિખામણ મુજબ. કનક અળશિયા ખાતા અજગરની નજર ચુકાવી પોતે ઉડતા મહેલની અંદર પહોચી ગયો.\n\nમહેલની અંદરની સજાવટ જોઈ કનક આભો બની ગયો. ચારે બાજુ ઉડતા વિવિધ રંગના પતંગિયાઓએ તેઓના મધુર સંગીત સાથે રાજકુમારી મૃગનયનીને હિંચકે જુલતી જોઈને તેણે આનંદ થયો. મૃગનયનીએ પણ કનકને જોયો અને તે દોડતી આવી તે વળગી પડી, અને તેણે મહેલના અંદરના રૂમમાં ખેચે ગઈ. અવિરત ઉડતા મહેલના અંદરના બીજા રૂમમાં મૃગનયની, કનકને લઈ ગઈ ત્યારે કનક રૂમમાં પડેલા બેસુમાર હીરા માણેક, ઝવેરાત, સોના ચાંદીના વાસણ અને વચ્ચે પડેલી એક મામી રાખેલ સોનાની પેટી જોઈ આવક થઈ ગયો. કનકે આવો અદભૂત ખજાનો બતાવ્યા બદલ મૃગનયનીનો આભાર માન્યો. ત્યારે મૃગનયનીએ કણકને જણાવ્યુ, કનક આ બધી સંપતિનો તું માલિક બની શકે છે, જો તું મારી સાથે હજુ અંદરના કમરા આવે તો. કનક કોઈ સંમોહનમાં હોય તેમ ચાવી દીધેલ પૂતળાની માફક મૃગનયનીની પાછળ બેધડક જતો હતો, ત્યાં એકાએક તેના પગે કે મોટો મણિ અથડાયો ને જમીન ઉપર પડ્યો... અને હાથના ટેકે ઊભો થવા જાય ત્યાં... વીંટીવાળા દેવીમાંએ સંમોહનમાંથી જાગૃત કર્યો, અને કનક હવે સતેજ હતો, એક નજરે તેણે જોયુ તો, આગળ ચાલી રહેલી મૃગનયનીનો પડછાયો નહતો પડતો, અઘોર મંત્રને ફરી રટણ કરતાં જોયું તો સમજાયું કે હકીકતમાં રાજકુમારી મૃગનયનીના વેશમાં જીન તેને તેની પાછળ જવા આહવાન આપતો હતો. તેણે મૃગનયનીને પોતાને ઊભા થવામાં મદદ માટે વીંટીવાળો હાથ લંબાવ્યો..\n\nમૃગનયનીના વેશમાં રહેલા જીનને કનકનું મોત સામે લગતા, તે અતિ ઉત્સાહમાં હતો, અને કનકે મદદ લંબાવેલો હાથ પકડ્યો, ત્યારે હવે જીનનો હવાલો હવે ચંદ્રપ્રભા નગરના દેવીમાને હાથ હતો, એકજ પળમાં જીન તેમના કાબુમાં હતો, અને દેવીમાએ ચંદ્રપ્રભાનગરની રાજકુમારી મૃગનયનીનો હિસાબ માંગતા તે અટહસ્ય કરતાં બોલ્યો, ઑ નગરદેવી, તારો આભાર મારી મુક્તિ કરવા બદલ, તું જીતી ગઈ આજે, પરંતુ \"હું હારીને પણ આજે જીતી ગયો છું\", ,, તમારી રાજકુમારી મૃગનયની પાછળના રૂમમાં પડેલી પેટીમાં મમી થઈ સૂતેલી છે.\n\nએકા એક મોટા કડાકાના ગગન ભેદી અવાજ સાથે, અત્યાર સુધી પરીકથાના ચાલી રહેલા દ્રશ્યો.. પૂરા થયા, કનકે જોયું તો આંગળીએ રાજાએ આપેલી વીંટી હવે હતી નહીં, તેમજ થોડીવાર પહેલાનો તેણે જોયેલા માણેલા અજાયબ મહેલની જગ્યાએ હવે ઘેરા કાંટા અને ઝાંખરાં વાળી કોતરો હતી. કનકે જોયું ચારે બાજુ છૂટાછવાયેલા ઊંઘમાંથી ઉઠી રહેલા ચંદ્રપ્રભા નગરના સૈનિકો વચ્ચે બેજાન મૃગનયની હજુ સૂતેલી પડેલી હતી. કનકે ચંદ્રપ્રભા નગરના સેનાપતિને બાજુમાં વહેતી નદીનું પાણી લાવવા કીધું. જ્યારે સેનાપતિ તેના ખોબામાં પાણી લઈ આવ્યો ત્યાં સુધીમાં, કનકે તેની ટચલી આંગળી કાપી પોતાના લોહીથી મૃતપાય બનેલી મૃગનયનીને અંજલિ આપી. કાશીમાં શિખેલી સંજીવની વિદ્યાના પ્રયોગે આખરે કનકે તેને સજીવન કરી. સેનાપતિએ ચંદ્રપ્રભા નગરના ને પોતાના ખોબેથી જીવંત થયેલી રાજકુમારીને પાણી પીવરાવ્યું.\n\nઆટલીવારમાં ચંદ્રપ્રભા નગરના રાજાએ મોકલેલ રથ આવી ગયા હતા સૌ તેમાં બીરાજી હર્ષોલ્લાસ અને કનકનો જયજયકાર કરતાં ચંદ્રપ્રભા નગર પરત ફર્યા.\n\nબીજે દિવસે ચંદ્રપ્રભા નગરના દરબારમાં રાજાએ જ્યારે મૃગનયનીના કનક સાથે સગપણની જાહેરાત કરી ત્યારે કાશી ભણી પંડિત બનેલા કનકે, રાજાને કહ્યું, તે મૃગનયનીને પરણી શકે તેમ નથી. ખચોખચ ભરેલી સભામાં સન્નાટો છવાઈ ગયો.. આખરે કનકે શાંતિનો ભંગ કરતાં જણાવ્યુ, હે મારા દેવ તેમજ પિતા તુલ્ય રાજન ઊગરસેન મહારાજ, મે મારા રક્તના સિંચન થકી તમારી દીકરી રાજકુમારી મૃગનયનીને જીવંત કરી છે તે નાતે હું તેનો પાલક પિતા ગણાઉં, એક પિતા તેની દીકરીની સાથે કેવી રીતે લગ્નના બંધને જોડાઈ શકે ? ખરેખર રાજકુમારી મૃગનયનીને લાયક જો કોઈ યોગ્ય મુરતિયો હોય તો ચંદ્રપ્રભા નગરના સેનાપતિ સિવાય બીજું કોઈ નથી, મે તો મૃગનયનીના શરીરમાં મારા લોહીના સિંચન થકી પ્રાણ મૂક્યા, પણ ચંદ્રપ્રભા નગરના સેનાપતિએ પાણી પીવરાવી રાજકુમારી મૃગનયનીના હૃદયને ધબકતું કર્યું. ચંદ્રપ્રભા નગરના દરબારી તેમજ રાજા, કનકની જ્ઞાનવાણીનું અમૃત પામી ભાવ વિભોર બની ગયા ! રાજાએ કનકને ચંદ્રપ્રભા નગરનો રાજગુરુ તરીકે નિમ્યો અને મૃગનયનીના વિવાહ ચંદ્રપ્રભા નગરના સેનાપતિ સાથે કર્યા.\n\nલગ્ન પછી મૃગનયનીની વિદાય વખતે ઉગ્રસેન રાજાની બંને આંખ રડતી હતી, પણ હા બંને આંખો જુદા જુદા કારણે રડતી હતી, તેઓની જમણી આંખ વહાલસોઈ દીકરી મૃગનયનીને સાસરે વળાવવાના દુઃખમાં તો ડાબી આંખ વિધાતાના લેખ ઉપર મેખ મારી સંતાન સુખ આપવાળી ચંદ્રપ્રભા નગરની કુળદેવીની અસિમ કૃપા માટે....\n\n",
      "duration": "12 mins",
      "category": "Fantasy"
    },
    {
      "id": 1188,
      "title": "એલિયન",
      "story_name": "એજન્ટ વી એજન્ટ કેનાં ખભે હળવેથી હાથ મૂકતાં\"કે. માફ કરજે જો તને ડિસ્ટર્બ ના થયું હોય તો એક સવાલ કરું !\"\n\nકે. પાછળ તરફ ગરદન ફેરવતાં \"પૂછ ને !\"\n\nએજન્ટ વી : \"આ ફોટો શેનો છે ? અને કોણે પાડયો છે ?\" કે. એ ફોટો વી.ને પકડાવતાં\n\nઆ દૂર અંધકારમય આકાશની વચ્ચે નાના-નાના તારલાં સમાન ચમકતાં એક યુ.એફ.ઓ નો ફોટો છે. અને આ ફોટો મેં જ પાડયો હતો !\"\n\nએજન્ટ વી. એ ફોટા જોઈને તરત સવાલ કરતાં, \"આમ, તો આ ફોટામાં આ યુ.એફ.ઓ.જેવો કોઈ આકાર તો દેખાતો નથી. બસ, માત્ર એક તારા સમાન એ દેખાય છે. તો, તને કેવી રીતે ખબર કે આ તારો નહીં ને કોઈ યુ.એફ.ઓ છે ?\"\n\nએજન્ટ કે. પોતાનો નાનપણનો એ કિસ્સો યાદ કરતાં\"એક વાત કહુ વી. ! હું અથવા મારો પરિવાર આ સ્પેસ કે ઈન્ટરગેલેક્સીમાં આજે ના હોત જો મારા દાદા આ બધામાં ના આવ્યાં હોત. હું મારા દાદા જેટલો હોશિયાર નથી. પણ, આ બધું અને આજે હું જે છું એ બધું એમનાં લીધે જ શક્ય બન્યું છે. આ બધુ મારા દાદાજીથી શરૂ થયું કે જેમને આ સ્પેસ અને ઈન્ટરગેલેક્સી સ્ટડીમાં બહુ ગૂઢ રસ હતો. અને એ રસનાં લીધે જ આ સ્પેસ એજન્સી અને ઈન્ટેલિજન્સ ડિપાર્ટમેન્ટમાં એમણે કામ કર્યુ અને પોતાનું એક આગવું વર્ચસ્વ બનાવ્યું અને એમનાં પછી મારા પપ્પા એમની રાહે ચાલ્યા. એટલે એક રીતે મારી ઝિંદગી આ બધાની આસપાસ સમેટાઈ ગઈ. એટલે હું ચાહું કે ના ચાહું પણ આ સ્પેસ એજન્સી જોડેનાં આટલાં ગૂઢ સંબંધોનાં લીધે મને અવાર-નવાર આવી વિચિત્ર ચીજોનો સામનો કરવો પડતો.\n\nએક રાત મેં મારી ઘરની અગાસી પરથી દૂર એક સૂમસામ ગ્રાઉન્ડમાં આવી જ એક ચમકતી તથા વિચિત્ર ચીજ જોઈ. આમ, તો ઘરથી થોડું દૂર હતું એ ગ્રાઉન્ડ પણ એ વસ્તુમાંથી નીકળતાં એ પ્રકાશનાં કારણે એ થોડું સાફ તો થોડું ધૂંધળુ દેખાતું હતું. આમ, આકાર તો એક યુ.એફ.ઓ. જેવો હતો. પણ, પછી જેવો નીચેથી કેમેરો લઈ પાછો ઉપર અગાસી પર આવ્યો ત્યાં તો આ ગાયબ થઈ ગયું. અને પછી દૂર આસપાસ અંધકારમય આકાશમાં નજર દોડાવી ત્યાં પાછો મને એ ચમકતાં તારા વચ્ચે આ આકાર દેખાયો. અને હું જેટલી ઝડપે આ ફોટો ખેંચવા જાવ એટલામાં તો આ આકાશમાં એક તારાની માફક એ એકદમ દૂર થઈ ગયો. એટલે, આ ફોટામાં આસપાસનાં તારા તથા આ યુ.એફ.ઓ વચ્ચે કોઈ ફરક નથી દેખાતો.\"\n\nવી. આ જવાબ સાંભળી ફરી પાછો એક સવાલ કરતાં \"હમ્મ્મ, થીક છે ! પણ, તું આ ફોટો હમણાં લઈને કેમ બેઠો છે ?\"\n\n\"કંઈ નહીં બસ એમ જ જૂની યાદો અને જૂનાં દિવસો પાછાં વાગોળતો હતો. અને ઠીક આ ફોટો પાડયો એનાં બે દિવસ બાદ મારા દાદા શંકાસ્પદ સ્થિતિમાં મત્યુ પામ્યાં હતાં અને એ રાતે પણ આકાશમાં મેઁ એમ જ નજર દોડાવી હતી ત્યારે પણ મને આવા જ આકારની એક ચીજ દેખાય હતી. હવે, મને એ તો ખબર નથી કે મારા દાદાનાં મૌત અને એ યુ.એફ.ઓ વચ્ચે કોઈ સંબંધ છે કે નહીં. પણ, એનાં પછી જયારે ઈન્ટર ગેલેક્સી ગાર્ડની ટ્રેનિંગમાં આવા જ કેટલાંક કિસ્સા જાણ્યા તથા એનાં વિશે ભણયો ત્યારે નાનપણની એ બધી યાદો એકસાથે પાછી મગજમાં કિલક થઈ ગઈ. અને ત્યારથી હું મારા દાદાની મૌતનું રહસ્ય પણ શોધું છું અને એ કિસ્સાઓ વિશે ભણીને પણ એટલો તો ખ્યાલ આવ્યો જ કે હોઈ ના હોઈ આપણાં આ ગ્રહ તથા અન્ય ગ્રહો વચ્ચે કોઈને કોઈ સંબંધ છે ખરો ! કદાચ દુશ્મનીનો ! અને ઘણા કિસ્સા એવામાં પણ વાંચ્યા તથા ભણ્યા છે કે જેનાં અનુસાર અન્ય ગ્રહ પર રહેનાર જીવ એક દોસ્ત પણ હોઈ શકે. પણ, આ બંન્ને કિસ્સાઓ વિશે ભણીને તથા પોતે અનુભવેલાં અનુભવોનાં લીધે એવું પણ થાય છે કે અન્ય ગ્રહ પર કોઈ દોસ્ત નથી પણ દુશ્મન જ બેઠાં છે. અને બસ આજે આટલાં વર્ષ બાદ ઈન્ટરગેલેક્સીનાં ગાર્ડ તરીકે ફરજ બજાવી રહ્યું છું તથા આપણી કેદમાંથી ભાગેલ એ એલિયન પકડવા નીકળ્યો છું એટલે બધું પાછું એકાએક વાગોળુ છું !\"\n\nવી. એને આશ્વાસન આપતાં \"તું બહુ વિચાર ના કરીશ એને તો આપણે પકડી જ લઈશું ! અને પાછો આપણી કેદમાં પણ પૂરી દઈશું !\"\n\nકે. હવે જરા રોષે ભરાતાં \"તને ખબર છે આપણાં ગ્રહ પર પણ મારી જેમ મૂંઝાયેલાં કેટલાંય લોકો છે. જેમાનાં કેટલાંક આવા જીવ અથવા એલિયન્સને દોસ્ત માને છે તો કેટલાંક મારી જેમ દુશ્મન ! પણ, આ દોસ્ત માને છે ને એ લોકોનાં કિસ્સાઓ જાણી હું પણ થોડો મૂંઝાવ છું ! પણ, આ એલિયન કે જેને આપણે પકડવા જઈએ છીએ. એની બાબતે હું મૂંઝવણમાં નથી. એ હારાએ, આપણાં કેટલાંય ગાર્ડ તથા કેટલાંય સામાન્ય નાગરિકોને મારી નાંખ્યા છે. અને આના જેવા એલિયન દોસ્ત નહીં પણ દુશ્મન જ હોઈ શકે. અને આનાં જેવા માટે દયા દાખવી પણ એક ખતરનાક ભૂલ સાબિત થઈ શકે એમ છે !\"\n\nવી. કે. ને શાંત પાડતાં\"શાંત થા કે. ! હવે, એને પકડવામાં આપણે એક કદમ જ દૂર છીએ. અડધો રસ્તો તો કપાય ગયો અને બસ હવે બીજો થોડો બચ્યો છે, એ પણ કપાય જશે ! અને એમ પણ આપણાં બેમાંથી જે એને પકડશે તથા આપણાં ગ્રહનાં રાજા સમક્ષ જે એને રજૂ કરશે ! રાજા એને જ આપણાં ગ્રહની ઈન્ટરગેલેક્સી સેનાનો ચીફ ગાર્ડ બનાવશે ! એટલે પકડીશ તો એને હું જ\" (અને આટલું બોલી વી. કે.ના બરડા પર હલકી થાપટ મારી ! )\n\nઅને કે. પણ વી.ની વાતની નકલી ગંભીરતાને હસી કાઢતાં\"હા..હા અરે આપણી સેનાનો ચીફ ગાર્ડ તારી સામે જ ઉભો છે આ જો ! અરે, વી. ચીફ ગાર્ડ તું બને કે હું શું ફરક પડે છે. બસ, આપણી પોસ્ટ બદલાય તો ચાલે પણ દોસ્તી ના બદલાવી જોઈએ !\"\n\nવી. પણ કે.ની વાત સાથે સહમત થતાં\"હા, સાચી વાત છે તારી !\" \n\nઅને આટલું બોલી વી. પાછો સ્પેસશીપનાં કોકપીટ તરફ ગયો ! અને ત્યાં કેટલાંય બટનો તથા અન્ય કેટલાંક ટેકનિકલ બટનો વચ્ચે એક લીલા રંગની સ્ક્રીન હતી. અને એનાં તરફ નજર કરતાં \"કે. જલ્દી અહીંયા આવ ! હવે, જે આ નાના ગ્રહની નજીકથી આપણે પસાર થવાનાં ને ત્યાં જ એ છે કદાચ ! શું કરવું છે ત્યાં જવું છે કે પછી આગળ અન્ય ગ્રહોમાં એને શોધ્યે ?\"\n\nકે.\"કેમ અન્ય ગ્રહ ? જો એનું સ્પેસશીપ આ નાના ગ્રહ પર લેન્ડ થયું છે તો એ પણ અહીં જ હશે ને !\"\n\nછતાંયે એને સમજાવવતાં, \"ના, કદાચ એ માત્ર આપણને પોતાની રમત ફસાવવા આવું કરતો હોય એટલે !\"\n\nકે. એની વાતનો ડર સમજતાં, \"એમ હોય તો આ નાના ગ્રહ પર આપણે થોડીવાર આમ-તેમ નજર કરીએ ! જો સ્પેસશીપની આસપાસ એ મળે તો ઠીક ! નહીં તો પછી આપણે આગળ જઈશું બસ !\" \n\nવી. એની વાત જોડે સહમત 'હા' માં ગરદન હલાવી.\n\nઅને આ લાંબી મુસાફરી બાદ એ લોકોનું એ સ્પેસશીપ એ નાના ગ્રહ પર લેન્ડ થયું. અને પોત-પોતાનું સ્પેસશૂટ પહેરી બંન્ને જણ સ્પેસશીપનાં દરવાજા પાસે ઉભા રહ્યાં. વી. દરવાજા નજીક એકદમ સ્થિર ઉભો રહ્યો અને કે. વી.નાં એકશનની રાહ જોવા લાગ્યો. અને વી. ને આમ સ્થિર ઉભેલો જોઈ કે. એને ઓર્ડર કરતાં \"અરે, વી. ઉભો શેનો છે ? પેલું બટન દબાવ કે જેથી દરવાજો ખુલ્લે !\"\n\nવી. પણ એનાં કહ્યા પ્રમાણે બટન દબાવવા જ જતો હતો કે ત્યાં જ કે. \"અરે, એ તો ગ્રેવેટી કંન્ટ્રોલનું બટન છે. તું એની બાજુનું જે ભૂરું બટન છે એ દબાવ !\"\n\nવી.એ એ ભૂરું બટન દબાવ્યું. અને એક યાંત્રિક અવાજ સાથે ધીરે-ધીરે સ્પેસશીપનો દરવાજો ખુલી ગયો.  અને કે. વી. તરફ એક શંકાસ્પદ નજરે \"વી. તું ઠીક છે ને ?\"\n\nવી.: \"કેમ ? મને શું થયું ?\"\n\nકે.: \"ના, આ તો બસ જસ્ટ ! તું આ સામન્ય બટનનું....\"\n\nકે. પોતાનું વાક્ય પૂરું કરે કે ત્યાં જ વી. થોડો ચીંડાતાં \"અરે, હા હવે ભૂલ થઈ ગઈ ! હવે માણસથી આટલી ભૂલ પણ ના થાય !\"\n\nકે. વી.ને શાંત પાડતાં \"સારું...સારું થીક છે ! પહેલાં તો શાંત થા અને હવે તારું ફોક્સ બસ એ એલિયનને પકડવામાં જ હોવું જોઈએ !\" \n\nવી. અને કે. એ નાના ગ્રહ પર ઉતર્યા. એ ગ્રહની જમીન તથા એ ગ્રહ પર દૂર - દૂર સુધી માત્ર એક જ રંગ એ લોકોની નજરે ચઢતો હતો અને એ રંગ હતો લાલ....ઘાટો લાલ ! લાલ રંગનાં પથ્થર, લાલ રંગનો દળ, લાલ રંગની માટી બધું જ લાલ ! અને ત્યાં પણ ઉતરીને એ લોકો કેટલુંય લાંબું ચાલ્યા અને પછી, આખરે એક સૂમસામ જગ્યા પર અને એક શહેરથી કેટલાંય કિ.મી. દૂર એ એલિયનનું સ્પેસશીપ દેખાયું. પહેલાં તો વી. અને કે. દૂરથી એ સ્પેસશીપને જોવા લાગ્યાં. અને પછી હાથમાં સ્પેસગન રાખી એકદમ સાવધાનીપૂર્વક એ બે જણ એકબીજાને કવર આપતાં-આપતાં એ સ્પેસશીપની નજીક પહોંચ્યા. \n\nએ સ્પેસશીપની અંદર, બહાર, આગળ, પાછળ બધે એ લોકોએ નજર કરી. પણ, એ એલિયન ત્યાંનાં દેખાયો ! વી. સ્પેસશીપનાં ઉપરનાં ભાગેથી નીચે તરફ આવતાં \"કે. એ અહીંયા પણ નથી ! લાગે છે આપણો એલિયન દોસ્ત અથવા દુશ્મન એ અહીંયા નથી. કદાચ, આપણને હાથતાળી દઈ એ અહીંથી પણ ભાગી ગયો. પણ, બાય ધ વે એનું નામ શું રાખેલું આપણે ?\"\n\nકે. વી. ને નામ યાદ કરાવવતાં \"રાખેલું નહીં એણે જ કીધેલું 'યાંગ ' ભૂલી ગયો તું !\" અને વી. કે.ની વાતનો જવાબ આપતાં\"અરે, સોરી ભૂલી જવાય છે યાર ! અને બાય ધ વે આ એલિયન એટલે કે યાંગ બોલે પણ ...છ...છે !\"આટલું બોલતાં જ વી. એકાએક બેભાન થઈ ગયો. કે. તરત જ આવો અવાજ સાંભળી વી.ની નજીક ગયો એણે વી.તરફ નજર કરી. વી.ની છાતી પર એક ભૂરા રંગનું ઈલેક્ટ્રીકો મેગન્ટિક મેટલ હતું. કે જે સતત એનાં છાતી અથવા હ્રદયનાં ભાગ તરફ અનિયમિત શોક વેવ મોકલતું હતું ! અને એનાં કારણે વી.ની બધી નસો ભૂરી તથા આંખોની કીકી એકદમ તણાય ગઈ તથા શ્વાસો-છ્વાસની ક્રિયા એકાએક વધી ગઈ અને આ જોઈ કે. વીને ઝકઝોળાતાં \n\n\"વી...વી...હોશમાં આવ વી. !\" અને આટલું કહી કે. પેલાં ઈલેકટ્રોમેગનેટિક મેટલને અડકયું જ હતું કે એને તરત જ એક હલકો કરંટ લાગ્યો. અને એણે પોતાનો હાથ તરત જ પાછો ખેંચ્યો. વી.એ મદદ માટે આસપાસ નજર કરી જ હતી કે એટલામાં જ એકાએક પાછળથી કોઈકે એનાં માથા પર ભારે વસ્તુનો પ્રહાર કર્યો. અને એનાં કારણે એ બેભાન થઈ ગયો.\n\nઅને પછી જયારે એની આંખો ખુલ્લી અને એણે પોતાની આંખો મંચોળતાં આમ-તેમ નજર કરી ત્યારે એને ખ્યાલ આવ્યો કે એ એક પીંજરામાં કેદ છે અને એની આગળ બે વિચિત્ર જીવ તથા એની પાછળ બીજા બે એવાં જ ભયાવહ વિચિત્ર જીવ આ પીંજરું પકડીને ચાલે છે. કે. ડરનાં માર્યા આ પીંજરાને અડયું જ હતું કે એને પાછો પહેલાં જેવો જ કરંટ લાગ્યો.\n\nઅને એણે પોતાનાં હાથ એકાએક પાછા ખેંચી લીધાં. અને એણે આસપાસ નજર કરી તો જોયું કે એની થીક એક ફૂટ દૂર બીજા પીંજરામાં યાંગ પણ બંધ હતો. ચીકણી જાંબલી રંગની ચામડી, મોટી કાળા રંગની આંખોની કીકી, એકદમ પાતળુ શરીર ! અને માથે વાળનાં નામે માત્ર આખો ચાંદો ! અને કે. યાંગ તથા એ પીંજરાને હજુ જોતો જ હતો કે ત્યાં જ વી.નું લટકતું બેભાન શરીર એ બે પીંજરા વચ્ચે ઝૂલતું દેખાયું. મતલબ કે યાંગ તથા કે.નાં પીંજરા વચ્ચે એક દંડા સાથે વી.નું બેભાન શરીર બાંધેલું હતું. કે. આ જોઈને જરાક ડરી ગયો. અને પછી એ કશુંક બોલવવા જતો હતો કે ત્યાં જ એ એકાએક ચૂપ રહી ગયો અને આ પીંજરામાંથી નીકળવાનો રસ્તો વિચારવા લાગ્યો. એ વિચિત્ર જીવને ચાલતાં-ચાલતાં આખરે ઠાક લાગ્યો અને એનાં લીધે એ જીવોએ એક જગ્યા પર થોડીવાર ઉભા રહેવાનું વિચાર્યું. બસ આજ વાતનો ફાયદો ઉઠાવતાં જેમ-જેમ એક બાદ એક એ જીવ ઘોર નિંદ્રામાં ખોવવા લાગ્યાં કે ત્યાં જ કે. એ પોતાનું કામ શરૂ કર્યું\n\nએણે પોતાનાં પીંજરાની આસપાસ નજર કરી પણ કશેયથી પણ છટકવાનો રસ્તો એને ના દેખાયો. અને હારીને એણે યાંગ તરફ નજર કરી. યાંગ એ પણ એની તરફ નજર કરી. અને પછી યાંગે પણ પોતાનાં પીંજરામાં આમ-તેમ નજર કરી અને પીંજરાની નીચે ઉપસેલ ભાગ તરફ પોતાનાં લાંબા તથા પાતળાં હાથ પીંજરાની બહાર એકદમ ધ્યાનથી કરંટનાં લાગે એમ કાઢી. એણે જોત-જોતામાં એ પીંજરાનો ઈલેક્ટ્રીક પાવર કટ કર્યો. આ જોઈ કે. પણ એ ટ્રીક ટ્રાય કરવા ગયો પણ એનાં હાથ પાતળા ના હોવાથી એને એકાએક પાછો કરંટ લાગ્યો. આ કરંટનાં લીધે એનાં મોંમાથી થોડો અવાજ નીકળી ગયો.\n\nઅને એનાં કારણે એક-બે પેલાં જીવ પણ જાગી ગયા. એમણે એક તરફ યાંગ તથા બીજી તરફ કે.નાં પીંજરા તરફ નજર કરી. અને કશું જ અસામાન્ય ના દેખાતાં એ લોકો પાછાં નિંદ્રામાં સરી પડયાં. પછી, એકાએક એ બેમાંથી એક જીવની એ આંખમાં એ નજારો પાછો દોડી ગયો. અને એને ખ્યાલ આવ્યો કે યાંગનાં પીંજરામાં પાવર કટ થઈ ગયો છે. અને જેવી એણે યાંગનાં પીંજરા તરફ નજર કરી કે ત્યાં જ એ પીંજરું ઠાલી દેખાતાં તરત જ કે.નાં પીંજરા તરફ નજર કરી. અને એ પણ ખાલી દેખાતાં એ તરત જ ભાનમાં આવી ગયો. એણે બીજા બધા જીવને પણ ઉઠાડી દીધાં. એ બધા જીવ જેવા ઉઠયાં કે તરત જ એમણે પોત-પોતાની સ્પેસગનને શોધવા લાગ્યાં.\n\nસ્પેસગન ના દેખાતાં એ જીવોએ આસપાસ નજર જ કરી હતી કે એકાએક એ ૧૦ માંથી બે જીવને ગોળી વાગી ગઈ. બચેલાં, ૮ પણ એકદમ ચેતી ગયા અને એમણે પોતાનીથી ૫-૬ ફૂટ દૂર ઉભેલ યાંગ તરફ નજર કરી. યાંગનાં હાથમાં પણ સ્પેસગન હતી. અને એ જીવ છતાંયે એની તરફ દોટ મૂકી.એનાં કારણે કે. એ લોકોની પાછળ આવી પાછળનાં ૩ જીવને પણ ગોળી મારી અને તરત જ પાછો પથ્થરોનાં મોટાં ધેર પાછળ સંતાઈ ગયો.મરેલાં ૩ જીવ તરફ બચેલાં ૫ જીવે હજુ નજર કરી અને પછી તરત જ પાછી યાંગ તરફ નજર કરી કે ત્યાં તો સામેથી યાંગ પણ ગાયબ થઈ ગયો.બચેલાં પાંચમાંથી ૨ યાંગને શોધવા એક દિશામાં ગયા અને બીજા બે કે. ને શોધવા અલગ દિશામાં ગયા. અને બચેલો એક વી.ની નજીક ઉભો રહ્યો. યાંગ એક મોટાં લાલ રંગનાં પથ્થરની પાછળ છુપાયેલો હતો. એણે દૂરથી એ એક જીવને તો પતાવી દીધો. પણ, આ છૂપાછુપીનાં કારણે એ બચેલાં એક જીવે યાંગને જ પકડી પાડયો.એનાં માથે સ્પેસગન રાખી એને કે.વાળી દિશામાં જ લઈ જતો કે ત્યાં જ કે. એકાએક વીજળી વેગે એની સામે આવી એ જીવને પણ ગોળી મારી દીધી.કે.ની પાછળ દોટ મૂકેલાં એ બે જીવને યાંગે પેલાં મરેલાં જીવની સ્પેસગનથી માર માર્યા.\n\nઆખરે બચેલો એક તો વી.ને મારવાની ધમકી આપી અને આખરે કે. તથા યાંગની સમજદારીથી એ બચેલો એક પણ એ બેની ગોળીનો શિકાર બની ગયો.આખરે યાંગ તરફ પણ કે. એ સ્પેસગન રાખી\"યાંગ, યુ આર અંન્ડર અરેસ્ટ ! બાય ઈન્ટરગેલેક્સી ગાર્ડ !\"\n\nયાંગ: \"મારી મૌત માટે તમને બચાવ્યાં એ વાતનાં દુઃખ કરતાં દુઃખ એ વાતનું થશે કે હું તમારા ગ્રહ પર થનાર હુમલાને રોકી ના શકયો.\" \n\nકે. :\"મતલબ ?\" \n\nયાંગ : \"હું જયારે આ વિચિત્ર જીવો કે જે અમારા તથા કદાચ તમારા મુજબ પણ એલિયન છે એ લોકોની કેદમાં હતો ત્યારે તમારા ગ્રહ પર હુમલો થવાની વાત સાંભળી મેં તથા એવું પણ સાંભળ્યું કે આ ગ્રહનાં ૫ સ્પેસશીપ આજે અને કદાચ હમણાં જ તમારા ગ્રહ પર હુમલો કરવા નીકળી ચૂકયાં છીએ !\"\n\nકે.: \"તો ? \"\n\nયાંગ સવાલી નજરે \"તો, શું હજુ નીકળ્યા જ છે અને મારા સ્પેસશીપમાં કેટલાંક એડવાન્સ શસ્ત્ર છે કે જે એ ૫ સ્પેસશીપને રસ્તામાં જ ઠાર કરી દેશે !\" \n\nકે.: યાંગ, તરફ જોઈને \"યાંગ, જો તું એમ સમજતો હોય કે આ કરીને તું છૂટી જઈશ તો માફ કરજે ! કદાચ ઈન્ટરગેલેક્સી કોર્ટ તને છોડી દે પણ હું તને મારીને રહીશ ! કેમ કે તે તારી કેદમાંથી છૂટવા કેટલાંયે બેગુનાહોને માર્યા છે ! અને એની સજા તો તને મળશે જ !\"\n\nયાંગ: \"બેગુનાહોને મેં માર્યા એમ ! અરે, હું જે જેલમાં બંધ હતો. જો એનો દરવાજો કોઈને ખબર ના પડે એમ અન્ય કોઈકે ખોલ્યો હોય તો પછી કેદમાંથી છૂટવા માટે હું ધમપછાડા કરીને કેમ ભાગવવાનો ! જો હું શાંતિ જ ભાગી શકતો હોઉં તો !\"\n\nકે.: એની વાતનો તર્ક સમજતાં\"મતલબ ! કે\"\n\nયાંગ એની વાત પૂરી કરતાં\"હા, મને તમારા કેદખાનામાંથી જ મદદ મળી હતી !\"\n\nકે.: હવે થોડો ચીંઢાતા તથા એનું નામ જાણવવા ઉત્સુક થતાં\" પણ, કોણ ?\"\n\nયાંગ વાતને દબાવતાં\"કોણ છે અને એણે કેમ આવું કર્યું એ બધા વિશે તો હું પછી જણાવી દઈશ આપને ! ( આટલું બોલી એણે વી. તરફ નજર કરી ! ) પણ, હા મેં એ બેગુનાહોને નથી માર્યા. અને જો આપને લાગતું હોય કે હું આપનો ગુનેગાર છું ! તો પ્લીઝ આ ૫ સ્પેસશીપ રોકયા બાદ આપ શાંતિથી મને ગોળી મારી શકો છો ! પણ, હાલ પહેલાં આપનાં ગ્રહનાં સામાન્ય જનતાનો જીવ બચાવ્યે ! એ સ્પેસશીપને રોકીને !\"\n\nકે. 'હા 'માં ગરદન હલાવવતાં ! પાછા પોતાનાં સસપેસશીપ તરફ દોટ મૂકી.પાછળ-પાછળ યાંગ પણ બેભાન વી.ને પોતાનાં ખભે ટીંગાળી દોટ મૂકવા લાગ્યો. પછી, એકાએક કે. યાંગ તરફ ફરીને \"જો, યાંગ આ તારો અમારાથી બચાવવાનો એક નવો રસ્તો નીકળ્યો. તો, પછી મારાથી બુરું કોઈ નહીં હોઈ.\" \n\nયાંગ: હવે અકળાતાં\"અરે, હા ભાઈ હા ! ઠીક અહીંયા માથા પર વચ્ચો-વચ્ચ ગોળી મારી દેજો બસ ! અરે, ભાગવું હોત તો પીંજરામાંથી છટકયો ત્યારે જ એ જીવ વચ્ચે તમને છોડીને ભાગી જાત ! આ ભલાઈનાં પોટલાંનાં ઉંચકત !\"\n\nકે. પાછો પોતાનાં રસ્તે દોટ મૂકવા લાગ્યો. યાંગ ચાલતાં-ચાલતાં બબડવા લાગ્યો \"એક એલિયનને બધા એલિયન જ લાગે !\" \n\nકે.:આ બબડાટ પણ સાંભળી ગયો\"શું ?\"\n\nયાંગ બનાવટી હસી હસતાં: \"કંઈ નહીં ઈન્ટરગેલેક્સી ગાર્ડજી !\"\n\nચાલતાં-ચાલતાં કે.નાં મનનાં વિચારોમાં પણ ધીરે-ધીરે બદલાવ આવવા લાગ્યો. અને એણે એક નજર પાછી યાંગ તરફ કરી.\n\n",
      "duration": "12 mins",
      "category": "Fantasy"
    },
    {
      "id": 1189,
      "title": "યોગ - વિયોગ",
      "story_name": "આપણો ભારતદેશ હજારો વર્ષોથી પોતાનાં પેટાળમાં અસંખ્ય રહસ્યો દબાવીને બેસેલ છે, આપણાં દેશ જેટલો વિશાળ છે, એથી પણ વધુ તેનો ભવ્ય ધાર્મિક, ઇતિહાસિક અને પ્રાચીન ઇતિહાસ છે. એક પુસ્તકમાં લખેલ છે કે, \"ઈતિહાસ ફરી પોતાને બેશક દોહરાવે છે.\" આજે પણ આપણને ઘણી ઐતિહાસિક વસ્તુઓ મળી આવે છે, જે તેનાં ભવ્ય ભૂતકાળની ચાડીઓ ખાતી જોય છે, જે વસ્તુઓ તેનાં ભવ્ય ભૂતકાળ અને વારસા વિશે આપણને ઝાંખી કરાવતી હોય છે. જેનાં માટે કુદરત કે ઈશ્વર આપણી દુનિયા, આપણાં દેશ, આપણાં રાજ્ય, આપણાં શહેર કે પછી આપણાં ગામમાંથી જ કોઈ વ્યક્તિની પસંદગી કરતી હોય છે.\n\nભાર્ગવ એ બ્રાહ્મણ પરિવારમાં જન્મ લીધો હોવાથી, ભારતીય સંસ્કૃતિ, ભારતીય વારસો, ભારતીય પરંપરાઓ ભારતીય રીતિ રિવાજો, ભારતીય ધર્મો વગેરેનું જ્ઞાન તેને તેનાં પિતા ભદ્રેશ ભાઈ પાસેથી વારસામાં મળ્યું હતું. જ્યારે પાડોશીનાં અંગ્રેજી મીડિયમમાં ભણતા સંતાનો \"એ ફોર એપલ, બી ફોર બોલ, સી ફોર કેટ...ટ્વીનકલ ટ્વીનકલ લિટલ સ્ટાર\" ગાઈ રહ્યાં રહ્યાં હતાં હતાં, ત્યારે ભાર્ગવ “कराग्रे वसति लक्ष्मीः, कर मध्ये सरस्वती।करमूले तू ब्रह्मा, प्रभाते कर दर्शनम्\u200C\u200C।।\"  - શ્લોક બોલી પોતાનાં દિવસની શરૂઆત કરતો હતો. આમ ભાર્ગવ એ નાનપણથી જ સંસ્કારી, સુશીલ, હોશિયાર, વિનમ્ર, તેજસ્વી હતો, એક તરફ ધીમે ધીમે દિવસો, અઠવાડિયાઓ, મહિનાઓ અને વર્ષો વીતવા લાગ્યાં, તો બીજી તરફ સાગર પણ ધીમે ધીમે પોતાનું પ્રાથમિક, માધ્યમિક અને ઉચ્ચતર માધ્યમિક અભ્યાસ પૂર્ણ કરીને ગ્રેજ્યુએટ થવાં જઇ રહ્યો હતો. \n\nઆમ અત્યાર સુધી ભાર્ગવનું જીવન એકદમ શાંતિપૂર્ણ અને વણવિઘ્ને પસાર થઈ રહ્યું હતું, પરંતુ ભાર્ગવ એ બાબતથી તદ્દન અજાણ જ હતો કે તેનાં જીવનમાં હાલ જે શાંતિ પ્રસરેલી છે, તે તેનાં જીવનમાં આવનાર ભયંકર તોફાન પહેલાની છે. જે ભાર્ગવનાં જીવનને ઉતલપાથલ કરી દેશે જેનાં વિશે ભાર્ગવે સપનામાં પણ નહીં વિચારેલ હોય.\n\nસમય : બપોરનાં બે કલાક.\n\nસ્થળ : બસ સ્ટેશન રોડ. \n\nકોલેજમાં દિવાળી વેકેશન હોવાથી ભાર્ગવ પોતાનાં ઘરે જવાં માટે કોલેજેથી પોતાનો સામાન લઈને રિક્ષામાં બસસ્ટેશન સુધી આવી પહોંચેલ હતો. રીક્ષા ડ્રાઇવર બસ સ્ટેશનથી થોડે દુર રીક્ષા ઉભી રાખે છે અને ભાર્ગવની સામે જોઇને બોલે છે કે, \n\n\"સાહેબ ! આવી ગયું...બસ સ્ટેશન ! ત્યાં ટ્રાફિક હોવાને લીધે તમારે અહીં જ ઉતરવું પડશે. આમેય ત્યાં વન વે છે !\" રીક્ષાચાલક ભાર્ગવને વિનંતી કરતાં જણાવે છે.\n\n\"ઓકે કાંઈ વાંધો નહીં. કેટલું ભાડું થયું..?\" રીક્ષામાંથી ઉતરી પોતાનાં ખભે બેગ લટકાવતાં લટકવતાં ભાર્ગવ રીક્ષાચાલકને પૂછે છે.\n\n\"જી સાહેબ 30 રૂપિયા !\" રીક્ષાચાલક રીક્ષામાં લગાવેલ મીટર પર નજર દોડાવતાં બોલે છે.\n\n\"આ..લો...તમારા 30 રૂપિયા…!\" ભાર્ગવ રીક્ષાચાલકને ભાડું ચુકવતા બોલે છે.\n\n\"આભાર ! સાહેબ !\" રીક્ષાચાલક પોતાની રીક્ષા શરૂ કરતાં કરતાં બોલે છે.\n\nજ્યારે આ બાજુ ભાર્ગવ હાલ જ્યાં ઉભેલ હતો, ત્યાંથી બસ સ્ટેશન લગભગ 1ખાસું દૂર હોવાથી બસસ્ટેશન તરફ જતાં રસ્તા તરફ પોતાનાં પગલાં માંડે છે. ભાર્ગવ માંડ બસો મીટર જેટલું ચાલ્યો હશે, ત્યાં જ તેનાં પગ એકાએક થંભી જાય છે, કારણ કે તેની આંખોમાં કોઈ જગ્યાએથી તીવ્ર પ્રકાશનાં કિરણો રિફ્લેટ થઈને ભાર્ગવની આંખને આંઝી રહ્યાં હતાં. આથી ભાર્ગવ ઉત્સુકતાવશ એ તીવ્ર પ્રકાશની દિશામાં આગળ વધે છે. ત્યારબાદ તેને ખ્યાલ આવે છે કે હાલ પોતે જે તીવ્ર રોશનીથી અંઝાય રહ્યો હતો, તે રોશની કોઈ પૌરાણિક ઘડિયાળનાં કાચમાંથી તેની આંખોમાં પડી રહી હતી.\n\nઆથી ભાર્ગવ તે ઘડિયાળની દિશામાં કુતૂહલતા સાથે આગળ વધે છે, ત્યાં જઈને જોવે છે તો કોઈ ગરીબ માણસ કે જેનું નામ રાઘવ હતું તે રોડનાં કિનારે ફૂટપાથ પર આવી બધી જૂની, પૌરાણિક એન્ટિક વસ્તુઓ વહેંચી રહ્યો હતો. આ ઘડિયાળ જોઈને ભાર્ગવ ખૂબ જ પ્રભાવિત થયો, તે કોઈપણ કિંમતી આ ઘડિયાળ વસાવવા માંગતો હતો. \"જો આ ઘડિયાળ મારા ઘરનાં હોલમાં ટાંગવામાં આવે તો મારા ઘરનો હોલ કોઈ રાજા મહારાજાનાં મહેલ કે દિવાનખંડ માફક દીપી ઉઠશે.\" આ વિચાર આવવાની સાથે જ ભાર્ગવ રાઘવની સામે જોઇને પૂછે છે.\n\n\"આ ઘડિયાળની શું કિંમત છે ?\" \n\n\"જી ! એ ઘડિયાળની કિંમત છે 900 રૂપિયા !\" રાઘવ ભાર્ગવની સામે જોઇને જણાવતાં બોલે છે.\n\n\"જો હું માર્કેટમાં કે મોલમાં કોઈ સાદી દીવાલ ઘડિયાળ પણ લેવાં જઈશ તો તે ઓછામાં ઓછી 500 રૂપિયાની આસપાસ તો આવશે જ, જો મને 900 રૂપિયામાં આટલી સારી, પૌરાણિક અને કિંમતી ઘડિયાળ મળતી હોય તો, મારા હાથમાં આવેલી આ તક હું કેવી રીતે જતી કરી શકુ ?\" આ વિચાર આવતાંની સાથે જ ભાર્ગવ રાઘવની સામે જોઇને બોલે છે.\n\n\"સારું ! આ...લ્યો...900 રૂપિયા અને મને એ ઘડિયાળ આપી દો..!\" રાઘવનાં હાથમાં 900 રૂપિયા આપતાં ભાર્ગવ બોલે છે.\n\n\"પણ...સાહેબ…! આ ઘડિયાળ…!\" રાઘવ થોડું ખચકાતા ગંભીર અવાજે ભાર્ગવની સામે જોઈને બોલે છે.\n\n\"પણ...શું રાઘવભાઈ ?\" ભાર્ગવ હેરાનીભર્યા અવાજે રાઘવની તરફ જોઈને પૂછે છે.\n\n\"સાહેબ ! એક તો આ ઘડિયાળ વર્ષોથી આવી રીતે બંધ હાલતમાં છે…અને બીજું કે….!\" રાઘવ પોતાની મૂળ વાત પર આવતાં જાણે ભાર્ગવને કોઈ રહસ્ય જણાવી રહ્યો હોય તેવી રીતે ગંભીર અવાજમાં બોલે છે.\n\n\"રાઘવભાઈ બીજી શું વાત ?\" રાઘવને અધવચ્ચે જ અટકાવતાં ભાર્ગવ પૂછે છે.\n\n\"સાહેબ ! હું માનુ ત્યાં સુધી આ ઘડિયાળનું 200 વર્ષ પહેલાં રાજા ભાવસિંહ દ્વારા કરવામાં આવેલ હતું, અને આ ઘડિયાળ રાજા ભાવસિંહે પોતાનાં દરબારની શોભા વધારવામાં માટે દરબાર કક્ષમાં લટકાવેલ હતી, દેશ વિદેશથી લોકો રાજા ભાવસિંહનાં દરબારમાં રહેલ ઘડિયાળ જિજ્ઞાશા સાથે નિહાળવા માટે આવતાં હતાં, પરંતુ આ ઘડિયાળ બનાવડાવ્યાનાં બીજા જ વર્ષે રાજા ભાવસિંહનું કોઈ અગમ્ય કારણોસર મૃત્યુ થઈ ગયું હોવાથી તેમનાં સંતાનોએ આ ઘડિયાળ કોઈ નગરજનને આપી હતી, આમ આ ઘડિયાળ અપશુકનિયાળ છે, એવું બધાં કહી રહ્યાં છે. આ ઘડિયાળ મારી પાસે છેલ્લાં 10 વર્ષથી છે, જે વેંચાતી જ નથી, આથી મને પણ એવું લાગે છે.\" આ ઘડિયાળ સાથે રહેલ રહસ્ય ઉજાગર કરતાં રાધવ જણાવે છે.\n\n\"એવું કંઈ નાં હોય, એ બધી માત્ર ખોટી માન્યતાઓ અને અંધશ્રદ્ધા સિવાય બીજું કાંઈ નથી..!\" ભાર્ગવ રાઘવની વાતને અવગણતાં બોલે છે.\n\n\"જી ! સાહેબ મારી ફરજ હતી તમને જણાવવાની તો મારે તમને જણાવાવું જરૂરી હતું, બાકી માનવું ના માનવું એ તમારા પર આધાર રાખે છે.\" રાઘવ ભાર્ગવને ઘડિયાળ આપતાં આપતાં જણાવે છે.\n\nજ્યારે આ બાજુ ભાર્ગવ ઘડિયાળ લઈને બસસ્ટેશનમાં પ્રવેશી પોતાનાં ગામે જતી બસમાં બેસી જાય છે. ભાર્ગવ આખા રસ્તામાં આ ઘડિયાળ વિશે જ વિચારો કરી રહ્યો હતો. તેનાં મનમાં એક કુતૂહલતા, જિજ્ઞાશા અને આતુરતા હતી, કે ક્યારે પોતે ઘરે પહોંચે અને આ ઘડિયાળ સરખી કરે...આવા વિચારોમાં જ ભાર્ગવ પોતાનાં ગામનાં બસસ્ટેશને પહોંચી જાય છે, અને ત્યાંથી પોતાનાં ઘરે આવી પહોંચે છે.\n\nસમય : સાંજનાં 8 કલાક.\n\nસ્થળ : ભાર્ગવનું ઘર.\n\nભાર્ગવ પોતાનાં રૂમમાં રહેલ ટેબલ પાસે રહેલ ખુરશી પર બેસીને પેલી પૌરાણિક ઘડિયાળનું ધ્યાનપૂર્વક અવલોકન કરી રહ્યો હતો, આ ઘડિયાળ પ્રાચીન કે પૌરાણિક સમયમાં આપણાં કારીગરો કેટલાં કુશળ હતાં તે દર્શાવી રહી હતી. આ ઘડિયાળમાં પાક્કા કુદરતી રંગે અંકો લખેલાં હતાં, આ ઘડિયાળમાં રહેલ લોલક મિશ્ર ધાતુમાંથી બનાવેલ હતો, ઘડિયાળમાં લોખંડ પર કરવામાં આવેલ બારીક નક્ષી કામ કલાકૃતિનું બેનમૂન ઉદાહરણ હતું. આ ઘડિયાળમાં કરેલાં નક્ષી કામમાં બરાબર વચ્ચે ત્રણ પાંખડી વાળું એક કમળ દોરેલ હતું.\n\nઆમ આ ઘડિયાળની લાક્ષણિકતાથી પ્રભાવિત થતાં કે પ્રેરાયને ભાર્ગવ આ ઘડિયાળ રીપેર કરવાનનું મનોમન નક્કી કારણે આ ઘડિયાળ રીપેર કરવામાં વ્યસ્ત બની જાય છે. એવામાં તેનાં નસીબ ગણો તો નસીબ કે બદનસીબ ગણો તો બદનસીબ એકાએક તે ઘડિયાળમાં ડંકો વાગે છે, આ જોઈ ભાર્ગવનાં ચહેરા પર એક અલગ જ પ્રકારનાં આનંદ અને ખુશીઓની લકીરો ઉપસી આવે છે. આ જોઈ ભાર્ગવની ખુશીઓનો કોઈ જ પાર રહેતો નથી. બરબર એ જ સમયે ભાર્ગવની બહેન સોનલ ભાર્ગવને જમવા માટે બોલાવવા માટે ભાર્ગવ હાલ જે રૂમમાં બેસેલ હતો ત્યાં આવી પહોંચે છે.\n\n\"ભયલું ! ચાલ જમવા...જમવાનું બની ગયું છે. બધાં તારી રાહ જોઈ રહ્યાં છે.\" સોનલ ભાર્ગવની સામે જોઇને પૂછે છે.\n\n\"સારું ! હું પાંચ જ મિનિટમાં નીચે જમવા માટે આવું છું.\" ભાર્ગવ ઘડિયાળના કાંટા ફેરવતાં ફેરવતાં બોલે છે.\n\nત્યારબાદ સોનલ જમવા માટે નીચે જતી રહે છે, જ્યારે આ બાજુ ભાર્ગવ ઘડિયાળમાં રહેલ મિનિટ કાંટો પાંચ મિનીટ પાછો એટલે કે એન્ટીક્લોક વાઇઝ ફરવે છે. જેવો ભાર્ગવ મિનિટ કાંટો પાંચ મિનિટ પાછો ફેરવે છે એ સાથે જ તેનાં કાને સોનલનો અવાજ સંભળાય છે.\n\n\"ભયલું ! ચાલ જમવા...જમવાનું બની ગયું છે...બધાં તારી રાહ જોઈ રહ્યાં છે.\"\n\n\"અરે સોનલ મે તને એકવાર કહ્યું તો ખરા કે તમે જમવાનું શરૂ કરી દો...હું પાંચ મિનિટમાં આવું છું.\n\n\"ભયલું તે મને ક્યારે આવું કહ્યું…હું તો તને હાલ પહેલી વાર જ જમવા માટે બોલાવવા આવી છું.\" સોનલ એકદમ નિખાલસતા સાથે ભાર્ગવને જણાવતાં બોલે છે.\n\n\"તો તું આ પહેલાં મને જમવા માટે બોલાવવા નથી આવી એમ..?\" ભાર્ગવ ખાતરી કરતાં સોનલની સામે જોઇને પૂછે છે.\n\n\"હા ! ભયલું તારા સમ ખાઈને કહું છું કે હું તને આ પહેલાં બોલાવવા જ નથી આવી.\" સોનલ ભાર્ગવને વાસ્તવિક્તા જણાવતાં બોલે છે.\n\n\"સારું ! ચાલ તું પહોંચ હું આવ્યો..!\" ભાર્ગવ સોનલને જણાવતાં બોલે છે.\n\nભાર્ગવ એ બાબત ખૂબ જ સારી રીતે જાણતો હતો કે સોનલ ક્યારેય મારા ખોટા સમ ના ખાય...તો પછી પાંચ મિનિટ પહેલાં મને કોણ જમવા માટે બોલાવવા આવ્યું હશે ? જો તે સોનલ નહોતી તો પછી કોણ હશે ? આવા વિચારો હાલ ભાર્ગવને વધુને વધુ વ્યાકુળ બનાવી રહ્યાં હતાં. હાલ પોતાની સાથે શું ઘટી રહ્યું હતું તે ભાર્ગવની સમજમાં નહોતું આવી રહ્યું. લાંબુ વિચાર્યા બાદ ભાર્ગવ કંટાળીને જમવા માટે નીચે જાય છે. \n\nભાર્ગવ જમ્યા બાદ પોતાની સાથે હાલ જે કંઈ અવિશ્વસનીય અને રહસ્યમય ઘટનાં ઘટી રહી હતી તેનાં મૂળ સુધી પહોંચવા તરત જ પોતાનાં રૂમમાં પરત ફરે છે. અને ફરી પાછો એ ઘડિયાળનાં કાંટા ફરેવે છે, આ વખતે ભાર્ગવ મિનિટ કાંટો પાંચ મિનિટ આગળ ફેરવે છે, જેવો કાંટો પાંચ મિનિટ આગળ ફેરવે છે, એ સાથે જ ભાર્ગવનાં કાને તેનાં પિતા ભદ્રેશભાઈનો અવાજ સંભળાય છે.\n\n\"બેટા ! તે મને કહ્યું હતું ને કે તમે પાંચ મિનિટ પછી મારા રૂમમાં આવજો હું તમારા ચશ્મા રીપેર કરી આપીશ...તો રીપેર કરી આપને..!\"\n\n\"પપ્પા ! પણ મેં તમને પાંચ મિનિટ પછીનું કહ્યું હતું, હું રૂમમાં આવ્યો એની પણ હજુ માંડ બે મિનિટ થઈ હશે.\" ભાર્ગવ હેરાનીભર્યા અવાજે ભદ્રેશભાઈ સામે જોઇને બોલે છે.\n\n\"બેટા ! તું તારા રૂમમાં આવ્યો તેની હાલ દસ મિનિટ ક્યારની થઈ ગઈ છે.\" ભદ્રેશભાઈ પોતાનાં હાથ પર રહેલ કાંડા ઘડિયાળ તરફ ઈશારો કરતાં કરતાં ભાર્ગવને જણાવે છે.\n\nભદ્રેશભાઈની વાત સાંભળ્યા બાદ ભાર્ગવના અચરજનો કોઈ જ પાર નથી રહેતો, થોડીવાર પહલાં સોનલ સાથે જે ઘટના બની એ અને હાલ તેનાં પિતા સાથે જે વાતચીત થઈ તેનાં આધારે ભાર્ગવને એટલો તો ખ્યાલ આવી જ ગયો હતો, કે હાલ તેની સાથે કોઈને કોઈ અવિશ્વસનીય અને રહસ્યમય ઘટનાં ઘટી રહી હતી, જે ઘટનાંઓ આ ઘડિયાળ ચાલુ થઈ એ પછી જ ઘટેલ છે. માટે આ બંને ઘટનો પાછળ કદાચ આ પૌરાણિક ઘડિયાળ જ હશે એ વાત પર ભાર્ગવને દ્રઢ વિશ્વાસ આવી ગયો હતો, જ્યારે આ બંને ઘટના વચ્ચે ફરક માત્ર એટલો જ હતો કે એક ઘટનાં પાંચ મિનિટ અગાવની ઘટી હતી, જ્યારે બીજી ઘટના ભવિષ્યની એટલે કે પાંચ મિનિટ પછીને ઘટનાં ઘટી હતી. \n\nભાર્ગવ જ્યારે આ વિશે વિચારી રહ્યો હતો, બરાબર એ જ સમયે એકાએક તેનું ધ્યાન ઘડિયાળ પર કરેલ નક્ષી કામ પર પડે છે, એ જોતાંની સાથે જ ભાર્ગવની આંખો નવાઈ અને હેરાનીને લીધે એકદમ પહોળી થઇ જાય છે, કારણ કે નક્ષી કામની બરાબર રહેલ \"ત્રણ પાંખડી વાળા કમળમાં\" હાલ એક જ પાંખડી બચેલ હતી, આથી ભાર્ગવને એટલો તો ખ્યાલ આવી જ ગયો હતો જે આ ઘડિયાળ જરૂર કોઈ રહસ્યમય છે કે જેનાં આધારે તેણે પાંચ મિનિટનું ટાઈમ ટ્રાવેલિંગ કરેલ હોય તેવી અનુભૂતિ થઈ રહી હતી, અને હાલ ભાર્ગવે જણાતાં અજાણતાં બે વખત ટાઈમ ટ્રાવેલિંગ કરવાથી કમળમાં રહેલ બે પાંખડીઓ ખરી ગઈ જેનો સ્પષ્ટ અર્થ એ હતો કે હવે તે આ ઘડિયાળથી માત્ર એક જ વાર ટાઈમ ટ્રાવેલિંગ કરી શકશે.\n\nત્યારબાદ ભાર્ગવ હાલ પોતાની સાથે જે રહસ્યમય, અવિશ્વનિય અને વિચિત્ર ઘટનાઓ ઘટી રહી હતી તેનાં વિશે તેનાં પિતા ભદ્રેશભાઈને વિગતવાર જનાવે છે, ભાર્ગવે જણાવેલ બધી બાબતો એકદમ શાંત ચિત્તે સાંભળ્યા બાદ લાંબો વિચાર કર્યા બાદ ભદ્રેશભાઈ ભાર્ગવની સામે જોઇને બોલે છે.\n\n\"બેટા ! આવી પૌરાણિક વસ્તુઓ આપણે જ્યારે આપણી સાથે લઈ આવી એ છીએ ત્યારે આપણે માત્ર એ પૌરાણિક વસ્તુઓ જ આપણી સાથે નથી લઈ આવતાં પરંતુ એ પૌરાણિક વસ્તુ સાથે જોડાયેલ ખરાબ અને ભયાનક ભૂતકાળ પણ આપણે એ પૌરાણિક વસ્તુઓ સાથે લઈ આવતાં હોઈએ છીએ...માટે તને મારી એક જ વિનંતી છે કે તું કે આપણો પરિવાર કોઈ મોટી મુસીબતમાં ફસીએ એ પહેલાં આ ઘડિયાળ ફેંકી આવ અથવા કોઈ ભંગારનાં ડેલે આપી આવ.\" પોતાનો વર્ષો જૂનો અનુભવનાં નિચોડનાં આધારે લાંબુ વિચાર્યા બાદ ભદ્રેશભાઈ ભાર્ગવને જણાવતાં બોલે છે.\n\n\"હા ! પપ્પા હવે મને પણ એવું લાગી રહ્યું છે કે મે જણાતાં કે અજાણતાં જ કોઈ નવી મુસીબત મારા માથે લઈ લીધી હોય, હું અત્યારે જ આ ઘડિયાળને આપણાં ગામમાં આવેલ ભંગારના ડેલે આપી આવું છું.\" ભદ્રેશભાઈની વાત સાથે સહમત થતાં ભાર્ગવ બોલે છે.\n\nબરાબર એ જ સમયે તે બંને ના કાને \"રસીલાબેન\" કે જે ભાર્ગવના મમ્મી અને ભદ્રેશભાઈના પત્ની હતાં, તેની એક દર્દનાક ચીસ સંભળાય છે. આ સાંભળી ભાર્ગવ અને ભદ્રેશભાઈ એકદમ ઝડપથી રસોડા તરફ દોટ મૂકે છે. રસોડામાં પહોંચતાની સાથે તે જુએ છે કે રસોડામાં રહેલ પગલૂછણીયુ ભીનું થયેલ હોવાથી રસિલાબેનનો પગ લપસ્યો હતો, અને રસિલાબેન જમીનદોસ્ત હાલતમાં રસોડામાં પડેલ હતાં, અસહ્ય પીડા અને દુઃખને લીધે તેઓ કણસી રહ્યાં હતાં, આંખીમાં આંસુ હતાં. આ જોઈ સોનલ, ભદ્રેશભાઈ અને ભાર્ગવ દોડાદોડી કરવા લાગે છે. શું કરવું એ કોઈને કાંઈ સમજાય નહોતું રહ્યું, એવામાં જાણે ભાર્ગવનાં મનમાં કોઈ વિચાર ઝબકયો હોય તેવી રીતે ખુશ થતાં બોલે છે.\n\n\"પપ્પા ! હું ઉપર મારા રૂમમાં જઈને મારા મોબાઈલ ફોનમાંથી ઝડપથી 108 પર કોલ કરીને આવું છું.\" આટલું બોલી ભાર્ગવ ઝડપથી પોતાનાં રૂમમાં જઈ સીધો પેલી ઘડિયાળ પાસે જઈ ઘડિયાળ પાંચ મિનિટ પાછળ કરે છે અને ફરી પાછો રસોડામાં આવે છે. જેવો ભાર્ગવ રસોડા પાસે આવે છે તો બધું પહેલાની માફક જાણે કાંઈ જ બન્યું જ ના હોય તેમ એકદમ નોર્મલ બની જાય છે. આ જોઈ ભાર્ગવ મનોમન ખૂબ જ થઈ જાય છે કારણ કે તેની યુક્તિ કામ કરી ગઈ હતી. આથી ભાર્ગવ એકપણ ક્ષણ વ્યર્થ કર્યા વગર રસોડાના રહેલ પેલું ભીનું પગલૂછણીયું ઉઠાવી બાથરૂમમાં મૂકી આવે છે. બરાબર એ જ વખતે ભદ્રેશભાઈ પોતાનાં ચશ્મા લઈને ભાર્ગવનાં રૂમ તરફ આગળ વધી રહેલાં જોઈ ભાર્ગવ દોડીને તેનાં પિતા પાસે જાય છે અને ત્યાં જ તેનાં ચશ્મા રીપેર કરી આપે છે, આમ ભાર્ગવ તેની કુશાગ્ર બુધ્ધિથી પોતાનાં પરિવારને એક મોટી આફત કે મુશ્કેલીમાંથી હેમખેમ આબાદ બચાવ કરવામાં સફળ રહે છે.\n\nઆમ પરિસ્થિતિ પોતાનાં કાબુમાં છે એ જોઈ ભાર્ગવ પોતાનાં રૂમમાં પાછો ફરે છે અને રૂમમાં પહોંચતાની સાથે જ ભાર્ગવ પેલી પૌરાણિક ઘડિયાળ તરફ નજર કરે છે, તો તે જોવે છે કે ઘડિયાળમાં જે કમલ હતું તેની ત્રણેય પાંખડીઓ હાલ ખરી ગયેલ હતી, એટલે કે ઘડિયાળ દ્વારા ત્રણ વખત જે ટાઈમ ટ્રાવેલિંગ કરવાની લિમિટ પણ પુરી થઈ ગઈ હતી. ભાર્ગવ હવે પોતાનાં શોખને લીધે પોતાનાં પરિવારને હવે કોઈ વધુ મુસીબત કે આફતમાં નાખવા માંગતો ન હતો આથી ભાર્ગવ એ પૌરાણિક ઘડિયાળ પસ્તીના કાગળ વડે પેક કરે છે અને ત્યારબાદ \"મારા એક મિત્રનું શહેરમાંથી પાર્સલ આવેલ છે એ પાર્સલ હું તેને આપીને આવું..!\" પોતાનાં માતા પિતાને આવું જણાવી ભાર્ગવ તે પૌરાણિક ઘડિયાળ લઈને પોતાનાં ઘરેથી નીકળે છે, અને ગામમાં આવેલ ભંગારનાં ડેલે આપી આવે છે, આ ઘડિયાળ પેલાં ભંગારીને આપ્યાં બાદ ભાર્ગવ રાહતનો એક ઊંડો શ્વાસ લે છે.\n\nમિત્રો, આપણે પણ જાણતાં અજાણતાં ક્યારેક એવી ચીજ વસ્તુઓ ખરીદી લેતાં હોય છે કે જે ખરીદ્યા પછી આપણે ઘણું પસ્તાવાનો વારો આવતો હોય છે. એમાં પણ જ્યારે આપણે કોઈ જૂની કે પૌરાણિક વસ્તુઓ ખરીદી રહ્યાં હોઈએ એમાં ખાસ આ બાબતની તકેદારી આપણે રાખવી જોઈએ. તેમ છતાંય જો આપણે એ જૂની વસ્તુ જ ખરીદવા માંગતા હોઈએ તો પછી એ વસ્તુ વિશે કે તેનાં ભૂતકાળ વિશે પહેલાં પૂરેપૂરી જાણકારી મેળવવી અને પછી યોગ્ય લાગે તો જ એ વસ્તુ ખરીદવી...જરૂરી નથી કે આપણાં પરિવારનો પણ ભાર્ગવનાં પરિવારની માફક આબાદ બચાવ થાય જ તે\n\n",
      "duration": "11 mins",
      "category": "Fantasy"
    },
    {
      "id": 1190,
      "title": "જાદૂઈનગરી - જૅમિનાર પૅલેસ",
      "story_name": "  સવારનો સૂર્યોદય સમય. જૅમિનાર પૅલેસના ઝરૂખામાંથી સૂર્યના કિરણો રાજકુમારી સિકાયનાના મુખમંડળ પર આવી તેને ઊંઘમાં ખલેલ પહોંચાડી સુવર્ણ સવારનો સંદેશ આપી રહ્યાં હતા. એક મીઠું મધુર સંગીત એની સવારને શુભ બનાવી રહ્યુ હતું. એ ઊંઘમાંથી જાગીને આળસ મરડી ઊભી થાય છે. તેના ઝાંઝરના મધુર રણકારથી વાતાવરણ ગૂંજી ઉઠ્યું છે.\n\n           રાજકુમારી સિકાયનાનો નિત્ય ક્રમ હતો કે તે રોજ પાસેના મિલાન તળાવમાં સ્નાન કરવા માટે જતી. સાથે તેની પ્રિય સખી મરહૂમ હોય. આજે પણ તે આમ જ સ્નાન કરવા માટે નીકળી. રસ્તામાં બંને સખીઓ ઉછળતી કૂદતી વાતો કરતી જતી હતી. એવામાં સિકાયનાનો પગ કોઈ પથ્થર પર પડયાે અને એકાએક એ પથ્થરમાંથી એક તેજનું કિરણ નીકળી એક પરીમા પરિવર્તિત થઈ ગયું. એ પરી સિકાયનાને નમસ્કાર કરી કહે છે.\n\n\"શું આજ્ઞા છે મારા માટે ? \"\n\nપહેલા તો આ દ્રશ્ય જોઈને શિકાયના અને મરહુમ આશ્ચર્ય ચકિત થઈ જાય છે. પરંતુ,પછી સ્વસ્થ થતા પૂછે છે.\n\n\"હે પરી ! કોણ છો તમે ?\"\n\n\"હું મિરાલિકા \"\n\n\"તમે અહીં ક્યાંથી ?\"\n\n\"હું દેવતાઈ પરી છું, મારા જીન ગુરૂને લાગેલા શાપને લીધે હું આ પથ્થરમાં પરિવર્તિત થઈ ગઈ હતી. પણ,કોઈ પાક પુણ્યાત્માના પડછાયાથી હું ફરી પરી બની ગઈ છું . \"\n\nબંને સખી હજી આશ્ચર્ય ભાવમાં જ વિચારે છે. . આ જોઈને પરી કહે છે.\n\n    \"તમારા બંનેમાંથી કોઈક એક પુણ્યાત્મા છે પણ મારી શક્તિઓ ક્ષીણ થવાને કારણે તે કોણ? એવું હું જાણી શકતી નથી.\n\nઆથી મારા આ પુનર્જન્મ માટે હું તમારી આભારી છું અને જ્યાં સુધી મારી શક્તિઓ પાછી ન મળે ત્યાં સુધી હું તમારી દાસી છું. \"-મિરાલીકા એ કહ્યું.\n\nસિકાયના અને મરહુમને આ મંજૂર ન હતું. કેમકે બંને સ્વભાવે ખૂબ દયાળુ. તે મિરાલિકાને દાસી તરીકે રાખવા મનાઈ કરે છે પણ મિરાલીકા પોતાની વાતને વળગી રહે છે. અંતે બંનેએ પરીને પોતાની સખી તરીકે પોતાના મહેલમાં લઈ જવાનો નિર્ણય કરે છે.\n\n\"પણ ,કઈ રીતે લઈ જવી ? કોઈ જાેઈ જશે તો ! તેના પિતા રાજા વિરમપાલને જાણ થઈ જશે તો!એ ફરી ચિંતામાં મૂકાઈ ગઈ. \"\n\n        આ જોઈને મિરાલિકા કહે છે \"મારી પાસે એક અલૌકિક શક્તિ હજી બચેલી છે. જેના આહવાનથી તે એક નિર્જીવ રમકડું બની જશે અને મહેલના અમૂક વિસ્તારને પણ સંમોહિત કરી દેશે જેથી મહેલમાં બધા લોકો પણ આની અસર હેઠળ જ રહે \". પછી સરળતાથી તે રાજકુમારી સાથે તેના મહેલમાં જઈ રહી શકશે. શિકાયના અને મરહુમ તેની વાત સાથે સહમત થઈ જાય છે. મિરાલીકા રમકડાંના ઘોડાનું સ્વરૂપ ઘારણ કરી લે છે. પછી બંને સખી તેને સાથે લઈ મહેલ કક્ષમાં જાય છે.\n\n         મહેલમાં જઈ શિકાયના પરીમિરાલિકા કે જે નિર્જીવ ઘોડાના સ્વરૂપે છે તેને પોતાના શયનખંડમાં સજાવી દે છે. જાણે કાંઈ બન્યું જ નથી એમ રહે છે અને પછીના નિત્યક્રમ મુજબ તેનો આખો દિવસ પસાર થઈ જાય છે. રાત્રિના સમયે બધા સૂઈ જાય ત્યારે રાજકુમારી શિકાયના મરહુમને બોલાવે છે. બંને સખીઓ શયનખંડમાં આવી દરવાજો બંધ કરી દે છે અને દાસીઓને હુકમ કરે છે કે તેમની સંમતિ વગર કોઈને અંદર આવવા દેવા નહીં.\n\n  પછી બંને સખીઓ પરી મિરાલિકાને પોતાના મૂળ સ્વરૂપમાં આવવા વિનંતી કરે છે. ફરી એ જ પ્રકાશનો રેલો અને સામે તેજમયી પરીનું સ્વરૂપ ખડું થઈ જાય છે.\n\nતે કહે છે- \"અત્યારે મને ફરી મારા સ્વરૂપમાં લાવવાનું કોઈ કારણ ?\"\n\nબંને સખીઓ કહે છે - \"અમે આપના ગુરૂ અને આપના શાપ-નિવારણ અને શક્તિઓને પાછી મેળવવા સહાય કરવા માગીએ છીએ\"તો શું આપ અમને રસ્તો બતાવશો ?\"\n\nઆ વાત સાંભળી મિરાલીકા ખૂબ ખુશ થઈ જાય છે અને પોતાની જીવન વિતીકા કહે છે-\n\n\"એક વખત હું મારા જીન ગુરૂ સાથે લોકો કલ્યાણાર્થે શક્તિઓનું આવાહન કરી રહી હતી. અમે એ શકિત પ્રાપ્તિના અંતિમ તબક્કામાં હતા ત્યારે અમારી શક્તિના ભયથી ભયભીત એક રાક્ષસ ત્યાં આવી ગયો અને અમારા કાર્યમાં વિઘ્નો નાખવા લાગ્યો . એવામાં મારા જીન ગુરૂ તેનો સામનો કરવા વાર કર્યો પણ વાર કરવા જતાં સ્વયં તેના શાપનો ભોગ બની ગયા. અને હું મારા ગુરૂને આધિન હતી એટલ તે કારણે મારી પણ આ દશા થઈ. \"\n\nરાજકુમારી અને સખીએ કહ્યું - \"તો શું આપના આ શાપનું કંઈ નિવારણ શક્ય નથી ? અમે તમારી કંઈ મદદ કરી શકીએ ?\"\n\nત્યારે પરીએ કહ્યું-\" હા નિવારણ તો છે . પરંતુ ,આ ખૂબ જ કઠિન કામ છે. અને પાછું એના અંતિમ પડાવમાં કદાચ તમારું અસ્તિત્વ પણ  ખોઈ બેસવું પડે એટલું જાેખમી છે. એટલે હું નથી ઈચ્છતી કે તમે આ કામ કરો. કેમકે, આખરે તમે મારા શુભચિંતક છો તો મારાથી એવું કેમ કરી શકાય !\"\n\nત્યારે બંને સખીઓ ખૂબ વિનંતી કરે છે. પણ, મિરાલિકા ના કહે છે ત્યારે તેઓ તેને પૂછે છે કે. . . - \"એનો કોઈ બીજો ઉપાય તો હશે ને? તે માર્ગે પણ અમે તમને મદદ તો કરીશું જ. અને કદાચ જો કોઈ સારા કામમાં જીવ ત્યાગી દેવો પડે તો એ અમારું સદ્ભાગ્ય કહેવાશે. \"\n\n       ઘણી આનાકાની બાદ પરી મિરાલિકા મદદ માટે હા પાડે છે,અને જે રીતે પરિસ્થિતિ હલ કરવાની છે તેનું વર્ણન કરી કરી તેને સમજાવે છે.\n\n\"આ શક્તિઓ પાછી મેળવવાના તોડ સ્વરૂપે મારે પાંચ પ્રશ્નો હલ કરવાના છે. જેનું વર્ણન હું તમને સમજાવું છું\" એમ કહી તે તેને સમજાવી દે છે. જેમાં ચાર પ્રશ્નો સરળતાથી હલ થઈ શકે એવા છે. પરંતુ, પાંચમા પ્રશ્નનું જોખમ તો કોઈકે જીવનભર ભોગવવું જ પડશે ! એ સમજ સાથે કચવાતા મનથી પરી તેમને માહિતી આપે છે.\n\n           બંને સખીઓ સિકાયના અને મરહુમ મિરાલીકાની શક્તિઓ પાછી મેળવવાના સફરમાં જોડાઈ જાય છે. મિરાલીકા ફરી મહેલમાં સંમોહનની જાળ પાથરી દે છે. પછી પ્રશ્નની સાચી શોધ શરૂ થાય છે.\n\n       જેમાનો પહેલો પ્રશ્ન છે; એક એવા રાજકુમારની શોધ કે જે પાક શક્તિઓમાંથી નિર્મિત થયો હોય. રાજકુમારી સખી સાથે આજુબાજુના રાજ્યમાં તપાસ કરાવે છે. પરંતુ,તેને આવો કોઈ રાજકુમાર મળતો નથી. આમનેઆમ થોડા દિવસો પસાર થઈ જાય છે. રોજના નિત્યક્રમ મુજબ આખો દિવસ પસાર થઈ જાય છે. સાંજે પરી સાથે સિકાયના અને મરહુમનો સંવાદ થાય છે. ચર્ચા પુરી થયે ફરી એ મૂળ સ્વરૂપમાં રમકડું બની જાય છે. પણ હવે તેને સાથે લઈ પ્રશ્નની શોધમાં બધા ફરી નીકળી પડે છે. આવું થોડા દિવસ ચાલે છે.\n\n    એક દિવસની વાત છે એક સવારે શિકાયના તળાવ પર સ્નાન કરવા જતી હોય છે. ત્યાં એક સાત-આઠ વર્ષનો ગોવાળ ગાયો ચરાવતો ત્યાંથી પસાર થાય છે અને કંઈ બોલ્યા વિના તળાવના રસ્તે જ આગળ વધી જાય છે. પણ, તેની એક ગાય ત્યાં જ થંભી જાય છે અને રાજકુમારીનો રસ્તો રોકી દે છે. પહેલા તો રાજકુમારી આ જોઈને ડરી જાય છે. પણ, જુએ છે તો તે ગાય તેનાં શીંગડામાં કંઈક ભરાયું હોવાને કારણે તેને મદદની વિનંતી કરતી હોય તેમ ડોક આમ-તેમ કરે છે. રાજકુમારી ગાયનાં શિંગડાંમાનો દોરો ખેંચી લે છે. જેમાં એક છોડ ભરાયેલ હોય છે. ગાય તે નીકળી જવાથી હળવી થઈ ગોવાળની પાછળ ચાલી નીકળે છે અને રાજકુમારી એ દોરો  ત્યાં જ ફેંકી તળાવમાં નાહવા જાય છે.\n\n     એ જ્યારે પાછી ફરે છે ત્યારે એ દોરો તેને સુવર્ણની જેમ ચમકતો લાગે છે અને તે સજીવની જેમ તેની પાછળ પાછળ ચાલ્યો જાય છે. સિકાયના અને મરહુમને આમાં કંઈક કૌતુક હોય એવું લાગે છે. તે થંભી જઈ ભય પામવા લાગે છે. છતાં, દોરાને હાથમાં લે છે અને તેમને પોતાનું રહસ્ય છતું કરવા વિનંતી કરે છે. રાજકુમારીના હાથના સ્પર્શ માત્રથી એ દોરો એક સ્વરૂપવાન પુરુષમાં પરિવર્તિત થઈ જાય છે અને પરીની જેમ જ વિનંતી કરે છે કે \"શું આજ્ઞા છે તેમની?\"\n\nત્યારે મરહુમ પૂછે છે -\"કોણ છો તમે ?\"\n\n\"હું નિપાહ દેશનો રાજકુમાર છું. કોઈ પાકશક્તિના ઉધાર માટે મને આ દોરાના સ્વરૂપે મોકલવામાં આવ્યો હતો. આજે આપના સ્પર્શમાત્રથી હું મારા મૂળ સ્વરૂપમાં પાછો ફરી શક્યો છું અને આપનો ખુબ આભારી છું . \"\n\n\"એ પાકશક્તિ કોણ છે,તમે જાણો છો ?\"- સિકાયના પૂછે છે.\n\nરાજકુમાર કહે છે-\"કોણ છે એતો ખબર નથી પણ જે હશે તે ઈશ્વરનાં સાચા ભક્તથી ઓછા નહિ હોય. \"\n\n          ત્યાં પરીએ પ્રગટ થઈ ખુશ થતાં કહ્યું કે \"શ્રાપનો પહેલો પડાવતો આપણે પાર કરી લીધો. \"\n\n   આ સાંભળી ખુશ થઈ રાજકુમાર જવા માટેની આજ્ઞા માંગે છે. પરંતુ,રાજકુમારી અને તેની સખી બંને તેમને મદદ માટે ત્યાં જ રોકી લે છે અને પરીની સઘળી હકીકત જણાવી દે છે. રાજકુમાર મદદ માટે તૈયાર થઈ જાય છે. ફરી દિવસ પસાર થઈ જાય છે સાંજના સમયે પરીને મૂળ સ્વરૂપમાં લાવી બીજો પ્રશ્ન પૂછે છે ત્યારે કહે છે કે \"પહેલો પ્રશ્ન હલ થતાં મને બીજા પ્રશ્નનું નિવારણ તો ખબર છે પણ એની શોધ હું નહીં કહી શકું એટલે એ તો તમારે જ કરવી પડશે;હું શાપના લીધે બંધાયેલ છું. મારાથી એ નહિ થઈ શકે.\n\nસિકાયના એ પૂછ્યું-\"શું છે શોધ ?\"\n\nપરી મિરાલીકા કહે છે-\"એક 300 વર્ષ જૂની આભૂષણની પેટી કે જેમાં એક સાચા હીરાની વીંટી છે, જેને મારા હાથમાં ધારણ કરવાથી મને ત્રીજો પ્રશ્ન મળી જશે અને બીજા પ્રશ્નનું આપોઆપ નિવારણ થઈ જશે. \"\n\nરાજકુમારી-\"બસ આટલું જ ? આ તો ઘણું સરળ છે. \"\n\n  મિરાલિકા ફરી શોધમાં લાગી જાય છે. થોડા દિવસના પ્રયાસ છતાં નિષ્ફળ જવાથી બધા દુઃખી થઈ જાય છે. એવામાં એક ગુપ્તચર મારફતે જાણવા મળે છે કે જૅમિનાર પૅલેસની રાજસી ગુપ્તતિજોરીમાં એક આભૂષણની પેટી છે જે પણ 300 વર્ષ જૂની છે અને તેમાં સાચા હીરાની ત્રણ વીંટીઓ છે બની શકે કે તેમાની એક આ હોય ?.\n\n          રાજકુમારી તરત મિરાલિકા સાથે જાતે જઈ તપાસી જૂએ છે. ખરેખર, તેવું જ બને છે મિરાલિકાના બીજી વીંટી ધારણ કરતા જ બીજો પ્રશ્ન હલ થઈ જાય છે. અનેએ સાથે જ તેને ત્રીજા પ્રશ્નની જાણ થઈ જાય છે.\n\nપરી-\"ત્રીજો પ્રશ્ન છે કોઈ પક્ષીનું પીછું ; જેમાં ત્રીજા પ્રશ્નનો ઉત્તર છૂપાયેલો છે.\"\n\nફરી બીજા દિવસે રાજકુમારી સખી અને રાજકુમાર પરી સાથે મહેલના બગીચાને ફરી વળે છે. પણ, તેને ક્યાંય આવું પીછું મળતું નથી. તે મહેલની બહાર પણ તેની શોધ કરે છે અને ચાલતા ચાલતા જંગલના રસ્તે આગળ વધી જાય છે ત્યાં જ એક એકાએક આકાશમાં વાદળો છવાઈ જાય છે અને એક કળા કરતો મોર નાચતો-નાચતો તેમની પાસે આવી પોતાના પીંછાનું એક પીછું ખેરી જાય છે. રાજકુમાર દોડીને પીછું લઈ લે છે ત્યાં તો અચાનક ચમત્કાર થાય છે. પીંછુ એક બાળક બની જાય છે અને એ તાજા જન્મેલા બાળકને વાણી ફૂટે છે \"હું તમારી મદદ આવ્યો છું ;મારા પગમાં કોઈ પાક સ્ત્રીના વાળની લટ બાંધવાથી હું મારા મૂળ સ્વરૂપમાં આવી જઈશ અને મારા સઘળા સખી શિષ્યને મદદરૂપ પણ થઈ શકીશ. \"\n\n     ત્રીજો ઉત્તર મળવાની ખુશીમાં બંને સખીઓ અને પરી હરખાય છે. પણ , બીજી તરફ એ બાળકને મુક્ત કેમ કરવું તેની મૂંઝવણમાં પણ મુકાઈ જાય છે. આવી સ્ત્રી શોધવી ક્યાં ? ઘણા વિચાર બાદ તે બાળકને તેડી ચાલી નીકળે છે સિકાયના પાસે રહેલું બાળક સિકાયનાને ઠોકર લાગતા મરહુમના વાળના ચોટલા સાથે અથડાઈ છે અને તરત જ એક પુરુષમાં પરિવર્તિત થઈ જાય છે. આશ્ચર્યની સાથે હરખાતી બંને સખીઓ , પરી અને રાજકુમાર પેલા પુરુષ સાથે ફરી રોજની જેમ જ રાજકુમારીના શયનખંડમાં પ્રવેશે છે અને પછી પૅલેસને રોજની જેમ સંમોહનથી મુક્ત કરે છે.  \n\n       ચોથા પ્રશ્નના હલ થતાં જ હકીકતથી અજાણ રાજકુમારી જ્યારે પ્રવેશ કરે છે ત્યારે,જૂએ છે કે પરી તેના મૂળ સ્વરૂપમાં એક અલૌકિક પ્રકાશ સાથે તેના શયનખંડમાં અગાઉથી જ હોય છે. રાજકુમારી અને સખી તેમજ રાજકુમારને આશ્ચર્ય થાય છે કે આવું કઈ રીતે બની શકે !\n\nત્યારે પરી કહે છે કે \"ચોથો પ્રશ્ન હલ થતાની સાથે જ મને મારી બધી શક્તિઓ પાછી મળી ગઈ. \"\n\nબધા વિચારમાં પડી જાય છે કે તેમણે તો પાંચમો પ્રશ્ન શું છે? તે જાણ્યું જ નથી તો હલ કેવી રીતે થઈ શકે અને શક્તિ પાછી મળવાનો ચમત્કાર અવિશ્વસનીય છે.\n\n ત્યારે પરી કહે છે કે \"કોઈપણ પાક સ્ત્રીના વાળની લટથી કોઈ પુરુષ ઉત્પન્ન થાય તો મને મારો ગુરૂ ભાઈ મળી જાય. \"જે તો થયું. બધાને આ વાત સમજાઈ ગઈ. પણ એકાએક પરીના ચહેરાપરથી એ નૂર ઓછું થતું ગયું અને ચિંતાના વાદળો એના ચહેરા પર સ્પષ્ટ દેખાવા લાગ્યા.\n\n     આ જોઈ રાજકુમારીએ પૂછ્યું \"આપની ચિંતાનું કારણ શું છે ? હવે તો આપને આપની બધી જ શક્તિઓ પાછી મળી ગઈ છે. હવે તમે તમારા ગુરૂ પાસે ગુરૂભાઈની સાથે નિશ્ચિત પણે જઈ શકો તેમ છો. \"\n\nત્યારે પરી કહે છે કે-\" પાંચમો પ્રશ્ન હજી બાકી છે જેના લીધે અમારા જીનગુરૂ હજી પણ એ દુષ્ટ શક્તિઓના બંધનમાં છે. અને એને મુક્ત કરાવવા એ હજી પણ અમારા વશમાં નથી . \"\n\nબધા જ પરીમિરાલિકા સામે પ્રશ્નાર્થ દ્રષ્ટિથી જુએ છે. પણ મિરાલિકા મરહુમ તરફ જોઈ વિચલિત થઈ જાય છે. તે કાંઈજ બોલતી નથી.\n\n રાજકુમાર અને ગુરૂભાઈ મિરાલીકાની વિચલિતતાનું કારણ જાણે છે. પણ, કોઈનામાં સત્ય કહેવાની હિમ્મત નથી. આ વાતથી અજાણ સિકાયના અને મરહુમ ગુરૂની મુક્તિનો માર્ગ પૂછે છે . પહેલા તો પરી મિરાલીકા માર્ગ બતાવવા આનાકાની કરે છે પણ ખૂબ વિનંતીના અંતે માની જાય છે.\n\n      એ કહે છે \"મારા ગુરૂની મુક્તિનો એક જ માર્ગ છે કોઈ પાકશક્તિ એ દુષ્ટશક્તિને વશમાં કરી એની સાથે જોડાઈ જાય તો એ શક્ય છે. પણ એનું પરિણામ એ પાકશક્તિએ આખી જિંદગી ભોગવવુ પડશે. રાજકુમારી અને મરહુમ બંને વિચારમાં પડી જાય છે કે આવું પાત્ર શોધવું કઈ રીતે ?\n\nમિરાલીકાને ખબર છે. પરંતુ, કઈ રીતે કહેવું એ વિચારમાં ખોવાયેલ છે. ત્યાં જ બંને સખીઓને એક સાથે વિચાર આવે છે કે પરીને તો ખબર જ હશે કે તેવું પાત્ર કોણ છે ?\n\n   પરી તેનો જવાબ નથી આપી શક્તી તેથી રાજકુમાર મરહુમ તરફ આંગળી ચીંધી ઉત્તર આપે છે કે તે છે. . .\n\n     સિકાયનાના પગતળેથી જમીન સરકી જાય છે. તે મરહુમને ગળે વળગી પડે છે. પાગલ જેવું વર્તન કરવા લાગે છે અને આવું કરવાની ના પાડે છે. સિકાયનાની આંખોમાંથી આંસુ વહેવા લાગે છે. પરીની આંખોમાં પણ આંસુ આવી જાય છે.\n\nમરહુમ હજી સ્વસ્થ ઊભી છે. . . તે કહે છે \"હું એક સામાન્ય માણસ, મારી પોતાની જાત જો બીજાને કામ લાગતી હોય તો શા માટેના ના આપવી !\"\n\nતે બલિદાન માટે તૈયાર થઈ જાય છે. રાજકુમાર અને પરીના ગુરૂભાઈ પણ તેને સમર્થન આપે છે.  મરહુમ જેવી પોતાની જાતને આહુત કરવા જાય છે ત્યાં જ, જીન ગુરૂ પ્રગટ થાય છે. તે અટકાવી દે છે. બધા ગુરૂની ચરણવંદના કરે છે.\n\n     ગુરૂ મિરાલીકાને કહે છે \" આજે આપણું સાચું ધ્યેય સફળ થયું. હવે આપણે આપણી માયા સંકેલવી પડશે. આપણું ધ્યેય પૂર્ણ થયું. હવે તમે રાજકુમારના રાજકુમારી સિકાયના સાથે લગ્ન કરાવજો. \" જેનું સંતાન આપણા લોકનું નવું વારસદાર બનશે.\n\n     બીજી બાજુ એ વાતને પણ જાહેર કરી કે મરહુમ અને ગુરૂભાઈ મિરાલીકાના જ પુત્ર અને પુત્રવધુ હતા. એ પણ આવા કલ્યાણના કામમાં તેના સાથી હતા એટલે એમાં કોઈ કપટને સ્થાન નહોતું. પણ સિકાયના એ વાત સ્વીકારવા તૈયાર નથી થઈ શકતી કે તેની પ્રિય સખી દેવતાઈ છે. તે મરહુમને પરીલોક જતી અટકાવે છે. ખૂબ વિનંતી કરવાને લીધે જીન ગુરૂ અને મિરાલીકા મરહુમ અને તેના પતિને જૅમિનાર પેલેસમાં રહેવા સંમતિ આપી દે છે. આ બધી ઘટના ઘટિત થાય છે ત્યારે બને છે એવું કે આજે તેઓ સંમોહન કરવાનું ભૂલી જાય છે. એટલે આ બધી વાતની સિકાયનાના પિતાને જાણ થઈ જાય છે. પણ તે ખૂબ ઉદાર ભાવથી બધાને માફી આપી સાથે રહેવાની સંમતિ આપી દે છે. પછી મિરાલીકા અને જીનગુરૂ બંને તેઓની શકિતનાબળથી જાદૂઈ વૃક્ષ બની જાય છે અને સમાધિ અવસ્થામાં પેલેસના દરવાજામાં સ્થપાઈ જાય છે,જેથી બધાની રક્ષા થઈ શકે. સમય જતા મરહુમ અને મિરાલીકાના સંતાનાે જન્મ લઈ તેમની પરંપરાને આગળ વધારે છે. નૂતન પરિલોકનું નિર્માણ કરે છે. આમ,એક સ્વતંત્ર કુદરતી શક્તિ આપબળે પોતાનું અસ્તિત્વ ટકાવતી રહે છે. અને જૅમિનાર પેલૅસ ધરતી પર એક જાદૂઈનગરીનું સ્થાન પામે છે.",
      "duration": "11 mins",
      "category": "Fantasy"
    },
    {
      "id": 1191,
      "title": "નિઃસ્વાર્થ સંબંધ, નિર્દોષ પ્રેમ",
      "story_name": "  આજે એ જ બગીચામાં આવીને બેઠી હતી. એ સમયની જેમ જ અત્યારે પણ સુંદર ફૂલ - છોડ હતાં, અહીંયા આવતા કેટલાય લોકોની વાતોથી પરિચિત અને કેટલાય રહસ્યો સંઘરીને અડીખમ ઊભેલાં વૃક્ષો હતાં, સુંદર શણગાર સજેલી મધુમાલતીની એ લતાઓ જાણે પ્રિયતમના આગમનને લીધે શરમથી ઝૂકી ગઈ હતી. સાંજનો સમય હતો અને નિરાલીને એની મમ્મી બહાર લઈ આવી એણે ઘણી ના કહી પણ એની મમ્મી નહીં માની એ થોડાં દિવસો પહેલાં જ અહીંયા આવી હતી અને હવે એનાં મમ્મી - પપ્પા સાથે જ રહેવાની હતી. એ આવી ત્યારથી બહાર નીકળે જ નહીં. બસ વિચારોમાં જ ખોવાયેલી રહેતી. એની મમ્મી પોતાની બહેનપણીઓ સાથે વાતો કરવામાં પરોવાઈ ગઈ એટલે એની મમ્મીને કહીને એ થોડી દૂર બાંકડા પર જઈને બેઠી. એની આંખની પાંપણો સ્થિર થઈ ગઈ અને જૂની યાદોમાં સરી ગઈ, અહીંયા જ એ નમન સાથે આવતી અને બંને સપનાઓની રંગીન દુનિયામાં પતંગિયા બનીને વિહાર કરતાં.\n\n નમન એની આંખોમાં જોતોને એ શરમાઈને આ જ મધુમાલતીની લાતાઓ પકડી પાછળ ચહેરો કરી લતી અને નમન હસતો. આ યાદોએ એની આંખો ભીની કરી દીધી એની સ્થિર આંખોમાંથી આંસુ વહેવા લાગ્યા. એટલા માં જ સામેથી હસતાં ચહેરે દોડતી આવતી નાની ત્રણ વર્ષની બાળકીએ નિરાલીનું ધ્યાનભંગ કર્યું. એ રમી રહેલી બાળકી પર જ એનું ધ્યાન કેન્દ્રિત થઈ ગયું. નિરાલી એને જ જોયા કરી એને એ બાળકીની માસૂમિયત જોઈને એના ચહેરા પર ઘણાં દિવસો બાદ હળવું સ્મિત આવ્યું.\n\n   એણે એને પાસે બોલાવી પણ એ ન આવી, એટલે એનાથી ન રહેવાયું અને એ હળવેથી ઉભી થઈ એની પાસે ગઈ અને એનાં હાથ પકડી હસતા ચહેરે એને પૂછ્યું.\n\n      ' તારું નામ શું છે ?' એ કઈ પણ બોલ્યા વગર હાથ છોડાવી ત્યાંથી દોડી ગઈ. એટલામાં જ એની મમ્મી આવી, \"નિરાલી ! ચાલ જઈએ હવે મોડું થઈ જશે.\" અને એ એની મમ્મી સાથે ઘરે ચાલી ગઈ. ઘરે પહોંચી પણ એના મનમાં પેલી નાની સુંદર બાળકી જ રમી રહી હતી એના મનમાં થી એનાં વિચારો ગયા જ નહીં.  \n\n  \"કેટલી માસૂમ, કેટલી સુંદર, એનું નામ શું હશે ? એ ફરી ક્યારે મળશે ?\" આ પ્રશ્નોએ નિરાલીને ઘેરી લીધી એટલામાં જ એની મમ્મીએ એને બોલાવી. \" નિરાલી ! ચાલ ચ્હા બની ગઈ છે \"\n\n     'હા આવી' કહી એ મમ્મી - પાસે જઈને બેઠી એના પપ્પાએ કહ્યું, \" બેટા ! હવે આગળ શું નક્કી કર્યું છે તે\" \n\nએણે ઉદાસ મને કહ્યું \" પપ્પા આ પ્રશ્ન તમે મારું સગપણ નક્કી કર્યું ત્યારે પૂછ્યો હોત તો ?\" \n\n    \"તો શું બેટા ! બધું બદલાઈ થોડું જવાનું છે જે થવાનું હતું એ તો થઈ ગયું હવે ભૂલી જવાનું.\" \n\n   \"પણ મમ્મી ! તમે બધા ભલવાનું જેટલું સરળતાથી કહો છો એટલું સરળ નથી મારા માટે એ બધું ભૂલવું.\" એમ બોલીને ચાલી ગઈ. \" તમે હમણાં એને થોડો સમય આપો હમણાં એ વિષયમાં કાઈ વાત કરશો નહીં એના ચહેરાની ઉદાસીનતાએ મારી નીંદ, મારા મનની શાંતિ હણી લીધી છે.\" એમ કહી એની મમ્મી આંસુ લુછવા લાગી.\n\n   બીજા દિવસે સાંજે નિરાલી આવીને એની મમ્મીને સામેથી કહેવા લાગી \"મમ્મી આજે તારે નથી જવાનું તારી બહેનપણીઓને મળવા ?\"\n\n   \"બધા તો ભેગા થવાના જ છે પણ તારું મન નહોતું કાલે ત્યાં જવાનું અને આજે તને એકલી મૂકીને જવું નથી મારે.\"\n\nએની મમ્મીએ જવાબ આપ્યો. અને તરત જ એ બોલી \n\n  \" તો ચાલને મમ્મી આપણે જઈએ.\" એની વાત સાંભળી એની મમ્મી હસતાં ચહેરે ધ્યાનથી એની સામે જોવા લાગી.\n\nએણે પૂછ્યું \" શું થયું મમ્મી ?\",\" કંઈ નહીં બેટા ! પણ જવાનું છે એવી ખબર હોત તો હું ફટાફટ કામ પતાવી લેત ને.\"\n\n   \"કાંઈ નહીં મમ્મી ! એમાં શું છે આપણે આવીશું પછી હું મદદ કરીશ ને.\" નિરાલીના વ્યવહારમાં આ બદલાવ જોઈને એની મમ્મી આશ્ચર્ય પામી અને ખુશ થઈને કહેવા લાગી, \"સારું ચાલ જઈએ છે.\" \n\n    નિરાલી એની મમ્મી સાથે બગીચામાં પહોંચી. આજે પણ અહીંયા બધું જોઈ એની આંખો સામે એની અને નમનની યાદો તરવરવા લાગી. અને પછી જે બાંકડા પર ગઈ કાલે બેઠી હતી ત્યાં જ જઈને બેઠી એની આંખો જાણે કોઈકની રાહ જોતી હતી.\n\n     થોડે દુર સામે એની મમ્મી સાથે અન્ય સ્ત્રીઓ કંઈક વાતો કરતી હતી અને એ બધી સ્ત્રીઓ થોડી - થોડી વારે એની સામે જોતી હતી, એના પરથી એને એટલું તો સમજાતું હતું કે ત્યાં એની જ વાતો રહી હતી.\n\n     અને એટલામાં જ પેલી બાળકી સરસ ગુલાબી રંગનું ફ્રોક પેહરી એક સ્ત્રીની આંગળી પકડી આવી રહી હતી એને જોતા જ નિરાલીના ચહેરા પર હળવા સ્મિતની રેખાઓ અંકિત થઈ ગઈ જાણે કે એ એની જ રાહ જોઈ રહી હતી.\n\n     નિરાલી ઉભી થઈ એની પાસે ગઈ, બાળકી સાથે જે સ્ત્રી હતી એ લગભગ નિરાલીની મમ્મીની સમાન ઉંમરવાળી જ હતી, માટે નિરાલીએ પહેલાં તો હળવાં સ્મિત સાથે એને 'જય શ્રી કૃષ્ણ' કહ્યું ત્યારબાદ તે પેલી બાળકી સામે જોઈને બોલી \" તેં તો આજે સરસ ફ્રોક પહેર્યું છે ને ! તું મારી સાથે રમીશ ? \"\n\n   એટલે પેલી સ્ત્રી બોલી, \" તું કરુણાની દીકરી ને ? નિરાલીએ જવાબ આપ્યો 'હા !' \" જો બેટા ! તને રમવા લઈ જાય છે.\" નિરાલીએ પેલી સ્ત્રીને જોઈને પૂછ્યું, \" તમે ?\"\n\n   \" હું તારી મમ્મીની બહેનપણી. થોડાં સમયથી હું આ મારી પૌત્રી છે 'મિલી.' એને લઈને રોજ આવું છું બગીચામાં ત્યારથી તારી મમ્મી સાથે ઓળખાણ થઈ ગઈ કાલે જ તારી મમ્મીએ દૂરથી તને બતાવેલી કે આ મારી દીકરી છે અને તારા વિશે બધી વાત કરી.\" આ સાંભળીને નિરાલીનાં ચહેરા પર દુઃખ અને ઉદાસી સ્પષ્ટ દેખાવા લાગ્યાં. \n\n    એટલે નિરાલીનું ધ્યાન વાળવા એ મિલીના દાદી બોલ્યાં \" જા મિલી ! \" એટલે નિરાલીએ મિલીને ઊંચકી લીધી અને પછી એને ઝૂલા પર બેસાડીને અને ઝૂલા નાખવા લાગી એનાં મુખ પર એનાં હૃદયનો આનંદ સ્પષ્ટ દેખાતો હતો. મિલીની દાદી અને નિરાલીની મમ્મી બંને દૂર બેઠાં એને જ જોઈ રહી હતી. \n\n     એની સામે જોઈ રહેલી નિરાલીની મમ્મી બોલી કેટલાં વર્ષોથી એ હસવાનું જાણે ભૂલી જ ગઈ આજે મેં એને હસતાં જોઈ છે. આ સાંભળી \"બધું સારુ થઈ જશે\" એમ કહીને મિલીની દાદીએ એમને આશ્વાસન આપ્યું.\n\n    મિલી સાથે રમી રહેલી નિરાલીને ખ્યાલ જ ન રહ્યો કે સમય ક્યાં ગયો અને એની મમ્મીએ પાસે આવીને કહ્યું,\" ચાલ બેટા ! ઘરે ઘણું કામ બાકી છે.\" મિલીને પણ હજી રમવું જ હતું. એને પણ જાણે મજા પડી આજે એમ પણ બાળકોને શું જોઈએ ? ફક્ત પ્રેમ. \n\n    \" કાલે બેટા હવે એમ કહીને એની દાદીએ એને હાથ પકડી પોતાની પાસે તેડી લીધી નિરાલીને સહેજ પણ મન નહોતું થતું એનાથી દૂર થવાનું પણ શું કરે ? આખરે મન મનાવી એ મિલીના દાદીને \" જય શ્રી કૃષ્ણ \" કહી અને મિલીને \n\n\" બાય બેટા !\"એમ કહીને એની મમ્મી સાથે જવા લાગી એને મિલીને ગળે લગાડી ખૂબ વ્હાલ કરવાનું મન થયું પણ એ હિંમત ન કરી શકી.\n\n    નિરાલી અને એની મમ્મી ઘરે પહોંચ્યા. એના પપ્પા ચ્હા માટે રાહ જોઈને બેઠાં હતાંં એટલે એની મમ્મી આવીને ચ્હા બનાવવા રસોડામાં ગઈ. એટલે નિરાલીએ કહ્યું, \"મમ્મી આજે હું ચ્હા બનાવું છું તું પપ્પા સાથે બેસ.\" \n\n    એની મમ્મી વિસ્મય સાથે એને જોવા લાગી, અને મનોમન વિચારવા લાગી, \" એક મહિનાથી અહીંયા છે પણ કોઈ કામ કરતી નથી કે કોઈની સાથે વાત પણ નથી કરતી. એનાં રૂમમાં જ રહે આખો દિવસ રહે, કઈ જવાનું કહું તો પણ એની 'ના' જ હોય તો પછી આજે અચાનક શું થયું આને કે સામેથી બગીચામાં જવા કહ્યું અને હવે આ.......\"\n\n    \" શું થયું મમ્મી ? શું વિચારે છે ?\" નિરાલીએ એની મમ્મીને પ્રશ્ન કર્યો. એટલે એની મમ્મી ... \"કાઈ નહીં બેટા !\"\n\nકહી રસોડામાંથી ચાલી ગઈ. નિરાલી ચ્હા બનાવવામાં લાગી ગઈ.\n\n    \"આજે કઈ ખૂબ મોડું થઈ ગયું તમને ?\" નિરાલીના પપ્પાએ એની મમ્મી સામે જોઈને પૂછ્યું. એટલે એની મમ્મીએ જવાબ આપ્યો \"અરે ! મારે આજે જવું જ નહોતું પણ આ નિરાલી લઈ ગઈ એટલે.\" \n\n     \"એમ ! શું વાત છે ?\" એના પપ્પા આશ્ચર્ય સાથે બોલ્યા. એટલે એની મમ્મીએ કહ્યું \"સારું જ છે ને આવી ત્યારની ઉદાસ જ છે અને લગ્નના એક વર્ષ સુધી જ મેં એને હસતાં અને ખુશ જોઈ છે પછી તો જાણે હસવાનું જ ભૂલી ગઈ.\" સાચી વાત છે તારી..\n\n    એટલામાં નિરાલી ચ્હા લઈને આવી હળવા સ્મિત સાથે એના પપ્પાને ચ્હા આપી પછી મમ્મીને અને એ લોકો સાથે બેઠી. બધાં મૌન ત્રણમાંથી એકેય કંઈ બોલે નહીં.\n\n    મૌન તોડતાં ધીમેથી નિરાલી એની મમ્મી સામે જોઈને બોલી,  \"મમ્મી ! આ મિલી.....\" એટલું બોલી અટકી ગઈ એટલે એની મમ્મી બોલી.\n\n     \"અરે બેટા ! એ એનાં બા દાદા સાથે રહે છે, બંને એકલા જ છે અને આ મિલી બસ, એની મમ્મીએ બીજે લગ્ન કરી લીધાં અને અને એની નવી સાસરી વાળાએ મિલીને સ્વીકારવાની ના પાડી અને આમેય એનાં બા - દાદા તો એવું જ ઈચ્છતા હતાંં, અને.......\"\n\n   એની મમ્મીને વચ્ચેથી જ બોલતી અટકાવીને \"અરે પણ, એની મમ્મીએ બીજા લગ્ન કર્યા શા માટે ?\"\n\n    એટલે એની મમ્મીએ કહ્યું; \"મિલીના પપ્પાનું હાર્ટએટેકથી અવસાન થયું માટે.\" એટલે વચ્ચે એના પપ્પા બોલ્યાં; \n\n\" અરે એ સારો અને સમજુ હતો આપણને એકવાર મળેલો અને તેં ઓળખાણ કરાવેલી પછી તોજ્યારે મળે ત્યારે મને બોલાવતો જ અને બે -ત્રણ વાર તો આપણી સોસાયટીના નાકા સુધી મને મુકવા આવેલો. દિવાકારનો દીકરો એના જેવો જ સ્વભાવમાં તો નહીં કરૂણા ?\"... \" હા સાચી વાત...\" નિરાલીની મમ્મીએ જવાબ આપ્યો.\n\n   નિરાલીના હૃદયની ધડકનો વધી ગઈ એણે ચ્હાનો કપ ટેબલ પર મૂકી દીધો એની આંખો સામે જાણે અંધારા છવાઈ ગયાં.  \" શું કહ્યું પપ્પા ! કોનો દીકરો ? દિવાકર અંકલનો જે કોલેજમાં જૉબ કરતા હતાં ? અને જેમનાં દીકરાનું નામ નમન ....... ?\" એનાથી આગળ એ બોલી ના શકી. \n\n    'હા...'  એનાં પપ્પાએ કહ્યું એટલે પછી તો એણે જે ધીરજ રાખી હતી એ બધી તુટી ગઈ અને ત્યાં જ ધ્રુસકે - ધ્રુસકે રડવા લાગી. એટલે એના મમ્મી - પપ્પા આશ્ચર્યમાં પડી ગયા અને એનાં પપ્પા એને પૂછવા લાગ્યા \"શું થયું નિરાલી ?\"\n\n   એની મમ્મીએ એને ચૂપ કરાવવા પ્રયત્ન કરતી હતી નિરાલી ઝડપથી દોડીને એનાં રૂમમાં ચાલી ગઈ અને દરવાજો અંદરથી બંધ કરી લીધો, અને એનું રડવું રોકાતું નહોતું. \n\n    એનાં પપ્પા દરવાજો ખખડાવતા બોલ્યાં \"નિરાલી દરવાજો ખોલ.\" પણ એણે દરવાજો નહીં ખોલ્યો. અને એની મમ્મી બોલી \" રહેવા દો થોડીવાર એને સમય આપો એ થોડી સ્વસ્થ થશે એટલે ખોલશે. \" પણ કરૂણા ! એ કેમ આટલું રડે છે ?\" એમ કહી એના પપ્પા પણ આશ્ચર્ય સાથે ત્યાંથી ચાલ્યા ગયા. \n\n    સવારે એની મમ્મી નિરાલીના પપ્પાને કહેવા લાગી \"આખી રાત એણે દરવાજો ખોલ્યો નથી, જમી પણ નથી હવે હું વધારે રાહ ન જોઈ શકું.\" એના પપ્પાએ કહ્યું; \"હા કરુણા ! હવે મારી બેચેની પણ વધી રહી છે.\" \n\n    બંને એના રૂમના દરવાજા પાસે જઈને; \"નિરાલી બેટા ! શું કરે છે ? દરવાજો ખોલ અમને ચિંતા થાય છે.\" રડતા સ્વરમાં નિરાલી બોલી, \" હવે શું ચિન્તા કરવાની પપ્પા ? તમે બંને જાવ હમણાં મારે કઈ વાત નથી કરવી.\" એટલે એનાં મમ્મી પપ્પાની બેચેની વધી એ આ રહસ્ય તોડવા માંગતાં હતાં કે; \n\n   \"આખરે એવું તે શું થયું કે નિરાલીને આટલું બધું લાગી આવ્યું આટલું તો એ ક્યારેય નથી તૂટી કે નથી રડી.\"\n\n   એટલે તરત એનાં મમ્મીએ મિલીના દાદીને ફોન લગાવ્યો અને બધું જણાવ્યું અને કહ્યું, \"તમે મિલીને લઈને જલદીથી આવો કદાચ એ મિલીનો અવાજ સાંભળી દરવાજો ખોલે તો અમનેય કાઈ સમજાય.\" \n\n   નિરાલીના પપ્પા આમતેમ ઝડપભેર ચાલ સાથે આંટા મારતા એ લોકોની આવવાની રાહ જોઈ રહ્યા હતાં. અડધા કલાકમાં એ લોકો મિલીને લઈને આવી પહોંચ્યા. \n\n   \"ક્યાં છે નિરાલી ?\" એમ આશ્ચર્યના ભાવ સાથે બોલ્યા, મિલીના દાદી મિલીને લઈને એના રૂમ પાસે ગયા અને દરવાજો ખખડાવતા બોલ્યા. \"જો બેટા ! હું મિલીને લઈને આવી છું દરવાજો ખોલ, હા, ખોલ દરવાજો !\" એટલે નિરાલીએ દરવાજો ખોલ્યો.\n\n   અને મિલીને બાથમાં લઈને જોર જોરથી રડવા લાગી બધાંએ એને ચૂપ કરાવી અને કહ્યું, \"તું અમને જણાવે નહીં તો કઈ રીતે સમજાશે અમને કે શું થયું ?\" \n\n  એની મમ્મીએ પાણી આપ્યું, પછી થોડી સ્વસ્થ થઈ. એટલે એની મમ્મીએ કહ્યું ,\"હવે જણાવ શું થયું ?\" \n\n   એણે કહ્યું; \" મમ્મી હું કોલેજમાં હતી ત્યારે મારી ઓળખાણ નમન સાથે થયેલી અમે એકબીજાને ખૂબ પ્રેમ કરતા હતાં અને અમે સાથે એ ખૂબ સપનાં જોયેલાં એકબીજા સાથે જ લગ્ન કરીશું એવું વચન આપેલું એ તો એના ઘરમાં વાત કરવાનો હતો અને મને મળવા લઈ જવાનો હતો, પણ મારા મમ્મી - પપ્પાના ડરથી મેં ના પાડી અને એ સમયે મારા સગપણની વાત ચાલી રહી હતી એ પણ મેં એનાથી છુપાવ્યું કે, મારા સગપણની વાત ચાલે છે. પછી એને મળવા બોલાવ્યો ત્યારે મેં એને જણાવ્યું મારું સગપણ થઈ ગયું છે, મને ભૂલી જજે એ તૂટી ગયો એની આંખોમાંથી આંસુ નીકળતા હતાં.\" \n\n    આ સાંભળી એના મમ્મી - પપ્પા અને નમન ના મમ્મી - પપ્પાની આંખો ભીની થઈ ગઈ. નિરાલી આગળ વાત કરતાં બોલી; \"અને નમન મારા હાથ પકડી મને કહી રહ્યો હતો આપણે હમેશા ખુશ રહીશું, આપણે જોયેલાં સપનાં યાદ કર, હું જિંદગીભર તારો સાથ આપીશ પણ મને છોડીને ના જઈશ.\" પણ મેં એને કહયું \"એ શક્ય નથી મારા મમ્મી - પપ્પા નહીં માને\", એણે કહયું, \"આપણે માનવીશું તો માની જશે.\" \n\n     \" તને સમજાતું નથી હું આ વાત નહીં કરી શકું\" હું ગુસ્સા સાથે બોલી. એટલે એણે કહ્યું \"તો મને શા માટે દગો કર્યો ઠીક છે હવે તારે જે કરવું હોય તે કર ક્યારેય મારી સામે આવીશ નહીં\" એવું બોલીને ચાલી ગયો.\n\n   \" અને મારા લગ્ન થઈ ગયાં અને બધું થોડો સમય બધું બરાબર ચાલ્યું પણ, પછી નાના - નાના ઝઘડા અને અનેક ગેરસમજોએ ક્યારે મોટું સ્વરૂપ ધારણ કરી લીધું એ સમજાયું જ નહીં, એ મને ક્યારેય સમજી ન શક્યો, અને હું એને; અને બંને વચ્ચેની દૂરી વધતી જ ગઈ પછી તો સાથે રહેવું મુશ્કેલ થઈ ગયું એટલે અમે બંને પરસ્પર મરજીથી છુટા પડ્યા; ડિવોર્સ આપ્યા અને હું અહીંયા આવી ગઈ અહીંયા પપ્પાના ઘરે.\" \n\n   એના મમ્મી - પપ્પા રડતા સ્વરે બોલ્યાં; \"બેટા ! અમને માફ કરી દેજે તારા સપના અને લાગણીઓ અમે સમજી ના શક્યા.\" \n\n   મિલીના દાદીનો હાથ પકડી નિરાલી બોલી; \" તમારા સિવાય મિલીનું ધ્યાન રાખવાવાળું કોઈ નથી તો હું મિલીને મારી બાળકી બનાવવા માંગુ છું એને દત્તક - ગોદ લઈને એની જવાબદારીઓ નિભાવીશ અને એને ખૂબ પ્રેમ આપીશ, મારા માટે એ પહેલાં રહેશે હમેંશા. \n\n   મિલીના દાદા અને બા નિરાલીના મમ્મી - પપ્પા સામે જોઈ રહ્યા એટલે નિરાલીના પપ્પા બોલ્યા \"આજ સુધી મેં મારી મરજી ચલાવી પણ હવે એ જે ઈચ્છશે એમ જ થશે.\" \n\n   એટલે મિલીના બા - દાદાએ હા પાડી; કેમ કે, એ બંને પછી મિલિનું ધ્યાન રાખવવાળું કોઈ ન હતું અને નિરાલી કરતાં વધુ પ્રેમ આપવાવાળી માં મિલીને નહીં મળે એ પણ એ જાણતાં હતાંં નિરાલી ખૂબ ખુશ થઈ ગઈ અને મિલીને ઊંચકી લીધી અને ખૂબ વ્હાલ કરવા લાગી.",
      "duration": "10 mins",
      "category": "Fantasy"
    },
    {
      "id": 1192,
      "title": "શું એ સ્વપ્ન હતું ?",
      "story_name": "નિશાંતને આજે કોણ જાણે કેમ ઊંઘ નો’તી આવતી. આવે પણ કેવી રીતે ? રોજ રોજ માણસ અડધી ભૂખ સાથે કેવી રીતે સૂઈ શકે ? કોરોનાકાળમાં જેમ તેમ પેટિયું રળતાં મનસુખભાઈ પાસે નિશાંતને બે ટંક પૂરતું ખાવાનું આપવાના પૈસા ન હતાં, તો એના ઓનલાઈન શિક્ષણ માટે મોબાઈલ લાવી આપવાની સગવડ ક્યાંથી હોય ? આખો દિવસ બાપ-દીકરો બંને જણા છૂટક મજૂરી શોધવા નીકળે અને સાંજને છેડે પેટનો ખાડો પૂરવા જેટલું ગોતી લાવે. છેલ્લા અઠવાડિયાથી તો એમાં પણ મુશ્કેલી પડવા લાગી. મનસુખભાઈ તો બાળપણથી ગરીબી અને ભૂખમરા સાથે ટેવાઈ ગયેલા. આજે નિશાંતની ભૂખ અને સાથે પોતાના ભવિષ્ય માટેની ચિંતાએ એની ઊંઘ ઉડાડી દીધી. ઝૂંપડીની બહાર ખુલ્લા આભ નીચે સૂઈને એ સ્વચ્છ આકાશ અને તેમાં રહેલાં તારાઓ નિહાળી રહ્યો હતો. ભણવામાં તેજસ્વી એવા નિશાંતનું મન સ્વપ્નોમાં ખોવાઈ ગયું.\n\nએવામાં અચાનક એની આંખ ખુલી. એની નજર સામે ઝૂંપડીથી નજીક એક ખુલ્લા મેદાનમાં એક ખૂબ તેજસ્વી અને આંખને આંજી નાખે એવો પ્રકાશ ફેંકતું, રકાબી આકારનું એક અવકાશયાન ઉભું હતું. એણે આવું બધું શાળામાં વિજ્ઞાનકથાઓમાં વાંચેલું પરંતુ પ્રત્યક્ષ જોયું ન હતું. કેટલીક મિનિટ પછી અવકાશયાનના નીચેના ભાગમાંથી એક પરગ્રહવાસી દેખાતો હોય એવો સજીવ ઉતર્યો. એને ડર પણ લાગ્યો, મનમાં થયું કે પપ્પાને જગાડું. એણે વિચાર્યું, “પપ્પા ઉઠશે અને આ યાન જતું રહેશે તો એને આ ઘટના જોવાનો લહાવો નહિ મળે.” એ ચૂપચાપ સૂઈ રહ્યો અને જે બની રહ્યું હતું. એને મૂક સાક્ષી બનીને અવલોકી રહ્યો.\n\nપેલા પરગ્રહવાસીએ જમીન પર ઉતરીને કોઈક સાધન વડે, જમીન ખોદી અને પોતાની સાથે લાવેલા પાત્રમાં કંઇક સાથે લીધું. એને થયું કે આ માનવ પોતાને કંઇક નુકસાન તો નહિ પહોંચાડે ને ! પછી મનમાં થયું કે એની પાસે ગુમાવવા જેવું છે જ શું ? એલિયન એ મેદાનમાં આવેલા એક વૃક્ષની એક ડાળી પણ કટર જેવા સાધન વડે કાપીને યાનમાં મૂકી. એટલામાં ફળિયામાંથી કૂતરાના ભસવાનો અવાજ શરૂં થયો. પરગ્રહવાસી એલિયન ચોંક્યો. ઘડીના છઠ્ઠા ભાગમાં એ જાણે પેલા યાનમાં પરત ઘુસી ગયો અને અવકાશયાનને આંખના પલકારામાં ફરી ઊંચે આકાશ તરફ ઉડાવી લઇ ગયો.\n\nનિશાંતને આ ન ગમ્યું. એણે હજી પેલા અવકાશયાન અને પરગ્રહવાસીને જોવો હતો. તે ધીમેથી ઉઠ્યો અને મેદાનમાં પેલી જગ્યા પર જઈને એલિયનના પગલાના નિશાન ધ્યાનથી જોવા લાગ્યો. એવામાં એના પગ સાથે કંઇક અથડાયું. એણે એ પત્થર જેવા ટુકડાને ઊંચકી લીધો અને ઝડપથી ઝૂંપડી નજીક રાખેલા ફાનસના ઝાંખા પ્રકાશમાં ચકાસવા લાગ્યો. આ શું ! એને પોતાની આંખો પર વિશ્વાસ નો’તો બેસતો. પેલા એલિયનથી ઝડપથી ભાગી જવાની ઉતાવળમાં પોતાનું નાનું કટર જેવું સાધન પડી ગયું હતું અને એ સાધન સોનાનું હતું.\n\nનિશાંતને એ અવકાશયાન અને પરગ્રહવાસી હવે કોઈ ફરિશ્તા જેવા લાગ્યાં. એની આંખો પેલા ટુકડાને વારે વારે નીરખી રહી. તેમના જીવન પર લાગેલું ગરીબીરૂપી ગ્રહણ હવે દૂર થવાનું હતું. નિશાંતએ પોતાના હાથ પર ચૂંટી ખણીને જાતને જ પૂછ્યું, “શું એ સ્વપ્ન હતું?”",
      "duration": "2 mins",
      "category": "Fantasy"
    },
    {
      "id": 1193,
      "title": "મેંદી",
      "story_name": "આઇઆઇટી મુંબઈ\nપવઈ સ્થિત આઇઆઇટી મુંબઈ જાણે કે એક સપનાનું સ્થળ!\n\nહજારો વિદ્યાર્થીઓની નજર આઇઆઇટી પર ચોંટી રહેતી કે એકવાર અહિયાં એડમિશન મળી જાય, તો જીવનનું એક ધ્યેય પૂરું થાય! આવી આઇઆઇટી મુંબઈમાં માસ્ટર ડીગ્રીનાં છેલ્લાં વરસનાં બે આઇઆઇટીયન આઇઆઇટીથી થોડે દૂર આવેલાં હીરાનંદાની બગીચામાં સવારથી જ વહેલા આવી ગયાં હતાં. પોતાનાં માનીતા સ્થળે બાંકડા પર પૂર્વ દિશામાં એક ઘટાદાર ઝાડ નીચે એક બેંચ પર બેઠાં હતાં. હજુ તો સવારના આઠ જ વાગ્યા હતાં. વાતાવરણમાં એક નીરવતા વ્યાપેલી હતી. થોડાક સીનિયર સિટિઝન્સ વરસોથી વડાપાવ ખાઈ ખાઈને વધારેલી ચરબી ઘટાડવા માટે જોગિંગ ટ્રેક પર જોગિંગ કરી રહ્યાં હતાં. બાંકડાની સામે જ એક નાનું તળાવ અને પથ્થરની કેડી અને ચોતરફ લીલીછમ લોન એક અદમ્ય તાજગીનો અહેસાસ કરાવતી હતી. બાંકડા પર બેઠેલાં એ ફૂટડા યુવાનનું નામ શિશિર પટેલ અને એની અડોઅડ બેઠેલી યુવતીનું નામ સંજના પટેલ. સંજનાને જોઈને તમે પહેલી નજરે જ થાપ ખાઈ જાવ કે આવા સાદા પિંક ડ્રેસમાં સુશોભિત યુવતી આઇઆઇટીમાં અભ્યાસ કરતી હોય! સંજના એકદમ સુંદર! એકદમ ગોળમટોળ ચહેરો! સહેજ ભરાવદાર હોઠ વગર લિપસ્ટીકે પણ એકદમ લાલચોળ! ચહેરાની ડાબી બાજુએ એક કાળો તલ! તેજસ્વી અને રહસ્યમય આંખો! સપ્રમાણ શરીર! શરીરના રંગોને અનુરૂપ માઈલ્ડ રંગની નેઇલ પોલિશ સંજનાની કુદરતી ખૂબસૂરતીમાં જરા હટકે વધારો કરતી હતી. સંજના રાજકોટના પ્રથમ હરોળનાં ઉદ્યોગપતિ શ્રી ગોવિંદભાઈ પટેલની એકની એક દીકરી હતી. બીઈ મીકેનિકલ રાજકોટની એક કોલેજમાંથી પૂરું કરીને એ અહિ માસ્ટર ડીગ્રી કરવા મુંબઈ આવી હતી. અઘરી ગણાતી ગેટની એન્ટ્રન્સ એક્ઝામ પાસ કરીને જ્યારે એને આઇઆઇટી મુંબઈથી કોલ લેટર મેળવ્યો ત્યારે એ રીતસરની નાચી ઊઠી હતી!\n\nશિશિર પટેલ વડોદરાનો; એનાં પાપા વિશાલભાઈ એક જાણીતા વકીલ! વડોદરાની ફેકલ્ટી ઓફ એન્જિનીઅરિંગમાંથી બીઈ મીકેનિકલ કરેલું! તે પણ સખત મહેનત કરીને ગેટની પરીક્ષા પાસ કરીને આઇઆઇટી મુંબઈના ગેટમાં પગ મૂકવામાં સફળ થયો હતો. બસ આજે તેમનો આ છેલ્લો દિવસ હતો. પરીક્ષાઓ- વાઈવા બધું જ પૂરું થઇ ગયેલું. કાલથી જ સંજના અને તેનાં રસ્તા કાયમ માટે જુદા પડી જવાના હતાં. જીવનમાં ફરીથી ક્યારે મળે કે ના મળે એ કશું જ નક્કી નહોતું. આજે બંનેએ આખો દિવસ સાથે વીતાવાનો નક્કી કર્યો હતો. શિશિર પોતાની સાથે બે પાણીની બોટલ એક બિસ્કીટનું પેકેટ, ૨૦૦ ગ્રામ શીંગનું એક પેકેટ, એક બ્રિસ્ટોલનું આખું પેકેટ!! આમ તો એ ક્યારેક જ બ્રિસ્ટોલ પીતો અને એ પણ એક જ; પણ આજ એ આખું પેકેટ પૂરું કરવાનાં મૂડમાં હતો. સંજના પોતાની માનીતી મગદાળના બે પેકેટ લાવી હતી. એક મેંદીનો કોન લાવી હતી. શિશિર આજે તેનાં ડાબા હાથ પર છેલ્લી વાર મેંદી મૂકવાનો હતો. શિશિર ખૂબ જ સારી મેંદી મૂકતો!! શિશિરના મમ્મી હંસાબેન બ્યુટી પાર્લર ચલાવતાં અને જ્યારથી શિશિર સમજણો થયો ત્યારથી એની મમ્મીને મેંદી મૂકતા જોતો. આમેય માના ખોળામાં મળેલ વારસો આજીવન રહેતો હોય છે. છેલ્લાં બે વરસથી એ અવારનવાર સંજનાને મેંદી મૂકતો અને આમેય એની મૂકેલ મેંદી સંજનાના હાથમાં ઓર ખીલી ઊઠતી અને દિલથી કરેલ કોઈ પણ કામ ખીલી જ ઊઠે. કાલે સાંજે જ “કાફે મેન્ગાઈ” માં કોફી પીતાં-પીતાં સંજનાએ કીધેલું,\n\n“શિશુ, હવે કાલે આપણે જુદાં થઈએ છીએ... પછી નક્કી નહિ જિંદગીના કેવા મોડ પર આપણે મળીયે કે પછી ના મળાય એ પહેલાં હું તારી પાસે એક-બે વચન માગું છું, મને આશા છે કે તું ના તો નહિ જ પાડે.” સંજના હંમેશાં શિશિરને પ્યારથી શિશુ કહેતી.\n\n“બોલ સંજુ, તું કહે એટલાં વચન આપવા માટે બંધાયેલો છું. ભલે આપણે જુદાં થઈએ છીએ, પણ હું તો અહીંથી મેળવીને જ જાવ છું. કોઈ અફસોસ નથી મને જુદા થવાનો. અફસોસ તો એને હોય કે જેણે ગુમાવ્યું હોય. અને માન કે મેં કશું ગુમાવ્યું હોય તો પણ એ અહીંથી જ મેળવેલું છે ને તો એમાં અફસોસ શેનો? જીવનનો એક નવો પાઠ શીખીને જઈ રહ્યો છું. તારો પ્રેમ અને તારી યાદો જીવનભર યાદ રહેશે અને એ પણ ખુમારી સાથે. એક ચાલક બળ તરીકે તારો પ્રેમ મારામાં રક્તની જેમ વહેતો રહેશે.” શિશિર પણ સંજનાને વ્હાલથી હમેશાં સંજુ કહેતો.\n\n“કાલે તું મને છેલ્લી વાર મેંદી મૂકી દેજે... એ પણ ફક્ત ડાબા હાથ પર. બીજું કે તારું એન્ગેજમેન્ટ થાય ત્યારે તારી થનાર પત્નીને તું જમણા હાથ પર મેંદી મૂકજે અને એને તું ભરપૂર પ્રેમ કરજે... એ કેટલી ભાગ્યશાળી હશે કે જેને તારા જેવો સમજદાર યુવક પતિ તરીકે મળશે... અને હવે છેલ્લી વાત; આપણે બંને ક્યારેય એક બીજાને કોલ નહિ કરીએ... ક્યારેય નહિ... કોઈ પણ સંજોગોમાં નહિ. આપણે એકબીજાની ચિંતા પણ મનમાંથી કાઢી નાંખીશું. બસ એકબીજાનો પ્રેમ કાયમ રહેશે...” બોલતાં-બોલતાં સંજના લગભગ રડી પડી. કોફી શોપના ટેબલ પર સંજનાના માથા પર હાથ ફેરવતો શિશિર સંજનાને સાંત્વના આપતો રહ્યો... થોડીવાર પછી બંને અલગ-અલગ દિશામાં આવેલી પોતાની હોસ્ટેલ તરફ રવાનાં થયાં. સંજના કેમ્પસમાં આવેલી હોસ્ટેલ ૮d માં રહેતી હતી અને શિશિર કેમ્પસની લગભગ બહાર આવેલી હોસ્ટેલ ૧૬માં રહેતો હતો.\n\nબંને ખૂબ જ પ્રેમ કરતાં હતાં એકબીજાને એક જાતનો પ્લેટોનિક લવ કરતાં પણ ઊંચો પ્રેમ... એવું પણ નહોતું કે એકબીજાના કુટુંબીજનોને આ બંને સંબંધ પસંદ હોય. હકીકતમાં બંનેએ પોતાના કુટુંબમાં કોઈને પણ પોતાના આ પ્રગાઢ સંબંધોની વાત કરી પણ નહોતી. કોઈ વિરોધ પણ નહોતો. એનાં પ્રેમનો આખું કેમ્પસ અને પવઈનો સમગ્ર વિસ્તારથી માંડીને એલીફન્ટાની ગુફાઓ અને જૂહુ ચોપાટીની ભીની ભીની રેતી પણ આ બંનેના એક પવિત્ર પ્રેમની સાક્ષી હતી. બે વરસમાં આ બંનેએ આખી જિંદગી જીવી લીધી હતી. તો એવું તો શું બનેલું કે બંને હવે  પોત-પોતાનાં ઘરે જઈ રહ્યાં હતાં અને કાયમ માટે જુદાં થઈ રહ્યાં હતાં. એનાં માટે જવાબદાર હતો બે વરસ પહેલાનો પ્રસંગ. જ્યારે સંજનાએ પોતાના પિતા પાસે આઇઆઇટીમાં ભણવા માટે રજા માગી. રાજકોટમાં પોતાનાં ઘરે એક સાંજે સંજનાએ એનાં પિતા ગોવિંદભાઈને કહ્યું. એનાં પિતા પોતાની લોખંડની ફેકટરી પરથી હજુ આવ્યાં જ હતાં.\n\n“પાપા, આજે કોલ લેટર આવ્યો મુંબઈથી... મને આઇઆઇટીમાં એડમિશન મળી ગયું.\n\n“સરસ, પણ હવે આગળ ભણીને શું કરવું છે, આટલું બસ નથી? હવે તારા માટે એક યોગ્ય મુરતિયો શોધીને તારાં હાથ પીળા કરી દઉં એટલે ગંગા નાહ્યાં. ઘણું મેળવ્યું છે જીવનમાં... હવે કશી જ ખેવના નથી.\n\n“પણ પાપા, મારે હજુ આગળ ભણવું છે... પાપા, આઇઆઇટીમાં એડમિશન મેળવવું એ કઠીન છે, મને મળી ગયું છે તો આ છેલ્લાં બે વરસ ભણી લેવા દોને પાપા... પ્લીઝ, અત્યાર સુધી તમે મને કશી જ ના નથી પાડી.” સંજનાએ લાગણીભીના અવાજે કહ્યું.\n\n“ઓકે, પણ, એ મુંબઈ શહેર! તને ફાવશે ત્યાં? મને તારી પર પૂરો ભરોસો છે, પણ હૈયું ના પાડે છે. હું તને રજા આપીશ, પણ તારે મારી એક શરત પાળવી પડશે... જો એ મંજુર હોય તો તું ખુશીથી જા બેટા... જેટલું ભણવું હોય એટલું ભણ; મને કોઈ જ વાંધો નથી.” ગોવિંદભાઈ ઊભા થયા. એની આંખમાં એક કડકાઈ ભરી ચમક વચ્ચે વેદના દેખાતી હતી.\n\n“કઈ શરત પાપા? તમારી તમામ શરત મને મંજૂર છે.” સંજના ખુશીથી બોલી ઊઠી. જવાબમાં ગોવિંદભાઈ કશું ના બોલ્યાં. સંજનાનો હાથ પકડીને તે પોતાના બેડરૂમમાં ગયાં. બેડરૂમની દક્ષિણ દિશામાં સંજનાની મમ્મી દેવીકાનો એક મોટો ફોટો હતો. પાપાએ લગ્ન પહેલાં એ ફોટો પાડ્યો હતો. પોતે જ્યારે વરસ દિવસની હતી ત્યારે તેની મમ્મી મૃત્યુ પામી એમ એનાં પાપાએ કીધેલું.\n\n“બેટા, તારા મમ્મીના ફોટા તરફ જો તારી જેવી જ સુંદર દેખાય છે ને? પણ બેટા, એની ખૂબસૂરતીની પાછળનો કદરૂપો ચહેરો દેખાય છે? ગોવિંદભાઈએ એક વેધક પ્રશ્ન કર્યો?\n\n“ના પાપા, મને કશું ના સમજાયું, તમે મને માંડીને વાત કરો.” સંજનાના શરીરમાં એક અજબ કંપારી છૂટી ગઈ. જે મમ્મીના ફોટાને એ વહાલથી જોતી એનાં વિષે પાપા આવું કેમ કહેતા હશે એ એને ના સમજાયું.\n\n“બેટા જિંદગીના કેટલાક રહસ્યો ખોલવા જેવા હોતા નથી, અમુક રહસ્ય રહસ્ય રહે એમાં જ ભલાઈ છે, પણ આજે હું તને આ રહસ્ય જણાવું છું. તારી મમ્મી અને મારા પ્રેમ લગ્ન થયેલા. મારા પિતાજીનો વિરોધ; પણ હું મક્કમ હતો. હું અને તારી મમ્મી પણ કોલેજમાં સાથે ભણતાં, એ વખતે પ્રેમ લગ્ન એ સમાજ અને કુટુંબ માટે આંચકા સમાન. બે વરસ અમે દૂર રહ્યા પછી પિતાજી સાથે સમાધાન થયું ને હું ને તારી મમ્મી અહીં આ બંગલામાં રહેવા આવી ગયાં. બે વરસ પછી તારો જન્મ થયો. તું સારાં પગલાંની હતી. બેટા, તારા જન્મ પછી એક જ વરસમાં મારી કમાણી ત્રણ ગણી થઇ. હું આનંદમાં હતો. તારી મમ્મીને હું ખૂબ જ ચાહતો હતો, ખૂબ જ... પણ, જયારે તું એક વરસની હતી ત્યારે તારી મમ્મી ઘરમાંથી મોટી રકમ લઈને મારી જ ફેકટરીના એક મેનેજર સાથે ભાગી ગઈ! એ મરી નથી ગઈ બેટા, પછી એનું શું થયું એ મને ખબર નથી. એક ચિઠ્ઠી મૂકતી ગઈ... લખ્યું કે મને અહીં ગૂંગળામણ થાય છે. તમારાં કરતાં મને એ મેનેજર વધુ પ્રેમ કરે છે. હું એની સાથે જાવ છું. મને ગોતતાં નહિ. હું સંજનાને સાથે લઈ જાત પણ એ ના પાડે છે એટલે નથી લઇ જતી. તમે સંજનાને ના સંભાળી શકો તો કોઈ અનાથાશ્રમમાં મૂકી દેજો. વિચાર કર બેટા, એક મા પોતાના પ્રેમ માટે પોતાની એક વરસની કુમળી દીકરીને મૂકીને જતી રહે! આવો પ્રેમ હોય બેટા, આવો પ્રેમ?! આ વાસના હતી વાસના! મને નફરત થઇ ગઈ સ્ત્રી જાતિથી. બસ, તારે ખાતર જીવતો રહ્યો. મને ઘણું દબાણ થયું બીજા લગ્ન કર; પણ હું ઝૂક્યો નહિ, કારણ એટલું જ; સગી માં તારી ના થઇ તો પારકી તો શું તારું ધ્યાન રાખે?” ગોવિંદભાઈ રડી રહ્યા હતાં. સંજના પણ પાપાના ખભ્ભા પર માથું નાંખીને રડતી હતી. થોડી વાર પછી ગોવિંદભાઈએ કહ્યું,\n\n“તારા માટે જીવી ગયો આ બાપ દીકરી તારા માટે; મેં આ ફોટો અહીં એટલાં માટે જ રાખ્યો છે કે તને એ બાબતની ક્યારેય જાણ ના થાય કે તારી મા ખરેખર કેવી હતી. સગા સંબંધીને પણ મેં હાથ જોડીને વિનંતી કરી હતી કે મારી દીકરીને કોઈ આ વાત ના કરશો કારણ કે એ આખરે એની મા છે. પણ, આજે મારે તને એ વાત કહેવી પડે છે એ મારી મજબૂરી છે. તારે મને વચન આપવું પડશે કે તું તારી જાતે તારો જીવન સાથી નહિ શોધે. તારા જીવનસાથીની પસંદગી મારા હાથમાં હશે. આડકતરી રીતે કે સીધી રીતે એ નિર્ણય તારે લેવાનો જ નથી. દરેક રૂપાળી વસ્તુ દગાબાજ હોય છે એવી ગ્રંથી મારા મનમાં છે. તારી માં પણ રૂપાળી ને એ પણ દગાબાજ નીકળી. અંતે હવે મારે જોવું છે કે તારામાં કયો વારસો ઉતર્યો છે, મારો વારસો કે તારી માનો વારસો. હું એ વખતે તો તારી ખાતર જીવી ગયો, પણ જો તું મારું વચન નહિ પાળે તો હવે હું જીવી નહિ શકું. તને મોટી કરવામાં મેં જાત ઘસી દીધી છે બેટા, તને કદાચ આ નહિ ગમે. નાનપણમાં તું ખૂબ જ જીદ્દી હતી. તારી દરેક જીદ મેં પૂરી કરી. હવે મારી આ પહેલી અને છેલ્લી જીદ છે. હવે હુંય જોઉં કે મારી આ જીદ બાબત મારી દીકરી શું કહે છે.” ગોવિંદભાઈએ જીવનભરની બળતરા આજે કાઢી. સંજનાએ આંસુ લૂંછ્યા. ચહેરો મક્કમ કર્યો. બાજુમાં પડેલું સ્ટુલ લાવીને દીવાલને અડીને મૂક્યું અને તેની માથે ચડીને એની મમ્મીનો ફોટો ઉતાર્યો અને કહ્યું,\n\n“આ ઘરમાં હવે આ ફોટાને પણ સ્થાન નથી અને હું તમને વચન આપુ છું કે મારા માટે તમને યોગ્ય લાગે તે યુવક પસંદ કરજો હું તમારી આજ્ઞા માનીશ! પાપા તમે ચિંતા ના કરો. હું લવ મેરેજ નહિ કરું. વિશ્વાસ આપું છું. એક દીકરી બાપને વિશ્વાસ આપે છે.” સંજનાએ પિતાના બંને હાથ પોતાનાં હાથમાં લીધાં અને સંજના આઇઆઇટી મુંબઈમાં આવી...\n\nઆઇઆઇટી મુંબઈ!!\n\nકહેવાય છે કે અહીં ઇજનેરો પેદા થાય છે, પણ તમે એનું વાતાવરણ જુઓ તો તમને સમજાય કે અહીં દિલનો પણ વ્યાપાર થાય છે. અહીં આવો એટલે તમારું અંગ્રેજી પાકું થઇ જાય અને પછી અંગ્રેજી ઈરોટીકા વાંચી વાંચીને અહીં પ્રેમના નામે મુક્ત વાતાવરણ અને આધુનીકરણ તમને ભરડો લઇ જાય. કેમ્પસ એટલે જાણે સ્વૈરવિહાર. સેમીસ્ટર પ્રમાણે અહીં જોડીઓ બદલાય જાય. પહેલાં સેમમાં શરૂ થયેલા સંબંધો છઠ્ઠા સેમમાં આવતાં આવતાં બ્રેક અપ થઇ જાય! જેટલી ઝડપે બ્રેક અપ થાય એટલી ઝડપે ટાઈ અપ પણ થાય. દિલ રોજ ઢગલા બંધ તૂટે અને ઢગલા બંધ ઝડપે દિલ પાછું સંધાઈ પણ જાય. વિકૃતિને સ્વીકૃતિ મળે એટલે પ્રકૃતિ ખતરામાં પડે અને કહેવાતા વિચારકો અને બૌદ્ધિકો આને એક નવા સમાજજીવનનું નામ આપે! લાગણીને નામે એકબીજા સંબંધોને ઠોલી ખાય. એક બિન્દાસ વાતાવરણ આવી મોટી મોટી કોલેજોમાં. સંજના અઠવાડિયામાં જ કંટાળી ગઈ, પણ જળકમળવત રહીને તે આ બધાથી ટેવાઈ ગઈ. પોતે જે હોસ્ટેલમાં રહે ત્યાં શરૂઆતમાં થોડી તકલીફ થઈ, પણ પછી એણે પોતાનામાં જ મસ્ત રહેવાનું નક્કી કરી નાંખ્યું. કલાસરૂમમાં એ ફટાફટ જવાબો આપે. બે જ મહિનામાં એણે અલગ સ્થાન જમાવી દીધું. કેમ્પસમાં લગભગ એ ક્યાય ના હોય પોતાની હોસ્ટેલમાં એ વાંચતી હોય. એની રૂમમાં એક ગુજરાતી છોકરી હતી તૃપ્તિ. તૃપ્તિ નડિયાદની વતની એકદમ દેખાવડી તો નહિ, પણ જોવી ગમે. શરૂઆતમાં તૃપ્તિ ફ્રેન્ડશીપની ઓફર્સ લાવે પણ સંજના ઘસીને ના પાડી દે! વળી સંજનાએ રૂમનું કામ બધું ફટાફટ કરી નાંખે. રૂમ એકદમ ચોખ્ખો રાખે એટલે કામની આળસુ તૃપ્તિને શાંતિ થઇ ગઈ. બેય અલગ વિચારધારા પણ જોડી જામી ગઈ. પછી તો રોઝ ડે આવે, ચોકલેટ ડે આવે સંજનાને ઈમ્પ્રેસ કરવા માટે લાઈન લાગે, પણ સંજના કોઈને કોઠું ના આપે. શિશિરની ઓળખાણ લાયબ્રેરીમાં થઈ. પહેલી નજરે જ શિશિર સંજનાને સારો લાગ્યો. પંદરેક દિવસ પછી વાતચીત થવા લાગી એમાં આવ્યો વેલેન્ટાઈન ડે. પહેલી વાર કેમ્પસમાં સંજનાને શિશિરે પ્રપોઝ કર્યું. અસલ ફિલ્મી અંદાજમાં! હાથમાં ગુલાબ અને સહેજ ઝૂકીને કહ્યું,\n\n“બી માય વેલેન્ટાઈન.“  \n\n“પછી શું કરવાનું વેલેન્ટાઈન?” સંજના આવો પ્રશ્ન કરશે એવી અપેક્ષા તો શિશિરને હતી જ નહિ.\n\n“બસ સાથે ફરીશું, એન્જોય કરીશું, બે વરસ મોજમાં ગાળીશું.” શિશિરે થડકારા સાથે જવાબ આપ્યો.\n\n“એની પછી શું? “ સંજનાએ બાઉંસર ફેંકયો.\n\n“પછી યોગ્ય લાગે તો પરણી જઈશું.“ શિશિરે જવાબ આપ્યો.\n\n“અને ના યોગ્ય લાગે તો?’’ સંજનાએ કહ્યું.\n\n“તો જુદા પડી જવાનું.” શિશિર બોલ્યો. કડકડતી ઠંડીમાં પણ હવે શિશિરને પરસેવો વળતો હતો.\n\n“એનાં કરતાં ભેગાં જ ના થઈએ તો ના જીવી શકાય?” હવે આનો જવાબ નહોતો શિશિર પાસે. તૃપ્તિ હસી હસીને બેવડ વળી ગઈ. શિશિર રવાના. ગુલાબ ત્યાં જ પડ્યું રહ્યું…\n\nઅઠવાડિયા સુધી તો શિશિર એમની સામે જ ના મળ્યો. સંજનાએ જોયું કે બધાં પાછાં એકબીજા સાથે ગોઠવાઈ ગયાં હતાં. કેમ્પસની કેન્ટીનમાં પણ લગભગ જોડીઓ બેઠેલી જ હોય, પણ શિશિર તો મહિના સુધી એકલો જ દેખાયો; ના કોઈ સાથે કેમ્પસમાં કે ના કોઈ પાર્ટીમાં જાય... સંજનાને ખૂબ દુઃખ થયું એને સાંજે અનુભવ્યું કે આવું વર્તન નહોતું કરવું જોઈતું! થયું. એક દિવસ સંજના  પવઈમાં આવેલી “ડી માર્ટ”માં સાંજના શોપિંગ કરવા ગઈ અને બીજા ફ્લોર પર શિશિર મળી ગયો. અને સંજનાએ કહ્યું કે તારી સાથે વાત કરવી છે. બંને નીચે આવેલા રેસ્ટોરાંમાં બેઠાં અને બધી વાત કરી કે એનાં પાપાને એણે કેવું વચન આપ્યું છે. શિશિર બોલ્યો,\n\n“મને ફક્ત પ્રેમ છે તારી પ્રત્યે... ફક્ત તને જોઇને જીવી જઈશ!” આ વાત સંજનાને ગમી, પણ તોય એને દલીલ કરી.\n\n“પણ, એવા સંબંધનો શું મતલબ કે જેનું પરિણામ પહેલેથી જ ખબર હોય?”\n\n“પણ દરેક સંબંધમાં મતલબ શું કામ લાવવો, એ જરૂરી તો નથી જ.“ હવે શિશિર યોર્કર ફેંકતો હતો.\n\n“પણ તોય અંતે તો દુઃખી થવાનું ને, તો હાથે કરીને શા માટે દુઃખી થવાનું?” સંજના મૂંઝવણમાં બોલી.\n\n“પણ અત્યારે તો તારો આત્મા દુખ્યોને, એટલે જ તો તેં મારી સાથે વાત કરીને... લાગણી એવી વસ્તુ છે કે એ એક વખત ઊગે પછી એને કોઈ ના પુગે” બંનેની ભાષા હવે ઓરિજિનલ ગુજરાતી થઇ ગઈ. બંને ઊઠયા હસીને અને સાથે ચાલતા થયા. અને પછી વાતચીતો વધવા લાગી... એક અદભૂત પ્લેટોનિક લવ જન્મી ચૂક્યો હતો બંને વચ્ચે, પણ એનું કોઈ જ દુઃખ નહોતું! એક રીતે તમે આને “ઓર્ગેનિક લવ“ કહી શકો કે જેની લગભગ કોઈ જ સાઈડ ઈફેક્ટ નહોતી! બંનેની જિંદગી સરસ રીતે ચાલતી હતી. બસ, ક્યારેક બંને હાથ પકડીને ચાલતાં હોય અથવા અડીને બેઠાં હોય એકબીજાને! આ પ્રેમમાં ફક્ત “લાગણી” જ હતી કોઈ જ “માંગણી” નહોતી! દિવસે બંને સાથે ને સાથે જ હોય. કેમ્પસમાં સહુથી વધુ આ ભાગ્યશાળી જોડી હતી જે ક્યારેય ઝગડતી નહિ. એકબીજાના મોબાઇલ ક્યારેય ચેક નહોતી કરતી. એકબીજા પર તેઓ ક્યારેય હક જમાવતા નહિ, તેમ છતાં એકબીજાનાં દિલ પર એક મજબૂત બંધન બંધાઈ ગયું હતું. બંનેના મોબાઇલ ફોનની બેટરી ચાર ચાર દિવસ સુધી ચાલતી હતી. ઘર સિવાય આ બંને ક્યાય કોલ કરતાં નહિ. કોઈના કોલ પણ આવતાં નહિ. એક બે દિવસની રજા આવે ત્યારે સંજના અને શિશિર સાંજ સુધી ફરી લે; પણ, આઠ વાગ્યે તો એ પોતાની હોસ્ટેલ પર જ હોય. હોસ્ટેલ પરની રેક્ટર શાન્તા બાઈ પણ કહેતી કે સંજના જેવી સંસ્કારી છોકરી મેં મારાં જીવનમાં જોઈ નથી!\n\nહવે તૃપ્તી સાથે એક છોકરો ગોઠવાયેલો નામ એનું પારસ પટેલ. સંજના અને શિશિર મોટે ભાગે દિવસનો સમય સાથોસાથ જ ગાળે. એક દિવસ તેઓ પવઈ ઉદ્યાનમાં ફરતાં હતાં. રજાનો દિવસ હતો. ઘણાં વિદ્યાર્થીઓ ત્યાં હતાં. સહુ પોતપોતાનાં કામમાં વ્યસ્ત હતાં. અચાનક જ શિશિરે પૂછ્યું,\n\n“આ લોકો જે રીતે જીવન જીવી રહ્યા છે એ સાચું કે આપણે જે રીતે જીવી રહ્યા છીએ એ સાચું?” પવઈ ઉદ્યાનમાં ઘણાં પ્રેમી પંખીડા પ્રેમ ગોષ્ઠીમાં મશગૂલ હતાં.\n\n“એ એમની રીતે સાચા હોઈ શકે, આપણે આપણી રીતે સાચા હોઈ શકીએ... આ સંપૂર્ણ સમસ્યા છેને એ સાચા ખોટાની જીદને જ કારણે જ થાય છે. લોકો પોતાની જાતને ઊંચી અને મોડર્ન દેખાડવા માટે જ અનુકરણનો આશરો લે છે. એને ગમે એ કરે આપણને જે ગમે એ આપણે કરવાનું.” સંજના બોલી ને શિશિરની આંખોમાં જોયું. બંને તે દિવસે ઘણું રખડ્યાં. આખાં પવઈ લેકનું ચક્કર મારી લીધું. અલકમલકની વાતો થતી હતી. એકબીજાની વાતો સાંભળવામાં જ આખો દિવસ જતો રહ્યો. પછી તો એલીફન્ટાની ગુફાઓ જોઈ આવ્યાં. જુહુ બીચની પાઉભાજી સાથે ખાઈ આવ્યાં. સમય સતત અને સડસડાટ પસાર થતો હતો. બે વરસ પૂરાં પણ થઇ ગયાં! એક વગર કીધે પ્રેમનું આવરણ બંનેનાં દિલ પર ઘર કરી ગયું હતું... અને આજે છેલ્લો દિવસ હતો. કાલે નક્કી થયાં મુજબ આજે શિશિર સંજનાના હાથમાં મેંદી મૂકવાનો હતો. સંજનાએ મેંદીનો કોન કાઢ્યો. શિશિરને આપીને તે તેની સામે જોઈ રહી.\n\nશિશિર હળવું હસ્યો... કોન આગળની બાજુથી તોડીને સંજનાનો ડાબો હાથ હાથમાં લીધો અને મેંદી મૂકવાની શરૂઆત કરવાનો જ હતો. ત્યાં જ સંજના બોલી,\n\n“એક મિનીટ શિશિર, ચાલ આપણે મળી લઈએ, મેંદી મૂક્યા પછી આને સૂકાતા વાર લાગશે. અને પછી કાલે તો આપણે નથી મળવાના ને” એમ કહીને સંજના શિશિરને ભેટી પડી. બંનેનાં અંતરમાં દુખની સાથે સાથ એક દિવ્ય આંનદ હતો. બે વરસમાં છૂટા પડતી વખતે તેઓ મળી રહ્યાં હતાં અને એ પણ પ્રથમ વખત. થોડી વાર રહીને સંજના અને શિશિર છૂટા પડ્યાં અને શિશિરે મેંદી મૂકવાનું શરૂ કર્યું.\n\nમેંદીની એક એક ડિઝાઈન સાથે એને સતત બે વરસની ઘટનાઓ યાદ આવતી હતી. સંજનાને સથવારે તે ઘણી બધી બાબતોમાં ઘણું બધું શીખ્યો હતો. મિત્રતાની ઉપર પણ એક સંબંધ હોય છે અને એ સંબંધ કે જેના સહારે હવે એ ગમે એવા પડકારો પણ ઝીલી લેવા મક્કમ થઇ ગયો હતો. એનાં માટે આ નાનીસૂની બાબત તો નથી જ. દિલ રેડીને એણે મેંદી મૂકી અને મનોમન એક પ્રાર્થના પણ કરતો ગયો કે એની સંજનાને ભગવાન સદા સુખી રાખે અને એટલું સુખ આપે કે મારી યાદ પણ ના આવે.\n\nસંજના મેંદી મૂકતા શિશિરના ચહેરાને જોઈ રહી હતી. કેટલો અલગ લાગતો હતો આ શિશિર... કોઈ ભાગ્યશાળી યુવતીને જ જીવનસાથી તરીકે મળશે આ શિશિર. બે વરસનાં સમયગાળા દરમ્યાન ક્યારેય એણે સંજનાની ઈચ્છા વિરુદ્ધ કોઈ પગલું નથી ભર્યું કે નથી એને સહેજ પણ દુઃખી કરી. દરેક ચોખવટ કરી દીધાં પછી પણ તે પોતાની સાથે ટકી રહ્યો. સંજના ખાતર તેણે ઘણી છોકરીઓની મિત્રતા ઠુકરાવી દીધી હતી. પોતાને તો પાપાની સામે લીધેલ વચન નડતું હતું, પણ શિશિરને તો ક્યાં કોઈ બંધન હતું? તેમ છતાં પોતાને ખાતર એણે પોતાનાં અરમાનોનો ભોગ આપ્યોને... શું આજ પ્રેમ કહેવાતો હશે! મેંદી મૂકાઇ ગઈ... એકદમ ઝીણી અને અલગ જ ડિઝાઈન ઉપસી હતી આ વખતે મેંદીમાં! ડાબા હાથ પરની મેંદીને જોઈને સંજનાના જમણા હાથમાં ઈર્ષા આવતી હોય એમ લાગ્યું.\n\n“એક છેલ્લી ઈચ્છા છે મારી.” શિશિર બોલ્યો.\n\n“બોલ તારી એ ઈચ્છા હું પૂરી કરી શકાય એમ હશે તો પૂરી કરીશ” સંજના બોલી.\n\n“તારા આ મેંદી વાળા હાથનો એક ફોટો લેવો છે જીવનભર માટે, બસ આ જ ઈચ્છા” સંજનાને શિશિરે કહ્યું અને એણે ડાબા હાથનો ફોટો લીધો.\n\nએક કાગળમાં નાસ્તો ભેગો કર્યો અને એક બિસ્કીટ ઉઠાવીને એણે સંજનાના મોમાં મૂક્યું. છેલ્લાં છ માસથી સાથે નાસ્તો કરતી વખતે અથવા તો જમતી વખતે શિશિર હમેશાં પ્રથમ કોળીયો સંજનાને ખવરાવતો અને પછી બંને જણા પોતાની રીતે ખાઈ લેતા. નાસ્તો પૂરો થયો. વધ્યો એ નાસ્તો સાથે લીધો. એક પાણીની બોટલમાંથી પાણી પૂરું કરીને વધેલી બોટલ સાથે લઈને હાથમાં હાથ પરોવીને તેઓ ચાલતાં થયાં. આજ તેઓ રામબાગ પવઈ તરફ ઘૂમી વળ્યાં. આજે પહેલી વાર સંજનાને શિશિર હોસ્ટેલ સુધી છોડવા ગયો... ઘડીક ઊભા રહ્યાં દરવાજા પાસે છેલ્લી વાર બંને એ એકબીજાને “લવ યુ” કીધું અને એકબીજાને શુભેચ્છા પાઠવી અને સજળ નયને છૂટાં પડ્યાં.\n\nએ જ રાતે શિશિરે મુંબઈ છોડી દીધું. બાંદ્રા જયપુર ગાડીમાં એ વડોદરા જવા રવાના થયો. ગાડીમાં બેસીને તેણે સંજનાનો કોન્ટેક્ટ નંબર મોબાઈલમાંથી કાઢી નાંખ્યો. ફક્ત પેલો મેંદીવાળા હાથનો જ ફોટો રાખ્યો. બાકીના બધાં જ ફોટા એણે રીમુવ કરી નાંખ્યા. સવારે આઠ વાગ્યે એ બરોડા પહોંચ્યો. આખી રાત એ ડબ્બામાં જાગતો રહ્યો. સંભારણા વાગોળતો રહ્યો.\n\nસંજનાની ગાડી બીજા દિવસની સાંજની હતી. સવારે ગોવિંદભાઈ એમને લેવા ગયાં હતાં. સંજનાએ પાપાને એની કોલેજ બતાવી. શાંતાબાઈ સાથે ઓળખાણ કરાવી. શાંતાબાઈ એ સંજનાના ખૂબ જ વખાણ કર્યા. અને સાંજે સંજના પાપા સાથે રવાના થઈ. આવી ત્યારે કશું નહોતું અને જ્યારે જઈ રહી છે ત્યારે જીવનનાં સહુથી શ્રેષ્ઠ એવા બે વરસનો શિશિરનો સ્નેહ સાથે લઈને જઈ રહી હતી.\n\nઅને આમેય માણસ શું ગુમાવ્યું કરતાં અત્યાર સુધીમાં શું મેળવ્યું એની જ યાદી કરેને તો દરેકની જિંદગી એક વસંત બની જાય.\n\nરાજકોટમાં સંજના બે દિવસ બધી બહેનપણીઓને મળી. આજી ડેમની મુલાકાત લીધી. દરેક સમયે શિશિર એની સાથે જ છે એવો એને અહેસાસ થયો. સંજના અંદરથી ખૂબ જ ખુશ હતી.\n\nબે દિવસ પછી ગોવિંદભાઈ એ કહ્યું,\n\n“અમદાવાદ મારા એક મિત્ર છે એમને મેં વાત કરી છે એનાં ધ્યાનમાં એક યુવાન છે. કાલે આપણે અમદાવાદ એ યુવાનને જોવા જઈએ છીએ. મેં બે વાર એ યુવાનને આડકતરી રીતે જોયો છે... મને તો છોકરો સારો લાગ્યો છે, પણ તને પસંદ પડે તો હવે તારા હાથ પીળાં કરી દેવા છે.”\n\n“ઓકે પાપા, કાલે આપણે જઈશું” હિચકિચાટ વિના સંજનાએ કહ્યું અને પાછા બાપ-દીકરી બીજી વાતોમાં વળગી ગયાં. બીજે દિવસે સવારે તેઓ વહેલાસર અમદાવાદ જવા નીકળી ગયાં. બપોર સુધીમાં તો તેઓ બાપુનગર પહોંચી ગયાં. બાપ-દીકરીનું ઉષ્માભેર સ્વાગત કર્યું. સંજના પહેલી જ વાર અહિયાં આવી હતી.\n\n“એ લોકો કલાક સુધીમાં આવી જશે“ પાપાના મિત્ર બોલ્યાં. સંજના ઘરના સભ્યો સાથે અંદરના રૂમમાં ગઈ. થોડી વાર પછી એ લોકો આવી ગયાં. ગોવિંદભાઈ બધાને મળ્યાં અને પછી અંદરથી સંજનાએ એને કહેવામાં આવ્યું કે તું ચા લઈને જા; મહેમાનોને અને મુરતિયાને પણ જોઈ લે પછી તમે લોકો વાત પણ કરી લેજો. સંજના ચા લઈને આવી. મુરતિયો જોયો અને એની આંખો આશ્ચર્યથી પહોળી થઈ ગઈ... હાથ ધ્રુજ્યો અને ગોવિંદભાઈ તરત જ ઊભા થયાં નહીતર સંજનાના હાથમાંથી ચાની ટ્રે પડી જાત ગોવિંદભાઈ બોલ્યાં,\n\n“ આવ બેટી, હું તને મારી પસંદની ઓળખ કરાવું. આ છે  વિશાલભાઈ પટેલ... આ તેમનાં પત્ની હંસાબેન અને આ તેમનો પુત્ર શિશિર પટેલ!” સંજના હજુ સુધી માની જ શકતી નથી કે આ સત્ય છે કે ભ્રમ! અને ગોવિંદભાઈ બોલ્યાં...\n\n“બેટા હવે હું રહસ્ય ખોલું જ છું. તું મુંબઈ ગયાં પછી મેં મારી રીતે તારી પાછળ તપાસ કરાવી. ખાનગી રીતે તારા હોસ્ટેલના રેક્ટર શાંતાબાઈ મને બધી જ માહિતી પૂરી પાડતા. અને એણે મને શિશિર બાબતે પણ વાત કરી. હું મુંબઈ આવીને શિશિરને બે વખત જોઈ ગયો એને ખબર પણ ના પડે એમ જ. કારણ કે, તું શાંતાબાઈને બધી જ વાત કરતી હતીને... મને છોકરો યોગ્ય લાગ્યો. વડોદરા એમનું બેક ગ્રાઉન્ડ જાણ્યું અને હજુ બે મહિના પહેલાં જ હું વિશાલભાઈ અને હંસાબેનને મળ્યો. એમને બધી વાત સમજાવી. એ રાજી થયાં, પણ મેં તેમને વચનમાં લીધાં કે મારે મારી છોકરી શું કરે એ જોવું છે. એ મારા પર ગઈ છે કે એની મમ્મી પર એ ચેક કરવું છે. તમે લોકોએ કદાચ જાતે લગ્ન કરી લીધા હોત ને તોય અમને તો વાંધો હતો જ નહિ. અમે તો તમારી વિગતો જાણીને આનંદ થતાં હતાં. પણ મને ગર્વ છે બેટા કે તે તારા અરમાનોની કુરબાની આપવાંની તૈયારી બતાવી, પણ મને આપેલ વચનને તું વળગી રહી અને આ શિશિર તો બેટા તારી કરતાં સવાયો નીકળ્યો. એનાં પાપા એ કાલે રાતે જ એને ઘણું બધું પૂછ્યું કે કોઈ સારી છોકરી હોય, તને ગમતી હોય તો શરમાતો નહિ આપણે એનાં મમ્મી પાપા પાસે જઈએ. તારી કોઈ પસંદ હોય તો કઈ દેજે પણ એ કશું જ ના બોલ્યો. પછી મોડેથી અમે બેય વેવાઈઓએ વાત કરી અને કીધું કે હવે મોડું નથી કરવું એટલે સગપણ નક્કી કરવા જ આપણે આવ્યાં છીએ ને તારી જેમ આ શિશિરને પણ છેક સુધી ખબર જ નહોતી કે કઈ છોકરીને જોવા જવાનું છે. ખરેખર તમારો બેયનો સ્નેહ અદભૂત છે અને આવો પ્રેમ હોય એકબીજાને તો જ પ્રેમ લગ્ન કરાય બાકી મારી જેવી ભૂલ બીજાએ ના કરાય. મને તમારા બંને પર ગર્વ છે કે તમે તમારી મર્યાદાને ઓળંગી નથી...\n\nબધાનાં ચહેરા ખીલી ઉઠ્યા. શિશિર અને સંજના બધાને મળ્યાં, પગે લાગ્યાં. હરખના આંસુ હતાં. જીવનમાં ક્યારેય ના થઈ હોય એટલી ખુશી થઈ.. બધાં ત્યાં રોકાયા. સાંજે સંજના અને શિશિર કાંકરિયા ફરવાં ગયાં... અચાનક જ શિશિરે કહ્યું, “હું દસ મિનિટમાં આવું.“ અને એ જતો રહ્યો. દસ મિનિટ પછી શિશિર આવ્યો. એનાં હાથમાં મેંદીનો કોન હતો.\n\n“તેં કહ્યું હતુંને કે જે છોકરી સાથે તારું સગપણ થાય એનાં જમણા હાથે મેંદી મૂકજે, લાવ તારો જમણો હાથ“ સંજના એને વળગી પડી. અને એ સાંજે શિશિરે સંજનાને કાંકરિયાની પાળે મેંદી મૂકી. જમણા હાથે મેંદી મૂકી. ડાબા હાથ પરની મેંદી પણ હતી. સંજનાના બંને હાથો મેંદીથી શોભતા હતાં... મોડી રાત સુધી તેઓ બેઠાં રહ્યાં. આજ તેઓ પહેલી વાર રાતના આઠ પછી મળ્યા હતાં. દુનિયાના ભાગ્યશાળી યુવક અને યુવતી હતાં! સંજનાના બંને હાથમાં મેંદી એક પવિત્ર પ્રેમની જેમ શોભી રહી હતી.",
      "duration": "18 mins",
      "category": "Fantasy"
    },
    {
      "id": 1194,
      "title": "એક પછી એક",
      "story_name": "અજયે બારણું ખોલ્યું. કુરિયર લીધું, સહી કરી અને લગભગ દોડતો દોડતો બેડરૂમમાં પહોંચી ગયો. એણે બેડરૂમનો દરવાજો બંધ કર્યો, કડી લગાવી. કુરિયર પર જાણે ત્રાટક્યો હોય એમ કુરિયર ફાડી નાખ્યું. એમાંથી કપડાંનું બનાવેલું યુવાન સ્ત્રીનું પપેટ (કટપુતલી) બહાર કાઢ્યું અને એને પોતાની છાતીએ લપેટીને પોક મૂકી.\n\n'રિમાઆઆઆ.........'\n\nઆ ચિત્કારથી ઘરની નીરવ શાંતિ ભેદાઈ ગઈ અને ઘડીભરમાં તો અજયની આંખોમાંથી ગંગા - જમુના વહેવા લાગી. પંદરેક દિવસોથી તોળાઈ રહેલી એકલતાના કાંગરા ખરી પડ્યા આ ચિત્કારથી. થોડીવાર આમ જ ગળે વળગાડી રાખેલા પપેટને ભેટીને રડી લીધા પછી અજયે એને છાતીથી અળગું કર્યું અને પોતાના જમણા હાથમાં કપડાના પપેટને ભરાવ્યું. પપેટના હાથેથી તેણે પોતાના આંસુ લૂછ્યાં.\n\n'રીમા, તને ખબર છે તારા વગર હું કેટલો એકલો થઇ ગયેલો' અજયે રીમા પપેટની આંખોમાં આંખો નાખી રડતા રડતા કહ્યું.\n\n'મને ખબર છે અજય ડાર્લિંગ. તારા વગર તો હું પણ સૂનીસૂની પડી ગઈ હતી એટલે જ તો તને મળવા દો..ડીને આવી ગઈ ' અજયે પોતાના જમણા હાથમાં ભરાવેલા પપેટના હોઠ ફફડાવ્યા અને રીમા જેવો જ અવાજ અને લહેકો કાઢતા અજય પોતે બોલ્યો.\n\n'આ તે તારી શું હાલત કરી છે. આ વિખરાયેલા વાળ, આ ચોળાયેલો ઘાઘરો, બંગડી વગરના હાથ .......આ બધું શું છે રીમા ? તને ખબર છે ને મને તું સાદા લિબાસમાં રહે એ પસંદ નથી.' સહેજ અણગમા સાથે અજય બોલ્યો.\n\nરીમા પપેટે બે કાન પકડ્યા અને ડોકું ડાબી તરફ ઝુકાવ્યું : 'સોરી ' અજય ફરી રીમા જેવો અવાજ કાઢતા બોલ્યો.\n\n\"ઓહ .......માય બેબી \" અજયે ફરી રીમાના પપેટને છાતીએ લગાવ્યું અને ખૂબ વહાલથી એના કાળા વાળમાં હાથ ફેરવવા માંડયો. પ્લાસ્ટિકના બનાવટી વાળ એની આંગળીઓમાં ભરાવા લાગ્યા.એકાએક ફરી કાંઈ યાદ આવતા એણે રીમાના પપેટને છાતીએથી આઘું કર્યું : \" રીમા, મને ખબર હતી તું મારું કહ્યું માનીશ જ ' પછી રીમા પપેટના પેટ પર પોતાનો ડાબો હાથ ફેરવતા કહ્યું :'તું આ બાળકને જન્મ નહિ આપીશ .મને ખુશી થઇ કે તે એબોર્શન કરાવ્યું ' આટલું કહી અજયે રીમા પપેટના ક્પાળમાં ચુંબન કર્યું.\n\n***\n\n'રીમા... રીમા...' ફાટેલા અવાજ સાથે અજય કીચનમાં ધસી આવ્યો. ચા ગળી રહેલી રીમાનું બાવડું પકડીને એને લગભગ ઘસડવા લાગ્યો. ‘આ ત્રીજી વખત બોલાવી રહ્યો છું છતાંયે સાંભળતી નથી’ એની આંખો અને ચહેરો લાલચોળ થઇ ગયા હતા.\n\n'હું મમ્મી માટે ચા ......'\n\n‘અરે ભાડમાં ગઈ મમ્મી ' અજયે રીમાને બેડરૂમમાં ધકેલી. રીમા બેડ પર જઈને પડી.\n\n‘ક્યાં છે મારુ વોલેટ ? શોધી આપ જલ્દી.’ પસીનાથી નીતરતા અજયે કાન ફાડી નાખે એવા અવાજે કહ્યું\n\nરીમાના સખત હાથે પકડાયેલા બાવડા પર અજયની આંગળીઓની લાલ છાપ ઊપસી આવી હતી. એને બાવડામાં સખત પીડા થઇ રહી હતી છતાંયે તે મહામહેનતે ઊભી થઇ. કબાટ ખોલીને ડાબી બાજુના બોક્સમાં પડેલું વોલેટ કાઢી અજયના હાથમાં આપ્યું: 'આ રહ્યું વોલેટ. કીધું તો ખરા આવું છું અને આપું છું પણ .....'\n\n'પણ બણ કાંઈ નહિ. મેં કીધું એટલે બધું કામ છોડીને પહેલા મારું કામ કરવાનું ' કહીને અજય રૂમની બહાર નીકળી ગયો. રીમા પોતાના બાવડાને મસળતી બેસી રહી. અજયના ગયાની થોડી જ વારમાં મમ્મી ગરમ બામ લઈને આવી રીમાના બાવડાં પર બામ લગાડી દાબવા લાગી. રીમાની આંખોમાંથી વહેતા આંસુ જોઈ મમ્મી બોલી ‘બેટા, મેં તને કેટલીવાર કહ્યું છે કે અજય જે કહે, જેમ કહે, જયારે કહે તે જ તું કર. પહેલા એનું કામ કર પછી બીજું …'\n\nમમ્મીએ રીમાના આંસુ લૂછ્યાં અને એના વાળમાં હાથ ફેરવવા માંડી. રીમાએ બીજી તરફ જોવા માંડ્યું. હજુયે એની આંખમાંથી આંસુ વહી રહ્યા હતા. મમ્મીને શું બોલવું એ ન સૂઝતા એજ જૂની વાતો ફરી બડબડવા લાગી: 'એના પપ્પાના ગયા પછી એ મને ક્યારેય ગાંઠ્યો નથી. અઢાર વરસના જુવાનજોધ છોકરાને હું રોકુ પણ તો કેવી રીતે ? એ આખી રાત એના દોસ્તો સાથે રખડતો, દારૂ પીતો, બાઈક લઈને નીકળી પડતો અને હું આખી રાત એની રાહ જોયા કરતી. ક્યારેક તો એ સવારે પાંચ વાગે આવતો તો ક્યારેક બે - ત્રણ દિવસ પછી'.\n\nમમ્મીની આંખોમાં સરોવર છલકાયો. રીમાને મમ્મીના આ શબ્દો હવે કોઈ અસર નહોતા કરતા. આ વાક્યો, આ વાતો એ છેલ્લા બે વરસથી સાંભળતી આવી હતી અને અજયના સ્વચ્છંદ અને તોછડા બનવા પાછળ આ જ સ્ત્રી જવાબદાર છે એવું પણ રીમા દ્રઢપણે માનતી હતી. 'અજયને આવો મવાલી, સ્વકેન્દ્રી, નફ્ફટ અને જિદ્દી બનતા મમ્મી રોકી જ શકયા હોત પણ તેઓ તો પોતાના જ દુઃખમાં ડૂબ્યા રહ્યા. પોતાની તો જિંદગી હવે પૂરી થવાને આરે હતી પણ એમણે મારી જિંદગી કેમ કૂવામાં નાખી ?' આ સવાલ રીમાને રહીરહીને પજવી રહ્યો હતો.\n\nલગ્નની પહેલી જ રાતે લગભગ બળાત્કારની હદ સુધીનો અજયનો વિકૃત પ્રેમ જોઈને જ રીમાનું આખું રોમરોમ હીબકા ભરતું હતું. અજયની વાસનાથી એનું રૂંવાડું રૂંવાડું દાઝતું હતું. સવારે ચા - નાસ્તો બનાવતી રીમાને મમ્મીએ તે દિવસે પૂછ્યું હતું: 'બેટા, કેવી રહી તારી જિંદગીની સુંદર રાત ?' મમ્મીનું સ્મિત જાણે પોતાની મજાક કરી રહ્યું હોય એવું લાગ્યું હતું રીમાને. એણે મમ્મીની સામે નિરીહ - ઘાયલ હરિણીની નજરે જોયું. એમાં રહેલો કંપ, ડર, આતંક જોઈને મમ્મી ધબકાર ચૂકી ગઈ હતી એ દિવસે. 'જેનો ડર છે એવું ન થયું હોય તો સારું' મમ્મીના તૂટક તૂટક શબ્દો રીમા સુધી પહોંચ્યા. રીમાના ચહેરા પર, ગળા પર, છાતી પર અને છાતીથી છેક પગ લગી નહોર ભર્યા હતા એ માણસે જેને એ હજુ ગઈકાલે જ પરણી હતી. ક્યાંક ક્યાંક તો લોહીના ટશિયા ફૂટીને જામી ગયા હતા. પોતે કોઈ મોટી બાજી હારી ગઈ હોય એમ રીમા ત્યાં જ ફસડાઇને ઢગલો થઈ ગઈ. 'આટલો મોટો વિશ્વાસઘાત ........' અને એનું હૃદય ફાટી પડ્યું. ગઈકાલની એક એક ક્ષણ કાચની કરચની જેમ હજુયે એને ભોંકાતી હતી. કોઈએ ગુલાબની નગરીમાંથી જાણે ભેંકાર જંગલમાં એને ધકેલી દીધી હતી. આ દુનિયા આટલી છેતરામણી, આ લોકો આટલા પ્રપંચી નીકળશે એવી તો એણે કલ્પના જ નહોતી કરી.\n\n***\n\n'ઓહ માય બેબી ' અજયે રીમા પપેટના કપાળમાં ચુંબન કર્યું.\n\n‘આ ડ્રેસ તારા પર સુટ નથી થતો, ચાલ તને સાડી પહેરાવું.'\n\nરીમાના ઘર છોડીને ગયા પછી અજયને બહુ ફરક નહોતો પડ્યો. એણે તો સ્પેશિયલ ડિઝાઇન કરીને ખાસ રાજસ્થાનથી રીમાનું પપેટ બનાવડાવ્યું હતું.\n\nએના જેવા જ લાંબા કાળા વાળ, ભૂરી આંખો, સ્નિગ્ધ અને રૂપાળો ચહેરો, લાલ સુંવાળા હોઠ, મોટું કપાળ અને લાંબી ડોક.\n\nજો કે બધું જ ડિઝાઇન મુજબ બનાવેલું છતાંયે…..\n\n'આ તારા વાળ કેવા રુક્ષ થઇ ગયા છે. શેમ્પુ નથી કરતી ?' અજયને રીમા પપેટના વાળમાં હાથ ફેરવતા અકળામણ થતી હતી.\n\n'સોરી જાનુ, આજે જ હેર ટ્રીટમેન્ટ કરાવી લઈશ, ઓકે?' રીમા પપેટે ફરી પછી એ જ અદાથી કાન પકડી ડોક ડાબી તરફ ઝુકાવી બોલી. અજયે રીમાના અંદાજમાં અને એના જેવા જ અવાજમાં આવી વહાલસોયી વાત કરી. અજયને રીમા પપેટ પર વારી જવાનું મન થતું હતું. એની દરેકે દરેક વાત રીમા પપેટ કેટલી સરળતાથી માની જતી હતી.\n\nઅજયને આવી જ રીમા તો જોઈતી હતી. રીમા જ શું કામ ? એના જીવનનો દરેક માણસ એને પોતાના કહ્યા પ્રમાણે કરતો હોય એવો જ જોઈતો હતો. પણ પોતાને કોઈના કહ્યામાં નહોતું રહેવું. કદાચ એટલે જ છેલ્લા પાંચ વરસમાં તો તેણે ચાલીસેક જેટલી નોકરીઓ બદલી નાખી હતી. પછી એણે નિર્ધાર જ કરી લીધો નોકરી નહિ કરવાનો. એ નાના મોટા કાર્ટૂન બનાવી ન્યુઝપેપર, મેગેઝીનમાં આપવા માંડ્યો. બધું ઓનલાઇન હતું એટલે બહુ વાંધો આવે એવું રહ્યું નહોતું.\n\n'મને ગમ્યું રીમા’ સાડી પહેરાવી, બંગડી ચાંદલાનો શણગાર કરી અરીસાની સામે ઊભેલા અજયે રીમાના પપેટને પાછળથી વળગીને કહ્યું: 'મને ગમ્યું રીમા કે તે નોકરી છોડી દીધી'\n\nસામાન્યરીતે સાજ- શણગાર અને મેકઅપ રીમાને ગમતો નહિ પણ અજયને આ બધું બહુ જ ગમતું એટલે રીમાને નાછૂટકે આ પહેરવું પડતું. પણ અજયના ઓફિસ ગયા પછી રીમા ફરી પાછી સદા લિબાસમાં આવી જતી.\n\n'તું કહે અને હું ન છોડું એવું બને અજય ?' રીમા પપેટ શરમાતા બોલ્યું.\n\n***\n\n'મેં પણ તને હજારવાર કહ્યું છે કે હું નોકરી નહિ છોડું.'\n\nરીમાએ પણ થઇ શકે એટલી જોરથી અજયને કહી જ દીધું. આ બોલતી વખતે એની આંખોમાં ભય અને આંસુ બંને ડોકાતા હતા. આ બોલ્યા પછી અજય શું કરશે અથવા શું કરી શકે એની રીમાને બરાબર જાણ હતી જ.\n\nસાતમા આસમાને જેનો ગુસ્સો રહે છે એ અજય રીમાની આ વાત સાંભળી હજુ ઉકળી ઉઠ્યો. રીમાની નજીક આવીને એણે એટલી જોરથી તમાચો જડી દીધો કે રીમા બેડરૂમના કબાટને અથડાઈ. તેના હોઠના ખૂણેથી લોહી નીકળવા માંડ્યું અને આંખો અકળવકળ થઇ ગઈ. આંખો સામે અંધારા આવ્યા અને એનું શરીર કંપવા માંડ્યું.\n\n'મને એકની એક વાત વારંવાર કહેવાની આદત નથી.' અજયે ગુસ્સાથી રીમાનું જડબું પકડીને એની આંખોમાં આંખ નાખી કહ્યું. રીમા અર્ધબેહોશ સ્થિતિમાં હતી. છતાંયે અજયના મોઢામાંથી આવતી વાસ એનું નાક પારખી શક્યું. ઝાટકો મારીને અજય રૂમની બહાર નીકળી ગયો. બહાર ડ્રોઈંગ રૂમમાં બેઠેલી મમ્મીએ અજયને રોક્યો.\n\n'અજય, બેટા અહીંયા આવ. બેસ મારી બાજુમાં' અજયને અંદાજ આવી ગયો કે મમ્મી હમણાં બેડરૂમમાં થયેલી ઘટના વિશે કંઈક વાત કરવા માંગે છે. એણે બેસવાનું ટાળ્યું અને દરવાજો ખોલી બહાર જવાની તૈયારી કરવા લાગ્યો. મમ્મીએ હાથ પકડીને અજયને બહાર જતા અટકાવ્યો અને સોફા પર બેસાડી પોતે એની પડખે બેસી ગઈ. અજયનો હાથ પોતાના બંને હાથમાં લઇ તે પંપાળવા લાગી.\n\n'બેટા, આપણે ત્રણ જણ તો છીએ આ ઘરમાં. આપણે શાંતિથી, આનંદથી, હસતા - રમતા ન રહી શકીયે ?' અજયના અંદાજાથી કંઈક જુદી જ વાત મમ્મીએ છેડી. તે હજુયે અજયના હાથને પંપાળી રહી હતી.\n\n'ક્યાં સુધી તું પોતાની વાત મનાવવા ઉધામા કરીશ. રીમા તારી પત્ની છે એટલે તું મન ફાવે એમ એની સાથે વર્તી ના શકે. એના મા-બાપને મેં રીમાને ખુશ રાખવાનું વચન આપ્યું છે. રીમા તને આટલો પ્રેમ કરે છે છતાંયે ....... 'ધીરે ધીરે મમ્મી એ જ જૂની રેકોર્ડ સંભળાવવાની હતી જયારે અજયની આ ભાષણ સાંભળવાની કોઈ ઈચ્છા નહોતી. એ ઉભો થઇ ગયો: 'જો મમ્મી, મારી લાઈફ હું મારી રીતે જ જીવીશ. મને એમાં કોઈનું ઇન્ટરફિયરન્સ નથી જોઈતું. તારું પણ નહિ અને રીમાનું પણ નહિ. હું કહું એમ કરો એટલે ઘરમાં શાંતિ જ છે.'\n\nઅજય જાણે અટલ ફેંસલો સુણાવતો હોય એમ બોલ્યો. મમ્મી એને સમજાવવા મથતી હતી. બેડરૂમમા કબાટને ટેકે જમીન પર ફસડાઈ પડેલી રીમાને એટલી તો ખબર પડતી હતી કે મમ્મી અજયને સમજાવવાનો મિથ્યા પ્રયત્ન કરી રહી હતી.\n\nથોડી વાર એમ જ પડી રહ્યા બાદ રીમાએ આંખો ઉઘાડી. એને થોડું સ્વસ્થ લાગતું હતું. ડ્રેસિંગ ટેબલ પર પડેલી પાણીની બોટલમાંથી થોડું પાણી પીધું અને પરાણે ઉભી થઇ. બેડરૂમની બાલ્કનીમાં ગઈ અને કઠેડાને ટેકે ઉભી રહી. બહાર ઝરમર વરસાદ વરસતો હતો અને એક વરસાદ એની અંદર પણ. રીમાએ આંખો મીંચી. બહારના વાતાવરણને મહેસૂસ કર્યું. સવારની પોતાની મમ્મીના ઘરની અદરખની ચા અને સાંજની ખીચડીની સુગંધ તેને મહેસૂસ થવા લાગી. શું ખોટી હતી એ જિંદગી? પોતે અહીંયા આવીને તો જાણે કોઈ કરોળિયાના જાળામાં ફસાઈ ગઈ હોય એવું એને લાગ્યું. કેટલાય હાથ-પગ પછાડ્યા પણ હવે મરે જ છૂટકો.\n\n'અજય તારી અંદર ડોકિયું કર. માણસમાંથી હેવાન બની ગયો છે તું.' મમ્મીનો ડૂમો બાઝેલો અને ફાટી પડેલો અવાજ છેક બેડરૂમની બાલ્કની લગી રીમાને સંભળાયો. પણ હવે.....પોતે અજયનો પ્રકોપ સહન કરવાને લાયક નહોતી બચી એટલે બહાર થયેલી જીભાજોડીમા જોડાવાને બદલે એ ત્યાં જ ઊભી રહી.\n\n'હેવાન નહિ કહે મને. મને પસંદ નથી.' હવે અજયનો ફાટેલો અવાજ સંભળાયો.\n\nરીમા ત્યાં જ ઉભી રહી. લગ્નના બે વરસ પછી પણ પોતાના પ્રેમની ધારાથી આ પથ્થર ભીંજાયો સુદ્ધા નહોતો. લીસો થવાની વાત તો દૂર જ રહી. રીમાને વિચાર આવ્યો. ખિલખિલાટ હસતી અને જિંદગીને માણતી પોતે કેવી સહમી ગઈ છે, ડરી ગઈ છે, હાંફી ગઈ છે, થાકી ગઈ છે. પોતે જાણે એકાએક ચોવીસથી ચોર્યાસી વરસની થઇ ગઈ હોય એવું એને લાગ્યું. પોતે જ્યાં પહોંચવા નીકળી હતી ત્યાં પહોંચ્યા પહેલા જ એના પગના તળીયા ઘસાઈ ગયા છતાંયે ...........હવે તો એ પોતે પણ જાણે ભૂલી જ ગઈ હતી કે એને ક્યાં પહોંચવું છે. બસ હવે એ સતત ચાલ્યા જ કરતી હતી. નિરંતર ....મંઝિલ વગર એને દીપ્તિ મિશ્ર ની એક પંક્તિ જાણે આસપાસ ગુંજતી લાગી.\n\n‘ऐ मेरी खानाबदोशी ये कहा ले आयी तू?\n\nघर में हूँ में मेरे और मेरा घर मुझे मिलता नहीं’\n\nએકાએક જોરથી તમાચો મારવાનો અવાજ રીમાને સંભળાયો અને રીમાનો હાથ પોતાના ગાલ લગી પહોંચી ગયો. જાણે આ તમાચો એને ન પડ્યો હોય? એની આંખમાંથી આંસુની બીજી ધારા શરુ થઇ. બહાર ઝરમર વરસતો વરસાદ એકાએક મૂશળધાર થઇ ગયો.\n\n***\n\nએવું તો નહોતું કે અજયને કોઈકે પહેલીવાર આવું કહ્યું હોય - તું માણસમાંથી હેવાન બની ગયો છે. કોલેજમાં છોકરીઓની છેડતી કરતી વખતે, ગણેશવિસર્જનમાં દારૂ પીને મારામારી કરતી વખતે, ન જાણે કેટલીય વખત, કંઈ કેટલા લોકોએ આવું કહ્યું હતું. પણ એ દિવસે તો એને હાડોહાડ ખંજર ભોંકાયું હતું જયારે આવું એની મમ્મીએ એને કહ્યું. ધોમધખતા તડકામાં, રસ્તામાં ત્રસ્ત થતા પ્રવાસીઓને જોતો અજય બાલ્કનીમાં ઉઘાડા શરીરે ઉભો હતો. આ એક વાક્ય એની આજુબાજુ છેલ્લા પંદર દિવસથી ચકરાવા લઇ રહ્યું હતું.\n\n'હા, અજય તું માણસમાંથી હેવાન બની ગયો છે.' અજયના કાન સરવા થયા. કોણ બોલ્યું આ? એણે ગોળ ફરીને બધી જ બાજુ નજર નાખી. આ અવાજને એ ઓળખતો હતો કદાચ.\n\n'ભૂલી ગયો કે શું મને?' એ અવાજ ફરી બોલ્યો. અને અજય પોતાના જ મનનો આ અવાજ ઓળખી ગયો.\n\n'ના, તું એક જ તો છે જે પપ્પાના ગયા પછી મારી જોડે વાતો કરે છે. તને કેવી રીતે ભૂલું ?' અજય પોતાના મનને જવાબ આપી રહ્યો હતો. અજયનો પોતાનો જ અવાજ હતો આ. પપ્પાના ગયા પછી એની હૃદયગુહામાંથી પ્રગટેલો. એણે જ તો અજયને પોતાની વાતોથી દુનિયા સામે ટકાવી રાખેલો.\n\n'મેં ઘણા સમયથી તારી સાથે વાત ના કરી એટલે તું માણસમાંથી હેવાન થઇ જઈશ?'\n\n'બસ કર, મને આ હેવાન શબ્દ પસંદ નથી. છેલ્લા પંદર દિવસથી મારા માથે હથોડાની જેમ પટકાય છે આ શબ્દ.' અજય કાન પાર હાથ દાબીને જોરથી બોલી રહ્યો હતો.\n\nકિચનમાં વિલાયેલા મોંએ કામ કરતી રીમાના કાન અજયના આ શબ્દોને સાંભળી રહ્યા હતા. એને આશ્ચર્ય તો થયું કે આ અજય કોની સાથે વાત કરે છે?\n\n'મેં તો તને અંદરથી કાઠો કર્યો હતો. જેથી દરેક પરિસ્થિતિ સામે તું ઉઘાડી છાતીએ ઝઝૂમી શકે પણ તું તો અંદરથી કાચો નીકળ્યો. કાન પર હાથ દાબીને ઉભેલા અજયને આ વાતો નહોતી સાંભળવી છતાંયે એને એકેએક શબ્દ સ્પષ્ટ સંભળાતો હતો.\n\n'મેં તો તારા લોહીને ગરમ રાખવાનો પ્રયત્ન કરેલો પણ તે તો એને બાળી જ નાખ્યું. તારી મમ્મી પર હાથ ઉપાડી, એને ઘરની બહાર તરછોડીને તે શું મેળવી લીધું અજય ?'\n\nઅજયનું બસ ચાલ્યું હોત તો તેણે હમણાં જ ચાકુ ખોંપીને આ અવાજનું ખૂન કરી નાખ્યું હોત.\n\n'બંધ થા .......' અજયે ફાટેલા અવાજે ગાળ આપી.\n\nરીમા કામ પતાવીને બેડરૂમમાં આવી. અજયને આવી વિચિત્ર પરિસ્થિતિમાં બડબડ કરતો જોયો છતાંયે એણે આંખ આડા કાન કર્યા. કબાટ પર પડેલી બેગ એણે ઉતારી. બાલ્કનીમાં કાન પર હાથ દાબીને ઉભેલા અજય પર ફરી સરસરી નજર કરી.\n\n'મેં તને આવો બનાવવા નહોતો ધાર્યો.'\n\nઅજયે અડધે જ વાત કાપી અને આંગળી ચીંધીને બોલવા લાગ્યો.\n\n'સાંભળ, હું આવો જ છું અને આવો જ રહીશ. તારા ધાર્યા પ્રમાણે હું નહિ જીવું. મને મન ફાવે એમ જ જીવીશ અને એમ જ લોકો મારી આજુબાજુ જીવશે.' અજય થૂંક્યો.\n\nઆસપાસથી આવતો અવાજ બંધ થઇ ચૂક્યો હતો.\n\n‘હવે તું પણ મને છોડીને……..’ અજયના અવાજમાં રીમાને એક ડૂમો સંભળાયો. અજયના આ શબ્દો પોતાની માટે તો નહોતાંજ એ રીમાને ખબર હતી.\n\nઅજયે આસપાસ જોયું અને સડસડાટ બાલ્કનીથી બહાર નીકળી ગયો. રીમાની બેગ પેક થઇ ચૂકી હતી. બહાર સૂકવેલા કપડાં એણે લઇ લીધા. ગડી કરીને કબાટમાં ગોઠવ્યા. બેડરૂમમાં વિખરાયેલો સામાન સમેટયો અને પોતપોતાની જગા પર ગોઠવ્યો.\n\n'મમ્મી તે આવું કેમ કીધું ?' ડ્રોઈંગરૂમમાં, મમ્મીના બનાવેલા પપેટને જમણા હાથમાં ભરાવીને અજય બોલી રહ્યો હતો. 'બોલને, હવે મને તું હેવાન કહીશ?'\n\nમમ્મીના પપેટે અજયના ગાલ પર હાથ ફેરવ્યો.\n\n'બેટા, એ તો હું ગુસ્સામાં બોલી ગઈ. તું તો મારા કાળજાનો કટકો છું. હું તને હેવાન માનું કંઈ?'\n\n'મમ્મી' મમ્મીના પપેટને ગળે વળગાડી અજય કંઈક બડબડ કરતો હતો. રીમા ઘરના દરવાજે ઉભેલી આ બધું નાટક જોઈ રહી હતી. 'હું આ બાળકને જન્મ આપીશ જ. હું એબોર્શન નથી કરાવવાની.' કોઈ ગેબી અવાજ જાણે અજયના કાને પડ્યો એમ એણે પાછળ વળીને જોયું.\n\nરીમા કોઈ પણ મેકઅપ વગર, સાદા પંજાબી ડ્રેસમાં બેગ લઈને ઉભી હતી. એના ચહેરા પર કોઈ સંવેદનાની છાંટ નહોતી. એ કોઈ ચાવી ભરેલા રમકડાંની જેમ બોલતી હતી.\n\n'રાતનું જમવાનું બનાવી રાખ્યું છે. જમી લેજો.' આટલું બોલીને રીમા ઉંધી ફરીને ચાલવા માંડી.\n\n***\n\nઘરની બેલ વાગતા જ અજયે દરવાજો ખોલ્યો. કુરિયર લીધું અને સહી કરી. સડસડાટ બેડરૂમમાં પહોંચી ગયો. કુરિયર ફાડીને એમાંથી એક કપડાંનું પપેટ બહાર કાઢ્યું.\n\nદેખાવે સાવ પોતાના જેવું જ. મોટી આંખો, આંખો પર કાળી ભ્રમર, કાળા પડી ગયેલા હોઠ અને સખત ચહેરો.....અજયે એને છાતીએ લપેટીને પોક મૂકી.\n\n'અજય ..........'",
      "duration": "12 mins",
      "category": "Fantasy"
    },
    {
      "id": 1195,
      "title": "નેકી",
      "story_name": "\"ગણપતિ બાપ્પા મોર્યા\" સિધ્ધી વિનાયકજીનાં દર્શન કરી, પોતાની આઈ સાથે આવેલા દામોદરે શેટ્ટી પાસેથી ખરીદેલી સેકન્ડ હેન્ડ ટેક્ષી પર આઈના હાથે શ્રીફળ વધેરાવીને હારતોરા કર્યા. અને ધંધાની શરુઆત કરી.\n\n\"ખંડાલા ચલેગા ?\"\n\n\"હા હા ક્યું નહી સાબ'\" કહીને દામોદરે ટેક્ષીનું મિટર ઉપર કર્યુ.\n\nઆંગતુક પાછળની સીટમાં સવાર થયો. દામોદરે પનવેલથી પુના એક્ષપ્રેસ વે પર કારને વાળી અને અનાયાસે મિરરમાં જોયું તો પાછળની સીટમાં બેસેલ વ્યક્તી પરસેવે રેબઝેબ હતો અને છાતી પર હાથ દાબીને કશુક કહેવા મથતો હતો. દામોદર એક જ સેકન્ડમાં સમજી ગયો કે પેસેન્જરને હાર્ટએટેક આવ્યો છે, એક પણ પળ ગુમાવ્યા વગર એણે યુ ટર્ન લઈને ટેક્ષી પનવેલ તરફ મારી મુકી, પનવેલ હાઈવે ઉપર જ એક હોસ્પીટલ હતી.\n\nછેક હોસ્પીટલના દરવાજા પાસે ટેક્ષી ઉભી રાખીને કાઉન્ટર પર બેસેલી રિસેપ્નીસ્ટને રાડ પાડી, \"મેડમ, પેસન્ટ હે, જલ્દી ડોક્ટર કો ભેજીયે\"\n\nઘડીભરમાં તો આખી હોસ્પીટલ દોડતી થઈ ગઈ, અને તાત્કાલિક પેશન્ટને ઓપરેશન થિયેટરમાં લઈ જવાયો.અડધા કલાકની જહેમત બાદ દર્દી નોર્મલ કંડીશનમાં આવ્યો અને આઈ સી યુમાં ખસેડાયો. દામોદર સિધ્ધી વિનાયકના જાપ જપતો બેસી રહ્યોં. પેશન્ટ સાવ નોર્મલ થયા પછી એના ઘરનો સંપર્ક કરવામાં આવ્યો અને એના પત્ની, દિકરી હાફળા ફાફળા હોસ્પીટલ દોડી આવ્યા.\n\n\"શુક્રીયા ડો. આપને ઈસે નયા જીવનદાન દીયા હે\"\n\n\"મેમ હમને કુછ નહી કીયા, શુક્ર ઈસ નૌ જવાન કા માનીયે, જો સહી વખ્ત પે યહા લે આયા, વારના !\"\n\nદામોદરનો આભાર માનીને મા દિકરી આઈ સી યુમાં દાખલ થયાં. આ બનાવના આઠમાં દીવસે દામોદર પર અજાણ્યો મોબાઈલ નંબર રણકી ગયો. \n\n\"દામોદર ?\"\n\n\"જી બોલ રહા હું, આપ કોન?\"\n\n\"યે સબ બાદમે, મે જો બતા રહા હું વો એડ્રેસ પે આકે મિલો\"\n\n\"અડધા કલાક પછી દામોદર પેલા ફોનમાં અપાયેલા એડ્રેસ પર પહોચ્યો અને એના આશ્ર્ચર્ય વચ્ચે એ મળ્યા જેને હાર્ટની તકલિફના હિસાબે હોસ્પીટલમાં દાખલ કરેલા. આજે દામોદર ફોરમ્યુલા વનનો નંબર વન રેસીંગ ડ્રાઈવર બની ગયો છે, કંઈ કેટલીય કાર બનાવતી કંપનીઓ દામોદરને એક વાર પોતાની કાર લઈને રેસીંગમાં ઉતરવાના મો માંગ્યા રુપીયા આપે છે.\n\nદામોદર દેશ વિદેશની કેટલીય રેસ જીતીને હવે હિમાલીયન કાર રેસની તૈયારી કરી રહ્યોં છે\n\nપેલા આંગતુક કોણ હતા ?\n\nએ મશહુર નંબર વન ફોરમ્યુલા રેસીંગ કાર ડ્રાઈવર અશોક કાર્નીકટ હતા. દામોદરની આઈ દામોદરને ઘણી વાર કહેતા \"નેકી કર ઓર દરીયેમેં ડાલ, એક દિન તુજે દરિયાસે ભી બડી શોહરત મિલેંગી\"",
      "duration": "2 mins",
      "category": "Fantasy"
    },
    {
      "id": 1196,
      "title": "હનીમૂન",
      "story_name": "નિશાનો પ્રસ્તાવ સાંભળી નિશાંત જરા ચોંકી ગયો. પેપર વાંચવાનું છોડી બેડ પાસેના ટેબલ પર મૂકતાં એણે નિશાના ચહેરા તરફ ધ્યાનથી જોયું ના.. એ મજાકના મૂડમાં નહોતી. એ હસવું દબાવી બોલ્યો, “આ ઉંમરે આપણે હનીમૂન પર જશું?”\n\nનિશા ઊઠી, ગુલાબી નાઈટગાઉનમાં ઢંકાયેલ એના સમપ્રમાણ શરીરને એ જોઈ રહ્યો. લાઈટ બંધ કરી આવી, નિશાંતને ભેટી એ બેડપર લેટી ગઈ. નિશાંત બોલ્યો, “તારું હનીમૂન તો શરુ પણ થઈ ગયું.”\n\nનિશાએ મોઢું એની છાતી પરથી ઊંચું કર્યું, ખુલેલા વાળને ખભા પાછળ ફેલાવી બોલી, “આજ તો ઉંમર હોય છે, હનીમૂન પર જવાની. લગ્ન પછીના હનીમૂનો કોલેજ પિકનિક જેવા હોય. ફૂલઝડીમાંથી ફૂટતા રંગ-બેરંગી પ્રકાશની જેમ થોડીવાર ઝળહળી હોલવાઈ જાય.”\n\nએણે છતમાં વર્તુળાકાર ફરતાં પંખા તરફ જોઈ વિચાર્યું, લગ્નની શરૂઆતથી નિશા આવી વિચિત્ર હતી. લગ્ન પછી હનીમૂન માટે જવા કોઈ રીતે તૈયાર ન થઈ, હવે ઢળતી ઉંમરે.. હનીમૂન!\n\nનિશાને ગયા મહીને ૪૬મું વરસ બેઠું અને પોતાનો વનપ્રવેશ, આ ઉંમરે ગુજરાતી પરિવાર મા-બાપ સાથે ચાર-ધામની યાત્રાએ જતાં હોય.\n\nનિશાંતને આનંદનો વિચાર આવ્યો, એની એક્ઝામ આવશે ડીસેમ્બરમાં. આનંદ એમનો એંજિનિયરિંગના ત્રીજા સેમેસ્ટરમાં ભણતો પુત્ર હતો, એકમાત્ર સંતાન.\n\nનિશાને પહેલી ડિલિવરી સમયે ટોક્સીન થઈ ગયેલું, ડોકટરોના અભિપ્રાય મુજબ બીજા સંતાન માટે માતા અને બાળકને બચવાના ફિફ્ટી-ફિફ્ટી ચાન્સ હતા. નિશાંતને આમ પણ એક બાળકની જ ઈચ્છા હતી. બે-બાળકો આજના સમયમાં યોગ્યરીતે ઉછેરવા એ પણ એને પડકારરૂપ લાગતું હતું, આમ પણ એના જીવનમાં પડકારો ક્યાં ઓછા હતાં. એણે નિશાના ખુલેલા વાળમાં આંગળીઓ રમાડતાં કહ્યું, “આનંદની એક્ઝામ આવી રહી છે, અને નવેમ્બર પહેલાં મને છૂટી મળવી મુશ્કેલ છે.” \n\nનિશા બેડમાં બેઠી થઈ, ખુલા વાળને પોતાના બંને હાથો વડે બાંધતા બોલી, “આપણે હનીમૂન પર જઈ રહ્યા છીએ, હું અને તું!”\n\nએણે આપણે શબ્દ ઉપર ભાર મૂકતાં કહ્યું. પછી સમજાવતી હોય એમ બોલી, “આનંદને પોતાની જવાબદારી છે, આમ પણ એ હોસ્ટેલ પર રહીને એક્ઝામ માટે તૈયારી કરી રહ્યો છે. નવેમ્બર આવવાને હજુ ત્રણ મહિના છે, આપણે અઠવાડિયામાં તો માઉન્ટઆબુ ફરીને આવી જશું અને એ દૂર પણ નથી.”\n\n“તને આમ એકાએક ફરવા જવાનું કેમ સૂઝયું?”\n\n“એકાએક? હનીમૂનના નિર્ણય પર આવતાં મને વીસ વરસ લાગ્યાં!”\n\nબેઉ સાથે હસી પડ્યા. નિશાંત વિચારી રહ્યો, લગ્ન જીવનના બે દાયકા  પસાર થઈ ગયા, આટલા લાંબા સમયમાં સાથે ક્યાંય નીકળી શક્યા નહિ, નીકળી શકાયું નહિ. નિશાએ બેડ પર લંબાવતાં કહ્યું, “છેલ્લા એક વરસમાં તારી દોડ-ધામ વધી ગઈ છે, થોડો બ્રેક લેવાની તને જરૂર છે.”\n\nનિશાની વાતથી છેલ્લા એક વરસની ઘટનાઓ એની આંખો સામે તરવરી રહી.. દિલોજાન દોસ્તનું ટ્રેન અકસ્માતમાં મૃત્યુ - અજાણ્યા શહેરમાં દોસ્તની વિધવા અને નવ વરસની પુત્રી માટે પોલીસ, રેલ્વે, બેન્ક અને વીમા કચેરીના કાપેલા ચક્કર યાદ આવ્યા.\n\nવિચારોને જ્યારે બ્રેક લાગ્યો તો નિશાંતે જોયું,પોતાને આરામની સલાહ આપી નિશા નિશ્ચિંતતાથી ઊંઘી રહી હતી. દોડ-ધામ તો એણે પણ મારી સાથે કેટલી કરી વિતેલા વીસ વરસોમાં, એમ વિચારતાં નિશાને ચાદર ઓઢાળી એણે સુવાનો પ્રયત્ન કર્યો.\n\nસવારે આંખ મોડી ખુલી એણે જોયું, નિશા હોટેલની બારીમાંથી બહાર જોતી ઊભી હતી. આબુ પહોંચ્યાને આજ ત્રીજો દિવસ હતો, ગઈ કાલે ટેક્સીમાં આખો દિવસ પર્વતના ભ્રમણમાં ગાળ્યો. નિશાની પીઠ પરના વાળથી, રેશમી બ્લાઉઝમાં પ્રસરેલ ભીના ધબ્બાને જોતાં જોતાં એને વિચાર આવ્યો - રોજની આદત, આટલું વહેલું એણે નાહી પણ લીધું.\n\nનિશાંતે પથારીમાં પડ્યા રહીને કહ્યું, “ગુડ મોર્નીગ સખી..!”\n\nલગ્નની શરૂઆતમાં એ નિશાને સખી કહી સંબોધતો. આજે આટલા વર્ષે અનાયાસ સંબોધન હોઠ પર આવી ગયું. સાંભળીને એ ચોંકી, એને લાગ્યું હોટેલની બારી બહાર ફેલાયેલી પહાડી સૃષ્ટિમાં પોતાનું અસ્તિત્વ ખોઈ રહી હતી. “સખી” શબ્દ સાંભળતાં જાણે વિખેરાયેલું અસ્તિત્વ ઘનીભૂત થયું. બારી છોડી એ નિશાંત તરફ લગભગ દોડીને પહોંચી. એના ચહેરા પર હિલ-સ્ટેશન જેવી તાજગી હતી. બેડ નજીક આવી એના ઉપર ઝૂકીને ધીમેથી બોલી, “આપણુ હનીમૂન હવે શરુ થઈ રહ્યું છે..!”\n\nનિશાંત એ આંખોની ચમક જોઈ રહ્યો, નિશાની સોનાની ચેઈન ગળામાંથી ઝૂલી રહી હતી અને તાજા છંટાયેલા પાવડરની સફેદી દેખાઈ રહી હતી. મોગરાની ખુશબૂ એના મનને તરબતર કરી ગઈ. ત્યાં રૂમની ડોરબેલ સંભળાઈ, એ દરવાજા તરફ જતાં બોલી, “હોટેલ બોય હશે મેં કોફી અને નાસ્તો લાવવાનું કહેલું, તું જલ્દી તૈયાર થઈ જા એટલે આપણે આજનો પ્રોગ્રામ વિચારતાં નાસ્તો કરીએ.”\n\nદરવાજો ખુલ્યો, છોકરાએ આવીને ટીપોય પર ટ્રે અને કોફીનો મગ મુક્યા, સાથે હોટેલના માર્કાવાળા બે ધોયેલા નેપકીન ગળી કરીને પાસે મૂકતાં બોલ્યો, “બીજું કશું લાવું મેમસા’બ?”\n\nનિશાએ ઈશારાથી ના કહી એટલે એ ચાલ્યો ગયો. નિશાંતને વિચાર આવ્યો સિગારેટ લાવવાનું કહેવું હતું. એ પીતો ન હતો પણ મૂડ બની ગયો હતો આજ. નિશાએ કહ્યું, “હજુ શું વિચારે છે? તારી વિચારવાની આદત બહુ ખરાબ છે, ઉતાવળ કર.”\n\n“હું બીજી એક ખરાબ આદત અંગે વિચારી રહ્યો હતો – સિગારેટ પીવાની.”\n\n“સિગારેટ? એતો તું પીતો નથી.” નિશાએ જરા ચોંકી જઈ કહ્યું. “હા પણ આજે મૂડ બની રહ્યો છે.” “તો પી નાખ, એમાં વિચારવાનું શું? વિવશ ન કરે એ આદત ખરાબ નહિ.”\n\nએ મજાકમાં બોલી ગયો-“વીસ વરસથી સાથે છીએ, એટલે એકબીજાની આદત પડી ગઈ છે, આ પણ ખરાબ બાબત છે?”\n\nનિશાએ એનો હાથ પકડી બાથરૂમ તરફ હડસેલતાં કહ્યું - “મહાશય..! સાથે જીવવાની આદત પડતાં જો વીસ વરસ જેટલો સમય લાગતો હોય...તો એ ખરાબ બાબત છે!”\n\nનિશાંત બાથરૂમ અંદર વિચારતો રહ્યો. જીવવાની પણ આદત પડી જાય છે, શરીર ઉપર ઉઠી આવતા બનીયાનના નિશાન જેમ, બીજા પણ જોઈ શકે એવી. પણ.. નિશા કંઈક જુદું કહી રહી હતી, સાથે જીવવા વિષે, એમાં સમયનું મહત્વ ઓછું છે, સાથે જીવવાની આદત પાડવા સંદર્ભે. પણ. એક છત નીચે સાથે હોવા છતાં, આપણે સાથે જીવતાં હોઈએ છીએ ખરેખર? નિશાંતે શાવર બંધ કર્યો. અવિરત વિચાર પ્રવાહ અટકાવવા એ પ્રયત્ન પૂર્વક કોઈ ફિલ્મીગીત ગણગણવા લાગ્યો.\n\nનિશાએ બેડની ચાદર સરખી કરી તકિયા ગોઠવ્યા. રૂમસર્વિસમાં ફોન કરી કોફી ગરમ કરી આપવા કહ્યું. બાથરૂમમાંથી નિશાંતનો ફિલ્મી ગીત ગણગણવાનો અવાજ સાંભળી હસી પડતાં એને વિચાર આવ્યો. શા માટે માણસો બાથરૂમમાં જ ગાતા હશે....એક આદત? ચાલતી વખતે હાથોને આગળ-પાછળ કરવા જેવી? બાથરૂમનો માહોલ ગીત ગાવા માટે પ્રેરિત કરે એવો હોતો નથી. જોકે નિશ્ચિંત થઈ શરીરને નગ્ન કરવા માટે પણ બાથરૂમ ક્યાં ઉપયુક્ત જગ્યા છે? છતાં મોટાભાગના લોકોનો સંકોચ બાથરૂમમાં ગયા પછી વસ્ત્રોની જેમ નિક્ળી જાય છે. મનનું આ કયા પ્રકારનું કંડિશનિંગ છે?\n\nનિશાના વિચારો અટક્યાં. નિશાંત વાળ ઘસતો બહાર આવી રહ્યો હતો, એનું પેટ ઠીક ઠીક બહાર આવી ગયું હતું છાતી ઉપરના વાળ પણ લગભગ સફેદ થઈ ગયા હતાં. ટૂવાલ નીચેના ખુલા પગો પાતળા લાગી રહ્યા હતાં. રૂમની ડોરબેલ સાંભળી એ ઉઠી અને દરવાજેથી ગરમ કોફીની ટ્રે અંદર લઈ આવી ટીપોય ઉપર મૂકી. નાસ્તાની ડિશ ઉપરથી ઢાંકણ ખસેડી જોયું ઓર્ડર મુજબ સાબુદાણાની ખીચડી હતી જે ઠંડી પડી ગયેલી. નિશાંતને વિચિત્ર આદત હતી ઠંડા નાસ્તા સાથે ગરમા ગરમ કોફી પીવાની.\n\nનાસ્તો પતાવી બેઉ હોટેલની બહાર નીકળ્યા. સામેથી પ્રવાસીઓ સામાન સાથે આવી રહ્યા હતાં. નિશાંતે જોયું પ્રવાસીઓમાંના એક પુરુષના હાથોમાં નાનું બાળક, અંગુઠો મોઢામાં રાખીને સુઈ રહ્યું હતું. અંગુઠા ઉપર હોઠોની પકડ ઢીલી પડી ગઈ હતી, બીજા હાથની મૂઠી બંધ હોવાથી હથેળી વધુ ગુલાબી જણાતી હતી. કાળા મોતીની ઝીણી ચેઈન બંને હાથના કાંડામાં આકર્ષક લાગી રહી હતી. વીખરાયેલા વાળમાં સવારનો સુવર્ણ તડકો ગૂંચળાઈને પડ્યો હતો. નિશાંત ખુશ થઈ ગયો.\n\nહોટેલથી ‘નખી લેક’ પાસે હતું એટલે બંનેએ ચાલતાં જવાનો નિર્ણય કર્યો. માર્ગો પર ભીનાશ હતી પરોઢે વરસાદનું ઝાપટું આવ્યું હોય એવી. હવામાં ઠંડક અને ભીંજાયેલી સૃષ્ટિની મહેક પ્રસરી ગયેલી. પ્રવાસીઓ મુખ્યત્વે યુગલો ફરી રહ્યા હતાં. મોટાભાગની યુવતીઓના કોણી સુંધીના હાથો મહેંદીની ડીઝાઈનથી આવૃત હતાં. રંગીન વસ્ત્રોમાં ફરી રહેલા યુગલો લળી લળીને વાતો કરવામાં મશગુલ હતાં, એવી વાતો જેનો કોઈ ખાસ અર્થ હતો નહિ. વાતોમાં અર્થો શોધવાનો આ સમય પણ ન હતો. નવ-વિવાહિત, રંગ-બેરંગી વસ્ત્રોમાં સજ્જ  યુગલો પક્ષીઓની જેમ આબુ જાણે વિશાળ વૃક્ષ હોય એમ એમાં લપાઈને ચહેકી રહ્યા હતાં.\n\nનખી લેક પાસે પહોંચી નિશાંતે એક બોટ ભાડે કરી. પેડલ બોટ હોવાને કારણે ચલાવવું સરળ હતું. લાઈફ જેકેટ પહેરી નિશાંત બોટમાં ગોઠવાયો, નિશાને હાથ આપી અંદર લીધી, જેકેટને કારણે બેઉને બેસવું ફાવતું નહોતું,પણ રોમાંચ થઈ રહ્યો હતો. પાણીને કાપતી બોટ ધીરે ધીરે આગળ સરકી રહી હતી, સવારનો મુલાયમ તડકો પાણીના વલયો પર ઝગમગતો હાલી રહ્યો હતો. કેટલાય પ્રવાસીઓ સમૂહમાં મોટી હોડીમાં તો યુગલો પેડલ બોટમાં સેર માણી રહ્યા હતાં. કેમેરાની ફ્લેશો દિવસનો પ્રકાશ હોવા છતાં ઝબકી જતી હતી. નિશાએ પોતાની પર્સમાંથી સનગ્લાસીસ કાઢ્યા, એક નિશાંત તરફ લંબાવ્યા, બીજા પોતે પહેર્યા. એ આશ્ચર્યમાં ઉછળતાં બોલ્યો, “સરપ્રાઈઝ નિશા? તેં તો હનીમૂનની રોચક તૈયારી કરી છે. મારા માટે સનગ્લાસીસ ક્યારે ખરીદયા?”\n\n“આ ઉંમરે જો તું મારી સાથે હનીમૂન પર આવવા તૈયાર થાય તો એ દ્રશ્ય જોવા હું એક સનગ્લાસીસ ન ખરીદી શકું?”\n\n“કેવું લાગે છે આપણા હનીમૂનનું આ દ્રશ્ય સનગ્લાસીસથી જોવામાં?” નિશાંતે રોમાંચિત થઈ પૂછ્યું. નિશાએ જરા વિચારીને કહ્યું, “તને યાદ છે આપણે નાટક જોયેલું-લીલી નશોમાં પાનખર! બસ એનાથી ઉલટું લાગે છે, જાણે સુકાઈ જવા આવેલ શિરાઓમાં વસંત મહોરી રહી છે.”\n\n“નિશા એ તો વૃક્ષોના સબંધમાં સાચું હોઈ શકે, ઋતુની સાઈકલ...વસંત-પાનખર આવ્યા કરે. મનુષ્યોને ઈશ્વરે એ આશીર્વાદ નથી આપ્યા.”\n\n“સારું છે નથી આપ્યા, મનુષ્ય પોતાના માટેજ જીવે છે, પ્રકૃતિ જેમ બીજા માટે નહિ. એટલેજ મારે સનગ્લાસીસ લેવા પડ્યા પાનખરમાં.” આમ કહી નિશા ખડખડાટ હસી પડી. નિશાંતને લાગ્યું પુરા ચહેરાનું ભરપુર હાસ્ય સનગ્લાસીસને કારણે ખંડિત થઈ ગયું. નિશાની આંખો દ્વારા છલકતું હાસ્ય સનગ્લાસીસ પાછળ ઢંકાઈ ગયું. નિશાના વાળમાં હજુ ભીનાશ હતી અને વાળમાં લગાવેલ મહેંદીનો રંગ તડકામાં સ્પષ્ટ દેખાઈ આવતો હતો.\n\nબોટે તળાવને એક મોટું વર્તુળકાર ચક્કર કાપ્યું, સાઈકલિંગનો મહાવરો ન હોવાથી પગ હવે જકડાઈ રહ્યા હતાં. એટલે બોટને એક જગ્યાએ સ્થિર કરી. આસપાસથી પસાર થઈ રહેલી બોટોના પ્રવાસીઓ અભિવાદન કરી રહ્યા હતાં, કોઈ આગળ વધવા ચાનક ચડાવી રહ્યા હતાં. નિશાએ બોટમાંથી જરા ઝૂકી હાથમાં પાણી લઈ નિશાંત તરફ ઉડાડ્યું, એ સામે ઉંચાઈ ઉપર આવેલ પત્થરના ‘ટેડ રોક’ આકારને જોઈ રહ્યો હતો. અચાનક પાણીની છાલક પડતાં ચોંકીને જોયું તો નિશા ખીલેલી વસંત જેમ હસી રહી હતી! કેમેરો સાથે ન લઈ આવવાનો એને પહેલી વખત અફસોસ થયો. નિશાએ પૂછ્યું-\n\n“ત્યાં શું જોવાનું છે?”\n\n“હું પેલા.... પત્થરના દેડકા જેવા આકારને જોઈ રહ્યો હતો.” નિશાંતે આંગળીથી જગ્યા દર્શાવતાં કહ્યું.\n\nનિશાએ સનગ્લાસીસ કપાળ પર ચડાવી આંખો જરા ઝીણી કરીને જોયું, પછી બોલી ઉઠી- “કમાલ છે પાણી અહીં છે અને દેડકો ત્યાં ઉંચાઈએ શું કરી રહ્યો છે, કોઈ દેડકી પાછળ ભટકી ગયો લાગે છે!”\n\nનિશાંતે બોટોમાં સેર કરી રહેલા સહેલાણીઓ દર્શાવી કહ્યું-“હા નિશા, અહીં આમ પણ ઘણાં દેડકાઓ, પેટ ફૂલાવી ડ્રાઉં.. ડ્રાઉં..કરતાં કૂદી રહ્યા છે! એ બિચારો કદાચ ગભરાઈને ત્યાં ભાગી ગયો હશે.”\n\n“પણ પેલો દેડકો તો દેડકીની પ્રતીક્ષામાં સદીઓ વિતાવી પાષાણ બની ગયો છે, કેવો અદભુત પ્રેમ?” નિશાએ મજાક આગળ વધારતાં કહ્યું.\n\n“રાહ જોવામાં પત્થર બની જવાની ઘટનાને અદભૂત પ્રેમ કહેતા હશે એની મને જાણ નહોતી.”\n\n“તને ખબર છે નિશા, અરવલ્લીની આ પર્વતમાળા સદીઓ પુરાણી છે, હિમાલયથી પણ જૂની.”\n\n“પુરાણોમાં પણ અર્બુદાચલ પર્વતનો ઉલ્લેખ આવે છે, એવું સાંભળેલું.” -નિશા સનગ્લાસિસ આંખોપર ચડાવતાં આગળ બોલી.\n\n”આબુના જૈન મંદિરો પણ જૂના સમયમાં બંધાયેલા, કદાચ ૧૧મી સદીમાં એવું વાંચેલું, એ આપણે બીજી વાર જોવા જશું.”  \n\n“આજે સાંજે સનસેટ પોઈન્ટ, કાલે દેલવાડા અને બને તો કાલે સાંજે જ આપણે રીટર્ન થઈ જઈશું.”\n\n“કેમ હજી તો હનીમૂન શરૂ થયું અને તું થાકી ગયો!” નિશાએ સનગ્લાસિસને એક હાથની આંગળીઓથી થોડા નમાવી, આંખો નચાવતા પુછ્યું.   \n\nએ જરા ગંભીર થઈ બોલ્યો, “ચંદ્રની કળાનું ઘટતું જવું એ અર્થ શરૂઆતમાં હનીમૂનમાટે અભિપ્રેત હતો.” પછી નાટકીય અંદાજમાં બોલી ગયો- “અને આપણાં મૂનના ઝાંખા પડતાં જતાં પ્રકાશમાં, હજૂતો ઘણું હની ભેગું કરવાનું છે ડિયર..!” \n\nનિશા પણ એવાજ અંદાજમાં બોલી, “ઓ.કે. માય બીઝી બીઈઈ...!”\n\nથોડી વાર પછી ગંભીર થતાં એનાથી કહેવાઈ ગયું, “પણ.. ભેગું શું કરવું? હનીને પણ છોડી જવું પડશે. અંત સમયે ખૂલી રહી ગયેલી મારી આંખોમાં તું શોધી શકશે આપણે સાથે જીવ્યા હતા એ ક્ષણોને?” નિશાંતને થયું પ્રિયજનોની સ્મૂર્તિઓમાં જીવતા રહી જવાની ઈચ્છા દ્વારા મનુષ્ય મૃત્યુને થાપ આપ્યાનો સંતોષ અનુભવે છે.\n\nહવે તડકો આંખોને થોડો વાગી રહ્યો હતો, ગરદન પાસે પરસેવાની ભીનાશ લાગી રહી હતી. નિશાએ પર્સમાંથી પોપકોર્નનું પેકેટ કાઢ્યું અને ખાવા લાગી. પછી અચાનક યાદ આવ્યું હોય એમ નીશાંતને ખાવા અંગે પૂછ્યું. એણે અનિચ્છા દર્શાવી અને બોટને ઘૂમાવી પાછી વાળી. કિનારે બોટ લાવી બેઉ સંભાળપૂર્વક ઉતર્યા. પ્રવાસીઓ હજુ પણ આવી રહ્યા હતાં, નખીલેક બોટિંગ માટે સરસ જગ્યા હતી. આગળ વધતાં તેઓ એક આઈસ્ક્રીમ પાર્લરમાં જઈ બેઠા. મશીનમાંથી પેસ્ટની જેમ નીકળી, કોનમાં ઉભરાઈ જતી સોફટી આઈસ્ક્રીમ લોકો ખાઈ રહ્યા હતાં. નિશા બે કોન લઈ આવી, બંનેએ નિરાંતે પૂરા કર્યા. નિશાંત ઊઠીને બીજા બે કોન લઈ આવ્યો. નિશાએ કહ્યું, “તારી સુગર વધી જશે, સવારે ટેબલેટ યાદ કરીને લીધી હતી?” \n\n“એમ કહેવાનું - તારામાં મીઠાશ વધી જશે, બીમારીઓનો પણ રોમેન્ટીક ઉલેખ કરી શકાય!”\n\n“અચ્છા..? આજ સવારથી તારામાંની મીઠાસ ઉભરાઈ રહી છે...અને અત્યારે એમાં રોમેન્ટીક ફ્લેવર પણ ઉમેરાઈ છે.”\n\nઆઈસ્ક્રીમ પૂરો કરી બેઉ હોટેલ પાછા ફર્યા. પેડલ બોટ ચલાવાને કારણે પગોમાં હવે કડતર થઈ રહ્યું હતું. નિશાંતે બાથરૂમના ગીઝરની સ્વિચ ચાલુ રહી ગયેલી તે બંધ કરી, કપડાં ચેન્જ કરી બેડ પર લંબાવ્યું. નિશાએ નાઈટ ગાઉન પહેરતાં પુછ્યું, “જમવા નીચે જશું કે મંગાવી લેશું?” “મને તો ખાસ ભૂખ નથી, સેન્ડવિચ ચાલસે.”\n\nનિશાએ બંને માટે સેન્ડવિચ મંગાવી. થોડી વારે આવેલી સેન્ડવિચ ખાઈ, નિશાએ આરામ ખુરસીમાં લંબાવી, હોટેલ બોયે લાવી આપેલ પેપર વાંચવું શરૂ કર્યું.\n\nદ્રશ્ય સારી રીતે જોઈ શકાય એવી જગ્યા મુશ્કેલીથી શોધી બેઉ બેસી ગયા. સનસેટ પોઈન્ટ પર ભીડ જમા થઈ ગયેલી. પ્રવાસીઓની વાતોનો શોર હવાના મોજા પર સવાર થઈ આવી રહ્યો હતો. ભીડ અને કેમેરાની ફ્લેશો વચ્ચે કેટલાક વિદેશી ટુરિસ્ટો પણ દેખાઈ જતાં હતાં. સાંજ ઢળવા આવી હતી, નીચેની ખીણનું દ્રશ્ય કેનવાસ ઉપર દોરેલું હોય એવું લાગી રહ્યું હતું. કોઈ ગામના છૂટા-છવાયા ખોખા જેવા લાગતા મકાનો, ઘટ્ટ લીલા છૂંદણા જેવા વૃક્ષોના ઝુંડ, ગીચ ઝાડીઓ. જમીનના કાપેલા ટુકડા જેવા ખેતરો, પગરસ્તા કેડીની રાખોડી રંગની પટ્ટી. તરલ ચમકતી સપાટી જેવુ તળાવ... વિમાનનાં ઉતરાણ સમયે બારીમાંથી નીચે દેખાતા ભૂ-ભાગ જેવુ આખું દ્રશ્ય લાગી રહ્યું હતું. ઢળતા સૂરજના નારંગી રંગના પ્રકાશની આભા સનસેટ પોઈન્ટ ઉપર એકઠા થયેલા પ્રવાસીઓના ચહેરાઓ પર લીંપાઈ ગઈ હતી. નજર સામે ફેલાયેલા મેદાન અને ક્ષિતિજ સુંધીના ધૂંધળા આકાશની વચ્ચે ઝીલમિલાતો, સૂર્ય અસ્ત થઈ રહ્યો હતો. ધીરે ધીરે અદ્રશ્ય થઈ રહ્યો હતો. ક્ષિતિજે અસ્ત થવાને બદલે અહી સૂર્ય એક ઝળહળતો ભ્રમ પેદા કરી, તિલસ્મી રીતે અદ્રશ્ય થઈ ગયો. આકાશમાં હજુ ઓગળેલા સૂરજનું ઝાંખું થઈ રહેલું તેજ જોઈ શકાતું હતું. પ્રવાસીઓ ધીરે ધીરે ઉઠી રહ્યા હતાં. નિશાંતનું અચાનક ધ્યાન ગયું નિશા ગોઠણ ઉપર હડપચી ગોઠવી દૂર ક્ષિતિજ સામે જોઈ રહી હતી. એણે પુછ્યું, “ચાલશું નિશા?”\n\nનિશાએ ગોઠણ ખોલી પગોને સામે જમીન પર ફેલાવી, શરીરને રિલેક્સ કરવા બંને હાથોને પીઠ પાછળ જમીન ઉપર ટેકવ્યા. નજર હજુ દૂર ક્ષિતિજમાં કશુંક શોધતી હોય એમ જોઈ રહી. અંધારુ આસપાસ ઝડપથી ઉતરી રહ્યું હતું. નિશાએ કશું સાંભળ્યું ન હોય એમ સ્વગત બોલી, “સૂર્યને અસ્ત થતો જોયા પછી શા માટે મન ઉદાસ થઈ જાય છે?”\n\nનિશાંતે ચિંતિત સ્વરે પુછ્યું, “તું ઉદાસ થઈ ગઈ! શા માટે?” પછી ઉમેર્યું – “હું તો દ્ર્શ્યની ઈન્દ્રજાળમાં ખોવાઈ ગયો હતો.”\n\nનિશાએ ક્ષિતિજ તરફથી નજર ફેરવી નિશાંતની આંખોમાં જોઈ કહ્યું, “હું પણ ખોવાઈ ગઈ હતી, પણ દ્રશ્યથી આપણે અલગ હતાં એવી સમજ મનને ઉદાસ કરી જતી હશે કદાચ.”\n\n“તું દાર્શનિક જેમ બોલી રહી છે.” નિશાંત આગળ કહેવા જતો હતો કે સૂર્યાસ્ત જોયા પછી ભાગ્યેજ કોઈ ઉદાસીની વાત કરતું હશે તે પણ હનીમૂન કરવા ગયેલ કપલ. પણ એ કહી ન શક્યો કારણ એણે અનુભવ્યું અંધકારમાં નિશા નજીક આવી, ગળા ફરતે નિશાના હાથો વીંટળાયા. નિશાંત કશું બોલ્યા વગર બેસી રહ્યો. નિશાએ એની છાતીમાં માથું છુપાવી કહ્યું, “સાંજ ઢળતા સૌ પોતાના ઘરે પાછા ફરે છે, આપણે પણ પાછા ફરીશું. આવી સભર ક્ષણો છોડીને? નિશાંત.. મને ડર લાગી રહ્યો છે, ફરીથી આ રીતે સાથે....”\n\nનિશાંત સમજી શક્યો નહીં. શું થઈ ગયું નિશાને, એણે પ્રશ્ન કરવાનું ટાળ્યું. અંધારું જામી ચૂક્યું હતું, કોઈ કોઈ યુગલના ઓળા દેખાઈ જતાં હતાં.વાતાવરણની શાંતિ ડહોળતું કોઈ કારનું હોર્ન પડઘાઈ ગયું. પહાડના વળાંક કારની હેડ લાઈટમાં ઝબકીને અદ્રશ્ય થઈ ગયા. એણે ધીરેથી નિશાને ઊભી કરી. નીચે ઉતરી રોડ પાસે પાર્ક કરેલી જીપમાં બેઉ ચૂપચાપ ગોઠવાયા. ચાલતી જીપમાં ઠંડક વધારે લાગી રહી હતી. નિશા એનો હાથ પકડી રાખી હોટેલ પહોંચતા સુધી ચૂપ બેસી રહી.\n\n“તને કોઈથી પ્રેમ થયેલો? પહેલા પ્રેમ જેવું કંઈ?” બીજા દિવસે આબુના જૈન મંદિરો જોતાં જોતાં નિશાએ પૂછ્યું.\n\nનિશાંત એક ક્ષણ સહમી ગયો તેનાથી કહેવાઈ ગયું. “નિશા તને જૈન મંદિરોમાં પણ પ્રેમના વિચારો આવે છે?”\n\n“તસ્કરીના માલનો અંધારામાં ભાગ કરતાં ચોર જેમ બગીચાના ખૂણામાં પ્રેમાલાપ કરવાં કરતાં, માણસ પ્રેમ વિષે મંદિરમાં ચિંતન કરે એ જરૂરી છે. તને નથી લાગતું એ માટે જ કોનાર્કનું સૂર્ય મંદિર હજી જાળવી રખાયું છે?” નિશાનો જરા ઊંચા સ્વરે આવેલો ઉત્તર મંદિરની શાંતિ ખળભળાવી ગયો.\n\nનિશાંતને ખબર હતી, પ્રશ્ન જેવોજ નિશાનો જવાબ વિચિત્ર હોવાનો. એને ખોવાયેલો જોઈ નિશા બોલી ઉઠી, “પ્રેમ થયેલો કે નહિ એ કહેવામાં પણ વિચારે છે, તો જરૂર તને કોઈથી પ્રેમ થયો હોવો જોઈએ.”\n\n“નહીં... હું કોનાર્કના મંદિરમાં ચિંતન કરવા અંગેની સંભાવના અંગે વિચારતો હતો.”  \n\nનિશા એની ધૂનમાં બોલી ગઈ, “વિચાર કરીને સબંધ બંધાય, મનની સીમા પૂરી થાય ત્યાંથી કદાચ પ્રેમનો માર્ગ શરૂ થતો હશે.”\n\nનિશાંત જરા વિચારીને સ્વગત બોલતો હોય એમ બોલી ગયો - “પ્રેમ જેવી ઘટના, પ્રથમ મનમાં જ ઘટવાની ને?”\n\nનિશાએ મંદિરના ઘુમ્મટની કોતરણીઓ તરફ જોતાં કહ્યું, “પથ્થરને પણ એક ચોક્કસ આકાર આપવાથી શિલ્પ ઉભરે છે, જે પથ્થરમાં જ સમાયેલુ ન હતું?” પછી નિશાંતનો હાથ પકડી ઉમેર્યું - “પ્રેમનું પણ એવુ જ છે, વિચારોનો કોલાહલ શાંત થયા પછી મન-સરોવરના શાંત જળમાં કોઈ આકૃતિ સ્પષ્ટ થાય છે, પછી એ ભૂંસાતી નથી. તું શું માને છે?”\n\nનિશાંત વિચારોને ક્રમમાં રજૂ કરતો હોય એમ બોલ્યો, “નિશા, પ્રેમ એ કદાચ વરસાદ પછી આકાશમાં દેખાઈ જતાં ઈન્દ્રધનુષ જેવી ઘટના છે! વાસ્તવમાં એ હોતું નથી, છતાં એને જોવા માટે આંખ હોવી જરૂરી છે. સૂર્યનું કિરણ પાણીના બુંદોમાંથી પસાર થઈ એક ચોક્કસ કોણ રચી આપણી આંખો સાથે અનુસંધાન મેળવે છે... અને ઈન્દ્રધનુષ રચાય છે!”\n\nનિશા ખુશ થઈ નિશાંતને ભેટી પડતાં બોલી-\n\n“આહ...શું કલ્પના..! તે કહ્યું એમજ હશે કદાચ, પ્રેમ એક ઈલ્યુઝન હશે, ફેન્ટાસ્ટિક નિશાંત..!”\n\nનિશાને હળવેથી પોતાથી અલગ કરી ક્ષોભ સાથે એણે કહ્યું, “નિશા આપણે હિલ -સ્ટેશન પર ખરા, પરંતુ અત્યારે જૈન મંદિરમાં છીએ.પ્રેમ જો ઈલ્યુઝન છે તો શું એ આટલી ખુશ થવાની બાબત છે?”\n\n”મને દંભ ફાવતો નથી, મંદિરોમાં પવિત્રતા જાળવી રાખવાનો દંભ. માણસ પગરખાં બહાર ઉતારી, મનની ગંદકી સાથે મંદિરોમાં પ્રવેશી શકે છે. મંદિરમાં જ પવિત્રતા રાખવાની સભાનતા કેમ?” જરા શ્વાસ લઈ એ ફરી બોલી ઉઠી.\n\n“એક મનુષ્ય બીજા મનુષ્યને મંદિરમાં ભેટી પણ શકે નહિ? મનુષ્યમાં પણ સ્ત્રી કે પુરુષ દેખાઈ જાય, એ પણ મંદિરમાં? એના માટે કયું ઈલ્યુઝન જવાબદાર છે નિશાંત?!” \n\nઆ વિચારોએ જગાવેલા મંથનમાં નિશાંત કેટલીય ક્ષણો નિશાને જોયા વિના તાકી રહ્યો. નિશાનું ધ્યાન જતાં તેણે નિશાંતના બંને હાથની હથેળીઓ દબાવતાં કહ્યું, “તારી આ ખોવાઈ જવાની આદતથી મને ડર લાગે છે, તું મને પણ એક દિવસ ખોઈ બેસીસ!”\n\nહોસ્પિટલના બેડ પર કોઈ નિશાંતનો હાથ હલાવી કહી રહ્યું હતું, “તમે બહુ સુઈ રહો છો, પછી રાત્રે આરામ કરતાં નથી. ઈન્જેક્શન આપવાનો સમય થયો છે જાગો.”\n\nતેણે આંખો ખોલી જોયું તો સામે રાતની ડ્યુટી કરતી નર્સ સિરીંજ તૈયાર કરી રહી હતી. નિશાંતે ફરીને આંખો બંધ કરી, બંધ આંખોમાં યાદની ઝીણી ઝીણી કરચો ખૂંચતી રહી હનીમૂન-આબુ-ધુમ્મસી આકારના નિશાના સ્વરૂપો.... સનગ્લાસિસ પહેરીને બોટિંગ કરતી, ખડખડાટ હસતી, સનસેટ પોઈન્ટ પર ઉદાસ થઈ ક્ષિતિજમાં તાકી રહેલી, જૈન મંદિરમાં ખુશ થઈ ભેટી ગયેલી..... અને વાદળો પાછળ છુપાઈ કહી રહી હતી – મારી આંખોમાં તું શોધી શકશે આપણે સાથે જીવ્યા હતા એ ક્ષણોને?.\n\nહિલ-સ્ટેશનથી પાછા ફરતી વખતે કારને એક્સિડેંટ થઈ ગયો. બીજે દિવસે નિશાનું મૃત શરીર મળ્યું, થોડું ખવાઈ ગયેલું. આનંદે અગ્નિદાહ આપ્યો, ગઈ રાત્રે નિશાંતને ભાન આવ્યું. અંતિમ વિદાય આપવા સ્મશાન સુધી પણ જઈ શકાયું નહીં, એ ખયાલ છાતીમાં ખૂંપેલા તીરની વેદના આપી રહ્યો હતો. એની આંખોમાંથી ઊભરાયેલા આંસુ ગાલ પરથી રેલાઈને તકીયામાં પ્રસરી ગયા. નિશાનો ચહેરો, તગતગતી આંખોમાં ડોકાઈ પૂછી રહ્યો હતો. “તને કોઈથી પ્રેમ થયેલો? પહેલા પ્રેમ જેવું કંઈ?”",
      "duration": "14 mins",
      "category": "Fantasy"
    },
    {
      "id": 1197,
      "title": "સંવેદનશીલ રૉબોર્ટસ્",
      "story_name": "હોસ્પિટલમાંથી ફોન આવ્યો અને એની આંખો ભરાઈ ગઈ, કેમ ન ભરાય એની હૉસ્પિટલમાં એવી ઘટના બની હતી. રુચિ એક સંવેદનશીલ ડૉકટર હતી, એણે એની હૉસ્પિટલનું નામ રાખ્યું હતું 'સંવેદના હૉસ્પિટલ' એટલે કમાવાના આશયથી નહીં પણ સેવાના આશયથી ડૉકટર બનેલી. એની સેવાની સુવાસ ચારે તરફ એટલી ફેલાયેલી હતી કે દર્દીઓથી એનું દવાખાનું ઉભરાતું. સેવાનો ભેખ ધરીને બેઠેલી રુચિને ત્યાં બીજા ડૉકટર તો શેના રહે ? સંવેદના હૉસ્પિટલનું નામ પડતાં જ દર્દી તો રાહત અનુભવતો પણ ડૉકટર એમ માનતા કે એમના ધંધાને ડૉ. રુચિ નુકસાન પહોંચાડે છે. લોકોની મફત કે ઓછા પૈસામાં સારવાર કરી બીજા ડૉકટરના દવાખાના બંધ કરાવશે એવું એમના મનમાં ઠસી ગયેલું. ડૉકટર એસોસિએશને ડૉ. રુચિનો બહિષ્કાર કર્યો. એમની હૉસ્પિટલમાં કામ કરતાં બધા જ ડૉકટરને ડૉ. રુચિની હૉસ્પિટલ છોડી દેવા જણાવ્યું. ડૉ રુચિ એકલી પડી ગઈ. દર્દીઓ વધારે અને ડૉકટર એક. રુચિ હાર માને એમાંની ન હતી. એણે ડૉકટર રૉબોર્ટ્સ મંગાવ્યા.\n\nડૉકટર રૉબોર્ટસ્ દ્વારા હૉસ્પિટલનું મોટાભાગનું કામ પહેલાની જેમ જ થવા લાગ્યું. એકાદ માસમાં તો રૉબોટ ડૉ. રુચિની કાર્યશૈલીથી વાકેફ થઈ ગયાં. રૉબૉટ આમ તો આર્ટીફિશિયલ ઈન્ટલિજન્સથી કામ કરતાં મશીન જ હતાં પણ આજે કંઈ ચમત્કાર થયો.\n\nસવારમાં કામ શરુ કરતાં પહેલાં તમામ રૉબોટ હૉસ્પિટલમાં લગાવેલી ડૉકટર રુચિની તસ્વીર પાસે ગયાં અને એમને સેલ્યુટ કર્યું અને વધુ ખંતપૂર્વક દર્દીઓની સેવા કરવાની શપથ લીધી. હૉસ્પિટલની નર્સ મીસ નિર્મલાએ આ રૉબોટના આશ્ચર્યજનક વર્તન અંગે પદ્મશ્રી એવૉર્ડ લેવા માટે દિલ્હી ગયેલ ડૉ. રુચિને મૉબાઈલ પર મેસેજ આપ્યાં અને રૉબોટ ડૉકટર્સની ડૉ. રુચિ પ્રત્યે આદર દર્શાવતો 'સેલ્યુટ વિડીયો' શેર કર્યો. ડૉ. રુચિની આંખો આ જોઈ-સાંભળી ભરાઈ આવી. એના મનમાં મીસ નિર્મલાના શબ્દો પડધાતાં હતાં 'મેડમ,મનુષ્ય કરતાં આ રૉબોર્ટસ્ વધુ સંવેદનશીલ નીકળ્યાં !'",
      "duration": "2 mins",
      "category": "Fantasy"
    },
    {
      "id": 1198,
      "title": "બાપુ મારા શમણે",
      "story_name": "હું છું એક અદનો દેશભક્ત ભારતીય નાગરિક. મધ્યમવર્ગનો સંતોષી જીવ ! આજે ગાંધીજયંતીની ભવ્ય ઉજવણીમાં હાજરી આપીને હું ઘરે આવ્યો. નેતાઓએ ગાંધીમૂલ્યો વિષે ખૂબ સરસ વાતો કરી. ગાંધીબાપુના જન્મથી લઈને તેમની શહાદત સુધીના અનેક પ્રસંગો વાગોળવામાં આવ્યા. ઉપસ્થિત શ્રોતાગણે તાળીઓના ગડગડાટથી વક્તાઓને ખૂબ નવાજ્યા. આવા ભવ્ય સમારંભના સાક્ષી થવા બદલ હું મારી જાતને ધન્ય સમજુ છું. મહાત્મા ગાંધીની વાતોને વાગોળતો હું આરામ ફરમાવી રહ્યો હતો.\n\n કેટલાક સમય બાદ મારા રૂમના બારણે હળવા ટકોરા પડ્યા. કોઈકના આગમનનો અણસાર મળતાં મેં બારણું ખોલ્યું, ને હું શું જોઉં છું ? સાક્ષાત ગાંધીજી મારી સામે ઊભા હતા ! હા, એ જ ગાંધીજી – ટૂંકી પોતડી, હાથમાં લાકડી, કમરે ઘડિયાળ ને બોખું મોં ! પણ અરે ! આ શું ? બાપુનો ચહેરો આટલો કરમાયેલો અને નિસ્તેજ કેમ ? તેમના ચહેરા પર રમતું સદાબહાર હાસ્ય ક્યાં ? મેં ત્વરિત નીચે નમી તેમના ચરણસ્પર્શ કર્યા. બાપુએ તેમનો ધ્રૂજતો હાથ મારા માથે મૂક્યો. હું તેમનો હાથ પકડીને રૂમમાં લાવ્યો ને મારા પલંગ પર બેસાડ્યા. હું તેમની સામે પાણીનો પ્યાલો લઈને ઊભો રહ્યો, ને હળવેકથી પૂછ્યું; “બાપુ, આજે તમે આટલા ઉદાસ કેમ છો ? એવું તો કયું કારણ છે કે જેણે આપના ચહેરાનું નૂર અને હાસ્ય છીનવી લીધું છે ?” ત્યારે આપણા પ્યારા બાપુએ મને જે જવાબ આપ્યો તે સાંભળીને હું આખેઆખો હચમચી ગયો ! બાપુએ ખાલી પ્યાલો મારા હાથમાં થમાવીને નારાજગી સાથે કહ્યું; “તમે ભારતવાસીઓએ પંચોતેર વર્ષ પહેલાં મળેલી આઝાદીને અને વીરોના બલિદાનોને ધૂળમાં મેળવી દીધાં છે !” હું તો બાપુને કંઈ પૂછવાના હોંશમાં જ ક્યાં હતો ? \n\nબાપુએ હાથમાંની લાકડીને પલંગના ટેકે ગોઠવી આગળ ચલાવ્યું; “1947માં આઝાદી સમયે મેં હિન્દુસ્તાનની જે કલ્પના કરી હતી એ તો આખરે કલ્પના જ બની રહી. તમે લોકોએ શહેરો તરફ આંધળી દોટ મૂકીને ગામડાંની દુર્દશા કરી છે. તમે ભૂલી ગયા કે સાચું ભારત તો ગામડાંમાં વસે છે. એટલે છેવટે તો ભારતની જ દુર્દશા થઈને ? મારા મત મુજબ સ્વરાજ એટલે દરેક પ્રકારના અંકુશમાંથી હકારાત્મક મુક્તિ ! જ્યારે આજનો ભારતીય તો ગુલામ બનીને રહી ગયો છે. વ્યસનનો ગુલામ, અંધશ્રધ્ધાનો ગુલામ, દેવાનો ગુલામ, શેઠ કે બોસનો ગુલામ ને સરકારનો પણ ગુલામ ! મને તો આ લોકશાહી નહિ, પણ ગુલામશાહી જ લાગે છે ! કોમ કોમ વચ્ચેના ઝગડા એક ભારતવાસી તરીકે તમને શોભે છે ?” હું તો અનિમેષ નયને બાપુ સામે તાકી જ રહ્યો હતો, ત્યાં બાપુનો અસ્ખલિત આક્રોશ આગળ વધ્યો; “સ્વચ્છતા એ દરેક ભારતીયનો અધિકાર છે. પંચોતેર વર્ષ પછી પણ એના માટે તમે હજુ સ્વચ્છતા અભિયાન ચલાવો છો ! તમારામાં સ્વયં સ્વચ્છતા ક્યારે આવશે ?” મેં ડરતાં ડરતાં પૂછ્યું; “અમે સૌ સ્વચ્છતા માટે પ્રયત્નશીલ છીએ જ.” આ સાંભળતાં જ હમેશાં શાંત રહેતા બાપુ થોડા ગુસ્સે થઈ ગયા. તેમના ચહેરાની કરચલીઓ સહેજ ધ્રૂજવા લાગી ! જરા ઊંચા અવાજે બાપુ બોલ્યા; તમે લોકો ખાલી પ્રયત્નો જ કરશો કે કોઈ ઠોસ કદમ પણ ઊઠાવશો ?” બાપુનો ગુસ્સો જોઈને મારી તો જાણે વાચા જ હણાઈ ગઈ !\n\nક્ષણિક વિરામ લઈને ગાંધીજી શાંતિથી બોલ્યા; “બેટા, હું સમજુ છું કે બદલાતા સમય સાથે મારા વિચારો, આદર્શો અને મૂલ્યો ધીરે ધીરે અપ્રસ્તુત થતાં જાય છે. હું એમ નથી કહેતો કે તમે કાયમ માટે એને વળગી રહો. હું તો બસ એટલું જ ઈચ્છું છું કે તમે અદના ભારતીયના હિતમાં હોય એવા કાયદા બનાવો અને એનું ચુસ્તપણે પાલન કરો. સામાન્ય જનનું આરોગ્ય સચવાય તેવા કદમ ઉઠાવો.” સ્વતંત્ર ભારતમાં પોતે ઈચ્છે એ પદ મેળવી શકવાની ક્ષમતા હોવા છતાં સત્તાથી જોજનો દૂર રહી દેશની સાચી સેવા કરનાર બાપુએ સાંપ્રત પરિસ્થિતિનો નિષ્કર્ષ આપતાં કહ્યું; “લોકશાહીની ધડકન એવી ચૂંટણી આવે ત્યારે રાષ્ટ્રહિતને ધ્યાનમાં રાખો ને એવી નિ:સ્વાર્થ વ્યક્તિ કે સરકાર ચૂંટો જેના હ્રદયસ્થાને ભારતનો છેવાડાનો નાગરિક હોય. ચૂંટણીમાં કોઈ લોભ-લાલચ કે પ્રલોભનને વશ થયા વગર એને લોકશાહીનો પવિત્ર ઉત્સવ બનાવો. કોઈપણ પ્રકારના ભેદભાવ વગર ભારતના દરેક નાગરિકને વિકાસ માટે સમાન તકો ઉપલબ્ધ થવી જ જોઈએ.” આટલું બોલતાં તો બાપુને હાંફ ચડી ગયો. ધીરે ધીરે કદમ માંડતા બાપુ સામે પડેલી ખુરશી પર બેસી ગયા.\n\n રેંટિયામાં કાળને કાંતી લેનાર બાપુએ એ જ સદાબહાર મુસ્કાન સાથે મને કહ્યું; “બેટા, મારાથી ઘણું વધારે કહેવાઈ ગયું, પણ તું ખોટું ન લગાડીશ ! હું તને એટલું કહેવા માંગુ છું કે તમે ટેકનોલોજી ભલે અપનાવો, પરંતુ યાંત્રિકરણ પર એ હદ સુધી આધારિત ન થઈ જાઓ કે જેથી બેકારીની સમસ્યા વકરી જાય. કેમ કે બેકારી છેવટે ગરીબીમાં પરિણમે છે, અને ગરીબીને ગુનાખોરીની ગર્તા તરફ ધકેલાઈ જતાં વાર નથી લાગતી.” એકાએક કમરે લટકાવેલી ઘડિયાળમાં જોતાં ગાંધીજી ઊભા થઈ ગયા ને કહેવા લાગ્યા; “અરે, મેં તારો ઘણો સમય લીધો; પણ કહેવું જરૂરી હતું. તું મારી વાત પર વિચાર કરજે.” મારા માથે પોતાનો ધ્રૂજતો હાથ મૂકતાં કહે; “બેટા, એક ભારતીય તરીકે તું હર બુલંદીઓ સર કરે એવા મારા ને મા ભારતીના આશીર્વાદ હમેશાં તારી સાથે છે.” બાપુ ખુલ્લા દરવાજા તરફ આગળ વધ્યા. \n\n મેં પ્યારા બાપુને રોકવા હાથ લંબાવ્યો કે અચાનક મારી આંખ ખૂલી ગઈ ને જોઉં છું તો રૂમમાં કોઈ જ નહોતું ! હું મારા માથે હાથ ફેરવીને બાપુના આશિષની અનુભૂતિ કરી રહ્યો ! હું ખૂબ ખુશ હતો કેમ કે છેવટે બાપુ એક અદના નાગરિકના શમણે પધાર્યા હતા !",
      "duration": "4 mins",
      "category": "Fantasy"
    },
    {
      "id": 1199,
      "title": "માટીનો પાવાગઢ",
      "story_name": "એકવાર ફરીથી બાળપણનો એક પ્રસંગ યાદ આવે છે. ફળીયાનાં મિત્રો ભેગાં થઈને અમે એક પ્રવ્રુતિ કરતાં હતાં તેનું વર્ણન કરું છું. નવરાત્રીનાં થોડા દિવસો પેહલાં અમે આ કાર્ય શરૂ કરતાં અને પછી મોજથી નવરાત્રી મનાવતાં.\n\nનવરાત્રીનાં અગાઉનાં દિવસોમાં અમે મિત્રો ભેગાં થઈને અમારાં કણજરી ગામનાં મહોણીયા વડેથી ચીકણી માટી લાવવાનું શરૂ કરીએ. કોઈ સાયકલ પર લાવે, કોઈ કોથળામાં લાવે, કોઈ રીક્ષામાં મૂકીને લઈ આવે, બધાં પોતપોતાની રીતે પ્રયત્ન કરે. પછી અમારાં ઘરની સામેજ લખુકાકાનું ઘર, ત્યાં એમનાં ઘરની ભીંતે માટીનો ખડકલો થાય. ત્યારબાદ પાવાગઢ બનાવવાની તૈયારીઓ શરૂ થાય.\n\nએ માટીને સૌપ્રથમ ભીંતે ગોઠવી શંકુ આકાર આપવામાં આવે. પાણી છાંટીને મજબૂત કરવામાં આવે. ત્યારબાદ દરેક મિત્રો જાણે કોઈ શિલ્પકાર હોય તે પાવાગઢની ટોચે માતાજીનું સ્થાનક બનાવવાં થોડી સમથળ માટી કરે અને ત્યાંથી વાંકાચૂકાં રસ્તા કંડારવાનું શરૂ કરે. એ રસ્તા માટીનાં પાવાગઢની છેક નીચે સુધી આવે. એકદમ સરસ લાગે. બધાંજ મિત્રોને કહી દેવામાં આવે કે ઘેર જે જે રમકડાં હોય તે લેતા આવો. કોઈ ગાડી લાવે તો કોઈ ખટારો, કોઈ સાયકલ લાવે તો કોઈ રીક્ષા, કોઈ વિમાન લાવે તો કોઈ બાઈક! જોતજોતામાં અઢળક રમકડાં ભેગાં થઈ જાય. પછી દરેક રમકડાને એ વાંકાચૂકાં રસ્તા પર મૂકવામાં આવે. એવું લાગે કે, જાણે માતાજીનાં દર્શને જતાં હોય.\n\nઆતો કંઈ નથી. કેટલાંય વડીલ મિત્રો ડૉક્ટરની પાસે જઈને જૂનાં વપરાયેલાં ગ્લુકોઝનાં બોટલ ને તેની સાથેની પાઇપ લેતાં આવે. પછી એ બોટલને પાવાગઢની બાજુમાં રાખે. એ પાઇપને જમીનમાંથી ખાડો કરી તેની સોય જમીનની ઉપર રહે તે રીતે આયોજન કરવામાં આવે. પછી બોટલમાં પાણી ભરીને પાઇપ શરૂ કરે એટલે જમીનમાંથી ફુવારો થાય. આજુબાજુ ઝીરોનાં બલ્બ મૂકે એટલે આહા! નયનરમ્ય વાતાવરણ ઊભું થાય. અમારો પાવાગઢ શોભી ઊઠે. અંતે આખા પાવાગઢની ઉપર લાઇટિંગ કરવામાં આવે.લાલ, પીળી, લીલી, ભૂરી ભાતભાતની લાઈટો. અંતે યોગ્ય સમય જોઈને માતાજીની છબી બિરાજમાન થાય. ત્યારે અમારી સઘળી મેહનત રંગ લાવે. પાવાગઢ જાતે અમારે આંગણે આવ્યો હોય એવું લાગે.\n\nઆ પાવાગઢની નવ દિવસ અને નવ રાત ખૂબ દેખભાળ થાય. રોજ સવારે અને સાંજે આરતી થાય. રાત્રે ગરબા ગવાય. આખું ફળિયું ભેગું થાય એયને! આનંદ આનંદ! પણ એક વાત સાચી કહીશ કે અમે નાનાં એટલે અમારું ધ્યાન વધારે પડતું માતાજીનાં પ્રસાદમાં રહે. પ્રસાદ વહેંચવાનું કહે એટલે અમે આગળ પડીને કામ કરી લઈએ.\n\nખરેખર, અમે એટલાં ભાગ્યશાળી હતાં કે માતાજી પાવાગઢ લઈને અમારી જોડે જાતે આવતાં. અમારે પાવાગઢ જવાની જરૂર ના રહેતી. આજે પણ આ વાતને યાદ કરતાં એ આખું ચિત્ર આંખો સમક્ષ ઊભું થાય છે. જાણે ગીતા જ્ઞાન આપવાં માતાજી આવ્યાં હોય એમ!",
      "duration": "2 mins",
      "category": "Fantasy"
    },
    {
      "id": 1200,
      "title": "લાસ્ટ ચેટિંગ (પ્રેમ અને ત્યાગ)",
      "story_name": "મારામાં બોલવાની હિંમત નથી એટલે તને મેસેજમાં ટાઈપ કરીને જણાવી રહ્યો છું. તું સારી રીતે જાણે છે મારા ભૂતકાળ વિશે ૧.૫ વર્ષ જેવો સમય થઇ ગયો એ ભૂતકાળને પણ તું એ વાતથી અજાણ નથી કે આ ૧.૫ વર્ષના સમય ગાળામા મેં ક્યારેય કોઈ છોકરી સાથે વાત પણ નહોતી કરી. હા કારણ કે હું તૂટી ગયો હતો. મારામાં હિંમત જ નહોતી કોઈ છોકરી પર વિશ્વાસ કરવાની કારણકે મને લાગતું કે બધી છોકરીઓ સરખી જ હોય છે. પણ ખબર નહિ તું કઈ રીતે મારા જીવન માં આવી ગઈ. એના ગયા પછી તું એવી પહેલી છોકરી છે જેની મારા જીવનમાં એન્ટ્રી થઈ. કારણની મને ખબર નથી કેમ પણ આટલા સમયમાં પહેલી વાર મે કોઈ છોકરી સાથે ચેટિંગ કરી અને પહેલી વાર મારા ફેસ પર એક સરસ સ્માઈલ આવી. શરૂઆતમા મે તને મેસેજ કર્યો ત્યારે ખાલી મારી ઇબુકની જાહેરાત માટે કરેલો હતો. પણ મને એ નહોતી ખબર કે એક મજાકમા શરૂ કરેલી એક ચેટિંગ મારા માટે આટલી બધી ઈમ્પોર્ટન્ટ બની જશે. જ્યારે પણ તું વાત કરતી હતી ત્યારે એક અલગજ પ્રકારની ખુશી મળતી હતી જે મને આટલા સમયમાં ક્યારેય નહોતી મળી. હું તને એમ નથી કહી શકતો કે મને તારા પ્રત્યે લવની ફીલિંગ્સ છે કે એવું મને ખબર પણ નથી. પણ તું મને ફક્ત ગમે છે અને તારા સાથે વાત કરવી બહુ ગમે છે. કારણકે જ્યારે પણ તારી સાથે વાત કરું છું ત્યારે ખુશ રહું છું. મને હજી સુધી તારામાં એવો એટીટ્યુડ નથી દેખાયો જે ઘણી બધી છોકરીઓમાં હોય છે. તારામા સાવ નિસ્વાર્થ ભોળપણ રહેલું છે જેના કારણે તારી સાથે વાત કરવા આકર્ષાઉં છું. તારી સાથે વાત કરીને મારો ખરાબ મૂડ પણ સારો થઈ જાય છે. તારી એ આદત પણ ખૂબ સરસ છે કે જો હું તને મેસેજ ના કરું તો તું મને સામેથી મેસેજ કરે છે જે દર્શાવે છે કે તું નિખાલસ છે અને તારામાં ઘમંડ નામની કોઈ વસ્તુ નથી. જો તારી સાથે વાત ન કરું તો મારો દિવસ પસારજ નથી થતો. મને ખબર નથી તને મારા પ્રત્યે કેવી લાગણી છે પણ મને લાગે છે કે જો હવે હું તારી સાથે વાત કરીશ તો હું તને પ્રેમ કરી બેસીસ જેને તું એક્સેપ્ટ નહિ કરી શકે. બહુ જ યાદ આવશે એ આપણી લેટ નાઈટ સુધીની ચેટિંગ્સ અને વિડીયો કોલિંગ જેમાં આપણે વાત તો નહોતી થતી પણ એક બીજાને જોયા કરતા. એક અલગ પ્રકારની સ્માઈલ અને ખુશી આપતો હતો એ સમય. એક વાર તો એક દેવાંશીને ખોઈ ચુક્યો છું અને હવે તને બીજી દેવાંશી બનતા નહીં જોઈ શકું. એની પહેલા કે હું તને પ્રેમ કરી બેસું મને હંમેશાં માટે બ્લોક કરી નાખજે. ]\n\nઆટલું લખીને મે મારો મેસેજ ટાઈપ કર્યો અને હું મોબાઈલ ડેટા બંધ કરીને સુઈ ગયો.\n\n***\n\nઆ મેસેજ કર્યો હતો મેં મારી ધક ધક ગર્લને... એટલે કે મારી વિશુને... હા જેનો ફોટો જોઇને એક ક્ષણ માટે મારું દિલ એક ધબકારો ચૂકી જતું. હજી થોડા મહિનાઓ પહેલા જ અમારી મુલાકાત સોસીયલ સાઇટ ફેસબુક પર થઇ હતી. સાલું જબરું કહેવાય નહીં, આ સોસીયલ સાઇટ્સ પણ કેવી છે થોડાજ સમયમાં એક વ્યક્તિને બીજી વ્યક્તિ સાથે જોડી દે છે. બંન્નેને એક બીજાની કેટલા નજીક લાવી દે છે. હા, તો વાત એમ હતી કે જોબથી હું કંટાળીને ઘેર આવીને હજી મારા બેડ પર સૂતો જ હતો અને ફેસબુક મચેડતો હતો... એટલામાં મારી નજર સજેશન બોક્સ પર ગઈ અને હું એને સ્વાઇપ કરીને બધા સજેશન જોઈ રહ્યો હતો... મારી નજર સામેથી એક નામ ગયું જેના પર ભૂલથી મારાથી ક્લિક થઈ ગયું હશે અને રિકવેસ્ટ સેન્ડ થઈ ગઈ. મારા ધ્યાનમાં તો આ વાત આવી પણ એટલામા મારા કલીગનો ફોન આવ્યો અને એક પ્રોબ્લમનું સોલ્યુશન આપવામાં હું એની સાથે વ્યસ્ત થઈ ગયો અને આખરે હું ભૂલી જ ગયો. બીજાજ દિવસે મોબાઈલમાં નોટિફિકેશન આવ્યુ વિશુ ગજ્જર એક્સેપટેડ યોર ફ્રેન્ડ રિકવેસ્ટ. પણ મે એસમયે એના પર વધુ ધ્યાનના આપ્યું કારણ કે ૧.૫ વર્ષ પહેલાં પ્રેમમાં મળેલ એક દગો જેણે ભૂતકાળ રૂપ બનીને દિલના ટુકડા કર્યા હતા અને મારી બીજી કોઈ છોકરી પર વિશ્વાસ કરવાની હિંમત છીનવી લીધી હતી. ૨ દિવસ પછી હું ફરી પાછો ફેસબુક ખોલીને બેઠો હતો અને અને મારા અનેક નવા રીડર્સ જેઓએ મને ફ્રેન્ડ રિકવેસ્ટ મોકલી હતી એમને મારી ઇબુકની લિંક મોકલી રહ્યો હતો કારણકે સ્ટોરીમિરર, માતૃભારતી અને પ્રતિલિપિ જેવા મોટા પ્લેટફોર્મ પર એક લેખક હોવાના કારણે ઘણા બધા વાંચકોની ફ્રેન્ડ રિકવેસ્ટ આવતી હતી અને તેઓ મને બુક પ્રત્યેના પોતાના મંતવ્યો જણાવતા. આટલામા મારી નજર ફરી એ નામ પર પડી અને મને ખ્યાલ આવ્યો કે આ એજ આઈડી હશે જેના પર ભૂલથી મેં રિકવેસ્ટ મોકલી અને મે એ વાતને ઇગ્નોર કરીને એમા પણ મારી પ્રોફાઈલની લિંક મોકલી દીધી.\n\n૧ કલાક પછી એમાંથી રીપ્લાય આવ્યો...\n\nવિશુ :- હેલ્લો...\n\nઆનંદ :- હેલ્લો..\n\nવિશુ :- આ શું છે... આ બુક તમે લખી છે ? તારા વગરનો અધુરો વેલેન્ટાઈન ?\n\nઆનંદ :- હા\n\nવિશુ :- કઈ રીતે બુક વાંચવાની ? મારામાં ઓપન નથી થતી. મને વાંચવાનો બહુ શોખ છે અને આ બુક વાંચવાની ખૂબ ઈચ્છા છે.\n\nઆનંદ :- આની એપ ડાઉનલોડ કરી લ્યો અને એમા રજીસ્ટર કરીને આ લિંક ઓપન કરજો એટલે મળી જશે.\n\nવિશુ :- સારું, થેન્ક્સ...\n\nઆનંદ :- (થમ્બસ અપનું ઈમોજી)\n\nઅંતે અમે અહીંયા ચેટિંગ પૂરી કરી અને હું મારા કામમાં પાછો વળગી ગયો.\n\n( ૨ દિવસ પછી )\n\nઆમ તો જોકે મારી શિફ્ટ હંમેશાં મોર્નિંગ જ રહેતી પણ ક્યારેક કંપનીના કામને લીધે ૧ અઠવાડિયાની નાઈટ શિફ્ટમાં પણ જવું પડતું. એટલે એદિવસે પણ મારી નાઈટ શિફ્ટ જ હતી. હવે નાઈટ શિફ્ટમાં આખી રાત ફક્ત કમ્પ્યુટર્સ પર બેસી રહેવાનું અને પ્લાન્ટમાં થતી પ્રોસેસનું નિરીક્ષણ કરવાનું એટલું બધું કંટાળાજનક હોય છે કે સાલું વાત જ ન પૂછો. જો પ્લાન્ટમાં કોઈ પ્રોબ્લમ આવે તો કમ્પ્યુટરમાં દેખાતા ટેમ્પરેચર અને લેવલ ઇન્ડિકેટરજ એની જાણકારી આપી દેતા એટલે ઊભું થઈને ભાગવાનું અને પ્રોબ્લમનું સોલ્યુશન શોધવાનું. સોલ્યુશન શોધવાનો તો કોઈ સમય જ નહીં. ક્યારેક ૧૦ મિનિટમાં પ્રોબ્લેમ મળી જાય તો ક્યારેક કલાકો પણ જતા રહે. સાલી, ઇન્ડસ્ટ્રીયલ લાઈફ જ એવી હોય છે જ્યાં એક અલગ જ દુનિયા હોય છે જે તમને બધી જ જગ્યાએથી દૂર લઈ જાય છે. જ્યાં જુઓ ત્યાં મશીનો જ મશીનો અને એમનો ઘોંઘાટભર્યો આવતો અવાજ, ક્યાંક કુલિંગ ટાવરમાંથી પાણી પડતું હોય એનો અવાજ, વેક્યુમ સિસ્ટમમાંથી આવતો અવાજ અને સ્ટીમ ટ્રેપમાંથી નીકળતા કન્ડેનસેટનો તીવ્ર અવાજ, ક્યાંક કોઈ પંપ ચાલુ હોય એનો અવાજ, તો વળી ક્યાંક હેલ્પરો કે માણસો એક બીજાને આવા ઘોંઘાટભર્યા વાતાવરણમાં જોર જોરથી બૂમો પાડીને બોલાવતા હોય તેવા અવાજો. ટૂંકમાં કહીએ તો નાઈટમાં પણ આવો ત્રાસ તો ખરો જ પણ આ સમય પર વાતાવરણ પણ એટલું શાંત હોય છે કે એક અલગ જ પ્રકારનો એહસાસ કરાવે છે. રાતનું અંધારું હોવા છતાં પણ બળતી લાઈટો દિવસનો અનુભવ કરાવે છે. ૧૨ વાગવામાં હજુ ૧૦ મિનિટની વાર હતી અને હું બહાર મારા કલીગ સાથે સેકેન્ડ શિફ્ટમાં થયેલ પેન્ડિંગ વર્ક્સ પર વાતો કરી રહ્યો હતો. અંતે સેકેન્ડ શિફ્ટમાં થયેલો બધો જ ચાર્જ તે મને આપીને પોતાની શિફ્ટમાંથી છુટા પડ્યા અને મારી જવાબદારી શરૂ થઈ આગળના ૮ કલાક માટે. એક સામાન્ય પ્રોબ્લમના કારણે સેકેન્ડ શિફ્ટમાં જ પ્લાન્ટ બંધ કરવો પડેલો એટલે મારે તો આગળ ના ૮ કલાક જલસાજ હતા. ફક્ત ખુરશી પર બેસી રહેવાનું અને મોબાઈલ મચેડવાનું. જ્યારે પણ આવતા બગાસાં એની હદ વટાવી જાય ત્યારે ખુરશી પર જ સૂઈ જવાનું.\n\nપણ આજે ઊંઘ નહોતી આવી રહી અને મારે થોડું સ્ટોરીનું કામ પણ કરવાનું હતું એટલે નક્કી કર્યું કે આજે ફ્રી જ છું તો થોડું લેટ નાઈટ સુધી પોતાનું કામ પતાવી દઉં પછી આરામ કરીશ. કારણ કે એપિસોડિક સ્ટોરી હોવાના કારણે અઠવાડિયામાં એક ભાગ તો પબ્લિશ કરવો જ પડે અને એમાં પણ મારા હમણાંથી થોડા વ્યસ્ત શિડયુલના કારણે હું યોગ્ય સમય પર સ્ટોરી પબ્લિશ નહોતો કરી શકતો જેના લીધે વાચકોની આતુરતા વધી રહી હતી અને તેઓ હવે પોતાની સહનશક્તિ ખોઈ ચૂક્યા હતા જેના કારણે ઘણા લોકોના સ્ટોરીના આગળના ભાગો માટે પર્સનલી મેસેજ પણ આવતા હતા. મેં મારી બેગમાંથી હેન્ડસફ્રી કાઢયા અને મારા મોબાઈલ સાથે કનેક્ટ કર્યા કારણકે મારી એક આદત હતી કે જ્યારે પણ મોબાઈલમાં ટાઈપિંગનું કામ કરતો હોય ત્યારે મને ગીત સાંભળવા ખૂબ ગમતા અને કામ કરવામાં પણ મજા તો ત્યારેજ આવતી જ્યારે સોંગ્સ ચાલુ હોય.\n\n\"મેરે તો સારે સવેરે બાહો મેં તેરી થેહરે, મેરી તો સારી શામે તેરે સાથ રહી હે....\n\nથોડા સા ભી શક ના કરના તુમસે મેરા જીના મરના, તુમ ચલ રહે હો તો સાંસે મેરે સાથ ચલ રહી હે....\n\nઓ હમસફર... હો હમનવા.... બેશર્ત મેં... તેરા હુઆ...\"\n\nમારુ ફેવરિટ સોન્ગ ચાલુ કરીને મેં મારી સ્ટોરીનું કામ ચાલુ કર્યું. લગભગ અડધી કલાકની મહેનત સુધી મારુ સ્ટોરીનું કામ ચાલુ રહ્યું અને મેં આગળનો એક ભાગ ટાઈપ કરી નાખ્યો અને હવે રાહતનો શ્વાસ લીધો કારણકે મારા માટે હવે એક અઠવાડિયા સુધીનું ટેનશન ઓછું થઈ ગયું હતું. મેં મારા મોબાઈલનો ડેટા ઓન કર્યો અને પહેલા વોટ્સએપ ચાલુ કરીને મારા મેસેજ ચેક કર્યા પછી મારુ ઇન્સ્ટાગ્રામ એકાઉન્ટ ચાલુ કરીને તે ચેક કર્યું અને છેલ્લે મારા ફેસબુક પર કૂદકો માર્યો. થોડી વાર વોલ ચેક કરીને ઓનલાઈન ફ્રેન્ડ્સમાં ઘૂસ્યો અને મારી સામે અનેક નવરી બજાર દેખાઈ જે હજુ સુધી ઓનલાઈન હતી જેમાંના ઘણાને તો હું ઓળખતો પણ નહોતો. મેં મારી મોબાઈલની નોટિફિકેશન બાર પર જોયું તો રાતના ૧૨:૩૯ થયા હતા. આ ઓનલાઈન નામોમા એક બીજા પણ નામનો સમાવેશ થતો હતો જેના સાથે મેં ૨ દિવસ પહેલા વાત કરેલી અને વિચાર આવ્યો કે આ બોયફ્રેન્ડ - ગર્લફ્રેંડની રિલેશનશીપ પણ જોરદાર હોય છે. આખી દુનિયાને રાત પડે છે ત્યારે આમને દિવસ ઉગે છે અને હું હસી પડ્યો. મને પણ કંટાળો આવતો હતો એટલે મને પણ મસ્તી સૂઝતી હતી અને મેં એ નામ પર એક હેલ્લો નો મેસેજ મોકલી દીધો. તરતજ સામે છેડેથી મને રીપ્લાય મળ્યો.\n\nવિશુ :- હેલ્લો (સ્માઈલી ઈમોજી)\n\nઆનંદ :- કેમ છો ?\n\nવિશુ :- મજામાં અને તમે ?\n\nઆનંદ :- હું પણ મજામાં... ક્યાંના છો ?\n\nવિશુ :- રાજકોટ\n\nઆનંદ :- સરસ...\n\nવિશુ :- ખૂબજ સરસ છે તમારી લખેલી બુક્સ. કેટલું દર્દ છુપાયેલું હતું આ લેટરમાં. બોયફ્રેન્ડ નહી હોવા છતાં પણ એક અલગ એહસાસ કરાવી ગઈ અને આંખમાંથી આંસુ નીકળવા લાગ્યા મારી તો વાંચતા વાંચતા.\n\nઆનંદ :- લે...એમા આંસુ આવી ગયા ?\n\nવિશુ :- હા, હું ખૂબ ઇમોશનલ છું અને કોઈનું હર્ટ સાંભળું તો મને નાની નાની વાત માં રડવું આવી જાય છે.\n\nઆનંદ :- ઓહ..ખૂબ સેન્સિટિવ છો તમે...પણ એજ સારું છે...આવા લોકોજ દિલ ના સાફ હોય છે એ ક્યારેય કોઈ સાથે વિશ્વાસઘાત નથી કરતા...ઠીક છે શુ કરો છો સ્ટડી ?\n\nવિશુ :- હજુતો ૧૨ સાયન્સ કમ્પ્લીટ કર્યું છે. તમે શું કરો છો ?\n\nઆનંદ :- જોબ પર છું.....\n\nવિશુ :- તો તમે રાઇટિંગ સાથે જોબ પણ કરો છો ?\n\nઆનંદ :- ના, હું જોબજ કરું છું પણ રાઇટિંગ તો મારો શોખ છે. ફ્રી હોય ત્યારે મને લખવું ખૂબ ગમે છે. દિલની વાતો કાગળ પર ઉતારવી ખૂબ ગમે છે.\n\nવિશુ :- ઓકે ખૂબ સરસ...\n\nઆનંદ :- ૧૨ સાયન્સ પછી શું વિચાર છે ?\n\nવિશુ :- બી.એસ.સી. નો વિચાર છે કારણકે મને કેમિકલ ફિલ્ડ ખૂબ ગમે છે.\n\nઆનંદ :- ખૂબ સરસ... હું પણ કેમિકલ ફિલ્ડમાં જ છું...બહુ જ મજા આવે છે આ ફિલ્ડમાં જોબ કરવાની...\n\nવિશુ :- તો તમે બી.એસ.સી. ને એજ સ્ટડી કરેલું ?\n\nઆનંદ :- ના, મારી સ્ટડી અલગ છે. મેં પ્લાન્ટ ઓપરેટરની સ્ટડી કરેલી છે. જેમાં બી.એસ.સી. અને કેમિકલ એન્જી. ની હાલ્ફ સ્ટડી આવી જાય અને ઓપરેશન મેઈન સબ્જેક્ટ આવે.\n\nવિશુ :- ઓકે....મને પહેલા ૧૦ માં હતી ત્યારે કેમિકલ બિલકુલ નહોતું ગમતું...પણ ૧૧ માં આવ્યા પછી મારુ ફેવરિટ સબ્જેક્ટ થઈ ગયું. એક વાર હું લેબમાં ગયેલી અને મેં કેમિકલનો લોચો માર્યો હતો જેના કારણે ધુમાડા નીકળવા લાગ્યા હતા...ખબર નહિ એ શું થયું હતું... (ક્રાય ઈમોજી)\n\nઆનંદ :- મેં તો ખાલી એક ફનેલ તોડી હતી લેબમાં....\n\nવિશુ :- ત્યારથી મને સરે કહી દીધું કે તારે એકલીએ લેબમાં ક્યારેય નહીં જવાનું. ખૂબ મજા આવતી હો એ સ્કૂલના સમયે... (ક્રાય ઈમોજી)\n\nઆનંદ :- સાચી વાત છે...એ સમય જ ગોલ્ડન સમય હોય છે. ફ્રેન્ડ્સ હતા, લાઈફ અને ફન પણ ખૂબ હતું પણ અત્યારે જોબના કારણે એટલા બીજી થઈ ગયા કે નજીક રહેવા છતાં પણ એક બીજાને મળી નથી શકતા...ફક્ત ફોન પર જ વાતો થાય છે.\n\nહજી મારો મેસેજ પૂરો જ નથી થયો એની પહેલાતો એને મને એક સ્ક્રીનશોટ મોકલ્યો.\n\nવિશુ :- આ જુઓ...આજે કેટલાય દિવસ પછી મારી ફ્રેન્ડનો મેસેજ આવ્યો...આ જ વાતો યાદ કરીએ છીએ..\n\nએ સાથે મેં પણ એને મારા કમ્પ્યુટરનો એક ફોટો પાડીને મોકલ્યો અને જણાવ્યું કે આ મારી જોબ છે... કન્ટીન્યુઅસ આની સામે જોઈ રહેવું પડે...\n\nવિશુ :- કેટલા સમય સુધી ?\n\nઆનંદ :- ૮ કલાક.\n\nવિશુ :- બાપ રે....માથું અને આંખો પણ દુઃખી જતી હશે ને...\n\nઆનંદ :- હા....અને પ્રોબ્લમ આવે તો દોડવું પણ પડે...\n\nવિશુ :- ઓહ... કેવી રીતે...\n\nપછી તો અમારી વાતો આગળ વધતી જ ગઈ. હું એને પહેલા તો મારા વર્ક વિશે સમજવા લાગ્યો અને પછી એ એને સ્કૂલમાં કરેલા તોફાનો અને મસ્તીઓ વિશે વાત કરવા લાગી અને હું મારી કોલેજની યાદો તાજી કરવા લાગ્યો. ફક્ત થોડી મિનિટોના જ સમયમાં અમે બંને એકબીજા સાથે એવી રીતે ભળી ગયા હતા કે જાણે વર્ષો જુના ફ્રેન્ડ્સ હોય અને આટલા સમય પછી બંને વચ્ચે વાત થઈ હોય. એવું લાગતું જ નહોતું કે હજી થોડી મિનિટો પહેલાજ અમારી ફ્રેન્ડશીપ થઈ હતી. હજી થોડી મિનિટો પહેલાજ અમે બંનેએ એકબીજા સાથે વાતોની શરૂઆત કરી હતી. વાતો કરતા કરતા ફરી અમે બંને કેમિસ્ટ્રીના સબ્જેક્ટ પર આવ્યા. કેમિસ્ટ્રીનું થોડું સારું નોલેજના કારણે હું એને એ સબ્જેક્ટ સમજાવવા લાગ્યો અને અંતે એને પ્લાન્ટ જોવાની અને સમજવાની ઈચ્છા દર્શાવી અને અમે બંનેએ વીડિયો કોલિંગ કરવાનો નિર્ણય કર્યો. સાચે જ, અમે બંન્ને એક બીજા સાથે થોડા સમયમાં ઘણા બધા ભળી ગયા હતા અને અમને પણ નહોતી ખબર કે આટલા સમયમાં અમે નંબર એક્સચેન્જ કરી લીધા. મારા વોટ્સએપ પર તરતજ એનો મેસેજ આવ્યો અને અમારી વાત વોટ્સએપ કોલિંગ સુધી પહોંચી ગઈ. મેં મારી નોટિફિકેશન બાર પર જોયું તો ૦૩:૨૦ થઈ હતી. ટૂંકમાં ઘણી મોડી રાત થઈ ગઈ હતી અને હજી સુધી અમે બંન્ને જાગતાજ હતા. છેલ્લા ૨ કલાક ઉપરથી અમે વાતો જ કરી રહ્યા હતા અને સમય ક્યાં પસાર થઈ ગયો એની ખબર જ ન પડી. અંતે મેં એને સમય જોવાનું કહ્યું અને જણાવ્યું કે રાત બહુ થઈ ગઈ છે તો તમારે સુઈ જવું જોઈએ. અને અમે બંને એક બીજા ને ગુડ નાઈટ વિષ કરીને છુટ્ટા પડ્યા.\n\nપણ હજી ૫ કલાક કાઢવાના હતા કારણ કે મારી ડ્યુટી ૮ વાગ્યે પુરી થતી હતી. એટલે હું પણ મારી જગ્યાએથી ઉભો થયો અને કેન્ટીન તરફ ચાલતો થયો. હું કેન્ટીનમાં જઈને બેઠો અને ચા- નાસ્તો ઓર્ડર કર્યો કારણકે મને ભૂખ પણ ખૂબ લાગી હતી. મેં મારો અડધો કલાક જેવો સમય તો ચા નાસ્તામાં જ પસાર કરી નાખ્યો અને ૪ વાગ્યે કન્ટ્રોલ રૂમ માં પાછો ફર્યો. મેં મારું વોટ્સએપ ફરીથી ખોલ્યું અને એની પ્રોફાઈલમાં એન્ટર થયો કારણકે મેં હજુ સુધી એના ફોટા પર ધ્યાનજ નહોતું આપ્યું અને વિડીઓ કોલિંગમાં પણ અંધારું હોવાના કારણે મને એનો ફેસ દેખાયો નહોતો. અને એની પ્રોફાઈલમાં પણ એનો ડી.પી. નહોતો. અંતે કોઈ કામના હોવાના કારણે મોબાઈલ પોકેટમાં મૂકી હું મારી ખુરશી પર જ આરામ કરવા લાગ્યો અને ક્યારે સુઈ ગયો એનું ધ્યાનજ ના રહ્યું. સવારે ૦૭:૩૦ વાગ્યે મારા પેન્ટના ખિસ્સામાં રહેલો મોબાઈલ વાઈબ્રેટ થવા લાગ્યો અને સાથેજ મારી ઊંઘ ઊડી. હું જાગ્યો અને જોયું તો મોબાઈલમાં ૭:૩૦ નો એલાર્મ વાગી રહ્યો હતો. મેં પાણીની બોટલ ઉઠાવી અને બહાર નીકળ્યો અને મોઢા પર પાણી છાંટયું. ડ્યુટી ટાઈમ લગભગ પૂરો થઈ ગયેલો એટલે હવે મારે ઘર તરફજ ભાગવાનું હતું. હું કેન્ટીન તરફ ગયો અને ત્યાં ચા પીને કમ્પનીની બહાર નીકળ્યો અને મારી બસમાં જઇ ને બેસી ગયો. બસ ઉપડવામાં હજી ૧૫ મિનિટની વાર હતી. મે મારી બેગ માંથી મારા ઈયરફોન કાઢ્યા અને ગીતો ચાલુ કર્યા. થોડી વારમાં બસ ઉપડી અને હું અમદાવાદ તરફ રવાના થયો.\n\nનાઈટ શિફ્ટ બાદ હું સવારે ૧૦ વાગ્યે ઘરે પહોંચતો અને ચા - નાસ્તો કરીને તરતજ સુઈ જતો. પૂરતી ઊંઘ પુરી ના થઇ હોવાના કારણે હું સુઈ ગયો અને જ્યારે મારી આંખ ખુલી ત્યારે બપોરના ૨:૩૦ વાગ્યા હતા એટલેકે મારો જમવાનો સમય. પણ મારી આદતના કારણે સૌથી પહેલા મેં મારો મોબાઈલ હાથમાં લીધો અને નેટ કનેક્શન ચાલુ કર્યું જે સાથેજ વોટ્સએપ મેસેજો અને નોટિફિકેશનો ચાલુ થઈ ગયા. મેં વોટ્સએપ ખોલ્યું જેમાં અનેક મેસેજ સાથે એક ગુડ મોર્નિંગનો મેસેજ વિશુનો પણ હતો. મેં પ્રોફાઈલ પર ક્લિક કર્યું જેમાં એનો ફોટો રાખેલો હતો. કદાચ એણે હમણાં જ ચેન્જ કર્યો હતો. ફોટા માં પણ સામાન્ય લૂક, એક દમ ભોળો ચહેરો જે એનામાં જરા પણ ઈગો અને એટીટ્યુડ ના હોવાની સાબિતી આપતો હતો. આંખો કાળી અને મોટી ચમકદાર જેમાં જોતાજ ખોવાઈ જવાનું મન થઇ જાય, વાળ ખુલ્લા અને એના ચહેરા પર ઢળતી વાળની લટ અને હોઠ પર હલકું સ્મિત, ડાબા હોઠની ઉપર નાનું એવું તીલ જે એની સુંદરતામાં અનેક ગણો વધારો કરી રહ્યું હતું. મેં પણ સામે ગુડ મોર્નિંગ લખીને વિશ કરી દીધું. થોડી વારમા એનો ફરી મેસેજ આવ્યો.\n\nવિશુ :- શુ કરો છો મિસ્ટર ઓથોર ?\n\nઆનંદ :- નથિંગ...જસ્ટ અત્યારેજ સુઈને ઉઠ્યો.\n\nઆવી જ રીતે સામાન્ય ચેટિંગ આગળ વધતી રહી બંન્ને વચ્ચે. ધીરે ધીરે સમય આગળ વધતો રહ્યો અને આ સમય ક્યારે મહિનાઓમાં બદલાઈ ગયો એની ખબર જ ન પડી. જેમ જેમ સમય આગળ જતો રહ્યો એમ દિવસેને દિવસે બંને વચ્ચે ની મિત્રતા વધુ ગાઢ બનતી જતી હતી. બંને આખો દિવસ એક બીજા સાથે મેસેજમાં વાતો કરતા રહેતા. આખો દિવસ કેવો રહ્યો, આજે આખા દિવસમાં શુ શુ કર્યું, ક્યાં ક્યાં ગયા આ બધી જ વાતો થતી. ક્યારેક સમય મળે એટલે એક બીજાને ફોન પણ કરી લેતા અને કોઈ આસપાસ ના હોય ત્યારે વીડિયો કોલિંગ પણ થતી રહેતી. લેટ નાઈટ સુધી ચેટિંગ અને જ્યારે પણ હું નાઈટ શિફ્ટમાં હોય ત્યારેતો ખબર જ નહીં અમારો સમય ક્યાં ખોવાઈ જતો. અડધી રાતે વીડિયો કોલિંગ જેમાં ફક્ત ઈશારાથી વાત થતી અને એકબીજાને જોયા કરતા. દરરોજ એક બીજાને પોતાના ફોટોસ મોકલવા. અને એમાં પણ જો બ્લેક કલરના કપડાં પહેરેલા હોય તો કમ્પલસરી ફોટોસ મોકલવા જ પડે કારણ કે એ તો બંન્નેનો ફેવરિટ કલર. ટૂંકમાં કહીએ તો બંને એક બીજાના નજીક આવતા જતા હતા. એક બીજાની લાઈફની બધી જ વાતો અમે વગર સંકોચે એક બીજા સાથે શેર કરતા હતા. પછી ભલે એ એક બીજાનું સુખ હોય કે દુઃખ, ભૂતકાળ હોય કે વર્તમાન પણ કોઈ જ વાત અમારા વચ્ચે છૂપેલી નહોતી રહેતી. એક બીજા પરનો વિશ્વાસ વધતો જતો હતો અમારો. મને એ વાતનો ખ્યાલ જ નહોતો કે હું કોઈ છોકરી પર આટલો બધો વિશ્વાસ કરીશ કારણકે પહેલા લાગતું હતું કે બધી જ છોકરીઓ એક સરખીજ હોય છે જે તમારી સાથે ટાઈમપાસ જ કરે છે, બધી જ છોકરીઓ માં ઈગો અને એટીટ્યુડ હોય છે જે તમને ફક્ત હર્ટ કરે છે પણ જ્યારથી એના કોન્ટેક્ટમાં આવ્યો ત્યારથી આ વ્યાખ્યા બદલાઈ ગઈ હતી કારણ કે એના મા ન તો એટીટ્યુડ હતો કે ના તો ઈગો, એકદમ ભોળી અને સીધી સાદી છોકરી. ક્યારેય કોઈ વાતનું ખોટું ના લગાડવું કે રિસાવું નહિ...ભૂલ મારી હોય તો પણ સોરી એનું કહેવું.\n\nસાથે હું પણ બદલાતો રહ્યો અને મને પણ એની આદત લાગતી રહી. રોજ એની સાથે વાત કરવી, જો એનો મેસેજ ના આવ્યો હોય તો ગમે નહિ અથવા વાત ના થાય તો ક્યાંય મૂડ જ ના લાગે. એનો મેસેજ આવતાની સાથે જ ચેહરા પર એક અલગજ પ્રકારની સ્માઈલ આવી જતી. જ્યારે એની સાથે વાત કરતો ત્યારે ખૂબ ખુશ રહેતો. કાંઈક અલગજ જાદુ હતો એના વ્યક્તિત્વમાં જે મને હમેશા એની તરફ આકર્ષી રહ્યો હતો.\n\n\"તું જાણે પતંગ છે ને હું છું કોઈ દોર, લઈ જાયે લઇ જાયે છે તું કઈ કોર,\n\nબાજી જે હારી છે પાછી લગાડી છે, મનડું જુગારી છે આ કેવું ડફોર...\n\nલાગી રે લાગી રે તારી ધૂન લાગી રે...\n\nલાગી રે લાગી રે તારી ધૂન લાગી...\"\n\nમને ખબર નહોતી કે આ શું થઈ રહ્યું છે પણ કદાચ મારી શરૂઆત થઈ ગઈ હતી એની સાથે પ્રેમમાં પડવાની. હું કદાચ એને ચાહવા લાગ્યો હતો. મારા મનમાં એના માટે લાગણીઓએ જન્મ લઈ લીધો હતો. મને ખબર નહોતી કે મને જીવનમાં બીજીવાર પ્રેમ થશે કે નહીં, પણ કદાચ જ્યારે પણ જીવનમાં દિલ તોડનારની એક્ઝિટ થાય છે ને ત્યારે દિલ જોડનારની એન્ટ્રી થતી જ હોય છે. કદાચ એનો પણ યોગ્ય સમય હોય છે. ખરેખર હવે મને સાચેજ એની સાથે પ્રેમ થઇ ગયો હતો. અજાણ્યો પ્રેમ જેને હું મળ્યો પણ નહોતો. ફક્ત એનો સ્વભાવ અને કેરિંગ નેચર જે મારા દિલ પર કબજો કરી ગયો હતો. મારા માટે તો એ સમય જ સાવ બદલાઈ ગયો હતો કારણ કે એની આદત જો પડી ગઈ હતી. પણ મેં થોડા સમય સુધી રાહ જોવાનું નક્કી કર્યું. પણ સમય જતાં મારી હદ વધતી ગઈ. જેમ જેમ સમય આગળ જતો ગયો મારો પ્રેમ વધુ ગાઢ બનતો ગયો. મારામાં હિંમત નહોતી કે ફક્ત એક ફ્રેન્ડ રહીને એની સાથે વાત કરી શકું એટલે મેં નક્કી કરી લીધેલું કે એને મારી લાગણીઓ જણાવી દઈશ અને જો એનો જવાબ ના આવશે તો હું હમેશા માટે એની લાઈફમાંથી જતો રહીશ. એટલે અંતે મેં તે દિવસે રાતે એને મેસેજ ટાઈપ કર્યો અને અને હું મોબાઇલ ડેટા બંધ કરી ને સુઈ ગયો.\n\n***\n\nસવારમાં વહેલા ઉઠતા વેંત જ મેં મારો મોબાઈલ લીધો અને ડેટા ઓન કર્યો. વિશુનો મેસેજ આવેલો હતો.\n\nવિશુ :- શું થયું વળી તમને ? કાઈ પણ બોલો છો. અને આપણે ફ્રેન્ડ તો રહી જ શકીએને ? ફ્રેન્ડ જેવો તો લવ પણ ના થાય.\n\nઆનંદ :- કઈ રીતે રહેવું ફ્રેન્ડ. જેટલી વાર તને જોઉં છું એટલી વાર પ્રેમ વધતો જાય તારા માટે. તારી સાથે વાત કર્યા વગર ચાલે નહિ અને અને અત્યારે ફ્રેન્ડ રહું પણ જે દિવસે તારાથી દૂર જવાનું થશે એ દિવસે તારાથી દૂર કઈ રીતે જઇ શકીશ હું ? મારા માટે તારાથી દુર થવું સહેલું નહિ હોય.\n\nઅને હું ફરી મારો મોબાઈલ બંધ કરીને પાછો સૂઈ ગયો. ના તો એનો કોઈ મેસેજ આવ્યો હતો કે ના તો મારાથી એને મેસેજ થઈ શક્યો. મારામા તો હિંમત જ નહોતી રહી એને મેસેજ કરવાની છતાં પણ બીજા દિવસેમેં ફરી વાર મેસેજ કર્યો. અને એનો પણ સામે રીપ્લાય આવ્યો. અમારા વચ્ચે થોડી વાત પણ થઈ. પણ એનામાં મને એ વિશુ નહોતી દેખાતી જે પહેલા હતી. જે આખો દિવસ બોલ - બોલ કર્યા કરતી, જેની વાતો આખો દિવસ પુરી જ નહોતી થતી. કદાચ મારી જ ભૂલ હતી, મેં જ એને મારી લાગણીઓ જણાવવામાં થોડી પહેલ કરી નાખી હતી. અમારા વચ્ચે ફ્રેન્ડશીપ તો હતી પણ પહેલા જેવી નહોતી રહી. કેટલું બધું બદલી નાખે છે બોલાયેલા શબ્દો. ક્યારેક કોઈ સંબંધ જોડી દે છે તો ક્યારેક કોઈ સંબંધ તોડી પણ દે છે. આના પછી પણ ઘણી વાર અમારા વચ્ચે આ જ બાબત પર વાત થઈ. મારી એના પ્રત્યેની કેટલી કૂણી લાગણીઓ છે એના વિશે પણ દરેક વખતે એનો એક જ જવાબ મળતો કે હું તમારી લાગણી સારી રીતે સમજી શકું છું. પણ હું હજી આના માટે તૈયાર નથી. કારણ કે મારા મમ્મી - પપ્પા ક્યારેય આપણા સંબંધ માટે નહીં માને અને વચ્ચે હજી ઘણો સમય છે. ખબર નહિ ક્યારે શુ થઈ જાય એનો ડર લાગે છે.\n\nમેં પણ એને ઘણી વાર હિંમત સાથે આશ્વાસન પણ આપવાનો પ્રયત્ન કર્યો કે તારા મમ્મી - પપ્પા ભવિષ્યમાં જરૂર માની જશે. પણ એનો ફક્ત એકજ જવાબ હતો કે મને ખૂબ ડર લાગે છે અને હું ચાહું તો પણ તમને હા નથી પાડી શકતી કારણકે મને તમારી ચિંતા થાય છે. તમે મારાથી કેટલા બધા દૂર છો અને એકવાર તમારું દિલ તૂટ્યું છે અને તમને હર્ટ થયું છે અને અલગ થશુ ત્યારે શુ હર્ટ થશે એ હું સમજી શકું છું. એનો ફક્ત આ જ ડર હતો જે એક સંબંધને મજબૂત બનાવતા રોકી રહ્યો હતો. આખરે થોડા દિવસ પછી એ સમય આવી જ ગયો કે એને થોડી હિંમત કરી. પણ એનો અંતમાં એક જ સવાલ હતો કે જો મમ્મી પાપા નહિ માને તો આપણે શું કરીશું ? કારણ કે મારામા એમની અગેન્સ જવાની હિંમત નહિ હોય કારણ કે તમને ખબરજ છે કે પપ્પા મમ્મી એ મને કેવી ધમકી આપેલી છે અને પછી અલગ થવું પડશે. અંતે અમે બંને એક નિર્ણય સાથે સંમત થયા કે અલગ થવું પડશે તો એ દર્દ સહન કરવા માટે તૈયાર રહીશું.\n\nઆનંદ :- મિસ વિશુ.....આઈ લવ યુ ફ્રોમ બોટમ ઓફ માય હાર્ટ એન્ડ ઇ વોન્ટ ટુ યુ એસ માય લાઈફ પાર્ટનર, માય સોલ્મેટ એન્ડ માય ઑલ ફોરેવર. આઈ પ્રોમિસ યુ ટુ નેવર લેટ યુ ગો ફ્રોમ માય હાર્ટ એન્ડ લાઈફ. વિલ યુ મેરી મી (દિલ ઈમોજી) ?\n\nવિશુ :- યસ....આઈ વિલ... (દિલ ઈમોજી)\n\nમેં એને પ્રપોઝ કર્યું અને એને સામેથી હા પાડી હમેશા માટે મારી ધક ધક ગર્લ બનવાની મંજૂરી પણ આપી દીધી. ખૂબજ અમૂલ્ય હતો એ દિવસ મારા માટે કે જે છોકરી મને ગમતી હતી એ આજે હમેશા માટે મારી બનવા તૈયાર હતી. મને ખબર નહોતી કે આ કિસ્મતનો ખેલ હતો કે એક અજાણ્યા સફરથી શરૂ કરેલી ચેટિંગથી અમે અહીંયા સુધી પહોંચી ગયા હતા.\n\n\"કિતની હસી યે મુલાકાતે હે,ઉન્સે ભી પ્યારી તેરી બાતેં હે...\n\nબાતો મેં તેરી જો ખો જાતે હે, આઉ ના હોશ મેં મે કભી, બાહો મેં હે તેરી જિંદગી...\n\nસુન મેરે હમસફર ક્યાં તુજે ઇતની સી ભી ખબર...\"\n\nઅમારી વાતો ચાલુ જ હતી અને રાતના ૨ વાગી ગયા એની અમને ખબરજ નહોતી. મારે પણ સવારમા વહેલું ઉઠવાનું હતું એટલે અમે ગુડ નાઈટ વિશ કરીને એક બીજાથી અલગ થયા.\n\nબીજે દિવસે સવારમાં એનો મેસેજ આવ્યો અને બંને એ એકબીજાને ગુડ મોર્નિંગ વિશ કર્યું અને એક નવા સંબંધની શરૂઆત કરી. મારા મનમાં તો આખો દિવસ વિશુજ રહેતી હતી. ક્યારે એ ફ્રી થાય અને ક્યારે એની સાથે વાત થાય બસ એજ ઝંખના રહેતી અને અમે વાતો કર્યા કરતા. થોડા દિવસ સુધી આવી જ રીતે અમારી રિલેશનશીપ ચાલતી રહી પણ મને આ દિવસોમાં વિશુ કાંઈક બદલાયેલી જ લાગતી હતી. એ પહેલાંની જેમ મારી સાથે બધી જ વાતો શેર નહોતી કરી શકતી. કાંઈક તો ખૂટતું હતું અમારી વચ્ચે. મને વિશુના મનમાં એક ડર દેખાતો હતો જેના કારણે એ ના તો મને કહી શકતી હતી કે ના તો કોઈ બીજા સાથે શેર કરી શકતી હતી. એ ફક્ત અંદરો - અંદર ડરતી હતી. અંદરો અંદર તૂટતી રહેતી હતી જે હું અનુભવી શકતો હતો. મારા માટે વિશુની ખુશીથી વધુ કાઈ જ નહોતું. મારાથી હવે રહેવાય તેમ નહોતું કારણ કે હું મારી વિશુને આવી રીતે તૂટતી નહોતો જોઈ શકતો. અંતે મેં એને પૂછ્યું.\n\nઆનંદ :- વિશુ, મને ખબર છે તું અંદરથી ડરી રહી છે પણ કોઈને કહી શકતી નથી. શુ વાત છે પ્લીઝ મને કહે...\n\nવિશુ :- હું નથી રહી શક્તી... બહુ જ ડર લાગે છે મને...તમને ખબર છે ઘણા દિવસથી હું અંદર જ રડું છું. ઘરમાં પણ કોઈ સાથે વાત કરવાનો મૂડ જ નથી થતો. તમારા મેસેજ આવે ને મમ્મી બાજુમાં જ બેઠી હોય છે પણ હું સરખી રીતે વાંચી પણ નથી શકતી અને ડીલીટ કરવા પડે છે. મને માફ કરી દો. મારામા હિંમત નથી એમને કહેવાની કે અગેન્સ જવાની. પપ્પા જે કહે છે એ જ ઠીક છે. હું આ રિલેશનશીપ માં આગળ નહિ વધી શકું. આઈ એમ હાર્ટલી સોરી....ફોરગીવ મી... (ક્રાય ઈમોજી)\n\nઆનંદ :- ઠીક છે, જો તું ખુશ ના હોય આ રિલેશનશીપથી તો નથી રહેવું આપણે આ રિલેશનશીપમા. તોડી નાખ રિલેશનશીપ. ભૂલી જા બધું કે આપણી વચ્ચે કાંઈ હતું. મને પણ માફ કરજે વિશુ. મારે હમેશા માટે તારી જિંદગીમાંથી દૂર જવું પડશે. આપણે ખાલી ફ્રેન્ડ્સ નહિ રહી શકીએ કારણકે ફ્રેન્ડ્સ રહીને પણ એક બીજા સાથે વાત કરવાની આદત નહિ જાય. અને જ્યારે વાત કરીશુ તો બધો ભૂતકાળ ભૂલી નહીં શકીએ. દરરોજ તૂટીને મરવું પડશે. એના કરતાં સારું છે કે એકબીજાને ભૂલીને હમેશા માટે દૂર થઈ જઈએ. મને માફ કરી દેજે વિશુ. હું હમેશા માટે જઇ રહ્યો છું તારી જિંદગીમાંથી. હું તારો નંબર ડીલીટ કરી દઉં છું કારણ કે હું તને બ્લોક નહિ કરી શકું. પણ તું મને બ્લોક કરી દેજે. આ આપણી વચ્ચે થયેલી લાસ્ટ ચેટિંગ હતી. ( આટલું ટાઈપ કરતા કરતા મારી આંખમાંથી આંસુ ટપકી પડ્યા )\n\n\"જુડે જો તેરે ખ્વાબ સે,તો તૂટે હમ નીંદ સે.....\n\nયે કેસા તેરા ઇશ્ક હે... સાજના...\n\nતુ હાથો મે તો હે મેરે,હે ક્યુ નહિ લકીરો મે.....\n\nયે કેસા તેરા ઇશ્ક હે... સાજના...\"\n\nહું આગળ કાંઈ બોલી શકું એમ નહોતું. કારણકે હું વિશુને ખૂબ પ્રેમ કરતો હતો અને વિશુને આવી રીતે હર્ટ થતી નહોતો જોઈ શકતો. હું નહોતો ઇચ્છતો કે વિશુ મારી સાથે એવી રિલેશનશીપ માં રહે જેમાં ફક્ત ડર હોય અને એ પોતાને અનસેફ ફિલ કરતી હોય. મારી પાસે બીજો કોઈ રસ્તો નહોતો કે હું વિશુને ફોર્સ કરું કે એને હિંમત આપું કારણકે મને ખબર હતી કે હવે વિશુ હિંમત નહિ કરી શકે. મારી પાસે ફક્ત એક જ રસ્તો હતો કે વિશુની જિંદગીમાંથી ચાલ્યું જવું. મને ખબર હતી કે મારા માટે આ વાત શક્ય નહોતી. કારણકે હું વિશુથી દૂર રહી શકું એમ પણ નહોતું. કારણકે વિશુ સાથે કરેલી એ વાતો, યાદો મારા માટે ભૂલવી સહેલી નહોતી. મને એ પણ ખબર હતી કે હવે મારુ દિલ કેટલી હદ સુધી તૂટવાનું છે અને મારી કેવી હાલત થવાની છે. જેના સાથે વાત કર્યા વગર હું એક દિવસ નહોતો રહી શકતો એની સાથે હવે આખી જિંદગી માટે સંબંધ તોડીને દૂર થવાનું હતું. પણ સવાલ બંનેની જિંદગીનો હતો. બંનેના ભવિષ્યનો હતો અને ખાસ કરીને તો વિશુની ખુશી નો હતો. જો મારાથી દુર રહીને વિશુ ખુશ રહેતી હોય તો મને એ પણ મંજુર હતું. મારા પાસે એક જ રસ્તો હતો અને એ હતો મારા પ્રેમનો ત્યાગ. કારણ ફક્ત એક મજબૂરી જેના કારણે એક સંબંધને તૂટવું પડ્યું. બે હમસફરો એક થતા પહેલાજ હમેશા માટે એકબીજાથી દૂર થઇ ગયા. બે હસતા ચહેરાઓ રડવા માટે મજબૂર થઈ ગયા અને હંમેશા થતી રહેતી વાતો એક લાસ્ટ ચેટિંગમાં ફેરવાઈ ગઈ.",
      "duration": "21 mins",
      "category": "Fantasy"
    },
    {
      "id": 1201,
      "title": "ધન્ય છે નારી તારી દૈવી શક્તિને !",
      "story_name": "    આ એક સત્ય ઘટના છે. દમયંતીમાસી આજે તો પાસંઠ વર્ષના છે પણ એમની ચાલીસીની આ વાત છે. ગામના ગર્ભશ્રીમંત તથા નામાંકિત વકીલ તેમના પતિ હતા. નાના શહેરમાં રહેતા હતા. તેમને ત્રણ દીકરાઓ અને બે દીકરીઓનો વસ્તાર હતા. લગ્ન જીવન ખૂબ જ સુખી હતું. પણ એકાએક એમના ગુલશનમાં દાવાનળ ફાટ્યો ! \n\nવકીલ સાહેબ એમના વનમાં પ્રવેશ્યા ત્યાં ગામની એક અઢાર વર્ષની શાળામાં ભણતી ગરીબ પણ અતિ સુંદર છોકરીના મોહમાં પડ્યા. પૈસાના જોરે છોકરીને લલચાવી ફોસલાવી અને તેની સાથે જુદું ઘર માંડ્યું. દમયંતી પર વજ્રઘાત થયો. છોકરાંઓ સમજણા થયેલા હતા. મોટી દીકરી તો એ છોકરીની ઉંમરની હતી. સગાંવહાલાંઓએ, ગામના લોકોએ વકીલ સાહેબ પર ધિક્કાર વરસાવ્યો. દમયંતીબેનને બધા સલાહ આપવા લાગ્યા, કે છૂટાછેડા લઈ લો, મિલકતનો અડધો ભાગ તમારા નામે કરી લો, નહીં તો બધું ભેળાઈ જશે ને તમે રઝળતા થઈ જશો ! અરે ખુદ સાસરિયાઓએ પણ આ જ સલાહ આપી. \n\nપણ દમયંતીબેન કંઈક જુદી જ માટીના હતા. ખૂબ ધીરગંભીર વિચારશીલ ને સહનશીલતાની મૂર્તિ હતા. જરાય ઉતાવળમાં માનતા ન હતા. તેઓ ખૂબ જ સ્વસ્થતાથી ને ડહાપણ ભરી રીતે એકેએક જણનો નિકાલ કરતાં. કોઈનેય દુઃખ ના થાય તેમ વર્તતા. પતિ માટે જરાય એમને અભાવ નહતો થતો. અને પેલી છોકરી માટે તેમને કરુણાભાવ રહેતો, કે બિચારી નાની ઉંમરની સુંદર છોકરી, ભણવાના ને પરણીત જીવન જીવવાના કોડ સેવતી હશે, તેમાં આમાં ક્યાં ફસાઈ ? એમણે દ્રઢ સંકલ્પ કર્યો, કે મારે કોઈ પણ સંજોગમાં છૂટાછેડા નથી લેવા. બાપની મિલકત કદાચ છોકરાંઓને મળશે, પણ બાપ તો પછી નહીં જ મળે ને ? એટલે ખૂબ જ ધીરજ પકડી. છોકરાંઓને ભણાવવામાં લક્ષ આપ્યું. ધીમે ધીમે પતિ સાથે ફોનથી વાતો કરવાની શરુ કરી. ઘેર પધારવા સમજાવવા માંડયું. શોકને પોતે બહેનની જેમ સ્વીકારવાની તૈયારીઓ બતાવી. એમાં સસરા દેવલોક પામ્યા. પતિને સમજાવ્યા કે પિતાના ઘેર જવા લાગો. લોકો મળવા આવે ત્યારે વડીલ તરીકે તમારે ઘરને શોભાયમાન કરવું ઘટે અને પિતાને ઘેર દરરોજ બધી વિધિઓ કરવા સવારથી સાંજ સુધી વકીલ હાજર રહેવા લાગ્યા. \n\nખુદ પત્નીએ આ બધું પ્રેમથી સ્વીકાર્યું તો પછી બીજા બધાના ભાવો પણ ફર્યા. વકીલ બીજી રીતે ખૂબ જ સારા સ્વભાવના હતા. દમયંતીબેને પતિને સસરાનું બધું કાર્ય પત્યા પછી આમંત્રણ આપ્યું, કે તમારી નવી પત્નીને લઈને પાછા ઘેર પધારો. હું તેને મારી નાની બેનની જેમ રાખીશ. અને વકીલ નવી પત્ની સાથે ધેર પાછા આવ્યા. દમયંતીબેન છોકરાં સાથે જુદા રૂમમાં સૂઈ જાય ને પતિને નવી પત્ની સાથે જુદો રૂમ આપ્યો. વર્ષો સુધી આમ તપ કર્યું. ધીમે ધીમે બન્નેને પ્રેમથી જીતી લીધા. પોતાની શોકને ખૂબ સમજાવી ને ભણવા માટે તૈયાર કરી. દસ વરસ પછી તું અઠ્ઠાવીસ વર્ષની થઈશ, ભરયુવાનીમાં આવીશ ત્યારે વકીલ સાવ ઘરડા થઈ ગયા હશે. ન કરે નારાયણને તેમને કંઈ થઈ જાય તો તારા જીવનનું શું ? માટે તું ભણ. \n\nછોકરી સમજી ગઈ ને દમયંતીબેનની મોટી દીકરી સાથે સ્કુલમાં ભણવા લાગી. મેટ્રીક કર્યું. બી.એ. કર્યું, પછી બી.એડ. કરાવ્યું. મોટા શહેરમાં કન્યા છાત્રાલયમાં શિક્ષિકા તેમ જ ગૃહમાતાની નોકરી અપાવી. એનું નવું જીવન શરુ થયું.\n\nદમયંતીબેને એને બીજા લગ્ન કરાવી આપવાનું સૂચન પણ કર્યું. કારણ, દમયંતીબેનનાં વિશાળ હ્રદય આગળ તેમના પતિ પણ ઝૂકી ગયા. તેમને પણ પારાવાર પશ્ચાતાપ થયો અને અકાળે ઘૈડપણ નોંતરી બેઠા ! એમણે તેને બધી છૂટ આપી. પણ એ બેન પણ એટલી જ ખાનદાન નીકળી ! એણે પોતાનું જીવન છાત્રાલયમાં જ રહી શિક્ષણ ક્ષેત્ર આમરણ સેવા આપવાનો નિર્ધાર કર્યો. દરેક વેકેશનમાં ઘેર આવે ત્યારે જાણે પિયર આવતી હોય તેમ તે અનુભવતી. વકીલ પણ હવે સીત્તેરે પહોંચ્યા છે. છોકરાંઓ બધા ભણી-ગણીને અમેરિકામાં સ્થાયી થયા છે. હવે તો બે જ જણ બંગલામાં રહે છે, દમયંતીબહેન પ્રભુભક્તિમાં હવે લીન રહે છે ને તેમ કરતા કરતા આત્મકલ્યાણ કરી અધ્યાત્મના ઊંચા પગથિયાં ચઢી ચૂક્યા છે. આમ, ધીરજ અને સહનશીલતાને અપનાવીને બગડેલી બાજી સુધારી લીધી. પણ, તે માટે તેમણે જબરજસ્ત અંતરતપ વર્ષોના વર્ષો સુધી કર્યું. પણ અંત સહુને માટે સુંદર નીવડ્યો. ઘૈડપણમાં હવે બેઉ વારાફરતી માંદા પડે છે ને બેઉ એકબીજાની ચાકરી કરે છે ને અંતરની અપાર શાંતિમાં જીવે છે ! અંતે જે લોકો દમયંતીબેનને મૂરખ કહેતા હતા તે બધા આજે તેમને દેવી તરીકે નવાજે છે !\n\n",
      "duration": "3 mins",
      "category": "Fantasy"
    },
    {
      "id": 1202,
      "title": "ફાયરમેનને પત્ર",
      "story_name": "ફાયરમેનભાઈ,\n\nઆપ કુશળમંગલ હશો. ઈશ્વરની કૃપા આપ પર સદાય રહે તેવી મારી હૃદયથી શુભકામના.  નથી હું તમને ઓળખતી ભાઈ, કે નથી તમે મને ઓળખતા, છતાંય આજે હું તમને પત્ર લખી રહી છું.\n\nમારું નામ રેવતી. સુખી અને શ્રીમંત પરિવારમાં મારો જન્મ. મા - બાપની હું ખુબ જ લાડલી. પાણી માંગો ત્યાં દૂધ હાજર. હું અને મારો નાનો ભાઈ ખુબ લાડકોડથી ઉછરેલા. કોલેજ પુરી થતા એ જ શહેરના શ્રીમંત પરિવારના હિતાર્થ સાથે મારા લગ્ન થયેલા. અમારા બંનેની જોડી પરફેક્ટ કપલ તરીકે ઓળખાતી. મને મારા સાસુ સસરા દીકરીથીયે વિશેષ એવી રીતે રાખતા કે પિયરની કોઈ દિવસ યાદ ના આવી.\n\nલગ્નના બે વર્ષ પુરા થવા આવ્યા તોયે મારો ખોળો ખાલી જ રહ્યો. પછી તો દવાખાના અને મંદિરના ચક્કર શરૂ થયા. એક સ્ત્રી જયારે સંતાનનું સુખ નથી આપી શકતી, ત્યારે એને અપાર સામાજિક અને માનસિક યાતાનાઓમાંથી પસાર થવું પડે છે.\n\nએક નવી આશ સાથે નવું દવાખાનું, નવું ચેક અપ, નવા રીપોર્ટ નવી દવાઓ અને પછી મળતી ભયંકર નિરાશાઓ. વળી નવું દવાખાનું નવી આશા ફરીથી ચેકઅપ, રિપોર્ટ્સ, નવી દવાઓ, પારાવાર યાતનાઓ. માનતાઓ, મંદિરે જવું, વ્રત, અને પછી વણમાંગી સલાહ આપી હૃદયના પ્રત્યેક ઘા તાજા કરીને મીઠું મરચું ભભરાવી જનારા તો અનેક ! પતિનો પ્રેમ અને સાસુ સસરાના વાત્સલ્યથી જ હું જીવતી રહી ગઈ. અને એક દિવસ સંતાનનું મોઢું જોઈ શકીશ, એ આશાએ નર્ક સમાન યાતનાઓ ભોગવતી રહી.\n\nઆખરે અમારા સંસારરૂપી બાગમાં સુંદર ફૂલ ખીલ્યું, હેત્વીનો જન્મ થયો. અને ખુશીના દિવસો પાછા આવ્યા. એક દિવસ સાસુ સસરા બહારગામ ગયા હતાં. ઘરમાં હું અને હેત્વી બે જ હતાં. છ મહિનાની હેત્વીને ઘોડિયામાં સૂતી મૂકીને ફટાફટ હું શેરીમાં શાક લેવા ગઈ. શાક લઈ પૈસા ચૂકવું ત્યાં તો મોટો ધડાકો સંભળાયો. અવાજની દિશામાં જોઉં તો અમારા એપાર્ટમેન્ટમાંથી અગનજવાળાઓ નીકળતી હતી.\n\nહેત્વી..... બૂમ સાથે મેં એપાર્ટમેન્ટ તરફ દોટ લગાવી. દાદરાથી ચડવા જતી હતી, ત્યાં જ મને સૌએ અટકાવી દીધી. અને દુર્ભાગ્ય તો જુવો અમારા ફ્લેટની સામેના ફ્લેટમાં જ આગ લાગી હતી. તરત જ એક પાડોશીબેન બોલી ઊઠ્યાં,'રેવતીબેન, અમે તો બધાને દરવાજો ખખડાવી તરત જ નીચે લઈ આવ્યા. પણ તમારા ફ્લેટમાં તો તાળું હતું. હવે આગ શોટ શર્કિટ વધવાથી દાદરા પર જ વધુ છે. ઉપર જવું અશક્ય જ છે.\n\nએટલીવારમાં તો ફાયરબીગ્રેડનો સ્ટાફ આવી ગયો. બધા ફાયરમેન કામે લાગી ગયા. અમારી ઉપરના બે માળના વૃદ્ધ કે બીજા લોકોને સલામત ઉતારવા લાગ્યા. હું હેત્વી... હેત્વી બૂમો પાડતી હતી. આગ પણ હવે કાબુમાં હતી. અમારા ફ્લેટમાં જવું શક્ય જ નહોતું. બધા નીચે આવી ગયા. અને હું બેહોશ થઈ ગઈ. જયારે હું ભાનમાં આવી, મારી આંખો ખુલી તો મારા પતિ હેત્વીને તેડીને ઊભા હતાં. મને એપાર્ટમેન્ટના નીચેના માળે સુવડાવી હતી.\n\n પછી મને ખબર પડી કે મારી હેત્વીનો જાન બચાવવા બધાની ખુબ મનાઈ છતાં યે ફાઇયરમેન ચાવી લઈને અંદર ગયા. અને ધાબળામાં હેત્વીને વીંટી હેમખેમ નીચે લઈ આવ્યા. તે જખ્મી થઈ ગયા હોવાથી તેમને દવાખાને લઈ ગયા હતાં.\n\nભાઈ, તમે કોણ છો ? તમારું નામ શું છે ? તેની મને કે કોઈને ખબર નથી. પણ ભાઈ, તમે તમારો જીવ જોખમમાં મૂકીને મારી દીકરીનો જીવ બચાવ્યો છે. હું મા હોવા છતાંય મારી દીકરી માટે કાંઈ ના કરી શકી. તમે કોઈપણ સ્વાર્થ વગર મારી દીકરીને બચાવી, તમે મારી માટે સાક્ષાત ભગવાન જ છો.\n\nતે પછી તમને રૂબરૂ મળીને તમારો પ્રત્યક્ષ આભાર માનવા હું તમારી ઓફિસે ગયેલી. તમારા સાહેબે કહેલું,\n\n' બેન, અમે તો અમારી ફરજ બજાવીએ જ છીએ. આટલા વર્ષોમાં તમે પહેલા છો કે આમ ઓફિસે આવીને આભાર માનો છો. બસ એ જ અમારા માટે ઘણું છે.'\n\n'પણ.. કોણે મારી દીકરીને બચાવી એ જાણવાનોય મને હક્ક નહિ ? અને આખા શહેરમાં તો કુલ 30 કે 40 કર્મચારી માંડ હશે. હું ઘટના સ્થળ, સમય, સરનામું કહું પછી તો ઓળખશો ને એ ભાઈને ?'\n\n'બેન, અમે તો અમારું કામ નિષ્ઠાથી કરીએ જ છીએ. કોઈ એકને આમ વિશેષ સન્માન મળે, તો બીજાને અન્યાય થાય '\n\nથોડા દિવસ પછી હું ઓફિસે 40 થી વધારે મીઠાઈના બોક્ષ લઈને ગઈ.' બધાને આપી દેજો.\n\nમારો અંતરાત્મા તમારો આભાર ના માની શકવા બદલ મને સતત ડંખતો હતો. નવું સત્ર શરૂ થતા હું નોટબુક, પેન, પેન્સિલના બોક્ષ, કંપાસ એવું લઈ ગઈ.\n\nસાહેબ એ જ પ્રત્યુત્તર વાળ્યો, 'ખૂણામાં મૂકી દો. જેને જેટલી જરૂરિયાત હશે, લઈ લેશે. તમે આપો અને એ લે એમાં એનું આત્મસન્માન ઘવાય. આમેય અમે મોત સાથે દરરોજ લડવાનું હોય, કોઈ ખોટું ના કરે. કેરીની પેટીઓ, ફળ, મીઠાઈ, રમકડાં આવું વારંવાર લઈ જતી, જવાબ એક જ કે ખૂણામાં મૂકી દો.\n\nએવામાં રક્ષાબંધનનો તહેવાર નજીક આવતો હતો. હું ઘણી બધી રાખડીઓ લઈ ગઈ. આસું ભરેલી આંખોએ વિનંતી ભરેલા સ્વરે કીધેલું,'સાહેબ, તમે બધા ભાઈઓ આ રાખડીઓ બાંધી લેજો. તમને સૌને દિલથી ખુબ ખુબ શુભકામના.\n\nત્યાં હાજર રહેલા સૌની આંખોમાં આંસુ આવી ગયા. 'બહેન, તમારા આશીર્વાદ અને શુભકામનાની અમને સૌથી વધારે જરૂર છે. અમે સૌ રાખડી ચોક્કસ બાંધશું.'\n\n'ભાઈ, આજે મારી તમારી માફી પણ માંગવી છે. મારો પ્રેમ તો સ્વાર્થી છે. તમે મારી હેત્વીની રક્ષા કરી એટલે હું તમારો આભાર માનતી હતી. પણ આજે મને સમજાયું છે કે ગરમ રોટલી કરતા જરાક વરાળ અડે તો કેવી વેદના થાય છે ! જયારે તમે બધા ભાઈઓ જીવના જોખમે દરરોજ કેટલાયને જીવતદાન આપો છો.\n\nમાત્ર તમે જ નહિ, અમારા સૌ માટે આગ સામે ઝઝૂમીને સાક્ષાત યમરાજને હરાવનારા તમામ ફાયરમેન ભાઈઓ મહાન છો. આજે મારા સ્વાર્થી વિચારોમાં પરિવર્તન આવ્યું. તમને બધાને દિલથી ખુબ ખુબ શુભકામના અને સો સો સલામ.\n\nલિ. આપ સૌની બહેન\n\nરેવતીના જય શ્રી કૃષ્ણ ",
      "duration": "4 mins",
      "category": "Fantasy"
    },
    {
      "id": 1203,
      "title": "સફળ લગ્નનું રહસ્ય",
      "story_name": "\"હવે હું આ રોજનાં ઝઘડાથી કંટાળી ગઈ છું. તને નાની-નાની વાતોમાં પણ તકલીફ છે. મને સમજ નથી પડતી પ્રણવ કે તને કઈ રીતે સમજાવું. હવે તો તારી સાથે વાત કરવું જ એકદમ બેકાર-અર્થહીન લાગે છે.\" પ્રગતિએ કંટાળીને પ્રણવને જાણે કે પોતાનો ફેંસલો સંભળાવ્યો.\n\n\"એમ છે ત્યારે, તો સાંભળ...મને પણ તારી સાથે વાત કરવામાં કોઈ રસ નથી. વાત તો મને નથી સમજાતી કે ક્યારેય તેં મને કંઈ પણ સમજાવવાનો પ્રયત્ન કર્યો છે ?\" પ્રણવ પણ ક્રોધે ચડ્યો.\n\n\"સાચું કહું તો મને હવે તને કંઈ જ નથી સમજાવવું. તારી સાથે વાત પણ નથી કરવી.\" પ્રગતિ ગુસ્સામાં હતી.\n\n\"તો તારે કરવું છે શું ?\" પ્રણવનો ગુસ્સો વધતો જતો હતો.\n\n\"મને... મને હવે તારાથી અલગ થવું છે. બસ, વાત અહીં પૂરી થઈ. દાદા-દાદીનાં લગ્નની વર્ષગાંઠ આવે છે, એની ઉજવણી થઈ જાય પછી આપણે ઘરે બધાને જણાવી દઈશું.\" પ્રગતિએ વાતને પૂર્ણ વિરામ આપતાં જણાવ્યું.\n\n\"તું સાચે મારાથી અલગ થવા માંગે છે ? \"પ્રણવ હજુ પણ આશ્ચર્યચકિત હતો.\n\n\"હા, અને આ મારો છેલ્લો નિર્ણય છે.\" પ્રગતિએ કહ્યું.\n\nતારાબેન અને નટવરભાઈના પૌત્ર અને પૌત્રવધુ પ્રણવ અને પ્રગતિ એકબીજાને ખૂબ પ્રેમ કરતા. પણ વારંવાર ઝઘડા થતાં રહેતા. જેનાંથી કંટાળીને આજે પ્રગતિએ તેનો છેલ્લો નિર્ણય સંભળાવી દીધો. પ્રણવ કંઈ બોલ્યો નહીં. તે વાતને વધારવા માંગતો ન હતો. કારણ કે પ્રગતિ પ્રત્યે તેને હજુ પણ અત્યંત પ્રેમ હતો.\n\nપ્રણવ અને પ્રગતિની અનબનને આખું ઘર જાણતું હતું. પરંતુ પતિ-પત્ની વચ્ચે કોઈ બોલતું ન હતું. નાનાં મોટા ઝઘડા તો ચાલ્યા કરે. પરંતુ તેમનો તે દિવસનો ઝઘડો દાદી સાંભળી ગયા. તેમણે દાદાજીને વાત કરીને નિકાલ લાવવાનું વિચાર્યું.\n\nત્રણ દિવસ પછી દાદા-દાદીનાં એટલે કે નટવરભાઈ અને તારાબહેનનાં લગ્નને પચાસ વર્ષ પૂરાં થતાં હોવાથી ઘરમાં ઉત્સવ હતો. ઘરે પધારેલાં મહેમાનોમાંથી કોઈકે દાદા-દાદીને તેમના સફળ પચાસ વર્ષનાં લગ્નજીવનનું રહસ્ય જણાવવા કહ્યું, અને દાદા-દાદીને પ્રણવ પ્રગતિને આડકતરી રીતે સમજવાનો મોકો મળી ગયો. તેઓ ક્યારથી કોઈક આવા જ મોકાની શોધમાં હતાં.\n\n\"અમારા સફળ લગ્નજીવનનું રહસ્ય, એકબીજા પરનો વિશ્વાસ અને પ્રેમ છે.\" દાદાજીએ કહ્યું.\n\n\"એનો અર્થ એ કે તમારી વચ્ચે ઝઘડા તો ક્યારેય ન થતાં હશે ?\" ઉજવણીમાં પધારેલ એક મહેમાને પૂછ્યું.\n\n\"અમારા રોજ ઝઘડા થતાં, અને હજુ પણ થાય છે; પણ હવે પહેલાં કરતાં ઓછા. \"દાદીએ જવાબ આપ્યો.\n\n\"પરંતુ દાદાએ કહ્યું કે તમારા બંને વચ્ચે ખૂબ જ પ્રેમ અને વિશ્વાસ છે તો ઝઘડો....\" પ્રણવના એક મિત્રએ વાક્ય અધૂરું છોડ્યું.\n\n\"બેટા ! ઝઘડાનું કારણ હંમેશા અવિશ્વાસ નથી હોતો. પહેલાં અમારા ઝઘડા એકબીજાને સમજવામાં ઊભી થતી ગેરસમજને લીધે થતાં. હવે એમની કાળજી લેવામાં મારે એમની સાથે ઝઘડવું પડે છે.\" દાદીએ જ ઉત્તર આપ્યો.\n\n\"લગ્નજીવન સફળ એકબીજા પર વિશ્વાસ, એકબીજાને સમજવાનો પ્રયાસ અને એક બીજાની ભૂલોને હસી કાઢવાનાં અંદાજથી થાય છે. તમારી દાદી કંઈક બોલે ત્યારે હું તેના શબ્દો પાછળ રહેલો પ્રેમ જોઉં છું નહીં કે તેના કડવા શબ્દો. તમારી ભાષામાં કહું તો બે અપૂર્ણ (ઇમપરફેક્ટ) વ્યક્તિ એક સંપૂર્ણ (પરફેક્ટ) લગ્નજીવન બનાવે છે. બે સંપૂર્ણ વ્યક્તિ ક્યારેય પણ સંપૂર્ણ જીવન ન જીવી શકે. કેમ કે, તેઓ પોતે ક્યારેય ખોટા હોતાં જ નથી એવા ખોટા આભાસમાં રહે છે. તેથી સામેવાળાને સમજતાં નથી અને લગ્નજીવન તૂટવાની કગાર પર આવે છે. દાદાજીની વાતો સૌ એકધ્યાનથી સાંભળતા હતા.\n\nપ્રણવ અને પ્રગતિને પણ પોતે ક્યાં ભૂલ કરી રહ્યા છે તે સમજાઈ રહ્યું હતું. ઉત્સવ પૂરો થયો અને મહેમાનો વિદાય થયાં. પ્રગતિ અને પ્રણવ પણ પોતાના રૂમમાં આવ્યા. પ્રગતિ પ્રણવને ભેટીને રડી અને કહ્યું, \"પ્રણવ તે દિવસે મેં તને જે કહ્યું તેને તું ભૂલી જા. મેં ગુસ્સામાં કહ્યું હતું; હું તારા વગર નહીં રહી શકું.\"\n\n\"અરે ગાંડી ! તને લાગે છે કે તું કહે અને હું તને છોડી દઉં ? એવું ક્યારેય નહીં બને. પ્રગતિ ! મને લાગે છે કે આપણા લગ્નજીવનમાં એક જ વાતની ખામી છે.\" પ્રણવે આશ્વાસન આપતા કહ્યું.\n\n\"શું\" પ્રગતિ હજુ પણ ડૂસકાં ભરતી હતી.\n\n\"એકબીજાને સમજવાનાં પ્રયાસમાં. દાદાજીએ કહ્યું તેમ આપણે એકબીજાને સમજવામાં ભૂલો કરીએ છીએ. જે થઈ ગયું તે જવા દે. ઘણું મોડું થઈ ગયું છે, હવે આપણે સૂઈ જઈએ. સવારે આપણે નિર્ણય પણ તો જણાવવાનો છે.\" પ્રણવ પ્રગતિની હાંસી ઉડાવતા બોલ્યો.\n\n\"પ્રણવ... તું મને હેરાન કરવાનું ક્યારે બંધ કરશે ?\" પ્રગતિ ગુસ્સે થતી હતી કે તરત જ \"કાન પકડીને સૉરી... માફ કર... હું તો મજાક કરતો હતો.\" પ્રણવે કહ્યું.\n\nબહાર દાદા-દાદીએ રાહતનો શ્વાસ લીધો.",
      "duration": "3 mins",
      "category": "Fantasy"
    },
    {
      "id": 1204,
      "title": "મિસ લીલીયન",
      "story_name": "આજથી ચાલીસ વર્ષ પહેલાંની આ વાત છે. એ વખતે આઠમું ધોરણ માધ્યમિક એટલે કે હાઈસ્કૂલ પાસે હતું.\n\nમારો આઠમાં ધોરણનો એ પહેલો દિવસ હતો. બધાં અપરિચિત શિક્ષકોમાં હું મારાં પ્રાથમિક શાળાનાં કંચનબેન, મંજુલાબેન, પુષ્પાબેન અને અનસુયાબેનનો ચહેરો શોધી રહી હતી. ચાલીસ વર્ષ પહેલાં અમે અમારાં ગુરુજીને ટીચર નહીં પણ બહેન કહીને બોલાવતાં. બધાં બહેનો પાંચ સાત મિનિટના અંતરે આવીને ઑફિસમાં જતાં હતાં.\n\nઅમને એટલે કે ધોરણ આઠમાં પ્રવેશ મેળવેલ નવાં છાત્રોને એક પટાવાળા ( પ્યૂન ) જેવાં દેખાતાં આધેડ ઉંમરનાં બહેન પ્રાર્થનાહોલ તરફ લઈ ગયાં. અમે બધાંને ત્રણ હારમાં ગોઠવી દેવાયાં. મારી આંખોમાં ઘણી આતુરતા હતી. હું પ્રાર્થના હોલનો ખૂણે ખૂણો જોઈ રહી હતી. મારી સાથે મારી પ્રાથમિક શાળાની પાંચથી છ બહેનપણીઓ પણ હતી. થોડીજ વારમાં બધાં બહેનો અને સાહેબો નિયત સ્થાને ગોઠવાઈ રહ્યાં હતાં. બધાંને અમે નીરખી રહ્યાં હતાં. આ બધામાં અમારાં ક્લાસ ટીચર કોણ હશે ?\n\nથોડીવારમાં એક નાનકડી છોકરીનાં ખભે હાથ મૂકીને આંખ પર કાળાં રંગનાં ચશ્મા પહેરેલાં એક સાહેબ પ્રાથર્ના હોલના સ્ટેજ પર ડાબી તરફ ગોઠવાયાં અને હાર્મોનિયમ પર તેમની આંગળીઓ નર્તન કરી રહી હતી. સંગીતનાં મીઠાં મધુર સ્વર વાતાવરણને જીવંત અને ભક્તિમય બનાવી રહ્યાં હતાં.મને સમજતાં વાર ન લાગી કે એ આ શાળાનાં સંગીત શિક્ષક હતાં.\n\n\" જીવન અંજલી થાજો મારું જીવન અંજલી થાજો... ! \" ખૂબ સરસ ભાવવાહી ભજન સમૂહમાં ગવાયું. નવાં છાત્રોનું શબ્દ પુષ્પથી સ્વાગત થયું અને....બધાંને ધોરણ 8 A, B, C, ...E સુધીનાં વર્ગો કેટલામાં માળે છે ? તેની સૂચના આપવામાં આવી. બધી વિદ્યાર્થીનીઓ હારબંધ જઈ રહી હતી. એટલીવારમાં મારી બોચીએ કોઈનાં આંગળાનો સ્પર્શ થયો. હું એકદમ ચોંકી ગઈ. ત્યાં જ એક સાવ દૂબળાં, ઊંચા અને બ્લન્ટકટ વાળવાળા એક બહેને મને એક પ્રાઈસટેગ બતાવી જે મારાં યુનિફોર્મના શર્ટ પર ચોંટેલી હતી. મને ઘણી શરમ આવી. ઉતાવળમાં અને હરખમાં હું ટેગ કાઢવાનું જ ભૂલી ગઈ હતી. મારાં મને એમનો આભાર માન્યો.\n\nજાણવું છે એમનું નામ ? સ્કૂલમાં બધાં એમને લીલીબેન કહેતાં. પણ...તેમનું ખરું નામ મિસ લીલીયન હતું. તેઓ ક્રિશ્ચન હતાં. ધોરણ આઠથી લઈને દસ ધોરણ સુધીનાં બધાં જ વર્ગોમાં તેઓ અંગ્રેજી ભણાવતાં હતાં. આજકાલ અંગ્રેજી ભણાવતાં ટીચર્સ એટલાં તો એટિટયૂડ વાળાં હોય છે માનો ઓક્સફોર્ડથી સીધી જ એમની એપોઇન્ટમેંટ ગુજરાતમાં થઈ ગઈ હોય ! \n\nહું સાત ધોરણ સુધી મ્યુનસિપાલિટીની પ્રાથમિક શાળામાં ભણેલી. આજથી એટલાં વર્ષો પહેલાં સરકારી શાળામાં મને અંગ્રેજી ભણાવનાર કોઈ હતું નહીં. જ્યારે વાર્ષિક પરીક્ષામાં અંગ્રેજીનું પેપર હોય ત્યારે થોડું ઘણું અંગ્રેજી જાણતાં શિક્ષક પાસિંગ માર્ક્સ આવે એટલું આમને પેપરમાં ટીક કરાવી દેતાં. આવાં અંગ્રેજીમાં સાવ કાચાં અમે જ્યારે હાઈસ્કૂલમાં આવ્યાં ત્યારે અંગ્રેજી ફરજિયાત ! આજે હું અંગ્રેજીમાં ખૂબ સરસ રીતે લખી શકું છું એનો શ્રેય જો કોઈને આપવાનો થાય તો એ છે અમારાં લીલીબેનને ! \n\nઅમે ચારપાંચ સખીઓ ભેગી થઈને લીલીબેન પાસે ગયાં. અમારી મૂંઝવણ એમને જણાવી. અંગ્રેજીમાં અમને બે આલ્ફાબેટ સિવાય કશું જ આવડતું નહીં. અમને દર રવિવારે બપોરે તેમનાં ઘરે બોલાવતાં. એકપણ પૈસો લીધાં વગર અમને ભણાવતાં ! તેમની સાથે તેમનાં મમ્મી રહેતાં. તેમનાં મમ્મી અમારાં માટે જાતજાતના નાસ્તા બનાવી રાખતાં. તેમનાં ફળિયામાં દ્રાક્ષનાં માંડવા હતાં. ભણી લીધાં પછી અમે તેમનાં ફળિયામાં ખૂબ રમતાં. અમારાં ઘરની દિશા એમનાં ઘરથી વિરુદ્ધ હોવાં છતાં અમને લીલાબેન સાથે એટલું ફાવી ગયેલું હતું કે અમે તેમની સાથે વધુમાં વધુ સમય સુધી રહી શકીએ એટલે તેમનાં ઘર સુધી સાથે જતાં અને ફરી ફરીને અમારાં ઘરે પહોંચતાં.\n\nહું પણ શિક્ષક છું. પરંતુ મારાં વિદ્યાર્થીઓ સાથે લીલીબેન જેવાં આત્મીય સંબંધો સ્થાપી શકી નથી. તેઓ ક્રિશ્ચયન હતાં એટલે ઘણીવાર અમે એમની સાથે ચર્ચ પણ જતાં. દર ક્રિસમસે એમનાં મમ્મી અમને મોજું ભરીને ભેટ સોગાદ આપતાં. આજે લીલીબેન અમારી વચ્ચે નથી. પરંતુ.... આજે પણ એ અમારાં હૃદયમાં જીવંત છે. આજનાં આ શિક્ષક દિને હું એમને શત શત વંદન કરું છું.",
      "duration": "3 mins",
      "category": "Fantasy"
    },
    {
      "id": 1205,
      "title": "પરીની જાદુઈ પેન",
      "story_name": "આજે પરીક્ષાનું પરિણામ જાણવા મહાવિધાલયની દીવાલ પાસે વિધાર્થીઓના ટોળા જામેલા હતા. ત્યાં ચોંટાડેલી યાદીને જોઈ કોઈક હરખાતું હતું, તો કોઈક રડતું હતું. જામેલી એ ભીડમાંથી જેમ તેમ રસ્તો કરી મનોજ આગળ આવ્યો અને યાદીમાં પોતાના નામને શોધવા લાગ્યો. ઉપરથી નીચે તરફ નજર ફેરવતા ફેરવતા તેના ચહેરા પર ઉદાસી છવાઈ ગઈ. ઉફ ! જે વાતનો ડર હતો એ જ થયું હતું ! દીવાલ પર લાગેલા એ લીસ્ટમાં તેનું નામ જ દેખાતું નહોતું ! મનોજે ફરી એકવાર યાદી પર નજર ફેરવી જોઈ પરંતુ સઘળું વ્યર્થ. કદાચ આંખમાં આવેલ અશ્રુના કારણે અક્ષરો ઉકેલાતા નહીં હોય એ આશાએ મનોજે પોતાની આંખો પણ લુછી જોઈ પણ લીસ્ટમાં નામ હોય તો દેખાય ને!\n\nમનોજ આ વર્ષે ફેલ થયો હતો. એમ નહોતું કે મનોજ ડફોળ હતો કે તેણે ભણવામાં ધ્યાન આપ્યું નહોતું. પરંતુ તેના ફેલ થવા પાછળનું કારણ કંઈક જુદું હતું. મનોજના ઘરની આર્થીક સ્થિતિ કંઈ સારી નહોતી. પરીક્ષાના થોડા દિવસો પહેલાં જ નાણાકીય સંકડામણને કારણે મનોજની માતાનો યોગ્ય ઉપચાર ન થતા તે મૃત્યુ પામી હતી. માતાનું અકાળે થયેલું અવસાન જ મનોજના નાપાસ થવા પાછળનું મુખ્ય કારણ હતું.\n\nમનોજ તેની માતાના અવસાનથી ખૂબ વ્યથિત થઇ ગયો હતો. કોઈની સાથે કશું બોલતો ચાલતો નહોતો અને ઉદાસ હ્રદયે આકાશ સામે શૂન્યમનસ્ક નજરે માત્ર જોયા કરતો. બેસણાના દિવસે તેણે પોતાની માતાની તસવીર સામે ઉભા રહી સોગંધ લીધા હતા કે, “આજ પછી કોઈ દીકરાની માતા ઈલાજ વગર રીબાઈને નહીં મરે. મા, હું તારી કસમ ખાઉં છું કે હું ડોક્ટર બનીને ગરીબોની સેવા કરીશ અને તેમનો મફતમાં ઈલાજ કરીશ.”\n\nઆમ, સ્વર્ગીય માતાની આત્માની શાંતિ માટે મનોજે ડોક્ટર બનવાનું નક્કી કર્યું. મનોજે તે માટે દિવસરાત મહેનત પણ કરી. પરંતુ માતાના મૃત્યુને કારણે વ્યથિત થયેલું મન અભ્યાસમાં કેટલું સ્થિર રહી શકે ? આખરે જે થવાનું હતું તે જ થયું. મનોજ નાપાસ થયો હતો. હતાશ અને નિરાશ મનોજ ટોળામાંથી બહાર નીકળી આવ્યો.\n\n“હવે મારા માતાની તસવીર સામે હું કયા મોઢે જઈશ ?” આ પ્રશ્ન શુળ બની તેના હૃદયને પીડા આપી રહ્યો. આગળ શું કરવું તે મનોજને સુઝી રહ્યું નહોતું. છેવટે ઘરે ન જતાં આ ફાની દુનિયા છોડી દેવાનો મનોમન નિર્ણય કરી મનોજે ગામ બહાર આવેલી પહાડી તરફ પગ ઉપાડ્યા. ખૂબ ચાલ્યા બાદ છેક સાંજે તે એક મંદિર પાસે આવીને ઉભો રહ્યો. ત્યાંના સુદંર મજાના પરિસરને જોઇને મનોજે ત્યાં ઘડીક આરામ કરીને આગળ વધવાનું વિચાર્યું. મંદિરમાંથી આવી રહેલા સુમધુર સંગીતને સાંભળતા સાંભળતા મનોજને જાણ જ ન થઇ કે ક્યારે તેની આંખ લાગી ગઈ. તે સ્વપ્ન સૃષ્ટિમાં સરી પડ્યો.\n\n*****\n\nમંદિરની આસપાસ ઉડી રહેલા પતંગિયાઓને જોતાં જોતાં મનોજે બાગમાંના ઘાસ પર હાથ ફેરવ્યો. એ સાથે ઘાસ પર પથરાયેલા તાજા ઝાકળબિંદુઓનો સ્પર્શ થતાં મનોજે તેના આલાલીલા હાથ તરફ જોયું તો તેની આંગળીના ટેરવે એક ઝાકળબિંદુ ચોટેલું હતું ! મનોજ કંઈ સમજે તે પહેલા એ ઝાકળબિંદુમાંથી પંખ ફફડાવતી એક પરી નીકળી આવી. મનોજ તો સુંદર મજાની એ પરી જોઇને રાજીના રેડ થઇ ગયો. ટચુકડી એ પરીના પંખો સુવર્ણ રંગના હતા. તેના હાથમાં આવેલી જાદુઈ લાકડી પર ખૂબ જ કિંમતી રત્ન લાગ્યું હતું. સફેદ વસ્ત્રોમાં સજ્જ એ પરી દેખાવે ખૂબ જ સુંદર હતી. તેના ગાલ ગુલાબ જેવા લાલ હતા. તેના સોનેરી રંગના વાળ છેક કમર સુધી પથરાયેલા હતા.\n\nમનોજે પરીને જોઇને રૂંધાયેલા સ્વરે કહ્યું, “હે પરી હું જાણું છું કે સ્વર્ગ લોક મહીં જઈને વસવાની તારી મહત્વાકાંક્ષા અપૂર્ણ રહી ગઈ છે. વાદળોને બદલે અહીં આ ઘાસફૂસ પર વસવાટ કરવામાં તને ખૂબ વસવસો થતો હશે નહીં ?”\n\nમનોજની વાત સાંભળીને પરીએ ખડખડાટ હસતા કહ્યું, “મનોજ, તારો આ સારો સ્વભાવ જ મને ગમે છે. તું આટલી ચિંતામાં હોવા છતાંયે બીજાની ફિકર કરે છે. જોકે તારે મારી ચિંતા કરવા જેવું કશું નથી. હું આજે સ્વર્ગલોકમાં નથી તેનો મતલબ એ નથી કે કાલે નહીં હોવું. મારા સારા કર્મના પરિણામે એક ન એક દિવસ મને સ્વર્ગમાં સ્થાન મળશે જ. તારી જેમ એકવારની નિષ્ફળતાથી હું હતાશ થઈને જીવવા તો હરગીજ નહીં છોડું.”\n\nઆ સાંભળી મનોજ ચોંક્યો, “મતલબ તમે મારા વિષે જાણો છો?”\n\n“બધું જ.”\n\nકંઈક વિચારી મનોજ બોલ્યો, “પરીજી, શું તમે મારી તકલીફ દૂર નથી કરી શકતા ? મને કોઈક એવો આશીર્વાદ આપો કે જેથી કરીને હું પરીક્ષામાં સારા માર્કે પાસ થઇ જઈશ. પછી મારી માતાની આત્મા નહીં દુભાય અને હું પણ મરવાનો વિચાર પડતો મુકીશ.”\n\nપરી વિચારમાં પંખ ફાફડાવતી ઉડી રહી. આ જોઈ મનોજે કહ્યું, “પ્લીઝ પરીજી મારી તકલીફને દૂર કરો. મને એવા આશીર્વાદ આપો કે હું સારા માર્કથી પાસ થાઉં”\n\nપરીએ ખૂબ મનોમંથન બાદ કહ્યું, “ઠીક છે. હું તને એક ચમત્કારિક પેન આપું છું.” આમ કહી પરીએ આંખો મીંચીને મંત્રોચ્ચાર પઢયા. એ સાથે તેનાહાથમાં એક પેન આવી. પરીએ તે જાદુઈ પેન મનોજને આપતા કહ્યું, “મનોજ, આ પેન જાદુઈ છે. આને જવાબવહી પર મુકતા જ તે સઘળા પ્રશ્નોના જવાબ લખી દેશે.”\n\nમનોજે આનંદથી ઠેકડો મારતા કહ્યું, “આ થઈને વાત. હવે હું મારા સ્વર્ગીય માતાના બધા સ્વપ્ન પૂર્ણ કરીશ.” પણ બીજી જ ક્ષણે કંઈક વિચારી મનોજે કહ્યું “પણ આ પેનની શાહી ખલાસ થઇ જશે તો હું શું કરીશ ?”\n\nપરીએ હસીને કહ્યું, “મનોજ, આ જાદુઈ પેન છે. તેમાંની શાહી ક્યારે પૂર્ણ નહીં થાય. પરંતુ તેને વાપરવા માટે એક શરત છે.”\n\n“શરત! એ વળી કેવી શરત ?”\n\n“આ પેન વડે તું જે પ્રશ્નોને પાંચ પાંચ વખત લખીશ તેને જ તે યાદ રાખી શકશે. મતલબ પેનમાં તને જવાબો ભરવા પડશે.”\n\nમનોજ આમપણ હોંશિયાર હતો જ તેને આ શરત ઝટ સ્વીકારી લેતા કહ્યું, “મને શરત મંજુર છે.”\n\nપરીએ બીજી સુચના આપતા કહ્યું. “પણ આમ કરતી વખતે તારે કોઈક શાંત જગ્યાએ બેસવું પડશે. જો આ બે નિયમોનું પાલન કરીશ તો તારી પેન બરાબર કામ કરશે.”\n\nમનોજે કહ્યું, “હું તમે જે સૂચના આપી તેનું અક્ષરસહ પાલન કરીશ.”\n\nપરી મનોજને આશીવાર્દ આપતી હવામાં ઓઝલ થઇ ગઈ.\n\n***\n\nમંદિરમાંથી આવેલા ઝાલર અને શંખના નાદને સાંભળી મનોજની આંખ ખુલી ગઈ. તેણે આંખો ચોળી ચોમેર નજર ફેરવી જોઈ તો તેના ધ્યાનમાં આવ્યું કે તે હજુ મંદિરના પરિસરમાં આવેલા બાગમાં જ સુતો હતો. મંદિરમાં સવારની આરતી ચાલી રહી હતી. બાગના એ ઘાસના મેદાનમાં અસંખ્ય ઝાકળબિંદુઓ મોતીની જેમ ચમકી રહ્યા હતા. આ જોઈ મનોજે વિચાર્યું, “અરે ! આનો મતલબ મેં જે જોયું હતું તે માત્ર સ્વપ્ન હતું ?”\n\nબીજી જ ક્ષણે તેની નજર હાથમાંની પેન પર ગઈ. એ જોઈ મનોજ અવાચક થઇ ગયો. મતલબ તેને જે જોયું હતું તે વાસ્તવિક હતું. ખરેખર પરીએ તેને આવીને પેન ભેટમાં આપી હતી. આ વિચાર આવતા જ મનોજના ઉત્સાહમાં વધારો થયો. હવે આત્મહત્યાનો વિચાર પડતો મૂકી તેણે ઘર તરફ દોટ લગાવી. થોડા દિવસોમાં જ વાર્ષિક પરીક્ષાઓ આવવાની હોવાથી મનોજે પોતાનો અભ્યાસ શરૂ કર્યું. તે દરેક પ્રશ્નને પાંચ પાંચ વખત લખીને તેના પેનની યાદશક્તિમાં ભરવા લાગ્યો. કોઈ પ્રશ્ન છૂટી ન જાય તેની તે ખાસ કાળજી લેતો. તેણે પાઠ્યપુસ્તકથી માંડીને પૂરક પુસ્તકોમાં આપેલા તમામ જવાબો એ પેન વડે પાંચ પાંચ વખત લખી દીધા. હવે અભ્યાસક્રમમાં હોય તેવા તમામ પ્રશ્નો એ પેનમાં ફીડ થઇ ગયા હતા.\n\nપરીક્ષાના દિવસે તે આત્મવિશ્વાસથી પેપર આપવા ગયો. તેના આશ્ચર્ય વચ્ચે તેની પેને સઘળા પ્રશ્નોના જવાબ ફટાફટ લખી દીધા. મનોજના બધા પેપરો ખૂબ સારા ગયા. જયારે પરિણામ આવ્યું ત્યારે મનોજનો નંબર ટોપ વિદ્યાર્થીઓમાં આવ્યો હતો. આ જોઈ મનોજ ખૂબ ખુશ થયો તેણે મનોમન પરીનો આભાર માનવા તેને યાદ કરી. તેના આશ્ચર્ય વચ્ચે એક તેજ લીસોટા સાથે પરી દ્રષ્ટીમાન થઇ.\n\nપરીને જોઈ મનોજે અભારવશ કહ્યું, “પરીજી, હું તમારો આભાર કેવી રીતે માનું. તમારી પેનને કારણે હું વર્ગમાં ટોપ વિધાર્થીઓમાં સ્થાન પામી શક્યો છું.”\n\n આ સાંભળી પરી ખડખડાટ હસી પડી.\n\n “પરીબેન, તમે હસી કેમ રહ્યા છો?”\n\n“મનોજ, તારા પરિણામ આ પેનને કારણે નહીં પરંતુ તારી મહેનતને કારણે સારું આવ્યું છે. દરઅસલ દરેક પ્રશ્ન પાંચ પાંચ વાર શાંતિથી લખતા તને તે ગોખાઈ ગયા હતા. હવે તને બધા પ્રશ્નો યાદ હોવાથી તું આરામથી પેપર લખી શક્યો.”\n\n“મતલબ આ પેન જાદુઈ નથી?”\n\n“આ પેનની શાહી કદીયે ખલાસ થાય નહીં બસ એટલો જ તેમાં જાદુ છે. બાકી તેના વડે જે જવાબો લખાયા એ ફક્તને ફક્ત તારી મહેનત છે.”\n\nમનોજ આશ્ચર્યથી પરીને જોઈ રહ્યો.\n\nપરીએ કહ્યું, “મનોજ, મંદિરે જવાથી કે દેવદર્શન કરવાથી પરીક્ષામાં સારા પરિણામ નથી આવતા. કોઈના આશીર્વાદ તમને ફક્ત પ્રેરણા આપવાનું કામ કરે છે. બાકી ઈશ્વર પણ તેને જ મદદ કરે છે જે તનતોડ મહેનત કરે છે. હવે પછી તું આ પ્રમાણે જ દરેક પરીક્ષાની તૈયારીઓ કરજે. પછી જો તારું પરિણામ કેવું સરસ આવે છે.”\n\nમનોજે કહ્યું, “પરીજી, તમે તો મારી આંખો ખોલી દીધી. આજ પછી હું પરીક્ષાની તનતોડ મહેનત કરીશ.”\n\nપરીએ જાદુઈ છડી ફેરવતા કહ્યું, “સદાય સુખી રહો.”\n\nઆમ કહી પરી અલોપ થઇ ગઈ. મનોજને હવે એક નવી દિશા મળી ગઈ હતી. તે પરીના ચિંધેલ માર્ગ પર ચાલી જીવનમાં ખૂબ સફળ થયો.\n\n",
      "duration": "6 mins",
      "category": "Fantasy"
    },
    {
      "id": 1206,
      "title": "જીવા",
      "story_name": "\"હું એને ન મારતી તો એ મને મારી નાખતો\" સવારથી આ વાક્ય હિમેશના ઉપર હાવી થઈ ગયું હતું. સાત વરસની દીકરી જીવાનાં મુખે ઊંઘમાં બોલાયેલા આ શબ્દોથી તે ચિંતિત થઈ ગયો હતો. જીવાનું આ શબ્દો બોલવાનું કારણ શું હતું ? પૂર્વજન્મની કોઈ ઘટના હશે કે સાચે જ જીવા એ આ જન્મમાં કોઈની હત્યા કરી હશે, એ અંગે હિમેશને કશી સમજ પડતી ન હતી. એ મૂંઝાઈ ગયો હતો. માનસીને મન આ વાત એટલી ગંભીર ન હતી, એણે આ વાતને ફિલ્મ જોવાની અસર ગણાવી ગંભીરતાથી લીધી ન હતી.\n\nજીવાના મુખે આ શબ્દો પહેલી વખત સંભળાયા એવું ન હતું, આ અગાઉ પણ જીવાએ આવા મતલબના શબ્દો ઊંઘમાં ઉચ્ચારેલા, એ સમયે એ વાત હિમેશને પણ ગંભીર લાગી ન હતી, પરંતુ હવે અવારનવાર આવાજ વાક્યો સાંભળીને તે થોડો ગભરાયો હતો. તેણે મનોમન આની પાછળનું રહસ્ય જાણવાનું નક્કી કર્યું.\n\nઆ રહસ્ય જાણવાની તક પણ હિમેશને જલદી મળી. એક દિવસ વહેલી સવારે એ જીવાને રોજની માફક સ્કૂલે મૂકવા જઈ રહ્યો હતો ત્યારે તક ઝડપીને હિમેશે પૂછ્યું.\n\n\"બેટા, તને મારધાડ, ખૂન ખરાબાવાળી ફિલ્મો જોવી ગમે ?\"\n\nસાત વરસની જીવા આવા પ્રશ્ર્નનો શું જવાબ આપે એ જોવા તેણે ગાડી ડ્રાઈવ કરતાં કરતાં એની તરફ નજર પણ કરી.\n\n\"ના, મને તો તારક મહેતા અને કપિલ જોવું ગમે\" જીવાએ એના કાલાઘેલા શબ્દોમાં પોતાને ગમતા ટીવી શોનાં નામ બોલી.\n\nહિમેશને પોતાને નહોતી ખબર કે આ સવાલનો જવાબ એ શું ઈચ્છતો હતો. તેણે અન્ય રીતે પૂછવા માટે શબ્દો ગોઠવ્યા પણ પછી એ અંગે પૂછવાનું માંડી વાળ્યું.\n\nસામાન્ય રીતે હિમેશ જીવાને સ્કૂલે ડ્રોપ કરી ઓફિસ જતો પણ એ દિવસે ઘરે ગયો. માનસીને પણ આ સમયે હિમેશને ઘરે જોઈને આશ્ચર્ય થયું.\n\n\"કેમ પાછો આવ્યો, એની પ્રોબ્લેમ ?\" માનસીએ હિમેશને પૂછ્યું.\n\n\"મને જીવાના ઊંઘમાં બોલવાથી ચિંતા થાય છે \" હિમેશ ઉદાસીભર્યા સ્વરે બોલ્યો.\n\n\"શું તું પણ ! આવું તો ચાલ્યા કરે, ના બાળકો આજુબાજુના વાતાવરણમાંથી આવું જલદી પકડી લે અને પછી સપનામાં આવું બોલી નાખે, હું પણ નાની હતી ત્યારે સપનામાં ‘ભૂત,ભૂત’ બોલતી, કારણકે એ વખતે ભૂતની ચર્ચાઓ બહુ થતી અને ફિલ્મો પણ એવી આવતી\" માનસી હસતાં હસતાં હિમેશ પાસે સોફા પર બેસતાં બોલી.\n\n\"છતાં પણ આપણે એને ડોક્ટરને બતાવી જોઈએ !\" હિમેશ બોલ્યો.\n\n\"યુ મીન ટુ સે, મારી દીકરી માનસિક બીમાર છે ? એ ગાંડી છે, રાઈટ ?\" માનસી થોડા અકળાયેલા સ્વરે બોલી.\n\n\"ના, એવું નહીં પણ.....\" હિમેશ બોલતાં બોલતાં અટક્યો.\n\n\"તો !\" માનસી થોડા ઊંચા સ્વરે બોલી ઊઠી.\n\n\"જવા દે, તું નહીં સમજે\" હિમેશે વાત ટાળતાં કહ્યું.\n\n\"લુક, આ ઉંમરે ફિલ્મો, સિરિયલની અસર થાય, ઉપરાંત થોડી પપ્પાની પણ અસર આવે’ને, તું પણ ઊંઘમાં રોમાની, રોમાની બોલતો જ હોય છે’ને ! તો હું તને પાગલ કહું, એ પણ મારી બેસ્ટફ્રેન્ડના પ્રેમમાં\". માનસીએ હિમેશને હળવો કરવા મુદ્દો મજાક તરફ વાળ્યો.\n\n\"....!\" હિમેશ આશ્ચર્યથી માનસીને જોઈ રહ્યો.\n\n\"મજાક કરું છું, ચલ ચા મૂકું, તું પણ ઓફિસે જા અને હું પણ ઓફિસે જાઉં\". માનસી રસોડા તરફ જતાં બોલી.\n\nહિમેશ ઓફિસ તો ગયો પણ એ દિવસથી એ વધુને વધુ ઉદાસ રહેવા લાગ્યો, ન કામમાં મન લાગેકે ન કોઈ બીજી પ્રવૃત્તિમાં. આ સંદર્ભે ટોપ મેનેજમેન્ટ તરફથી ફટકાર પણ સાંભળવી પડી. તે દિવસે અને દિવસે વધુ ચિંતિત રહેવા લાગ્યો. તે ઘરે હોય ત્યારે જીવાને પોતાની નજરોથી દૂર ન કરતો. વ્હાલથી એને ખોળામાં બેસાડતો, એની સાથે જ ટીવી જોતો અને એની સાથે જ રમત રમતો. રાત્રે એને વળગીને સૂઈ જતો.\n\nહિમેશની આ અકારણ ચિંતાથી માનસી પણ અકળાઈ હતી.\n\n\"મને લાગે છે કે હવે જીવાની બદલે તને સાયકેટ્રીટ પાસે લઈ જવો પડશે\" હિમેશના ગાલે હાથ ફેરવતાં માનસી મજાકભર્યા સ્વરે બોલી.\n\n\"તને હજું પણ આ મજાક લાગે છે ? કાલે રાત્રે તું તો ઘસઘસાટ ઊંઘતી હતી પણ મને ચિંતામાં ઊંઘ આવતી ન હતી, ત્યારે હું રસોડામાંથી પાણી પીવા ગયો અને પરત ફર્યો ત્યા રેજીવા ઊંઘમાં બોલતી હતી કે ' એ મારી પાછળ જ પડે છે', બોલ, હવે શું કહેવું તારું ?\" હિમેશે ગુસ્સામાં કહ્યું.\n\nમાનસીને પણ આ વાતની નવાઈ લાગી, શું ખરેખર જીવાને કોઈ તકલીફ છે ? ગયા જન્મનું કશું યાદ આવે છે કે પછી કોઈ ફિલ્મની અસર. સાત વરસની દીકરીનું આવું વર્તન બન્ને માટે હવે કોયડા સમાન બની ગયું હતું. હવે બંન્ને સમયે સમયે જીવાને ઓબસર્વ કરવા લાગ્યાં. માનસીએ થોડા દિવસોની ઓફિસમાં રજા મૂકી દીધી. એ જીવા સ્કૂલેથી પરત ફરે ત્યારે એને હોમ વર્ક કરવામાં, એની સાથે રમવામાં અને ગાર્ડનમાં લઈ જઈ સમય પસાર કરતી. આ સમયે જીવા પહેલાં જેવી નોર્મલ જ રહેતી, કોઈપણ પ્રકારની શંકા ઉપજે તેવું વર્તન ન કરતી.\n\nજીવાને પણ મમ્મી ઘરે રહે એ ગમવા મંડ્યું હતું. સાંજે એ પપ્પા સાથે અને બપોરે મમ્મી સાથે ધીંગામસ્તી અને તોફાન કરતી. હવે હિમેશને બધું સામાન્ય પહેલાં જેવું જ લાગવા મંડ્યું. એ જીવાને લઈને બેફીકર થઈ જ રહ્યો હતો ત્યાં એક રાત્રીએ આ ત્રણ જણાનો પરિવાર ટીવી જોઈ રહ્યો હતો ત્યારે જીવા રસોડામાં પાણી પીવા ગઈ પણ તે થોડીક મિનિટોમાં પરત ન ફરતાં હિમેશ પણ રસોડામાં ગયો. રસોડાનું દૃશ્ય જોઈને જ હિમેશની આંખો પહોળી થઈ ગઈ. એના મુખેથી માનસીના નામની ચીખ નીકળી ગઈ. હિમેશનો અવાજ સાંભળતાં જ માનસી પણ રસોડા તરફ દોડી આવી, એ પણ રસોડાનું દૃશ્ય જોઈને સ્તબ્ધ થઈ ગઈ.\n\nરસોડામાં કોઈનું ખૂન કરતી હોય એ રીતે ચપ્પુ પકડીને જીવા ઊભી હતી. માનસી દોડીને જીવાને ભેટી અને ચપ્પુ હાથમાંથી લઈ લીધું. જીવાનાં કપાળને ચૂમતી એ એને તેડીને હોલમાં લાવી સોફા પર બેસી ગઈ.\n\nમાનસી, એની આંખો ગુસ્સાથી લાલ હતી જ્યારે એ હાથમાં ચપ્પુ લઈ ઊભી હતી. જાણે એ હમણાં જ કોઈનું ખૂન કરવા જઈ રહી હોય.\n\nહિમેશ અને માનસી એ રાત્રે એકબીજા સાથે બહુ ઓછું બોલ્યા, રાત્રે ઠીકથી સૂતાં પણ નહીં, ઘડી ઘડી જાગી જીવાને સૂતી જોતાં અને સૂઈ જવાનો પ્રયત્ન કરતાં. રાત્રીએ જ એ બન્નેની આંખોએ બીજા દિવસે હોસ્પિટલ જવાનો નિર્ણય લઈ લીધો હતો.\n\nસવારે ત્રણેય મોડાં જ ઊઠ્યાં. હિમેશે રજાનો ઓફિસે મેઈલ કર્યો અને ત્યારબાદ તેઓ મનોચિકિત્સકની પાસે પહોંચ્યા.\n\nમાનસીએ બધી ઘટનાઓ વર્ણવી, લેડી ડોક્ટરે તેની વાત શાંતિથી સાંભળી, ત્યારબાદ અમુક સમય પછી લેડી ડોક્ટરે બહાર બેઠેલા હિમેશ અને જીવા પાસે માનસીને જવા કહ્યું અને માત્ર જીવાને અંદર મોકલવા જણાવ્યું.\n\nમાનસીએ ડોક્ટરે કહ્યા મુજબ કર્યું. ડોક્ટરે જીવા અંદર આવી એટલે દરવાજો બંધ કર્યો.\n\nહિમેશ અને માનસી એક બીજાનો હાથ પકડી હજુ ચિંતાતુર વદને બેઠાં હતાં.\n\nપૂરી ત્રીસ મિનિટ પછી ડોક્ટરે દરવાજો ખોલ્યો. જીવા આઈસ્ક્રીમ ખાઈ રહી હતી, એ ખુશ જણાઈ રહી હતી. ડોક્ટરે નર્સને બોલાવી જીવાને બહાર ગાર્ડનમાં લઈ જવા કહ્યું અને હિમેશ અને માનસીને અંદર બોલાવ્યાં .\n\nએ લેડી ડોક્ટરે જીવા સાથે કરેલી વાતચીતનું વીડિયો રેકોડિંગ બતાવ્યું, એ જોઈ બન્ને જણાં હસી પડ્યાં. એ વીડિયો અનુસાર જીવા \"હું એને ન મારતી તો એમને મારી નાખતો\" એ લુડો ગેમ સંદર્ભે બોલી રહી હતી અને એને લુડોની એ હદે આદત થઈ ગઈ હતી કે મમ્મી પપ્પાની ગેરહાજરીમાં પોતાના અડોસપડોસના મિત્રો સાથે એ લુડો જ રમ્યા કરતી અને એ રમવાની અતિશય આદતનાં કારણે ઊંઘમાં એ મતલબનું બોલ્યે રાખતી હશે એ બન્નેને સમજાયું.\n\nરસોડાવાળા કિસ્સાના ઉત્તરમાં એણે જણાવ્યું કે એ રસોડામાં ગઈ ત્યારે મંકોડાએ એને બટકું ભર્યું હતું, એટલે એણે હાથમાં ચપ્પુ એને મારવા લીધું હતું.\n\nડોક્ટરે જે સહજતાથી અને વાકચાતુર્યથી જીવા પાસેથી વાત કઢાવી એ માનસી અને હિમેશ કઢાવી ન શક્યા, એ મૂર્ખામી પર એ લોકો હોસ્પિટલમાં જ ડોકટર સામે જ ખૂબ હસ્યાં.\n\nત્યારબાદ સામાન્ય વાતો કરી એમણે ડોક્ટરની વિદાય લીધી અને બાજુમાં આવેલા ગાર્ડનમાં પહોંચ્યાં, નર્સનો આભાર વ્યક્ત કરતાં હિમેશે જીવાને તેડી લીધી.\n\nઘરે પરત ફરતી વખતે બન્ને ખૂશ હતાં, જીવા પાછળ સીટમાં બેઠી હતી અને હિમેશે અરીસામાંથી જીવાના ચહેરા પર ન કળી શકાય એવું હાસ્ય જોયું અને આંખોમાં પણ નફ્ફટાઈ દેખાઈ. હિમેશે ગાડી ઊભી રાખી, જીવા ન સાંભળે તેમ માનસીના કાનમાં આ વાત જણાવી.\n\n\"નોટ અગેઇન, હિમેશ\" બોલતાં માનસી એ હિમેશને ગાડી ઘર તરફ લેવા કહ્યું.\n\nઅને આ બાજુ હિમેશના મનમાં એ ન કળી શકાય એવું અરીસામાંથી દેખાતું જીવાનું હાસ્ય ઘર કરી ગયું.",
      "duration": "6 mins",
      "category": "Fantasy"
    },
    {
      "id": 1207,
      "title": "કોરોનાભાઈની હૈયાવરાળ",
      "story_name": "\"અરે ! કોરોનાભાઇ કેમ છો? મઝા માં ને? જય બીમારી વ્હાલા. . જય બીમારી. .. આજકાલ તમે બઉ ચર્ચા માં છો ને કંઈ !\" એચ વન એન વન ભાઈ એ કૉરોનાભાઈ ને મળતા ખબરઅંતર પૂછ્યા.\n\n\" હા, ભાઈ.. જય બીમારી વ્હાલા. .\"\n\n\" આવો આવો. . ક્યાંથી ભૂલા પડ્યા આ ફેફસામાં. ..\n\nઆમ તો મઝામાં.. પણ કઈ ખાસ મઝા છે નઈ. તમે તો જૂના વાયરસ છો એટલે તમને ખબર જ હશે કે નવાનવા વાઇરસો ની શું હાલત હશે અત્યારે ! આ બોસે તો અમારી પથારી ફેરવી દીધી છે યાર. એટલું કામ આપી દીધું છે કે વાત જવા દો. અને પાછા ટાર્ગેટ પણ આપેલા છે બોલો. ખબર નઈ આ કેવો પ્રોજેક્ટ હાથમાં લીધો છે બોસ એ. \" કોરોના ભાઈ એ પોતાની હૈયાવરાળ ઠાલવતા કહ્યું.\n\n\" કેમ લા બોસ એ શું કર્યું?\" એચ વન એન વન એ પૂછ્યું.\n\n\" હમણાં જ મીટીંગમાંથી આવું છું અને એવા ટાર્ગેટ આપ્યા છે કે રોજ એક ક્લાયન્ટ નું ફેફસું ૨૦ થી ૨૫% જેટલું બગાડવાનું અને મારી ટીમ ને એવો ટાર્ગેટ આપ્યો કે રોજના ૪૦૦૦ થી ૫૦૦૦ લોકોના શરીરમાં સંક્રમણ ફેલાવવાનું. . બોલ યાર. હવે તું જ કહે કે આ બોસ અમારી ઉપર જુલમ નથી ગુજારતા. . \" કોરોના ભાઈ પોતાનામાંથી થોડું ઝેર ફેલાવતા ફેલાવતા બોલ્યા.\n\n\" હા યાર.. જુલમ તો છે. અમારો સ્વાઇન ફ્લૂ નો પ્રોજેક્ટ ચાલતો ત્યારે અમારે આટલો વર્ક લોડ નહોતો.. અમારે કદાચ એક પરિવાર કા તો કોઈ એક ફળિયામાં કામ કરવાના ઓર્ડર આવતા.. પણ તમે તો આખી દુનિયામાં ઓફિસ ખોલી કાઢી છે. બઉ શાખાઓ ખોલી છે યાર તમે લોકો એ. . એટલે વર્ક લોડ પણ રહે અને ટાર્ગેટ પણ અઘરા આવે જ. .\" એચ વન એન વન ભાઈ એ ફેફસાની દીવાલ પર હીંચકો ખાતા ખાતા કહ્યું.\n\n\" બે પણ હું શું કહું છું. આપણે રહ્યા નાના માણસ. નાનો જીવ. અને પાછું આપણું જીવન પણ ટૂંકુ. માંડ ૧૫-૨૦ દિવસ જીવીએ અને એમાં પણ બસ કામ કામ ને કામ. . સાલું જિંદગીમાં આરામ લખાયેલો જ નથી. અને પાછું આપણે આપણો વંશવેલો પણ આગળ વધારવાનો. એટલા ટૂંકા ગાળામાં કેટકેટલું સાંભળવાનું યાર. હું તો થાકી ગયો યાર. . હવે આ ટાર્ગેટ નું કંઇક કરવું પડશે. \" કોરોના ભાઈ એ પોતાના દાંત ફેફસાની દીવાલ પર ખોતરતાં ખોતરતા બોલ્યા.\n\n\" મારો અનુભવ છે ભાઈ. તમારો ટાર્ગેટ પૂરો થઈ જશે.. તમે ચિંતા નાં કરો. \" એચ વન એન વન ભાઈ એ સાંત્વના આપતા કહ્યું..\n\n\" કેમ ભાઈ? એવું તને કેમ લાગે છે? તમારે તો એક એરિયા સાંભળવાનો હતો અને અમારે તો શાખાઓ જ એટલી ખોલી છે કે આખી દુનિયામાં કામ કરવા જવું પડે છે. બે દિવસ પહેલાં જ ભાઈ ને ન્યૂયોર્કની ઓફીસથી મેઈલ આવેલો કે તાબડતોબ અહીંયા હાજર થઈ જાઓ. એ હોશિયાર છે એટલે ધોળિયા લોકોએ એને ત્યાં બોલાવી લીધો.. પી. એચ. ડી. થયેલો છે મારો ભાઈ. હવે એ ડોલર માં કમાશે અને અમે અહી મજૂરી કરીએ છીએ અને એમાં પણ ઘર ના બધા લોકો કામ લાગેલા છે બોલો. વાત કરવાનો પણ સમય નથી અમારે. હમણાં અડધો કલાક પહેલાં મમ્મી ને ફોન કરેલો, એની તબિયત પૂછવા પણ ઉપાડ્યો જ નઈ ને અને પાછો મેસેજ મોકલ્યો કે હમણાં કામ બઉ છે પછી કોલ કર. . બોલો, માણસ ને પરિવારની ચિંતા તો થાય ને. . પણ ખબરઅંતર પૂછવાનો અને જવાબ આપવાનો પણ સમય નથી. . અને પાછા આ માણસો કેટલા ચાલાક છે એ જોયું તે. પેલું નવું ઇન્જેક્શન લાવ્યા છે ટોસિલીઝૂમેબ. અમારા દૂર ના કાકા નો સમગ્ર પરિવાર એ ઇન્જેક્શન ના લીધે મૃતપ્રાય અવસ્થામાં આવી ગયો છે. કોઈ કામ કરવા લાયક નથી રહ્યા. ઘર કેમનું ચાલે એમનું. ખાવાપીવા નાં સાસા પડી ગયા છે. મે કાલે જ ૫ ગ્રામ લોહી અને ૧૦ લિટર ઓક્સિજન મોકલ્યો એમને.\" કોરોના ભાઈ ની આંખમાં આંસુ આવી ગયા પોતાની હૈયાવરાળ ઠાલવતા.\n\n\" હખે ને સૌ સારા વાના થશે કોરોનાભાઈ. તમે આમ ઢીલા ના પડો.. તમારા પરિવાર અને તમારા બધા નાતિભાઈઓનું સારું જ થશે. તમે ચિંતા ના કરતાં.. અમે બેઠા છીએ ને હજુ અને પાછા ડેન્ગ્યુ ભાઈઓને પણ સમાચાર પહોંચાડી દઈશું.. બધા તમારી વહારે આવશે. અને રહી વાત તમારા ટાર્ગેટની તો એની તો ચિંતા જ ના કર વ્હાલા. એ તો તમતમારે રમતા રમતા પાર પડી જશે.\" એચ વન એન વન ભાઈ એ કોરોનાભઇ ના ખભે હાથ મૂકતા કહ્યું.\n\n\" કેમ કરી ને પાર પડશે? \" નિસાસો નાખતા કોરોના ભાઈ બબડ્યા.\n\n\"કેમ કે તમે લોકો તો અંદર કામ માં વ્યસ્ત છો, ટાર્ગેટ પૂરા કરવામાં પડ્યા છો. બહાર શું ચાલે છે એ તમને ક્યાં ખબર.. હું આજે આવ્યો અહી એટલે મને ખબર છે કે બહાર ના શું હાલ છે. \" , એચ વન એન વન ભાઈ એ કહ્યું.\n\n\" શું હાલ છે કહે તો ખરા. .\", કોરોના ભાઈ ઘડીક ફેફસાની દીવાલ પર એક હાથ અને બીજો પોતાની કમર પર રાખીને આગવી અદામાં ઊભા રહી પૂછવા લાગ્યા.\n\n\" અરે ભાઈ, બહાર બધા બિન્દાસ્ત ફરે છે. લોક ડાઉન હતું ત્યારે લોકો થોડા ગભરાતા અને નિયમોનું પાલન પણ થતું પણ અત્યારે એમને એમ લાગે છે કે તમારું એટલે કોરોના નું કોઈ અસ્તિત્વ જ રહ્યું નથી. .\n\nલોકો એ કાળજી લેવાનું ઓછું કરી દીધું અને ચાલશે એમ ચાલવાનું ચાલુ કરી દીધું. માસ્ક પહેરવાનું પણ બંધ કરી દીધું. સેનેટાઈઝર નો પણ ઉપયોગ ઘટાડી દીધો છે.. આમેય માણસજાત છે ને એટલે કંજૂસ સ્વભાવ હોય જ. જે પહેલાં હાથમાં સનેટાઇઝર ના લપેડા કરતાં હતાં એ હવે ઓછા કરી દીધા છે.\n\nબજારમાં તો ભીડ ભીડ ના ભડાકા છે.. ખબર નહિ આ માણસો ને રોજ એવી તે કઈ વસ્તુ ખરીદવાની હોય છે !\n\nપહેલાંની જેમ પાન મસાલાની દુકાનો પણ ચાલુ થઈ ગઈ છે અને દુકાને લોકોના ટોળેટોળા ઉમટી રહ્યા છે. અને પાછા જાણે બઉ મોટું કામ કરતા હોય એમ મસાલા અને પડીકી ખાઈ ને બિન્દાસ્ત રીતે જ્યાં ત્યાં થૂંકે પણ છે અને તમને ખબર જ છે કે આ થુંક આપણાં માટે કેટલું કિંમતી છે. એમના સોનાના ભાવ કરતા પણ આ થુંક આપણાં માટે કિંમતી છે ને. . બોલો. બોલો. \" એચ વન એન વન ભાઈ કારોનાભાઈ ને તાળી આપતા હસતા હસતા કહ્યું.\n\n\" એ વાત સાચી હો, ભાઈ. એ થુંક તો બહુ કિંમતી યાર. બીજું કહો ને કે બીજું કેમનું છે બહાર?\" કોરોના ભાઈ ને હવે જાણવાની તાલાવેલી લાગી.\n\n\" ખાણીપીણી બજાર માં કીડિયારું ઉભરાતું હોય એમ લોકો ઉમટી પડે છે.. હૈયાથી હૈયું દળાય એવી ભીડ હવે બજારમાં જોવા મળે છે. .\n\nઅને તમે જે ટાર્ગેટ પૂરા કરીને લોકો ને યમલોક પહોંચાડ્યા હોય એમના બેસણા ના પ્રસંગમાં માણસો ઉમટી પડે છે. એકબીજાને ભેટી ને અશ્રુ વહાવે છે અને પાછા મન માં એમ પણ બોલે હો કે સારું થયું કે ટાઢા પાણી એ ખસ ગઈ, આમેય આ ભાઈ બઉ હવામાં ઉડતા હતા. આપણે તો માણસની અંદર રહીએ એટલે એમની અંદરની વાતો આપણને ખબર પડી જાય ને. .\n\nમરણ પ્રસંગ સિવાય બીજા ઘણા નાના પ્રસંગો યોજાતા રહે છે કે જેમાં લોકોની ભીડ ઉમટી પડે છે. \" એચ વન એન વન ભાઈ એ વિસ્તારથી બધી માહિતી આપી.\n\n\" શું વાત કરો છો તમે ! આવું ચાલે છે બહાર.. તો તો અમારા ટાર્ગેટ જલ્દી પૂરા થશે એમ લાગે છે.. મઝા પડી જશે. . ટાર્ગેટ જલ્દી પૂરા થશે તો ઇન્સેંટિવ પણ સારું એવું મળશે અમને. \" કોરોના ભાઈ એ લાલચ ભર્યું સ્મિત વેર્યું અને ફેફસા ને જોરદાર બચકું ભર્યું.\n\n\"હવે તું જ કહે જ્યારે લોકો આટલા બેદરકાર બની ગયા હોય ત્યારે તમારું કામ તો સરળ થઈ જવાનું ને. \" એચ વન એન વન ભાઈ એ કોરોના ભાઈની હિંમત વધારતા કહ્યું.\n\n\" ખરેખર લોકો બેદરકાર થઈ ગયા છે અને અમને હવે બહુ મઝા પડવાની છે અને અમારા ટાર્ગેટ પણ ઝટ પૂરા થઈ જશે.\" કોરોના ભાઈ ને લાળ ટપકવતા અને હરખાતા હરખાતા એચ વન એન વન ભાઈ ને આંખ મારતાં કહ્યું.\n\n\" લોકો છીંક ખાય અને આપણને ખુબ મઝા પડે કેમ કે માસ્ક તો કોઈ પહેરેલું હોતું નથી એટલે એય ને આપણે હવા માં ટહેલતા ટહેલતા એક ઘર થી બીજા ઘરે લટાર મારતાં જ રહીએ છીએ અને આપણાં ટાર્ગેટ પૂરા કરતા રહીએ. ચાલો એચ વન એન વન ભાઈ ખુબ મઝા પડી તમારી સાથે વાત કરવાની.. સરસ માહિતી આપી તમે. . હવે કામે લાગી જઈએ ત્યારે. \" કોરોના ભાઈ એ બીજું બચકું ભર્યું ફેફસાની દીવાલ પર અને એચ વન એન વન ભાઈ ને વિદાય કર્યા.\n\n\" તમતમારે શાંતિથી કામ કરો અને અમારી જરૂર પડે તો બિન્દાસ્ત કહેવડાવજો. અમે હાજર જ છીએ. . ચાલો ત્યારે જય બીમારી કોરોનાભાઈ..\" એચ વન એન વન ભાઈ એ વિદાય લીધી.",
      "duration": "6 mins",
      "category": "Fantasy"
    },
    {
      "id": 1208,
      "title": "ઈનામ",
      "story_name": "“કૂતરા જોવા મને દીઠા ગમતા નથી. ખબર નહીં લોકો કેમ પોતાના ઘરમાં કૂતરાઓ પાળે છે. દીનીયા, તું નથી જાણતો પરંતુ આ કૂતરાઓને કારણે મારો ચોરીનો ધંધો ચોપટ થઈ ગયો છે. અરે ! સ્વપ્નમાં પણ મારી પાછળ ડાઘીયો કૂતરો દોડતો હોય તેમ મને દેખાયા કરે છે.”\n\n“રઘુ, કૂતરાની આટલી જ બીક લાગતી હોય તો પછી તું મારી જેમ પાકીટમારી કેમ કરતો નથી ?”\n\n“ના રે ના. એવા છૂટક ધંધામાં આપણને જરાયે રસ નહીં. લોકો પાકીટમાં રાખી રાખીને કેટલા રૂપિયા રાખે ? તું દસ પાકીટ મારી જેટલું કમાવે છે તેનાથી દસ ગણું હું એક ઘરમાં સેંધ લગાવી કમાવી લઉં છું.”\n\n“એ વાત પણ સાચી.”\n\n“રાજ લક્ષ્મી સોસાયટીમાં એક બગલો જોયો છે. જોઈએ આજે રાતે કેટલું નસીબ જોર કરે છે.”\n\n“સેંધ લગાવતા પહેલા એ ઘરમાં કૂતરો છે કે નહીં તેની તપાસ જરૂર લગાવી લેજે.”\n\n“લગાવી છે.”\n\n“કૂતરા નથી ?”\n\n“છે. બે ! કાળા રંગનો જેકી અને ભૂખરા રંગનો ટોમી”\n\n“હે ભગવાન ! બે કૂતરા અને છતાં તું ત્યાં સેંધ લગાવવાનું વિચારી રહ્યો છું ?”\n\n“શું કરીએ બાપા... આપણે કૂતરા હોય એવા ઘરમાં જ ચોરી કરવી પડે.”\n\n“હું કંઈ સમજ્યો નહીં.”\n\n“સાંભળ, લોકો ઘરમાં કૂતરા કેમ રાખે છે ?”\n\n“ચોરી થાય નહીં એટલે ?”\n\n“બરાબર, હવે ઘરમાં ચોરી થવાની બીક કોને હોય ?”\n\n“જેમના ઘરમાં ભરપુર પૈસો હોય.”\n\n“હવે સમજ્યો ?”\n\n“વાહ ! તારું લોજીક જોરદાર છે.”\n\n“દોસ્ત, આ ધંધામાં લોજીક જ રાખવું પડે નહીંતર ભૂખે મરવાનો વારો આવે.”\n\n“પણ એ બે કૂતરાઓનું શું ?”\n\n“મને તેમની કોઈ ચિંતા નથી.”\n\n“કેમ ?”\n\n“મેં તપાસ લગાવી છે. તેમનો માલિક રોજ રાતે તેઓને બગીચામાં બાંધી રાખે છે.”\n\n“વાહ ! એટલે આજ રાતે તારી ચાંદી જ ચાંદી છે.”\n\nબંને મિત્રો આનંદથી છુટા પડ્યા.\n\nએ રાતે રઘુ બંગલામાં ચોરી કરવા પ્રવેશતા પહેલા બગીચામાં કૂતરા બાંધેલા છે કે નહીં તે જોવા ગયો. જયારે તે બગીચાના ગેટ પાસે પહોંચ્યો ત્યારે તે ખુલ્લો હતો ! આ જોઈ રઘુને આશ્ચર્ય થયું. ગેટ પાસે જઈ જયારે તેણે બગીચાની અંદર જોયું તો આશ્ચર્યનો બીજો ઝટકો લાગ્યો. કારણ ત્યાં કૂતરાઓ નહોતા ! રઘુએ ધ્યાનથી જોયું તો બંને સાંકળ તૂટેલી જણાતી હતી. હવે રઘુ આખો મામલો સમજી ગયો. કોઈકે ભૂલથી બગીચાનો ગેટ ખુલ્લો રાખ્યો હતો જેનો લાગ લઈ બંને કૂતરા ભાગી છૂટ્યા હતા ! રઘુના માર્ગમાં જે બે કાંટા હતા તે આમ વગર પ્રયત્ને દૂર થઈ ગયા હતા. ખુદના નસીબની પ્રશંસા કરતો રઘુ બેધડક બંગલામાં પ્રવેશ્યો. બે માળના એ બંગલાની પાછળની દીવાલ પર એક ગટરની પાઈપ હતી જે સીધી અગાશી પરથી નીચે આવતી હતી. રઘુએ ચોમેર નજર ફેરવી. સબસલામતની ખાતરી થતા તે પાઈપને સહારે સડસડાટ ઊપર ચઢી ગયો. અગાશી પર પહોંચી તે પગથિયાં ઊતરી બીજા માળે પહોંચ્યો. અહીં માસ્ટર કી ના સહારે તેણે કબાટો ખોલવાના શરૂ કર્યા. પરંતુ ત્યાં કપડા સિવાય બીજું કશું નજરે ચડ્યું નહીં. ખૂબ તલાશી બાદ પણ કશું હાથ ન લાગતા રઘુ કંટાળીને પલંગ પર બેઠો. ઓચિંતી તેની નજર ટેબલ પર મુકેલા કાગળિયાં પર પડી. કાગળિયાં જોઈ રઘુને તેમને જોવાનું કૂતુહલ થયું. ધીમે પગલે તે કાગળિયાં પાસે પહોંચી તેમને જોવા લાગ્યો. કાગળિયાં જોતા જોતા રઘુના ધ્યાનમાં આવ્યું કે બંગલાનો માલિક નાદાર જાહેર થયો હતો. ખલાસ ! પોતે કરેલી જહેમત પર પાણી ફરી વળ્યું હતું ! જે માલિકને છોડીને તેના કૂતરા પણ ભાગી ગયા હોય તેની ઘેર પોતે ચોરી કરવા આવ્યો છે તે વિચારી રઘુને હસવું આવ્યું. પરંતુ તેના ચહેરા પર હાસ્ય વધુ ટકી શક્યું નહીં. અને તેનું કારણ હતું નીચેના માળમાંથી આવી રહેલ કૂતરાઓના ભસવાનો અવાજ ! ઓ બાપરે ! મતલબ કૂતરાઓ ઘરમાં જ હતા ! અને તે પણ છુટા ! રઘુ ત્યાંથી ભાગી છૂટવાનું વિચારતો જ હતો કે ત્યાં તેની નજર સામેના દરવાજા પર જતા તેના પગ નીચેની ધરતી સરકી ગઈ. ત્યાં જમ સમો કદાવર ટોમી ઊભો હતો. હજુ રઘુ કઈ સમજે તે પહેલા તો ટોમીએ તેની પેન્ટ ઝાલી તેને ખેંચવા માંડ્યો. રઘુ તેની ચુંગલમાંથી છટકવાનો પ્રયત્ન કરવા લાગ્યો. પરંતુ ટોમીની પકડ મજબૂત હતી. ટોમી તેને ધસડતો ધસડતો પગથિયાં પાસે લઈ આવ્યો. રઘુ ખુદને સંભાળે એ પહેલા તો ટોમીએ તેને પગથિયાં પર ધસેડવાનું શરૂ કર્યું. “બાપરે ! આ કૂતરો તો મને તેના માલિક પાસે લઈ જવાનો પ્રયત્ન કરી રહ્યો છે.” ગભરાયેલા રઘુએ પૂરી તાકાતથી ટોમીના મોઢા પર લાત મારી. ટોમી એક ચીસ પાડતો દૂર ઊછળી પડ્યો. રઘુ ફટાફટ પોતાની જગ્યાએથી ઊભા થઈ ભાગવાનો પ્રયાસ કરી જ રહ્યો હતો ત્યાં ઘૂરકાટ સાથે ટોમીએ પાછી રઘુની પેન્ટ ઝાલી. નીચેના ઓરડામાંથી જેકીના ભસવાનો અવાજ. પગથિયાં પર રઘુને ઘસડી રહેલા ટોમીનો ઘૂરકાટ આખા વાતાવરણને ભયાવહ બનાવી રહ્યું હતું. આખરે ટોમી રઘુને ધસડીને એક ઓરડા પાસે લઈ આવ્યો. રઘુ બરાબરનો ગભરાયેલો હતો. પરંતુ ઓરડામાંથી જેકીના ભસવાના અવાજ સાથે “ગુ... ગુ...” ના ગુંગળામણનો અવાજ સાંભળી રઘુ ચોંકી ઊઠયો. સહેજ બારણાને ધક્કો મારી તેને અંદર જોયું તો તે દંગ રહી ગયો. બંગલાના માલિકે ટેબલને લાત મારી દૂર ધકેલ્યો હતો અને તે પંખા પર બાંધેલ દોરીના સહારે હવામાં ઝૂલી રહ્યો હતો. ગળેફાંસો લઈ મરવાનો પ્રયત્ન કરી રહેલા માલિકને બચાવવા જેકી તેના પગ નીચે ઊભો રહી તેને ટેકો આપવાનો પ્રયત્ન કરી રહ્યો હતો. રઘુને જોતા જ જેકીએ કારમી ચિચિયારી પાડી. તેની ચીસ સાંભળી રઘુ ભાનમાં આવ્યો અને તરત ટેબલ ઊઠાવી બંગલાના માલિકના પગ નીચે મૂક્યો. “આ... આ... શું કરી રહ્યા હતાં ?”\n\nઝડપથી રઘુએ બંગલાના માલિકના ગળામાંથી રસ્સી કાઢી અને તેને પલંગ પર લેટાવ્યો. એટલીવારમાં ટોમી ટેબલ પર પડેલી પાણીની બોટલ લઈ આવ્યો. રઘુએ બોટલમાંના પાણીનો છંટકાવ કરતા બંગલાનો માલિક હોશમાં આવ્યો.\n\n“આ... આ... શું કરી રહ્યા હતાં ?”\n\n“હું... હું...” આટલું બોલતા બોલતા બંગલાનો માલિક રડી પડ્યો.\n\nરઘુએ સાંત્વના આપતા કહ્યું, “સાહેબ, બધા દિવસો સરખા રહેતા નથી. જેમ તમારા સુખના દિવસો આવીને જતા રહ્યા તેમ આ દુ:ખના દિવસો પણ વિતી જશે. આત્મહત્યા એ ઊપાય નથી.”\n\nટોમી અને જેકીએ આવીને રઘુને વહાલથી ચાટવાનું શરૂ કર્યું.\n\nબંગલાના માલિકે કહ્યું, “તમારી વાત સાચી છે. ખરેખર હું ખૂબ મોટી ભૂલ કરી રહ્યો હતો.”\n\nરઘુએ વહાલથી કૂતરાને પંપાળવાનું શરૂ કર્યું. તેણે વિચાર્યું, “મૂંગા પ્રાણી પણ કેટલા વફાદાર હોય છે. પોતાના માલિકને બચાવવા તેઓ લોખંડની જાડી સાંકળને તોડીને ભાગ્યા હતાં.”\n\nટોમી અને જેકી વહાલથી રઘુને ચાટી રહ્યા હતાં. આ જોઈ બંગલાનો માલિક બોલ્યો, “તમે ખૂબ ભલા માણસ લાગો છો. કૂતરા એવા લોકોને જ પ્રેમ કરે છે જે દિલથી સારા હોય છે.”\n\nરઘુએ મનમાં વિચાર્યું, “ખરેખર, હું ખરાબ કૃત્યો કરતો હતો એટલે જ કૂતરાઓ મને જોઈને ભસતા હતાં. આજે જયારે મેં સારું કાર્ય કર્યું છે ત્યારે તેઓ મને જોઈને પૂંછડી પટપટાવી રહ્યા છે. જો સારા માણસની આજ ઈજ્જત હોય તો આજ પછી હું ક્યારેય ચોરી નહીં કરું. હવે હંમેશા સત્કાર્યો જ કરીશ. સૂકી રોટલી ખાઈશ પરંતુ મહેનતનું કમાવીને.”\n\n“પરંતુ તમે અહીંયા આવ્યા કેવી રીતે ?” બંગલાના માલિકે પૂછેલા પ્રશ્નથી રઘુ ચોંક્યો. “હવે શું જવાબ આપવો ? જો પોતે ચોરી કરવા આવ્યો હતો એ વાતની જાણ બંગલાના માલિકને થશે તો ! !” આગળની કલ્પનામાત્રથી રઘુ ધ્રુજી ઉઠ્યો. રઘુ શો જવાબ આપવો તે વિચારતો જ હતો ત્યાં ટોમીએ પૂંછ પટપટાવી માલિક તરફ જોયું. એ જોઈ બંગલાના માલિકે કહ્યું, “અચ્છા આ મહાશય તમને અહીં લઈ આવ્યા હતા. દોસ્ત, ખરેખર આજે આ કૂતરા ન હોત તો મારું મૃત્યુ નિશ્ચિત હતું.”\n\nરઘુએ નિરાંતનો શ્વાસ લીધો. “ચાલો તો હું જઉં છું.”\n\nબંગલાના માલિકે કહ્યું, “દોસ્ત, કેવી મારી લાચારી છે કે મારા જીવ બચાવનારને હું ઈનામ પણ આપી શકતો નથી.”\n\nરઘુએ હસીને કહ્યું, “તમને કોણે કહ્યું કે મને મારું ઈનામ નથી મળ્યું ?”\n\nબંગલાનો માલિક આશ્ચર્યથી ઓરડામાંથી બહાર જઈ રહેલા રઘુને જતા જોઈ રહ્યો.\n\n*****\n\nએ રાતે રઘુને સપનામાં પોતાને કૂતરા વહાલથી ચાટી રહ્યા હોય તેમ દેખાઈ રહ્યું. સ્મિત સાથે પડખું ફેરવતા રઘુએ વિચાર્યું કે, “ટોમી અને જેકીએ મારા અંદરની માણસાઈ જગાવી તેનાથી મોટું મારા માટે બીજું શું હોઈ શકે ઈનામ !”  ",
      "duration": "6 mins",
      "category": "Fantasy"
    },
    {
      "id": 1209,
      "title": "ખારવણ",
      "story_name": "\"હે દરિયાપીર! તમે આમ માજા મૂકો ઈમ કાંઈ હાલતું હશે ? અરે નફ્ફટ બની ઉલાળા લેતા કાંઈ લાજ - હરમ પુગતી નથી.\"\n\nપણ આજ દરિયો ગાંડો થયો છે. વીસ વીસ ફૂટ ઊંચા મોજા ઉછળે છે, ને સાવજ ગર્જના કરતો હોય એવા ઘુઘવાટા મારે છે. ઠંડો ઠંડો પવન સૂસવાટા મારતો જાણે મોજા હારે ગિલ્લી દંડા રમી રહ્યો છે. આકાશે કાળા વાદળોએ સૂર્યદેવને કેદ કર્યા છે, ને ભર બપોરે મધરાતનો અંધકાર જાણે પૃથ્વીને આલિંગન આપવા તલપાપડ બની રહ્યો છે. વાતાવરણ ડરાવણું થયું છે.\n\nએક હાથમાં પતવાર લઈ જાણે ધરતીને ધરી પર સ્થિર કરવા માગતી આ ખારવણ, દરિયા હારે બાથ ભીડવા હાલી છે. કાળા ડીબાંગ વાદળો વચ્ચે જાણે શરદ પૂનમના ચાંદ સરીખો રૂપાળો ચહેરો ને, બાજુઓમાં અથાગ બળ, ખડતલ લચીલું શરીર, ચપોચપ કાપડાંની કસમાંથી ઉભરાતું જોબનિયું ને માથા પર જામનગરી રાતી બાંધણીનો એક છેડો મજબૂત દાંતોમાં દબાવી પોતાની લાજ બચાવતી સાક્ષાતમાં જોગમાયા.\n\nભલભલા ખારવાની પણ આવા સમયે દરિયો ખેડવાની હિંમત નો ચાલે. મોટાભાગના ખારવાઓ જયાં નજીકનું બંદર પડે ત્યાં પોતાના વહાણો, હોડીઓ લાંગરી આજનો રાતવાસો ત્યાં કરવાં થંભી ગયા છે. જીવતા રેશું તો બેદી વેલાં કે મોડું ઘરે પોગશું. પણ જીવનું જોખમ લેવાય એમ નથી. જીવલીને પણ બોવ સમજાવી.\n\n'હાલી હું નીકળી સે ? ઘરે પોગવાની ઉતાવળ તો હવને સે પણ આ કાળમુખા હામે કાઈ બાવડા ચડાવાતા હશે ?'\n\nઘડીભર જીવલી વિચારમાં પડી ગઈ, પોતે ઘરેથી નીકળ્યા આજે સાત દાડા ઉપર બે રાત્યું વીતી ગઈ હતી. ઘરે ડબ્બામાં ખીચડી ય ખૂટી ગઈ હશે, ને જારની કોઠીએય ખાલી ખણખણતી હશે. ડોહીને શુગરના ઇન્જેક્શન ખાલી થઈ ગયા હશે, ને પોતાની બેય લાડકવાયી મોટી ચૌદેક વરહની રૂપલી ને બીજી માંડ ચારેક વરહની. ભૂખ કોની સગી થાય ? કયાંક રૂપલી સેઠ પાહે મદદની આશાએ લાંબો હાથ કરવા જાય તો. ઈ બિચારી ને ક્યાં ખબર આ શેઠિયા લૂગડાં જ ઉજળા પેરે સે, બાકી નજરું તો બગડેલી જ. ને રૂપલી હારે કાઈ અજુગતું ....\n\nના...હો મારાથી એમ રોકાવાય નહિ. ને પળનોય વિચાર કર્યા વિના જીવલી હાલી નીકળી. લ્યો તારે રામ...રામ..ને હોડી હંકારી મૂકી દરિયાપાર.. \n\nઅફાટ સમુદ્ર હારે જીવલી આજ જીદે ચડી છે. ધીમે ધીમે અંધકાર ગાઢ બનતો જાય છે. ઠંડા ઠંડા પવનના સૂસવાટા હારે વરસાદે પણ ધોધમાર પડે છે. દરિયો ગાંડોતૂર થયો છે. દરિયાના પ્રચંડ મોજા જાણે હોડીને ગળી જવા વિશાળ મોં ફાડે છે. ને જીવલી જાણે શેષનાગને કાળીયો ઠાકર નાથતો હોય એમ મજબૂત હાથે પોતાની નાવડી સંભાળતી. એકાદ બે ગાળો પણ દરિયાદેવને ભાંડી લે છે. ને વળી વિનવે પણ છે.\n\n\"હે દરીયાપીર! ખમૈયા કરો બાપ. અમ તો તારા છોરું કેવાય, તારું મીઠું ખાય તો મોટા થ્યા. અમારી રગેરગમાં તારું લોહી ને આજ તું ઊઠીને આમ છોરુંને ગળવા બેઠો. હે રૂપલી ના બાપુ જોવ છોને તમેય. આમ મધદરિયે એકલી મેલતા તમે જરાય નો વિચાર્યું. ચાર ચાર વરહના વાણા વાઈ ગ્યાં. તમ મોઢું નથ દીઠું. કોઈ કે' શે કે ઓલા પાકિસ્તાની જેલમાં સડે સે. ને કોઈ કે' શે કે આ કાળમુખો દરિયો ગળી ગ્યો. આ દરીયાપીર તો સુ કરવાના બોવ તો પોતાનામાં સમાવી લેશે એજ ને પણ સંસાર સાગરના રાક્ષસોની નજર કેમ જીરવવી.\" વળી આંસુ લૂછતાં બોલી \"પણ તમારે જરાય ચિંતા નથ કરવાની તમારી આ જીવલી આજ આ તોફાની ને છઠ્ઠીનું ધાવણ યાદ કરાવી નો દેય તો હું પણ ખારવણ નહિ હો.\n\n* ***\n\nલગભગ મધરાતનો સમય વીતવા આવ્યો લાગે છે. લગભગ બારેક કલાકથી એકલે હાથે ઝઝૂમતી રણચંડીની આંખો ઉજાગરાને થાકના લીધે રાતી ચોળ બની છે. બાવડા પણ પતવાર ખેંચી ખેંચી થાક્યા છે. ઠંડો પવન પણ હવે ધ્રુજારી ફેલાવી દે છે. પળવાર માટે આંખો બિડાય જાય છે ને વળી મોજાની ઝાપટથી મોં ધોવાય જાય છે. ભૂખ પણ કકડીને લાગી છે. દૂર દૂર નજર કરે છે, ક્યાંક કોઈ ખારવાની મદદ મળી જાય પણ ક્યાંય નાવડીનો દીવડો નજરે પડતો નથી.બસ ચારે કોર અફાટ અંધકારને વચ્ચે પૂનમનો ચાંદ.\n\n\"હે દેવ હવે બાજી તમારા હાથમાં.\" આટલું બોલતાં જ પતવાર હાથમાંથી છૂટી ગઈ ને પોતે ગિરનાર જાણે ધરતીને ભેટે એમ ધબ કરતી જીવલી નાવડી પર ફસડાઈ પડી. આંખો મીચાઈ ગઈ.\n\n***\n\nસૂર્યોદય થવા આવ્યો, ધીમે ધીમે દરિયો શાંત પડવા લાગ્યો, વરસાદ પણ કંઇક અંશે ધીમો પડ્યો છે. પવનના સૂસવાટા પણ જાણે રાતભરના ઉજાગરાને કારણે પથારી એ આરામ કરવા પોઢી ગ્યાં છે. જીવલીની નાવડી અફડાતી તફડાતી કાંઠે આવી પુગી છે. કાંઠે કેટલાક ખારવા આ દરીયાનું રૌદ્ર રૂપ નિહાળવા આવી પુગ્યા છે. કેટલાક પોતાના વહાલસોયાની હોડી આવવાની રાહ જોઈ રહ્યા છે. એવામાં કોઈની નજરે જીવલીની નાવ ચડી. કોઈનું વહાણ આવતું તો દેખાય છે..પણ એમાં કોઈ ખારવો નજરે કેમ ચડતો નથી. કંઇક અજુગતું બન્યું લાગે છે. એમ કરતાક બે એક ખારવા પોતાની નાવડી હંકારી સામે ગ્યાં ને જોયું તો જીવલી ગાઢ નિંદ્રામાં પોઢી છે. મુખ ઉપર થાકની રેખાઓ કળાય છે. અર્ધબેભાન અવસ્થામાં પડી છે. છતાંય મુખ ઉપર કાળની બીક સરીખી એકેય રેખા ભાસતી નથી. પૂરે પૂરો બારેક કલાકના આરામ પછી આજ જીવલીની આંખ ખુલી છે. પથારીમાંથી આળસ મરડી બેઠી થઇ. શરીરે હજુ પણ કળતરના ભાવ દેખાય છે. હાથ પગ દુઃખે છે. પથારીમાં બેઠા બેઠા જ બૂમ માર\n\n\"રૂપલી...ઓ...રૂપલી..લાવ મારી પતવાર ને પેલું દોરડું. આમ ઘરે બેસવું ન પોસાય. અને સાંભળ થોડા રૂપિયા પેલી ડબ્બીમાં રાખ્યા છે. થોડી જાર ને ચટણી લઈ લે જે , બોવ ખર્ચો નહિ કરવાનો સમજી કે હે.\"\n\nસામે છેડેથી કાઈ અવાજ આવ્યો નહિ તે. મનમાં ને મનમાં કાંઈક બબડતી ને પોતાનો હાથ લાંબો કાળા નાગ જેવો લીસો ચોટલો સંભાળતી ઊભી થઈ. માંડ માંડ ડગલાં દેતી ઉંબરે પુગી ને અરીસાની સામે ઉભેલી રૂપલીને જોઈ આંખો ચોળતી બોલી.\n\n\"હે !રૂપલી.. અત્યારમાં આમ તૈયાર થઈ ક્યાં જાય છે..ને આ માથે આ મેવટો ને આ જામનગરી બાંધણી. કઈ બાજુ હાલી ? અને હા અટાણે રમવા નથ નીકળવાનું. થોડું ઘરનું કામ પતાવી લે. ને તારી આ નાનકીને સંભાળ. અને સાંભળ આ દરીયા કાંઠે આજ નહિ રમવાનું હો. બોવ તોફાને ચડ્યો છે. તોફાન શાંત થયું છે, બેટા શમ્યું નથી હો...સંભાળજે.\"\n\nજીવલી ની વાત સાંભળતી રૂપલી મરક મરક હસતા બોલી. \"મા હવે મારી રમવાની ઉંમર પૂરી થય ગઈ છે. આવડી મોટી છોરી કાંઈ રમતી હારી લાગે ? આજે તો મારે દરિયાની સામે પાર જવું છે. તું જ કેતીતી ને મા- સામે પાર પેલી લંકા સે ઈ આખે આખી હોનાની સે. ત્યાં જઈ નાવડી ભરી સોનું લાવવું છે મા.\"\n\n\"પણ..દીકરા તું તો હજી ખીલતું ફુલડું. આ કાળમુખો કચડી નાખે તો.. ના બેટા...ના...તું હજી નાની સે હો...તને આમ મોકલતા મારો જીવ નથી હાલતો..\"\n\n\"અરે ! મા આમ જો(અરીસાની સામે જિવલી પાસે  ઊભી રહીને) હું ક્યાં નાની સુ ? બસ તારાથી વેત નાની સુ. તુજ તો કેતીતી મા. તને આ દરીયા હારે પ્રેમ થય ગ્યો સે. તો ઈ નાતે એ મારો પણ બાપ થાય ને ? ને...બાપનો ખોળો ખૂંદવામાં છોરું ને શો ભો ? લ્યો તયે રામ....રામ. અને હા માં તારી આ રૂપલી તારી જેમ વસનની પાક્કી સે હો બરાબર આવતી પૂનમે ચોખા ને કંકુ લઈ મને વધાવવા ઊભી રે ' જે\"\n\nએક હાથ માં પતવાર ને એક હાથમાં દોરડું ઝુલાવતી મક્કમ ડગલાં માંડતી હાલી નીકળી. જાણે કોઈ મદમસ્ત આખલાને નાથવાનો નીકળી હોય એમ.",
      "duration": "5 mins",
      "category": "Fantasy"
    },
    {
      "id": 1210,
      "title": "જનેતા",
      "story_name": "એ લાંબા સમયથી આમજ ગુફા બહાર ઉભી હતી. હતાશ, નિરાશ અને ઢળી પડેલી નજર જોડે. એનું શરીરજ નહીં એનું મન પણ દરેક યાતનાઓ ભોગવવા માટે તૈયાર બેઠું હતું. ભેગું થયેલું ટોળું એનો જીવ લેવા બેઠું હતું. એ ટોળામા ફક્ત પુરુષોજ ન હતા. ઘણી બધી સ્ત્રીઓ પણ હતી. સ્ત્રીને એક પછી એક સજા આપવા માટે ભેગા મળેલ દરેક હાથ તત્પર હતા. સ્ત્રીના ચહેરાના હાવભવો જડ હતા છતાં એની આત્માને અનુભવાઈ રહેલ અપરાધભાવની નગ્ન ચાડી ખાઈ રહ્યા હતા. ટોળું એની લાંબી ચુપકીદીથી ઉગ્ર થઇ ચૂક્યું હતું. એમના વતી આપવામા આવેલી સૂચનાઓ અને આદેશોનું સ્ત્રી પાલન કરશે કે નહીં એ અંગે જાણવાની ઉત્કંઠા પરાકાષ્ઠાએ પહોંચતાજ હાથમા થામેલ પથ્થરના પ્રહારો સ્ત્રીની દિશામા જ્વાળામુખી સમા ઉડવા લાગ્યા. \n\n\"બોલ, માનશે કે નહીં ?\"\n\n\"બોલ, કરશે કે નહીં ?\"\n\nપોતાનાં પેટ ઉપર સ્ત્રીએ રક્ષણ કાજે હાથ સખ્ત કરી ગોઠવ્યા. એના જડ ચ્હેરા ઉપર ઉભરાઈ રહેલું હૂંફાળું પાણી ધાર સ્વરૂપે પેટ સુધી પહોંચી ગયું. ક્રોધથી વિફરેલું ટોળું એના પ્રાણની આહુતિ માગી રહ્યું હતું. પેટની અંદર તરફથી એક નાનકડો અતિ સૂક્ષ્મ ધબકાર અનુભવ્યો જ કે સ્ત્રીનાં મનમા ચેતના જન્મી. તરતજ પોતાનું શરીર સંકેલી એ ગુફાનાં અંદરનાં વિસ્તાર તરફ દોડતી પ્રવેશી ગઈ. \n\nપાછળ પીછો કરી રહેલું ટોળું ગુફાનાં પ્રવેશ ઉપર થંભી ગયું. એમના પગ જાણે ત્યાંજ જડાઈ ગયા. અથાક પ્રયાસો છતાં એક ડગ કોઈ આગળ ભરી શક્યું નહીં. જાણે કોઈ અદ્રશ્ય શક્તિ એ ગુફાનું રક્ષણ કરી રહી હતી. \n\nગુફાનાં અંદર તરફના વિસ્તારમા કાળા ઘટ્ટ અંધકારને ચીરતી સ્ત્રી પોતાના પેટ ઉપર હજી પણ સુરક્ષા કાજે ચુસ્ત હાથનો ઘેરો બનાવી આગળ વધી રહી હતી. એ અંધકારભર્યા સન્નાટામા એને પોતાના હૃદયનો ધબકવાનો અવાજ સ્પષ્ટ સંભળાઈ રહ્યો હતો. ટોળાથી જીવ બચાવવા અહીં અંદર પ્રવેશવાના પોતાના નિર્ણય ઉપર એને શંકા જન્મી રહી હતી. જાણે મૃત્યુના મુખમા ધપી રહી હોય એમ એનું ધ્રુજી રહેલું શરીર પરસેવે રેબઝેબ હતું. \n\n\"ડર નહીં. અહીં તું સુરક્ષિત છે.\"\n\nઅચાનક ગુફામા ગુંજેલા અવાજ જોડે પ્રકાશની એક તેજ કિરણ આખી ગુફાને ઝળહળાવી રહી. ડરના માર્યે સ્ત્રી ગુફાના પથ્થર ઉપર સ્તબ્ધ જડાઈ ગઈ. \n\n\"કોણ છે ત્યાં ?\" સ્ત્રીના હાંફેલા અને ધ્રુજતા સ્વરમા થાક અને ભય એકીસાથે ઉભરાઈ આવ્યા. \n\n\"હું છું. ઇસાની જનેતા.\"\n\nસ્ત્રીનાં શરીરનાં એકએક રૂંવાડામા કંપારી છૂટી ઉઠી. જાણે ખુબજ ઊંચા તાપમાને તાવ આવ્યો હોય એમ એકીજોડે એને ટાઢ અને ગરમી અનુભવાઈ. હાથ, પગ અને હૈયુંજ શું ? આખું શરીર થરથરવા લાગ્યું. \n\n\"બીબી મરિયમ. આપ ?\"\n\nપ્રકાશની ઝળહળતી કિરણની પેલે પાર કશું જોઈ શકવાની સ્ત્રીની ક્ષમતા ન હતી. એની ચકાચોંધ પ્રકાશથી વીંધાયેલી આંખોમા કશુંજ દેખાઈ રહ્યું ન હતું. \n\n\"હા, હું મરિયમ.\" \n\nએ રૂહાની સ્વર કાનમા પડતાજ સ્ત્રીને વર્ષોથી જાણીતી , કુરાનમા વાંચેલી અને વડીલો દ્વારા વારંવાર સંભળાવવામા આવેલી બીબી મરિયમની દરેક વાત, દરેક કિસ્સો આંખો આગળ તરી આવ્યો. \n\n\"પણ આપ... !\"\n\nસ્ત્રીનાં અવાજની દ્વિધા આગળ શબ્દ ધપાવવા અસફળ થઇ. \n\n\"કોણ છે આ લોકો ?\"એ રૂહાની સ્વર નિઃશંક ગુફા બહાર ભેગા થયેલા ટોળાનાં અનુસંધાનમા હતો. \n\nસ્ત્રીનો અવાજ રડમસ થઇ રહ્યો. અત્યાર સુધી ન વહેવા દીધેલા તમામ આંસુ ધોધમાર બહાર નીકળી આવ્યા. \n\n\"મહેરબાની કરી મને બચાવી લો. નહીંતર એ લોકો મને જીવતી ન છોડશે. મને બહુ ડર લાગે છે.\" સ્ત્રીના અવાજમા લાચારી, વિવશતા અને આજીજી સંમિશ્રિત થઇ. \n\n\"ડર નહિ. હું સમજી શકું છું. હજારો વર્ષો પહેલા મને પણ આવોજ ડર અનુભવાયો હતો. જયારે મને જાણ થઇ હતી હું મા બનીશ. એક પયગમ્બરની મા. જે સૃષ્ટિ ઉપરનાં અજ્ઞાન અને જાહીલીયતનાં અંધકારને દૂર કરવા જ્ઞાનનો પ્રકાશ લઇ જન્મ લેશે. મારી કોખે. એક એવી સ્ત્રીની કોખે જેને કદી કોઈ પુરુષે સ્પર્શીજ ન હતી.\" સ્ત્રીનાં ગળામા ડૂમો ભરાઈ આવ્યો. એ રૂહાની સ્વર જાણે એના શરીરનાં દરેક અંગને સ્પર્શી રહ્યો. એના પેટ ઉપર ચુસ્ત ગોઠવાયેલા હાથ થોડા ઢીલા થયા. શ્વાચ્છોશ્વાસ થોડા હળવા થયા. \n\n\"આપને તો ઘણી મુશ્કેલીઓ વેઠવી પડી હશે ? પુરુષ વિના જ એક બાળકને જન્મ આપવો ? એક એવા સમાજમા જ્યાં સ્ત્રીનું ચરિત્ર અને જીવન કાંચ સ્વરૂપ આંકવામા આવે છે.\" સ્ત્રીનાં ગળાનો ડૂમો જાણે બમણો થયો. એ રૂહાની સ્વરને સામો પ્રશ્ન કરવાની હિંમત ભેગી કરી હતી કદાચ એટલેજ.\n\nરૂહાની સ્વર મંદ મંદ હસી પડ્યો. \n\n\"અહમ ! એક સ્ત્રી કઈ રીતે પુરુષ વિના મા બની જાય ? પણ હું બની. એક પયગમ્બરની મા. મારો ખુદા મારી જોડે હતો. દરેક ડગલે ને પગલે. મારી પાછળ વિફરેલા ટોળાઓ, મારા ચરિત્ર ઉપર ઉંચકાયેલી આંગળીઓ, મને બદનામ કરનારા શબ્દો. એ બધાંની મેં અવગણના કરી. કેમ કે હું જાણતી હતી કે હું સાચી છું. મારે તો ફક્ત મારી ફરજ અને મને સોંપવામા આવેલ જવાબદારી સાચા હૃદયથી નિભાવવાની હતી. ખુદાએ મારી કોખે બક્ષેલી ભેટની સુરક્ષા કરવાની હતી અને એને સૃષ્ટિ ઉપર પહોંચાડી દેવાનું હતું. અને મેં એજ તો કર્યું. ટોળાઓને તો ખુદાએ સંભાળી લીધા. જો મેં એ ટોળાઓ થી હાર માની ફરજથી પાછળ હઠ કરી હોત તો ?\"\n\nરૂહાની અવાજનો પ્રશ્નાર્થ સ્ત્રી તરફ ઉઠ્યો. થોડી ક્ષણો માટે સ્ત્રી મૌન રહી. ઊંડું મનોમંથન કર્યું. અને પછી અત્યંત ધીમા સ્વરે જાણે કોઈ ઊંડું જ્ઞાન ગ્રહણ કરી રહી હોય એમ એનો મંદ સ્વર ધીમો ધીમો પકડ જમાવા લાગ્યો. \n\n\"તો....તો....કદાચ....આપ એક અપરાધી જેવું જીવન જીવ્યા હોત...કોઈ પણ અપરાધ ન કર્યો હોવા છતાં.... તો...પયગમ્બર ઈસા- ઈસા ઈબ્ને મરિયમ તરીકે કુરાનમા અને સમાજમા સન્માન ન પામ્યા હોત. માતૃત્વનાં હોદ્દાને અનન્ય ગર્વસભર હોદ્દો ન મળ્યો હોત. સૃષ્ટિ અજ્ઞાનનાં અને જાહીલીયતના અંધકારમા ડૂબી રહી હોત અને દુનિયાને પયગમ્બર ઈસા જેવાં પયગમ્બર ન મળ્યાં હોત..\"\n\nસ્ત્રીનાં અવાજ અને વિચાર જેવા સ્પષ્ટતાને સ્પર્શ્યા કે ગુફામા ઝળહળી રહેલો પ્રકાશ આલોપ થઇ ગયો. ફરીથી ગાઢ અંધકાર ચારે દિશામા ફરી વળ્યું. સ્ત્રીએ ચહેરા ઉપર ટાઢો પડી ચુકેલો પરસેવો હાથ વડે સાફ કરી નાખ્યો. પોતાનાં પેટ ઉપર એણે ગર્વસભર હાથ ફેરવ્યો અને આત્મવિશ્વાસ જોડે ગુફાની બહારની દિશા તરફ ડગ ઉપાડ્યા.  દરેક ડગ જોડે જાણે જીવન એને ગળે વળગાડી રહ્યું હતું. જેવી એ ગુફાનાં પ્રવેશદ્રાર બહાર નીકળીજ કે એની રાહ જોઈ રહેલું ટોળું એની દિશામા ધપી આવ્યું અને દરેક હાથમા થમાયેલ પથ્થર એના પેટ ઉપર વરસવા લાગ્યા. \n\nઝબકીને જાગી ઉઠેલી મરિયમ પરસેવે રેબઝેબ હતી. \n\n\"અરે, મરિયમ. ઉઠી ગઈ બેટા. ઝોહર પઢી લે. પછી જમી લઈએ. અબ્બુ પણ આવતાજ હશે.\"\n\nઅમ્મીનાં શબ્દો કાન ઉપર પડ્યાજ ન હોય એમ મરિયમ હજી પણ પોતાના ઊંડા વિચારોમા ખોવાયેલી હતી. એનો હાથ એના પેટ ઉપર ચુસ્ત ગોઠવાયો હતો. \n\n\"શું થયું ? કોઈ સ્વપ્ન જોયું ?\" અમ્મીએ એને શબ્દો વડે ઢંઢોળવાનો પ્રયાસ કર્યો. \n\n\"સ્વપ્ન ? નહીં. વાસ્તવિકતા.\"\n\nદીકરીના શબ્દો ઉકેલવમા નિષ્ફ્ળતા મળી. એના ચહેરાના હાવભાવો ધ્યાનથી નિહાળવા તેઓ એની નજીક પહોંચ્યા.\n\n\"મરિયમ.....\"\n\nઅમ્મી આગળ કઈ પૂછે એ પહેલાજ મરિયમે એમની આંખોમા આંખો પરોવી. થોડા દિવસોથી સતત રડેલા એના ચહેરા ઉપર મક્કમતા છવાઈ ગઈ.\n\n\"હું હવે એ ઘરમા કદી પરત ન થઈશ. પહેલા દહેજ માટે ને હવે દીકરો છે કે દીકરી એ માટે. ખુદાએ મને નકામી યાતનાઓ મૂંગે મોઢે સહન કરવા જન્મ નથી આપ્યો. એવા પુરુષ જોડે રહેવું મને મંજુર નથી. મારો જીવન ધ્યેય એના હાથની નકામી મારપીટ સહન કરવાનો ન જ હોય શકે. મને અને મારા બાળકને એની જરૂર નથી. મને મારો ખુદા કાફી છે.\"\n\nવારંવાર સાસરેથી પરત ફરતી દીકરીને સમજાવી મનાવીને સાસરે પરત કરવા ટેવાયેલી અમ્મી આ વખતે કશુંજ બોલી શકી નહીં. મરિયમની આંખોમાથી ડોકાઈ રહેલ રૂહાની પ્રકાશે એમની સામાજિક વ્યવહારુતાને પોતાની ચકાચોંધથી મૂંગી કરી નાખી.\n\n",
      "duration": "5 mins",
      "category": "Fantasy"
    },
    {
      "id": 1211,
      "title": "અપરિચિત",
      "story_name": "ઘણીવાર ઈશ્વર આપણને સોનેરી તક આપતો હોય છે. પરંતુ આપણે આપણા અજ્ઞાનને કારણે તે તકને પીછાની શકતા નથી. અને હંમેશા રહી જઈએ છીએ તે તકથી અપરિચિત. વળી પાછા ઈશ્વરને દોષ આપતા આપણે કહીએ છીએ કે “હે ઈશ્વર, તું મારા માટે કશું કરતો નથી.”\n\nતકથી અપરિચિત રહી ગયેલા લોકોને તમે મંદિરની બહાર ઊભેલા જોઈ શકશો. તેમને પૂછતાં તેઓ કહેશે કે, “મને ભગવાન પર વિશ્વાસ નથી એટલે હું મંદિરમાં પગ નહીં મુકું.” હવે તેને ભલા કોણ સમજાવે કે ઈશ્વરે આપેલી તકથી તું અપરિચિત રહી ઝડપી ન શક્યો. તેમાં કોનો દોષ ? ખેર, મારી સાથે પણ આવું જ થયું. હું પણ ઈશ્વરે આપેલી તકથી અપરિચિત રહ્યો પરિણામે એક સુંદર તક ખોઈ બેઠો.\n\n*****\n\n‘આ દુનિયાએ સિવાય દુઃખ દર્દ મને બીજું શું આપ્યું છે ? કશું નહીં. હું આ સર્વ ઉપાધિઓથી ત્રસ્ત થઇ ગયો હતો. અને તેથી જ લોકોની ભીડથી દૂર થઇ કોઈક નિર્જન સ્થાને જઈ નિરાંતની બે પળ જીવવા માંગતો હતો. સર્વ ભૂલી પ્રકૃતિના ખોળામાં આનંદની બે ઘડી વિતાવવા માંગતો હતો.\n\nમને સ્વપ્નમાં હંમેશા એક જગ્યા દેખાતી. જેમાં દૂરદૂર સુધી દેખાતી લીલોતરીમાં હું દોડ્યે જતો. ચોમેર ફેલાયેલી સુંદર વનરાજી અને આસમાનમાં ઉડતા રંગબેરંગી પંખીને જોઈ ઉત્સાહમાં આવી જતો. અહાહાહા... ત્યાં બસ હું અને મારી એકલતા. સ્વપ્નમાં દેખાતી આવી કોઈક સુંદર જગ્યાએ જઈ હું મુક્તમને કુદરતના સાનિધ્યમાં વિહરવા માંગતો હતો. પરંતુ ઈશ્વર આપણી ઈચ્છા પ્રમાણે ક્યાં કશું થવા દે છે.”\n\nહવે આજે જ જુઓને સમુદ્રપરી નામના જહાજમાં બેસીને હું માલદીવ તરફ જઈ રહ્યો હતો. મારી ઈચ્છા ત્યાં બે દિવસ શાંતિથી રહેવાની હતી. અરબી સમુદ્રમાં હાલક ડોલક થતું અમારું જહાજ મંઝીલ તરફ આગળ ધપી રહ્યું હતું. મારા જહાજમાં મારી સાથે કુલ ૩૬૫ મુસાફરો મુસાફરી કરી રહ્યા હતા. સહુ મુસાફરો મુસાફરીનો આનંદ લુંટી રહ્યા હતા. બધે આનંદ અને ઉત્સાહનો માહોલ હતો. એવામાં કેપ્ટને જાહેરાત કરી કે, જહાજમાં ખામી આવવાને લીધે તેને કોઈક સલામત ઠેકાણે ઊભું રાખવું પડશે. આ સાંભળી હું બેચેન થઇ ઊઠ્યો. પણ એમાં હું પણ શું કરી શકવાનો હતો ? મેં મારી કાંડા ઘડિયાળમાં જોયું તો બપોરના સાડા બાર વાગ્યા હતા. અમારું જહાજ એક નિર્જન ટાપુ પાસે રોકાયું.\n\nજહાજમાંથી થોડાક મુસાફરો નીચે ઊતર્યા. હું પણ કુતૂહલવશ તેમની પાછળ પાછળ નીચે ઊતરી આવ્યો. કેપ્ટને અમને જહાજ છોડીને કશે દૂર નહીં જવાની સલાહ આપી. હું જહાજમાંથી નીચે ઊતર્યો જ હતો ત્યાં મારી નજર એક રાતા રંગના સસલા પર પડી. નવી જાતના આ અદભૂત સસલાને જોઇ હું મારી જાતને રોકી શક્યો નહીં. મને એ સસલાને પકડવાની તિવ્ર ઈચ્છા થઇ. પરંતુ હું જેવો સસલાની પાછળ ગયો એવો તે મારાથી આઘો ખસ્યો. હું જેમ જેમ તેની નજદીક જતો તેમ તેમ તે મારાથી દૂર ભાગતું. અંતે તે સસલું કુદકા મારતું મારી આંખોથી ઓઝલ થવાનો પ્રયત્ન કરી રહ્યું. આ જોઈ હું પણ તેની પાછળ દોડી ગયો. આખરે સસલું હાર્યું અને હું જીત્યો. સસલાને હાથમાં ઊઠાવીને મેં સસ્મિત નજરે ચોમેર નજર ફેરવી. પણ આ શું ? હું જહાજથી ઘણે દૂર નીકળી આવ્યો હતો. મેં મારી કાંડા ઘડિયાળમાં જોયું બપોરના બે વાગી ગયા હતા. સસલાને પકડવાની ધૂનમાં મને સમયનું ભાન જ રહ્યું નહોતું. સસલાને એક બાજુ મૂકી હું જહાજની દિશા તરફ દોડ્યો. પરંતુ મને તે દેખાયું નહીં ! જહાજ મને એકલાને એ નિર્જન ટાપુ પર છોડીને આગળ વધી ગયું હતું.\n\nમારો બધો સામાન એ જહાજમાં જ રહી ગયો હતો. હું લાચાર બનીને “હેલ્પ હેલ્પ”ની ચીસો પાડવા લાગ્યો. પરંતુ મારો અવાજ ત્યાં કોણ સાંભળે ? હું મદદની આશાએ ટાપુના કિનારે કિનારે દોડવા લાગ્યો પરંતુ કોઈ નજરે ચડ્યું નહીં. અંતે થાકી હારીને હું ત્યાંજ બેસી ગયો. આસમાનમાં લાલાશ ફેલાવતો સૂરજ ધીમે ધીમે આથમી રહ્યો હતો. અંધારું થવા પહેલા જ મારે કોઈક સુરક્ષિત જગ્યા શોધવાની જરૂર હતી. મેં આસપાસ નજર ફેરવી. ટાપુ પર એક ઘટાદાર વૃક્ષ મને દેખાયું. બસ મેં એ ઝાડની ડાળ પર રાતવાસો કરવાનો નિર્ણય લીધો. હું વૃક્ષ પર ચડવા જતો જ હતો ત્યાં મારી નજર નીચે પડેલા ફળો પર ગઈ. આમપણ મને કકડીને ભૂખ લાગી હતી. મેં ધરાઈને એ વૃક્ષના મીઠા ફળો આરોગ્યા અને ત્યારબાદ ઝડપથી ઝાડ પર ચડી ગયો. મિત્રો, જંગલની રાત્રી ચિત્રપટમાં જ સુંદર દેખાતી હોય છે. બાકી ચિત્ર વિચિત્ર અવાજ વચ્ચે મેં એ વૃક્ષની ડાળ પર કેવી રીતે રાતવાસો કર્યો તે મારું મન જ જાણે છે.\n\nસવારે ઊઠીને હું ફરી મદદની આશાએ ચોમેર નજર ફેરવી રહ્યો પરંતુ સઘળું વ્યર્થ. મારું ગળું તરસને કારણે સુકાઈ રહ્યું હતું. પરંતુ વિશાળએ દરિયો મારી તરસ છીપાવવા અસમર્થ હતો. મેં આસપાસ નજર ફેરવી ત્યાં મને એક નારિયળીનું વૃક્ષ દેખાયું. બસ મને મારા તરસ છીપાવવાનો માર્ગ મળી ગયો.\n\nઆમ એ ટાપુ પર મેં જેમતેમ કરીને બે દિવસ પસાર કર્યા. રાતના ઉજાગરા અને ચિંતાને કારણે મારી તબિયત ધીમેધીમે કથળવા લાગી હતી. જે બે દિવસ મેં શાંતિથી પસાર કરવાના વિચાર્યા હતા. તે બે દિવસ જ મારી જીંદગીના સહુથી ખરાબ દિવસ સાબિત થઇ રહ્યા હતા.\n\nઓચિંતામાં આકાશમાં થયેલ ગડગડાટથી હું ચોંકી ઊઠ્યો. મેં આસમાન તરફ જોયું તો ત્યાં એક વિમાન દેખાયું. મદદની આશાએ હું “હેલ્પ હેલ્પ”ની બુમો પાડતો અને હાથ હલાવતો તેની નીચે દોડ્યો. પરંતુ મારો અવાજ ત્યાં કેવી રીતે પહોંચી શકે ? હું પાગલોની જેમ વિમાનની પાછળ દોડી રહ્યો હતો. ઓચિંતી ઠેસ વાગતા હું ગડથોલિયું ખાઈને ગબડી પડ્યો. મારું માથું કોઈક પથ્થર સાથે અફળાયું અને મારી આંખ આગળ અંધારું છવાઈ ગયું. બેહોશ થવા પહેલા મારી અંતરાત્મા પોકારી ઊઠી, “હે ઈશ્વર, તું મને આ ક્યાં જન્મના પાપોની સજા આપી રહ્યો છે ?”\n\nહું ખાસીવાર સુધી ત્યાં બેહોશ પડેલો રહ્યો. કદાચ હું ભાનમાં આવ્યો જ નહોત પરંતુ કોઈક જહાજના હોર્નના અવાજને સાંભળીને મારી આંખ ખુલી ગઈ. મેં જોયું તો મારી સામે એક વિશાળ જહાજ હતું. મારા સદભાગ્યે જહાજમાંથી કોઈક મુસાફરે મને જોઈ લીધો હતો. અને એટલે જ મારી મદદ કરવા એ જહાજ મારી તરફ આવી રહ્યું હતું. મેં ઊભા થવાનો પ્રયત્ન ર્ક્યો પરંતુ મારા શરીરે મને સાથ આપ્યો નહીં. હું મારી જગ્યાએ લથડી પડ્યો. જહાજમાંથી કેટલાક લોકો દોડીને મારી પાસે આવી રહ્યા હતા. એ જોઈ હું નિરાંતનો શ્વાસ લઇ ભોંય પર પડી રહ્યો.\n\nજહાજના મુસાફરો ખૂબ સેવાભાવી હતા. તેઓની સારવારથી હું ભાનમાં આવ્યો. મને હેમખેમ જોઈ સહુએ રાહતનો શ્વાસ લીધો. એ સાથે જહાજ એ નિર્જન ટાપુ છોડી આગળના પ્રવાસ માટે ઊપડી પડ્યું.\n\nમેં થોથવાતા સ્વરે કહ્યું, “મારો બધો સામાન પેલા જહાજમાં રહી ગયો છે, શું તે મને પાછો મળી શકશે ?”\n\n“જહાજનું નામ ખબર હોય તો કદાચ અમે તે પાછો મેળવી આપીશું.” જહાજનો કેપ્ટન સાંત્વનાભર્યા સ્વરે બોલ્યો.\n\nમેં દિમાગ પર જોર આપતા કહ્યું, “સમુદ્રપરી.”\n\n “શું કહ્યું ?”\n\n“સમુદ્રપરી. એ જહાજનું નામ હતું.”\n\n“સાહેબ, તમે ખૂબ ભાગ્યશાળી છો કે એ જહાજ તમને લેવાનું ભૂલી ગયું અને તમે આ ટાપુ પર છૂટી ગયા.”\n\n “કેમ ?”\n\n“તમને ખબર નહીં હોય પરંતું બે દિવસ પહેલા આવેલા તૌકતે વાવાઝોડામાં સમુદ્રપરી જહાજ ડૂબી ગયું હતું. તેની પર સવાર કોઈ મુસાફર જીવિત બચ્યું નથી.”\n\nજહાજનો કેપ્ટન બોલતો રહ્યો અને હું શૂન્યમનસ્કપણે સાંભળતો રહ્યો. હાથના ટેકા વડે ધીમે ધીમે ઊભા થઇ મેં આભારવશ એ ટાપુ પર નજર ફેરવી. એ સાથે મારી આંખો ચમકી. દૂરથી ટાપુની સુંદરતા જોઇને હું હતપ્રભ થઇ ગયો. એ સુંદર વનરાજી.... એ આસમાનમાં ઊડતા રંગબેરંગી પંખી... આ જ... આ જ... તો એ સ્થળ હતું જે મને સ્વપ્નમાં કાયમ દેખાતું હતું. ઊફ! મતલબ ઈશ્વરે મારા જીવ બચાવવાની સાથોસાથ મને બે દિવસ નિરાંતે ગાળવા માટેનો પુરતો સમય પણ આપ્યો હતો. પરંતુ હું જ બેવકૂફ તેની લીલાને ઓળખી શક્યો નહોતો. મારી સામે મારું સ્વપ્ન માણવાની સુંદર તક હતી પરંતુ હું જ મારા અજ્ઞાનને કારણે તેનાથી રહી ગયો અપરિચિત.”\n\n",
      "duration": "6 mins",
      "category": "Fantasy"
    },
    {
      "id": 1212,
      "title": "પેરેલલ યુનિવર્સ",
      "story_name": "મુંબઇથી દિલ્લીની ટ્રેન, ટ્રેનની ઍક મુસાફર, હિયા. હિયા સોળ વર્ષની છોકરી હતી, જે એનાં પપ્પાને મળવા દિલ્લી જઇ રહી હતી. દિલ્લીમાં એનાં પપ્પા સરકારી નોકરી કરતા હતાં.\n\nમુંબઇથી રાત્રે સાડા દશે ટ્રેન ઉપડી, હજુ દિલ્લી આવવામાં ઘણી વાર લાગશે, એટ્લે હિયા ચાલુ ટ્રેનમાં પોતાનો બધો સામાન લોક કરીને ચાવી ખિસ્સામાં મુકીને સુઈ ગઈ. આશરે સોળ કલાકનું ટ્રાવેલિંગ હતુ. સાડા ત્રણે એ દિલ્લીનાં પ્લેટફોર્મ પર ઉતરી, એનાં પપ્પા એને લેવા આવવાનાં હતાં, બધી વાત થઈ ચૂકી હતી. એને પ્લેટફોર્મ પર ચારેય તરફ જોયું, એનાં પપ્પા ક્યાંય દેખાતા નહતા. એનાં પપ્પાને ફોન લગાવ્યો.\n\n\"હેલો, પપ્પા, કેટલે રહયા , હુ સ્ટેશને આવી ગયી.\"\n\n\"હેલો, કોણ બોલો છો તમે ?\" સામેથી કોઈ નવયુવાન જેવો જ અવાજ આવ્યો.\n\nહિયાને થયુ કે, પપ્પા ઓફીસ જતા રહ્યાં લાગે છે. પણ એમને લેવા આવવાનું પ્રોમિસ કર્યું હતુ.\n\n\"ઓકે, મારા પપ્પારાજેન્દ્રભાઈને આપોને. હુ....\" હિયા એ નામ દેવાનું ટાળ્યું.\n\n\"જી, સોરી. પણ નંબર લખવામાં તમારી ભુલ થાય છે, હુ ગજેન્દ્ર બોલું છું. રાજકોટથી.\"\n\nહિયાએ ફોનની સ્ક્રીન જોઇ, 'પપ્પા' જ લખેલું હતુ. અને પપ્પાને જ ફોન લગાવેલ હતો. \"આ નંબર મારા પપ્પાનો છે, છેલ્લા બે એક વરસોથી \" હિયા.\n\n\"સોરી પણ, આ સિમ મારુ છે, છેલ્લા છ વરસથી હુ આ વાપરું છું\"\n\nહિયાને નવાઈ લાગી, એનાં પપ્પાનું સિમ કાર્ડ જેનાં પર એને અત્યાર સુધી વાતો થતી હતી, એ કેવી રીતે છ વરસથી બીજા કોઈ જોડે હોઇ શકે ? હિયા એ ઓટો કરી અને એનાં પપ્પાની ઑફિસે ગઇ. એનાં પપ્પાની કેબિન આગળ ગઇ.જઇને જોયું તો કેબીન ઉપર 'મી. આર. એમ. ખાન 'નું બોર્ડ લગાવેલું હતુ.\n\n\"સર, બે જ મિનીટ\" હિયા એ ત્યાંના ઍક વર્કરને બોલાવવા કીધું.\n\nએ ભાઈ આવ્યાં ,\n\n\"જી આ કેબીન જેમની હતી એ રાજેન્દ્રભાઈ પટેલની કેબીન હવે ક્યા હશે ?\" હિયાએ પુછ્યું.\n\n\"જી, આ કેબીન છેલ્લાં ચાર વર્ષથી મીસ્ટર ખાનની જ છે, ઍક કામ કરો મેનેજર સાહેબને પૂછી જુઓ\"\n\n\"મેનેજર સાહેબ.....?\" હિયા એ પુછ્યું.\n\n\"એ પાંચ વાગ્યે આવશે\"\n\nહિયા પાંચ વાગ્યા સુધી ત્યાં બેસી રહી , પાંચ વાગ્યે મીસ્ટર ખાન, મેનેજર આવ્યાં.\n\n\"આપ યહાઁ કે મેનેજર હો ?\" હિયા.\n\n\"હા, ક્યુ?\"\n\n\"મેરે પાપા યહાઁ કે મેનેજર થે, આપ કૈસે યહાઁ કે મેનેજર હો ગયે ?\"\n\n\"આપકે પાપા કા નામ ?\"\n\n\"રાજેન્દ્રભાઈ પટેલ \"\n\n\"ઓહ, મીસ્ટર પટેલ, વો તો પ્રોડકશન ડિપાર્ટમેન્ટ કે હેડ હે, આપ ઉનકી બેટી હો ?\"\n\n\"પ્રોડકશન ? વો ઇસી ડીપાર્ટમેન્ટ મે થે\"\n\n\"આપકો કોઈ ગલતફેહમી હુઈ હે, મે આપકો ઉનકી કેબીન તક લે જાતા હુ. \"\n\nમીસ્ટર ખાન એ પ્રોડકશન સ્ટાફની લિસ્ટમાં હિયાનાં પપ્પાનું નામ અને જોઈન થયાંની તારીખ બતાવી. પછી મીસ્ટર ખાન એને રાજેન્દ્ર ભાઈ પટેલની કેબીન સુધી લઇ ગયા. ઍક તો પપ્પા પોતાને લેવા સ્ટેશનએ આવ્યાં નહીં, અને બધાને એમને ખોટું કહ્યુ કે, એ મેનેજર છે. કેબીનમાં દાખલ થઈ, કોઈ હાજર નહતું. એ બેસી રહી. થોડી વારમાં એનાં પપ્પા આવ્યા.\n\n\"અરે, હિના તુ આવવાની હોય તો જણાવી દેવાય ને ઍક વાર, તને લેવા આવી જાત હુ\" આવતાંની સાથે હિયાનાં પપ્પા એ કીધું.\n\nહિયાને તો આંચકો લાગ્યો, એને થયુ કે આ બધુ શુ થઈ રહ્યુ છે પોતાની સાથે.\n\n\"તમે પ્રોડકશન વિભાગમાં ક્યારથી છો ?\" હિયા એ સિરિયસ બની પુછ્યું.\n\n\"હુ કંપનીમાં જોઈન થયો ત્યારથી આ પ્રોડક્શન વિભાગમાં જ છું હિના , મે ક્યારે કીધું કે હુ બીજા કોઈ વિભાગ મા છું\"\n\n\"હીના ? , મારૂ નામ હિયા છે ડેડ, હીના કહો છો તમે\" હિયા એ ચીડાઈને કીધું.\n\n\"ડેડ ?, તુ હીના જ છે કે ? અને અમે જ તારું નામ હિના રાખ્યું હતુ , તારું નામ હીના જ છે.\"\n\nહિયાને થોડુ અજુગતું લાગ્યું. ખબર નહીં સવારથી આ બધુ શુ થઈ રહ્યુ હતુ. આ બાજુ હિનાનાં પપ્પાને પણ હિયામાં એટલું જ આશ્ચર્યજનક લાગ્યું. હિયાનું અજીબ વર્તન જોઇને હિના હંમેશા પપ્પા કહીને જ બોલાવતી હતી. કદીય ડેડ કહ્યુ નહતું હિના એ.\n\nહિયા એનાં પપ્પા સાથે ઘરે ગઇ, બધુ બરાબર હતુ. એની મમ્મીનો ફોટો, એની દરેક વસ્તુઓ, એની બીજી તમામ બાબતો, એનાં પપ્પાને લગતી તમામ બાબતો સરખી જ હતી, માત્ર નામ સિવાય બધુ જ બરાબર હતુ. એમના આજુ બાજુના પાડોશીઓ પણ એને હિના જ કહેતાં જ હતાં. હિયાને દિલ્લીનો ઍક મિત્ર યાદ હતો. જીમિત. જીમિત પેહલા એનો બીજો દોસ્ત હતો, રવી. રવી અને હીયા છેલ્લાં થોડા સમયથી ઍક બીજાથી બોલતા નહતા, એટ્લે રવી પછી હિયાનાં જીવનમાં જીમિત આવેલો.\n\nમિત્રો આવેલા , એમને હિયા એ પુછ્યું ,\n\n\"જીમિત ક્યા ગયો, એ કેમ ના આવ્યો ?\"\n\n\"જીમિત ? એ વળી કોણ ?\" એની બધી ફ્રેન્ડ્સએ કીધું.\n\nહિયાને ફરી ચર્ચા નહતું બનવું, એને સ્વીકારી લીધુ,\" કાંઇ નહીં, ભુલ મા જ નામ લેવાઈ ગયું\"\n\nએટલામાં જ રવી આવ્યો,\n\n\"આવ, રવી.\"\n\n\"રવી ? આને કોણે બોલાવ્યો છે ?\" હિયાએ થોડા કટાક્ષ મા જ કીધું.\n\nરવીને થોડુ અજીબ લાગ્યું, હીના તો પોતાને આ રીતે કદીય બોલાવતી નહીં.\n\n\"મને બોલાવવાની જરુર નથી, હુ હંમેશ તમારી સાથે જ છું.\" રવીએ ઉત્સાહથી કીધું. રવી અને પોતે તો ક્યારના ય બોલતાં નથી ઍક બીજા ને. અને રવી સામે આવીને વાત કરે એવું શકય જ નહતું. જીમિતને કોઈ ઓળખતું નહતુ કે જે પોતાનો મિત્ર હતો. અને જે મિત્રને એ બહુ પેહલા જ ગુમાવી ચૂકેલી એ આપ મેળે જ પાછો આવી ગયેલો. જાણે કે બન્ને વચ્ચે કાઈ અબોલા જેવું થયુ જ ના હોય.\n\nહિયાને લાગ્યું કે, જરુર પોતાને કાંઇ થઈ ગયું છે. પોતે બાયોલોજીની સ્ટુડન્ટ હતી. એને લાગ્યું કે પોતાની માનસિક સ્થિતી બરાબર નથી જણાતી. એ બધુ ભૂલી રહી છે. અને ભુલાઈ ગયેલ વસ્તુઓનું સ્થાન કલ્પનાઓ એ લઈ લીધુ છે. એને બીજા દિવસે જાણીતા ડૉક્ટરને બતાવ્યું, સ્કેન કરાવ્યું, બધા રિપોર્ટ્સ નોર્મલ જ આવ્યાં.\n\nએની જોડે દિવસમાં બનતી મોટા ભાગની ઘટનાઓ સામાન્ય રેહતી. પણ અમુક ઘટનાઓ ખરેખર અજીબ બનતી. પોતે આ બધુ સમજવું મગજ બહાર લાગતું હતુ. બધાં રિપોર્ટ્સ નોર્મલ હોવાં છતાંય એને મનોચિકિત્સકની સલાહ લીધી. પણ કાંઇ પરિણામ મળ્યું નહીં. આશરે ત્રણેક વર્ષ વીતી ગયા. હિયા હીના નામ સાથે જ કૉલેજમા આવી ગઇ.\n\nઍક દીવસ એને ઍક બુક વાંચી. જાણીતા વૈજ્ઞાનિકએ એ બુકમાં પોતાની થિયરીઓ રજુ કરી હતી. એમા એ વૈજ્ઞાનિકે પેરેલલ યુનિવર્સની થિયરી પણ રજુ કરી હતી. એમની થિયરી મુજબ આપણે જેવી પૃથ્વી, યુનિવર્સ(દુનિયા)માં રહીએ છી એ, જે સમયમાં જીવીએ છી , એવું ને એવું યુનિવર્સ, એવા ને એવા લોકો પણ બીજા યુનિવર્સમાં, બીજા સમયે અસ્તિત્વ ધરાવે છે. કેટલાંક લોકો જાણે અજાણ્યે એમની દુનિયામાંથી બીજી દુનિયામાં જઇ પહોચે છે. જ્યારે બન્ને દુનિયાનો વચ્ચે ઉર્જાનું અસંતુલન પેદા થઈ ઉઠે ત્યારે એ ઉર્જા નાં સંતુલન માટે બન્ને દુનિયાના વ્યક્તિઓ ટ્રાન્સફર થઈ જાય છે. ઍક બીજા ની દુનિયા માં. બન્ને વ્યક્તિઓનું જીવન, જીવન દ્રશ્યો અને જીવનને લાગતી તમામ બાબતો મોટા ભાગે સમાન જ હોય છે, જેથી સામાન્ય રીતે પેરેલલ યુનિવર્સનું અસ્તિત્વ જાણવું મુશ્કેલ થઈ પડે છે. અને સામાન્ય વ્યક્તિની સમજ બહારનું થઈ પડે છે\n\nહિયા ને થઈ પડ્યું કે, પોતે પણ પોતાની દુનિયાની હિયા જ છે, જે આ દુનિયાની હિના સાથે બદલાઇ ગઇ છે.આ દુનિયા પોતાની નથી. પોતે આ દુનિયામા ફસાઈ ગઇ છે. હિયા એ થોડા બીજા પ્રયત્નો કર્યા અને પેરેલલ યુનિવર્સની માહિતીઓ એકત્રિત કરી. ભૂતકાળમાં પણ દુનિયામાં કેટલાંક છુપા કિસ્સાઓ બની ચૂકેલા જણાયા કે જેને માત્ર થિયરી ઓફ પેરેલલ યુનિવર્સ જ સમજાવી શકતું હતુ.",
      "duration": "6 mins",
      "category": "Fantasy"
    },
    {
      "id": 1213,
      "title": "હરિ મિલન",
      "story_name": "રોજ સવારે ગામનાં મુખ્ય બજારમાં એક હાથમાં લાકડી અને એક હાથમાં ફૂલની ભરેલી છાબડી અને લાકડીવાળા હાથનાં કાંડામાં પરોવેલ થેલી અને એંસીએક જેવડી ઉંમર, કમર સહેજ વાંકી વળી ગયેલી, લાકડીના ટેકે ડગુમગુ ચાલતા ચાલતા ઠાકોરને મંદિરે જતાં એ અંબામાને જે સામે મળે તે \"જય શ્રી કૃષ્ણ કહેતા\". કારણ કે અંબામાને કીધેલાં \"જય શ્રી કૃષ્ણ\" નો જવાબ એટલા સૌમ્ય સ્મિત સાથે એ વાળતાં કે સામેનાં વ્યક્તિને જાણે કે ઠાકોરના જ દર્શન રસ્તામાં થઈ જતાં અને પોતાનાં વ્યવસાય માટે જતાં એ લોકોને જાણે કે સારા એવા શુકન સાંપડતા અને આખો દિવસ સુખરૂપ પૂર્ણ થતો.\n\n પોતાનાં ઘરથી ખાસ્સું દૂર ઠાકોરનું મંદિર. પરંતુ વર્ષોથી પોતાનાં ઘરે થતાં મોગરાનાં ફૂલ ઠાકોરજી માટે નિત્ય ત્યાં શૃંગારમાં ચડતાં. નાની-મોટી બીમારી તો અંબામાં ગણકારતાં પણ નહીં. સવારના વહેલાં ઊઠી ઘરે લાલની પૂજા કરે અને ત્યાર બાદ ફૂલની છાબડી ભરીને ઘીમાં ધીમા ડગલે મંદિર તરફ નીકળી પડે. ઠાકોરજીને મંદિર પહોંચી ફૂલ મુખ્યાજીને આપે પછી એ ફૂલ ઠાકોરજી પર શૃંગાર થતો અને અંબામાં ઠાકોરજીનાં દર્શન કરી પૂજા કરે અને માળા કરી ઠાકોરજીનાં પ્રસાદનાં પુષ્પ આંખે અડાડી ને પોતાની પૂજા પૂર્ણ કરતાં અને ત્યાર બાદ ઘર તરફ જતાં. મુખ્યાજી અંબામાને વર્ષોથી ઓળખે એટલે અંબામાં માટે એ ખાસ ઠાકોરજીનાં મુખારવિંદ પરથી એક પુષ્પ એ પોતે જ અંબામાને આપતાં. બાકી બધા માટે તો બીજા પુષ્પ નમન માટે રાખવામાં આવતા કેમ કે બધાં ને ઉપરથી પુષ્પ આપે તો શૃંગાર વિખરાઈ જાય. માટે એ મુખ્યાજી એક જ આ વાત જાણે કે અંબામાને ક્યુ પુષ્પ આપવાનું ક્યારેક મુખ્યાજી કોઈ કામમાં હોય તો અંબામાં એમની રાહ જોતા. મંદિરમાં એને શોધીને લઈ આવતાં પરંતુ ઠાકોરજીમાં મુખારવિંદનાં પુષ્પ વગર ક્યારેય જતાં જ નહીં. મુખ્યાજી એ પુષ્પ આપે એ પ્રસાદીના પુષ્પ ને આંખે સ્પર્ષ કરતાં ત્યારે જાણે કે પોતે ઠાકોરજી ને સેવા અર્પણ કરી હોય તેના બદલામાં સાક્ષાત ઠાકોરજી એમને આશીર્વાદ આપતાં હોય એવી અનુભૂતિ રોજે થતી. માટે અંબામાં આ પ્રસાદનાં પુષ્પને ઠાકોરજીનું પ્રગટ સ્વરૂપ માની નમન લેતાં.\n\nએવામાં શ્રાવણ મહિનો શરૂ થયો. વિશેષ ભક્તિનો મહિમા શ્રાવણમાં રહેલો છે.પરંતુ એક પાછલી રાત્રે ખૂબ જ વરસાદ શરૂ થયો. ગાજવીજ સાથે વરસાદ એટલો પડવા લાગ્યો કે સવાર થવા છતાં પણ અંધકારમાં વધુ ફેર મા પડ્યો.ખૂબ જ ગાજવીજ અને તોફાની પવનના કારણે બહાર નીકળવું શક્ય નહોતું. ઘરમાં લાલાજીની પૂજા કરી ને હવે ઠાકોરજીનાં મંદિરે જવા તૈયાર થઈ બેઠા હતાં. પરંતુ વરસાદ ધીમો પડવાનું નામ પણ નહોતો લેતો. એમ કરતાં કરતાં દસેક વાગી ગયાં હશે. વરસાદમાં જવાનો પ્રયત્ન પણ કર્યો પરંતુ જેવા ફળિયામાં પહોંચ્યાં ત્યાં પવનનાં કારણે એક ડગલું પણ ચાલી શક્યા નહીં. તુરતું જ ઓસરીમાં પલંગ પર બેસી ગયાં અને ઉદાસ થઈ ગયાં અને મનમાં ને મનમાં વિચારવા લાગ્યાં કે આજે મારા ઠાકોરજી ને મોગરનાં ફૂલ વગર શૃંગાર અધૂરો લાગશે. \" હે વરુણદેવ ! થોડાં સમય માટે વિરમી જાવ, હું મારાં ઠાકોરજીનાં ફૂલ આપીને દર્શન કરતી આવું.\" આવી વિનંતી કરવાં લાગ્યાં. પરંતુ જાણે કે એ વિનંતીનાં સુર વરસાદનાં અવાજમાં અદ્રશ્ય થઈ ગયાં.\n\nએકાદ કલાક જેવો સમય થાય છે. અંબામાં હજુ કાઈ ખાધું પણ નથી. ઠાકોરજી ને પુષ્પ આપવા છે અને ઠાકોરજીનાં નમન નું પુષ્પ એટલે કે ખુદ ઠાકોરજીનાં આશીર્વાદ મળે પછી જ અંબામાં કંઈક ખાતાં. આ વર્ષો નો ક્રમ હતો. પરંતુ આજે વરસાદ એની અલગ જ છટામાં હતો.એવામાં ખડકી ખૂલે છે. વરસાદમાં પલળે નહીં એ માટે છત્રી ને બદલે કાળી ધાબળી માથે ઓઢી છે. હાથમાં એક પડીયા જેવું છે. અંદર આવી ને કહે છે. \"અંબામાં મુખ્યાજી એ આ પ્રસાદનાં પુષ્પ મોકલ્યા છે અને તમારી પાસેથી ઠાકોરજીનાં શૃંગાર માટે મોગરાનાં પુષ્પો આપવાનું કીધું છે.\"\n\n આ શબ્દો સાંભળતા જ અંબામાં ખુશ ખુશાલ થઈ જાય છે. ઠાકોરજીનાં મંદિરથી આવેલા પ્રસાદનાં પુષ્પ મળ્યાંથી જાણે ઠાકોરજીનાં સાક્ષાત આશીર્વાદ મળ્યાં. જાણે કે ખુશીની કોઈ સીમા ના રહી. તરત એ પુષ્પને બે હાથે તેમની પાસેથી થોડાં નમીને લે છે અને આંખ બંધ કરીને ઠાકોરજીની અનુભૂતિ કરે છે. ત્યાર બાદ આવેલ પેલા યુવાનને ઘરની પૂજામાં ધરાવેલ મીશ્રી પ્રસાદમાં આપે છે.અને તે યુવાનનો ખૂબ ખૂબ આભાર માને છે.અને સાથે તે મુખ્યાજી માટે પણ સંદેશ મોકલાવે છે કે અંબામાં આ ઉપકાર ક્યારેય નહીં ભૂલે. છાબડીમાં રાખેલાં ફૂલ તે યુવાનને આપે છે અને તે યુવાન ઉતાવળમાં દોડીને ઓસરીમાંથી ફળિયામાં ઉતરે છે અને વરસાદમાં પલળે નહીં એ માટે ઉતાવળા પગલે જતો રહે છે. પરંતુ ઓસરીમાંથી જતી વખતે ઉતાવળા ફરવાને કારણે તેનાં ગળામાંથી એક માળા તૂટીને ઓસરીની પાળે પડી ગઈ હોય છે. એ અંબામાં જુએ છે ત્યારે બૂમ પાડે છે.. પરંતુ ત્યાંતો પેલો યુવાન જતો રહયો હોય છે.વરસાદનાં એ અંધકારમાં સ્પષ્ટ માળા દેખાતી નથી. પરંતુ એ માળા અંબામાં પોતાની થેલીમાં મૂકી દે છે અને વિચારે છે કે કાલ સવારે મંદિર જઈશ ત્યારે મુખ્યાજીને આપી દઈશ અને તે પેલા યુવાનને પહોંચાડી દેશે. અને અંબામાં હવે ખુશ થઈ ને નાસ્તો કરવા બેઠા. આવા વરસાદમાં પણ એનો ક્રમ ના તૂટ્યો એ માટે ખૂબ જ ખુશ હતાં. મુખ્યાજી એ આટલું ધ્યાન રાખ્યું એ વાતનો પણ એને આનંદ હતો. વરસાદ એ દિવસે ખૂબ જ વરસ્યો. બપોર બાદ વરસાદ બંધ થયો. \n\nબીજા દિવસે સવારે પોતાનાં નિત્ય ક્રમ મુજબ લાલાજી ની પૂજા કરી. મોગરનાં ફૂલ ઉતારીને ધીમે ધીમે ડગલે મંદિર તરફ પ્રયાણ કર્યું. સૌને રોજ ની માફક \" જય શ્રી કૃષ્ણ \" કહેતા એટલે મંદિરનો પંથ ક્યાં કપાઈ જતો એ ખબર જ ના રહેતી. મંદિરમાં પહોંચ્યા ઠાકોરજીનાં દર્શન કર્યા, મોગરાનાં પુષ્પ અર્પણ કર્યા. મુખ્યાજી કોઈ કામમાં હતાં એ આવે ત્યાં સુધી માળા કરવાં બેઠાં. થોડી જ ક્ષણોમાં મુખ્યાજી આવ્યાં. અને અંબામાંને નમનનું પુષ્પ આપ્યું અને અંબામાએ પુષ્પ આંખે અડાડી રોજ ની માફક આશીર્વાદ લીધાં. ત્યાં મુખ્યાજી નિજ મંદિરથી બહાર આવ્યાં. ઠાકોરજી સામે જ ઊભા હતાં. કોઈક કામ માટે બહાર જતાં હતાં તો મુખ્યાજીને બોલાવી ને કહ્યું ગઈ કાલ માટે આપનો આભાર માનું એટલો ઓછો છે. અને તમે જે ભાઈ ને મોકલ્યાં હતા એનો પણ આભાર...અને હા એ ભાઈની એક માળા..... આટલું બોલ્યાં ત્યાં મુખ્યાજી ઉતાવળે જતાં જતાં કહે છે..કેવી વાત કરો છો અંબામાં મેં તો કાલ કોઈ ને મોકલ્યા જ નથી અને ગઈ કાલ મંદિર પણ કોઈ આવ્યું જ નથી. હું એકલો જ હતો. એક પણ ભક્ત મંદિર આવ્યો જ નથી. આટલું કહીને મુખ્યાજી મંદિરનાં પગથિયાં ઉતરી ગયાં. એક માળા બોલતાની સાથે એક હાથ એની થેલીમાં ગયો હતો એ હાથ બહાર આવ્યો ત્યારે જોયુ તો એ ચણોઠીની માળા હતી. તરત અંબામાં ઠાકોરજી સામે જુએ છે અને આંખમાં કંઈક અલગ જ હર્ષનાં આંસુ અને ચહેરા પર એંસી વર્ષમાં ક્યારેય ન આવેલી વિસ્મયકારી ખુશી સ્પષ્ટ દેખાતી હતી. એક પણ શબ્દ નીકળી શક્યો નહીં. અને એ સજળ નેત્રે ઠાકોરજીનાં દર્શન એ દિવસે લગભગ એકાદ કલાક સુધી કર્યાં.",
      "duration": "5 mins",
      "category": "Fantasy"
    },
    {
      "id": 1214,
      "title": "રા-વન રિટર્ન્સ",
      "story_name": "  રા-વન અને જી-વન વચ્ચે ખુબ જ ભીષણ દ્વંદ્વ યુદ્ધ ખેલાય છે, તે બંને ખૂબ જ સારી રીતે જાણતાં હતાં કે જો તેનાં હાર્ટને શરીરથી દૂર કરવામાં આવે તો જ તેઓ એકબીજાને મારી શકે તેમ હતાં, અંતે જી - વન આમ કરવામાં સફળ રહ્યો હતો, અંતે અંતે આ ઘમસાણ ભરેલ યુદ્ધમાં જી - વનની જીત થાય છે. જે એ જણાવે છે કે અસત્ય પર હંમેશા સત્યનો જ વિજય થાય છે. \n\n  આમ, રા-વન એ દુનિયાને તબાહ કરવાં માટે ડિજિટલ ગેમિંગ દુનિયામાંથી આવેલ એક ખલનાયક હતો, તો તેનો અત્યાચાર રોકવા માટે \"રા - વનની\" દુનિયામાંથી જી - વન નાયક તરીકે ડિજિટલ દુનિયામાંથી આપણી આ દુનિયામાં આવી ચડેલ હતાં.\n\n  ત્યારબાદ રા-વન અને જી-વનનાં હાર્ટને એક ડિજિટલ લાઈબ્રેરીમાં પ્રદર્શન અર્થે રાખવામાં આવેલ હતાં, જેથી કરી લોકો \"વિજ્ઞાન એ શાપ પણ છે અને અભિશાપ પણ છે..વિજ્ઞાનનાં લાભ અને ગેરલાભ એ સિક્કા બે બાજુ સમાન જ હોય છે.\" - આ બાબત ખૂબ જ સારી રીતે સમજી શકે.\n\nસમય : સવારનાં 10 કલાક\n\nસ્થળ : રોહનનું ઘર.\n\n ધીમે ધીમે દિવસો, અઠવાડિયા, મહિના અને વર્ષો વીતવા લાગ્યાં, આ બાજુ વિજ્ઞાન પણ એક પછી એક નવી નવી શોધખોળ કરવામાં મોટા મોટાં શિખરો સર કરી રહ્યું હતું.\n\n આજે રવિવાર હોવાથી રોહન શાંતિથી જાગ્યો, ફ્રેશ થયાં બાદ તે નાસ્તો કરે છે. નાસ્તો કર્યા બાદ રોહન પોતાનાં રૂમમાં પ્રવેશે છે. આવતીકાલથી તેની કોલેજમાં દિવાળી વેકેશન પૂરું થતું હોવાથી રોહન પોતાનો કબાટ વ્યવસ્થિત ગોઠવે છે. અને કબાટમાંથી થોડી વધારાનાં પુસ્તકો અને પસ્તી ભંગારમાં આપવાનું નક્કી કરે છે.\n\n  બરાબર એ જ સમયે તેની શેરીમાં એક ભંગાર લેવાં વાળો રેંકડી લઈને આવે છે, એનો અવાજ સાંભળીને રોહનની આંખોમાં એકાએક ચમક આવી જાય છે, જાણે ભગવાને તેનાં મનની વાત સાંભળી લીધી હોય તેવું તે પોતે હાલ અનુભવી રહ્યો હતો પરંતુ રોહન પોતાની સાથે ભવિષ્યમાં જે કાંઈ અજુગતી અને રહસ્યમય ઘટનાં બનાવની હતી તેનાં વિશે રોહન એકદમ અજાણ હતો.\n\n\"કાકા ! પસ્તી લો છો..?\" રોહન પેલાં ભંગારીની સામે જોઈને પૂછે છે.\n\n\"હા ! સાહેબ !\" ભંગારી પોતાની રેંકડી ઊભાં રાખતાં બોલે છે.\n\n\"ઓકે ! તો ઊભાં રહો...હું પસ્તી લઈને આવું છું..!\" - રોહન ભંગારી સામે જોઈને જણાવે છે.\n\n  ત્યારબાદ રોહન પોતાની પાસે જે કંઈ વધારાની પસ્તી હતી, તે બધી જ પસ્તીઓ લઈને ઘરની બહાર આવે છે, અને પેલાં ભંગારીને આપે છે. ભંગારી પસ્તીનું વજન કરે છે.\n\n\"સાહેબ ! કુલ 11 કિલો પસ્તી છે, આથી 110 રૂપિયા થશે..!\" - ભંગારી પસ્તીનો વજન કર્યા બાદ રોહનની સામે જોઈને જણાવે છે.\n\n\"ઓકે..!\" - રોહન પોતાનું માથું હલાવતાં બોલે છે.\n\n  આ બાજુ પેલો ભંગારી રોહનને 110 રૂપિયા આપવા માટે 10 રૂપિયાની નોટો ગણવામાં વ્યસ્ત બની જાય છે, બરાબર આ જ સમયે રેકડીમાં રહેલ કોઈ ચમકતી વસ્તુ જોઈને રોહનની આંખો અંજાય જાય છે.\n\n\"કાકા ! પેલું શું છે..?\" રોહન આશ્ચર્ય સાથે ભંગારીની સામે જોઈને પૂછે છે.\n\n\"શું..?\" - ભંગારી રેકડીમાં નજર કરતાં કરતાં પૂછે છે.\n\n\"આ..શું છે..? આ જોતા આ કોઈ કાચનો શો પીસ હોય તેવું લાગી રહ્યું છે..જેમાંથી એક શો પીસનો રંગ બ્લેક અને રેડ છે, જ્યારે બીજા શો પીસનો રંગ બ્લુ અને ગ્રે છે…!\" રોહન બંને શો પીસને પોતાનાં હાથમાં લેતાં બોલે છે.\n\n\"સાહેબ ! આજે સવારે જ્યારે હું મારી રેંકડી લઈને શહેર તરફ આવી રહ્યો હતો, બરાબર તે જ સમયે મને ગામની બહાર આવેલ ડિજિટલ મ્યુઝિયમમાંથી ત્યાંના સિક્યુરિટીએ ભંગાર લેવાં માટે બોલાવ્યો હતો. ત્યાંથી જ કદાચ મને ભંગારમાં આ વસ્તુ મળી હોય તેવું બની શકે..!\" ભંગારી સ્પષ્ટતા કરતાં જણાવે છે.\n\n\"ઓકે ! મારે આ શો પીસ જોઈતું હોય તો…?\" રોહન શો પીસ પોતાનાં હાથમાં લઈને ભંગારીને પૂછે છે.\n\n\"સાહેબ ! એક શો પીસનાં 30 રૂપિયા લેખે તે બને શો પીસનાં 60 રૂપિયા થશે..!\" ભંગારી રોહનની સામે જોઈને જણાવે છે.\n\n\"ઓકે તો આ શો પીસ મારે જોઈએ છે !\" રોહન પોતાનો અંતિમ નિર્ણય જણાવતાં બોલે છે.\n\n  જ્યારે આ બાજુ પેલો ભંગારી મનોમન ખુશ થતાં થતાં રોહનને 50 રૂપિયા આપે છે, અને \"લાવો જૂનો પસ્તીનો ભંગાર…!\" - એવી બૂમો પાડતાં પાડતાં શેરીની બહાર નીકળી જાય છે.\n\n  આ બાજુ રોહન જાણે પોતાનાં હાથમાં કોઈ એન્ટિક વસ્તુ આવી ગઈ હોય તેવું વિચારતાં વિચારતાં પોતાનાં ઘરમાં પ્રવેશે છે.\n\n***\n\nએક અઠવાડિયા બાદ..\n\nસમય : સાંજના સાત કલાક.\n\nસ્થળ : રોહનનું ઘર.\n\n  આજે સાંજથી આકાશમાં કાળા ડિબાંગ વાદળો છવાઈ ગયાં હતાં, વાદળો પણ જોરદાર ગળગળાટ કરી રહ્યાં હતાં, આંખો આજી દે તેવી પ્રચંડ વીજળીઓ ચમકી રહી હતી, જોર જોરથી સૂસવાટા મારતો પવન ફૂંકાય રહ્યો હતો. આ જોતાં એવું લાગી રહ્યું હતું કે કે આજે ચોક્કસથી ભારે વાવડોડું આવશે, અને ધોધમાર વરસાદ વરસી પડશે.\n\n  સૌ કોઈ પોત - પોતાનાં ઘરે વહેલી તકે પહોંચી જવાં માટે પોતાની દુકાનો પરથી ઘરે જવા રવાના થઈ ગયાં હતાં.\n\n  રોહન પોતાનાં ઘરે હોલમાં બેસેલ હતો, બરાબર એ જ સમયે તેનાં મમ્મી તેને જમવા માટે બૂમ પાડે છે, ત્યારબાદ રોહન પોતાનાં પરિવારજનો સાથે જમવા બેસે છે, જમ્યા બાદ રોહન થોડીવાર માટે ટીવી જોવા માટે સોફા પર બેસે છે. એકાદ બે કલાક ટીવી જોયા બાદ તે પોતાનાં રૂમમાં જાય છે.\n\n  બરાબર એ જ સમયે એકાએક ધોધમાર વરસાદ તૂટી પડે છે, વરસાદે પણ જાણે આજે મન મૂકીને વરસવાનું નક્કી કર્યું હોય તેમ ગાંડોતુર થઈને વરસી રહયો હતો, જે કોઈ કિંમતે બંધ થવાનું નામ નહોતો લઈ રહ્યો.\n\nએ જ દિવસે \n\nરાત્રીનાં 2 કલાકે…\n\n  રોહન ભર ઊંઘમાં સૂતેલ હતો, હજુપણ બહારની તરફ અવિરતપણે હજુપણ વરસી રહ્યો હતો, બરાબર એ જ સમયે એકાએક લાઈટ જતી રહે છે, આથી રોહન ઝબકારા સાથે જાગી જાય છે, અને પોતાનાં પલંગની પાસે રહેલ ટીપોઈ પરથી પાણીની બોટલ ઉઠાવે છે, અને તેમાંથી પાણી પીવે છે.\n\n  હાલમાં રૂમ અને બહારની તરફ હજુપણ ઘનઘોર અંધકાર છવાયેલ હતું. પ્રકાશનાં નામે માત્ર વીજળીની જ રોશની રૂમમાં પ્રવેશી રહી હતી…બરાબર એ જ સમયે રોહનના કાને કોઈ વિદ્યુતપ્રવાહ પસાર થઈ રહ્યો હોય તેવો..\"તડ..તડ..!\" અવાજ આવે છે. આથી રોહન હેરાની સાથે પેલાં અવાજની દિશા તરફ આગળ વધે છે, ત્યારબાદ આ અવાજ તેના રૂમમાં રહેલ એક કબાટમાંથી આવી રહ્યો હતો, આથી રોહન અચરજ સાથે પેલો કબાટ ખોલે છે.\n\n કબાટ ખોલતાની સાથે જ રોહને જે દ્રશ્ય જોયું તે જોઈને તેની આંખો આશ્ચર્યને લીધે એકદમ પહોળી થઈ ગઈ..કારણ કે તેણે જે વસ્તુને શો પીસ સમજીને પેલાં ભંગારી પાસેથી લીધેલ હતાં તે વાસ્તવમાં કંઈક બીજુ જ હતું.\n\n થોડીવારમાં તે શો પીસમાં પસાર થતો કરન્ટ વધુ તીવ્ર બની જાય છે, જેમાંથી ધીમે ધીમે જે રોશની આવી રહી હતી, તે વધુને વધુ તીવ્ર બની રહી હતી.\n\n  બરાબર એ જ સમયે એકાએક રોહનના રૂમમાં હજારોની સંખ્યામાં કાળા, લાલ, બ્લુ અને ગ્રે રંગનાં ક્રિસ્ટલ આવી જાય છે, જે ધીમે ધીમે માનવ સ્વરૂપ ધારણ કરી રહ્યાં હતાં..આથી રોહન જાણે સંપૂર્ણ પરિસ્થિતિની પારખી લીધી હોય તેમ પોતાનાં મોબાઈલ ફોનનાં વેબ બ્રાઉઝરમાં જઈને \"ક્રિસ્ટલ મેન\" એવું સર્ચ કરે છે, તેનું પરિણામ રોહન માટે વાસ્તવમાં ચોંકાવનાર હતું, જેમાં મોબાઈલની ડિસ્પ્લે પર બે ક્રિસ્ટલમેન આવ્યાં જેમાંથી એકનું નામ \"રા વન\" હતું તો બીજાનું નામ \"જી વન\" હતું..જે બંનેના શરીરમાં ચેસ્ટના ભાગે રોહન પાસે જે પેલું શો પીસ હતું, તે વાસ્તવમાં રા-વન અને જી - વનનાં હાર્ટ હતાં, જેનાં વગર તે બંનેનું અસ્તિત્વ જ શક્ય ન હતું…!\" \n\n થોડીવારમાં રોહને તે બંનેની આખી હિસ્ટ્રી વાંચી લીધી, અને તેને ખ્યાલ આવી ગયો કે આ બંનેનું જો ફરીથી નિર્માણ થશે તો દુનિયાનો ફરીથી સર્વનાશ થશે...આવો વિચાર આવતાની સાથે જ રોહન ટેબલ પર પડેલ લાકડાની બે ફૂટ પટ્ટી ઊઠાવે છે, અને પેલાં બંને હાર્ટની વચોવચ્ચ થોડી ગભરાહટ સાથે ઘુસાડી દે છે...આ ફૂટપટ્ટી ઘુસાડતાની સાથ જ જાણે તે હાર્ટમાં એકાએક વિદ્યુત પ્રવાહ ખોરવાય ગયો હોય તેમ એકદમ બેજાન બની ગયાં, અને પેલો અવાજ અને કરન્ટ બને બંધ થઈ ગયાં, જેને લીધે પેલો પ્રકાશ પણ બંધ થઈ ગયો. જોત - જોતામાં પેલાં રેડ, બ્લેક, ગ્રે અને બ્લુ રંગના ક્રિસ્ટલ પણ આપમેળે જ અદ્રશ્ય થઈ ગયાં.\n\n હાલ રોહને જે કાંઈ કર્યું તે કેટલું યોગ્ય હતું તેના વિશે ખુદ પોતે પણ જાણતો ન હતો, પરંતુ વાસ્તવમાં તેણે પોતાની સમયસૂચકતા, બુદ્ધિ અને આવડતને લીધે જાણતાં અજાણતા આ દુનિયાને હાલ પૂરતી એક મોટી મુસીબતમાંથી...મુસીબત કે આફત આવે તે પહેલાં જ ઉગારી લીધેલ હતી !",
      "duration": "6 mins",
      "category": "Fantasy"
    },
    {
      "id": 1215,
      "title": "કેસૂડાનો રંગ",
      "story_name": "અસ્તવ્યસ્ત વાળ, ચકર-વકર આંખો જાણે કશું શોધી રહી. થોડીકવાર સુધી આખું ગામ એને આમ જ જોઈ રહ્યું. આ બધી વાતોથી અજાણ નિરજા આખા ગામમાં બાવરી બનીને ફરી રહી. જ્યારે બધાંની હસી એનાં સુધી પહોંચી ત્યારે તે એકદમ ચમકી. દોડીને ઘરમાં ભરાઈ. દરવાજાની સાથે તેને તેની આંખો પણ સજ્જડપણે બંધ કરી દીધી. ફરીથી એ એનામાં ખોવાઈ ગઈ.\n\nથોડીકવાર પહેલાં જ બનેલી ઘટનાનું ચિત્ર માનસપટ પર તરી આવ્યું. એને અબીલ-ગુલાલથી રંગી દીધી હતી. રંગોથી બચવા એ ભાગી, તો એની પાછળ પીચકારીમાંથી સરરરરરર કરતું પાણી છૂટ્યું. કેસરી રંગે એની ઓઢણી ભરાઈ ગઈ. તેનું તન-મન કેસુડા રંગે રંગાઈ ગયું. હરખાઈને પાછું વળીને જોયું, તો આ શું ? એ રંગનાર ક્યાં ? \n\n ઝાડ ઉપરથી કંઈક અવાજ આવી રહ્યો. ઉપર દ્રષ્ટિ કરીને જોયું તો શાંત ચિત્તે, મંદમંદ મુસ્કુરાઈ રહેલાં મનમોહક મુખે તેનાં મનને હરી લીધું. એનું ચંચળ ચિત્ત સ્થિર થાય તે પહેલાં જ તેની વાંસળીનાં મધુર સૂર રેલાયાં. આંખો બંધ કરી તે ક્યાંય સુધી તેમાં ખોવાયેલી રહી. \n\nવાંસળીનો અવાજ બંધ થતાં તેને આજુબાજુ નજર કરી. \"કદંબની ડાળ પર બેસી વાંસળી વગાડતો નટખટ, નંદકુંવર ક્યાં જતો રહ્યો ? હમણાં તો તે અહીંયા જ હતો. હજુ એટલો દૂર પણ નહિ જ ગયો હોય કે હું એને પકડી ના શકું.\" એમ સમજી એની પાછળ દોડી.\n\n\"નિરજા, નિરજા, ઊઠી જા બેટા, કોલેજ જવાનું મોડું થાય છે. પછી રોજની જેમ નાસ્તો કર્યા વગર જ જતી રહેશે. ખબર નહિ આજકાલનાં છોકરાંઓ શું કરશે ? સમયની કોઈ કિંમત જ નથી. રાત્રે મોડા સુધી મોબાઈલ ને સવારે ઉઠવામાં આળસ.\" મમ્મીનો બબડાટ ચાલુ જ હતો. \n\n\"શું મમ્મી, તું પણ સવાર-સવારમાં તારું લેકચર શરૂ કરી દે છે. આજે તો હું એને પકડી જ લેવાની હતી ને તું આમ વચ્ચે..\"\n\n\"ઓહ ! તો આજે ફરી પેલો નટખટ તારા સ્વપ્નમાં આવ્યો હતો. એમ ને ? કૃરરરર.. ષ્ણઅઅઅ..પ્રેમીઈઈઈ..જરુર ગયા જનમમાં તું એની ગોપી હશે. એટલે જ તું એની પાછળ પડી ગઈ છે.\" નિરજાની મમ્મી એની બાજુમાં બેસીને માથામાં હાથ ફેરવતાં બોલી.\n\n\"જો મમ્મી, હું શું હોઈશ ? એ તો મને ખબર નથી. પણ હા, આમ સવાર-સવારમાં મીઠાં-મધુરાં સ્વપ્નાં આવતાં હોય ને ત્યારે તું એમાં ખલેલ પહોંચાડે છે ને, એટલે ગયા જનમમાં તું જરુર મારી દુશ્મન હોઈશ.\" નિરજા એની મમ્મીનાં ખોળામાં માથું મૂકતાં બોલી. \n\n\"બસ, બસ હવે બહુ થયું ચાલ, તું તારી વાતોમાં મને પણ ગૂંચવી દે છે. મોડું થઈ ગયું છે. તું જલ્દીથી તૈયાર થઈને આવીજા, રોજની જેમ આજે પણ નાસ્તાનો ડબ્બો પેક કરી દઉં છું.\" \n\nતૈયાર થઈને પર્સ હાથમાં લેતાં બધું બરાબર છે કે નહિ તે ચેક કર્યુ. પર્સમાં રહેલી કૃષ્ણની છબીને અંદર જ રાખીને નિહાળતાં એ બોલી, \"તું આમ, રોજ-રોજ મને છેતરવાનું બંધ કર. આ વખતે તો તને જવા દઉં છું હોં.. ફરી વખત..\"\n\n\"ફરી વખત શું હેં..\" બોલીને એ હસી પડ્યો.\n\n\"નિરજા, જલ્દી કર બેટા.\" \n\nતેનું હાસ્ય તેની મમ્મીનાં અવાજમાં ભળી ગયું.\n\n",
      "duration": "2 mins",
      "category": "Fantasy"
    },
    {
      "id": 1216,
      "title": "જાદૂઈનગરી - જૅમિનાર પૅલેસ",
      "story_name": "  સવારનો સૂર્યોદય સમય. જૅમિનાર પૅલેસના ઝરૂખામાંથી સૂર્યના કિરણો રાજકુમારી સિકાયનાના મુખમંડળ પર આવી તેને ઊંઘમાં ખલેલ પહોંચાડી સુવર્ણ સવારનો સંદેશ આપી રહ્યાં હતા. એક મીઠું મધુર સંગીત એની સવારને શુભ બનાવી રહ્યુ હતું. એ ઊંઘમાંથી જાગીને આળસ મરડી ઊભી થાય છે. તેના ઝાંઝરના મધુર રણકારથી વાતાવરણ ગૂંજી ઉઠ્યું છે.\n\n           રાજકુમારી સિકાયનાનો નિત્ય ક્રમ હતો કે તે રોજ પાસેના મિલાન તળાવમાં સ્નાન કરવા માટે જતી. સાથે તેની પ્રિય સખી મરહૂમ હોય. આજે પણ તે આમ જ સ્નાન કરવા માટે નીકળી. રસ્તામાં બંને સખીઓ ઉછળતી કૂદતી વાતો કરતી જતી હતી. એવામાં સિકાયનાનો પગ કોઈ પથ્થર પર પડયાે અને એકાએક એ પથ્થરમાંથી એક તેજનું કિરણ નીકળી એક પરીમા પરિવર્તિત થઈ ગયું. એ પરી સિકાયનાને નમસ્કાર કરી કહે છે.\n\n\"શું આજ્ઞા છે મારા માટે ? \"\n\nપહેલા તો આ દ્રશ્ય જોઈને શિકાયના અને મરહુમ આશ્ચર્ય ચકિત થઈ જાય છે. પરંતુ,પછી સ્વસ્થ થતા પૂછે છે.\n\n\"હે પરી ! કોણ છો તમે ?\"\n\n\"હું મિરાલિકા \"\n\n\"તમે અહીં ક્યાંથી ?\"\n\n\"હું દેવતાઈ પરી છું, મારા જીન ગુરૂને લાગેલા શાપને લીધે હું આ પથ્થરમાં પરિવર્તિત થઈ ગઈ હતી. પણ,કોઈ પાક પુણ્યાત્માના પડછાયાથી હું ફરી પરી બની ગઈ છું . \"\n\nબંને સખી હજી આશ્ચર્ય ભાવમાં જ વિચારે છે. . આ જોઈને પરી કહે છે.\n\n    \"તમારા બંનેમાંથી કોઈક એક પુણ્યાત્મા છે પણ મારી શક્તિઓ ક્ષીણ થવાને કારણે તે કોણ? એવું હું જાણી શકતી નથી.\n\nઆથી મારા આ પુનર્જન્મ માટે હું તમારી આભારી છું અને જ્યાં સુધી મારી શક્તિઓ પાછી ન મળે ત્યાં સુધી હું તમારી દાસી છું. \"-મિરાલીકા એ કહ્યું.\n\nસિકાયના અને મરહુમને આ મંજૂર ન હતું. કેમકે બંને સ્વભાવે ખૂબ દયાળુ. તે મિરાલિકાને દાસી તરીકે રાખવા મનાઈ કરે છે પણ મિરાલીકા પોતાની વાતને વળગી રહે છે. અંતે બંનેએ પરીને પોતાની સખી તરીકે પોતાના મહેલમાં લઈ જવાનો નિર્ણય કરે છે.\n\n\"પણ ,કઈ રીતે લઈ જવી ? કોઈ જાેઈ જશે તો ! તેના પિતા રાજા વિરમપાલને જાણ થઈ જશે તો!એ ફરી ચિંતામાં મૂકાઈ ગઈ. \"\n\n        આ જોઈને મિરાલિકા કહે છે \"મારી પાસે એક અલૌકિક શક્તિ હજી બચેલી છે. જેના આહવાનથી તે એક નિર્જીવ રમકડું બની જશે અને મહેલના અમૂક વિસ્તારને પણ સંમોહિત કરી દેશે જેથી મહેલમાં બધા લોકો પણ આની અસર હેઠળ જ રહે \". પછી સરળતાથી તે રાજકુમારી સાથે તેના મહેલમાં જઈ રહી શકશે. શિકાયના અને મરહુમ તેની વાત સાથે સહમત થઈ જાય છે. મિરાલીકા રમકડાંના ઘોડાનું સ્વરૂપ ઘારણ કરી લે છે. પછી બંને સખી તેને સાથે લઈ મહેલ કક્ષમાં જાય છે.\n\n         મહેલમાં જઈ શિકાયના પરીમિરાલિકા કે જે નિર્જીવ ઘોડાના સ્વરૂપે છે તેને પોતાના શયનખંડમાં સજાવી દે છે. જાણે કાંઈ બન્યું જ નથી એમ રહે છે અને પછીના નિત્યક્રમ મુજબ તેનો આખો દિવસ પસાર થઈ જાય છે. રાત્રિના સમયે બધા સૂઈ જાય ત્યારે રાજકુમારી શિકાયના મરહુમને બોલાવે છે. બંને સખીઓ શયનખંડમાં આવી દરવાજો બંધ કરી દે છે અને દાસીઓને હુકમ કરે છે કે તેમની સંમતિ વગર કોઈને અંદર આવવા દેવા નહીં.\n\n  પછી બંને સખીઓ પરી મિરાલિકાને પોતાના મૂળ સ્વરૂપમાં આવવા વિનંતી કરે છે. ફરી એ જ પ્રકાશનો રેલો અને સામે તેજમયી પરીનું સ્વરૂપ ખડું થઈ જાય છે.\n\nતે કહે છે- \"અત્યારે મને ફરી મારા સ્વરૂપમાં લાવવાનું કોઈ કારણ ?\"\n\nબંને સખીઓ કહે છે - \"અમે આપના ગુરૂ અને આપના શાપ-નિવારણ અને શક્તિઓને પાછી મેળવવા સહાય કરવા માગીએ છીએ\"તો શું આપ અમને રસ્તો બતાવશો ?\"\n\nઆ વાત સાંભળી મિરાલીકા ખૂબ ખુશ થઈ જાય છે અને પોતાની જીવન વિતીકા કહે છે-\n\n\"એક વખત હું મારા જીન ગુરૂ સાથે લોકો કલ્યાણાર્થે શક્તિઓનું આવાહન કરી રહી હતી. અમે એ શકિત પ્રાપ્તિના અંતિમ તબક્કામાં હતા ત્યારે અમારી શક્તિના ભયથી ભયભીત એક રાક્ષસ ત્યાં આવી ગયો અને અમારા કાર્યમાં વિઘ્નો નાખવા લાગ્યો . એવામાં મારા જીન ગુરૂ તેનો સામનો કરવા વાર કર્યો પણ વાર કરવા જતાં સ્વયં તેના શાપનો ભોગ બની ગયા. અને હું મારા ગુરૂને આધિન હતી એટલ તે કારણે મારી પણ આ દશા થઈ. \"\n\nરાજકુમારી અને સખીએ કહ્યું - \"તો શું આપના આ શાપનું કંઈ નિવારણ શક્ય નથી ? અમે તમારી કંઈ મદદ કરી શકીએ ?\"\n\nત્યારે પરીએ કહ્યું-\" હા નિવારણ તો છે . પરંતુ ,આ ખૂબ જ કઠિન કામ છે. અને પાછું એના અંતિમ પડાવમાં કદાચ તમારું અસ્તિત્વ પણ  ખોઈ બેસવું પડે એટલું જાેખમી છે. એટલે હું નથી ઈચ્છતી કે તમે આ કામ કરો. કેમકે, આખરે તમે મારા શુભચિંતક છો તો મારાથી એવું કેમ કરી શકાય !\"\n\nત્યારે બંને સખીઓ ખૂબ વિનંતી કરે છે. પણ, મિરાલિકા ના કહે છે ત્યારે તેઓ તેને પૂછે છે કે. . . - \"એનો કોઈ બીજો ઉપાય તો હશે ને? તે માર્ગે પણ અમે તમને મદદ તો કરીશું જ. અને કદાચ જો કોઈ સારા કામમાં જીવ ત્યાગી દેવો પડે તો એ અમારું સદ્ભાગ્ય કહેવાશે. \"\n\n       ઘણી આનાકાની બાદ પરી મિરાલિકા મદદ માટે હા પાડે છે,અને જે રીતે પરિસ્થિતિ હલ કરવાની છે તેનું વર્ણન કરી કરી તેને સમજાવે છે.\n\n\"આ શક્તિઓ પાછી મેળવવાના તોડ સ્વરૂપે મારે પાંચ પ્રશ્નો હલ કરવાના છે. જેનું વર્ણન હું તમને સમજાવું છું\" એમ કહી તે તેને સમજાવી દે છે. જેમાં ચાર પ્રશ્નો સરળતાથી હલ થઈ શકે એવા છે. પરંતુ, પાંચમા પ્રશ્નનું જોખમ તો કોઈકે જીવનભર ભોગવવું જ પડશે ! એ સમજ સાથે કચવાતા મનથી પરી તેમને માહિતી આપે છે.\n\n           બંને સખીઓ સિકાયના અને મરહુમ મિરાલીકાની શક્તિઓ પાછી મેળવવાના સફરમાં જોડાઈ જાય છે. મિરાલીકા ફરી મહેલમાં સંમોહનની જાળ પાથરી દે છે. પછી પ્રશ્નની સાચી શોધ શરૂ થાય છે.\n\n       જેમાનો પહેલો પ્રશ્ન છે; એક એવા રાજકુમારની શોધ કે જે પાક શક્તિઓમાંથી નિર્મિત થયો હોય. રાજકુમારી સખી સાથે આજુબાજુના રાજ્યમાં તપાસ કરાવે છે. પરંતુ,તેને આવો કોઈ રાજકુમાર મળતો નથી. આમનેઆમ થોડા દિવસો પસાર થઈ જાય છે. રોજના નિત્યક્રમ મુજબ આખો દિવસ પસાર થઈ જાય છે. સાંજે પરી સાથે સિકાયના અને મરહુમનો સંવાદ થાય છે. ચર્ચા પુરી થયે ફરી એ મૂળ સ્વરૂપમાં રમકડું બની જાય છે. પણ હવે તેને સાથે લઈ પ્રશ્નની શોધમાં બધા ફરી નીકળી પડે છે. આવું થોડા દિવસ ચાલે છે.\n\n    એક દિવસની વાત છે એક સવારે શિકાયના તળાવ પર સ્નાન કરવા જતી હોય છે. ત્યાં એક સાત-આઠ વર્ષનો ગોવાળ ગાયો ચરાવતો ત્યાંથી પસાર થાય છે અને કંઈ બોલ્યા વિના તળાવના રસ્તે જ આગળ વધી જાય છે. પણ, તેની એક ગાય ત્યાં જ થંભી જાય છે અને રાજકુમારીનો રસ્તો રોકી દે છે. પહેલા તો રાજકુમારી આ જોઈને ડરી જાય છે. પણ, જુએ છે તો તે ગાય તેનાં શીંગડામાં કંઈક ભરાયું હોવાને કારણે તેને મદદની વિનંતી કરતી હોય તેમ ડોક આમ-તેમ કરે છે. રાજકુમારી ગાયનાં શિંગડાંમાનો દોરો ખેંચી લે છે. જેમાં એક છોડ ભરાયેલ હોય છે. ગાય તે નીકળી જવાથી હળવી થઈ ગોવાળની પાછળ ચાલી નીકળે છે અને રાજકુમારી એ દોરો  ત્યાં જ ફેંકી તળાવમાં નાહવા જાય છે.\n\n     એ જ્યારે પાછી ફરે છે ત્યારે એ દોરો તેને સુવર્ણની જેમ ચમકતો લાગે છે અને તે સજીવની જેમ તેની પાછળ પાછળ ચાલ્યો જાય છે. સિકાયના અને મરહુમને આમાં કંઈક કૌતુક હોય એવું લાગે છે. તે થંભી જઈ ભય પામવા લાગે છે. છતાં, દોરાને હાથમાં લે છે અને તેમને પોતાનું રહસ્ય છતું કરવા વિનંતી કરે છે. રાજકુમારીના હાથના સ્પર્શ માત્રથી એ દોરો એક સ્વરૂપવાન પુરુષમાં પરિવર્તિત થઈ જાય છે અને પરીની જેમ જ વિનંતી કરે છે કે \"શું આજ્ઞા છે તેમની?\"\n\nત્યારે મરહુમ પૂછે છે -\"કોણ છો તમે ?\"\n\n\"હું નિપાહ દેશનો રાજકુમાર છું. કોઈ પાકશક્તિના ઉધાર માટે મને આ દોરાના સ્વરૂપે મોકલવામાં આવ્યો હતો. આજે આપના સ્પર્શમાત્રથી હું મારા મૂળ સ્વરૂપમાં પાછો ફરી શક્યો છું અને આપનો ખુબ આભારી છું . \"\n\n\"એ પાકશક્તિ કોણ છે,તમે જાણો છો ?\"- સિકાયના પૂછે છે.\n\nરાજકુમાર કહે છે-\"કોણ છે એતો ખબર નથી પણ જે હશે તે ઈશ્વરનાં સાચા ભક્તથી ઓછા નહિ હોય. \"\n\n          ત્યાં પરીએ પ્રગટ થઈ ખુશ થતાં કહ્યું કે \"શ્રાપનો પહેલો પડાવતો આપણે પાર કરી લીધો. \"\n\n   આ સાંભળી ખુશ થઈ રાજકુમાર જવા માટેની આજ્ઞા માંગે છે. પરંતુ,રાજકુમારી અને તેની સખી બંને તેમને મદદ માટે ત્યાં જ રોકી લે છે અને પરીની સઘળી હકીકત જણાવી દે છે. રાજકુમાર મદદ માટે તૈયાર થઈ જાય છે. ફરી દિવસ પસાર થઈ જાય છે સાંજના સમયે પરીને મૂળ સ્વરૂપમાં લાવી બીજો પ્રશ્ન પૂછે છે ત્યારે કહે છે કે \"પહેલો પ્રશ્ન હલ થતાં મને બીજા પ્રશ્નનું નિવારણ તો ખબર છે પણ એની શોધ હું નહીં કહી શકું એટલે એ તો તમારે જ કરવી પડશે;હું શાપના લીધે બંધાયેલ છું. મારાથી એ નહિ થઈ શકે.\n\nસિકાયના એ પૂછ્યું-\"શું છે શોધ ?\"\n\nપરી મિરાલીકા કહે છે-\"એક 300 વર્ષ જૂની આભૂષણની પેટી કે જેમાં એક સાચા હીરાની વીંટી છે, જેને મારા હાથમાં ધારણ કરવાથી મને ત્રીજો પ્રશ્ન મળી જશે અને બીજા પ્રશ્નનું આપોઆપ નિવારણ થઈ જશે. \"\n\nરાજકુમારી-\"બસ આટલું જ ? આ તો ઘણું સરળ છે. \"\n\n  મિરાલિકા ફરી શોધમાં લાગી જાય છે. થોડા દિવસના પ્રયાસ છતાં નિષ્ફળ જવાથી બધા દુઃખી થઈ જાય છે. એવામાં એક ગુપ્તચર મારફતે જાણવા મળે છે કે જૅમિનાર પૅલેસની રાજસી ગુપ્તતિજોરીમાં એક આભૂષણની પેટી છે જે પણ 300 વર્ષ જૂની છે અને તેમાં સાચા હીરાની ત્રણ વીંટીઓ છે બની શકે કે તેમાની એક આ હોય ?.\n\n          રાજકુમારી તરત મિરાલિકા સાથે જાતે જઈ તપાસી જૂએ છે. ખરેખર, તેવું જ બને છે મિરાલિકાના બીજી વીંટી ધારણ કરતા જ બીજો પ્રશ્ન હલ થઈ જાય છે. અનેએ સાથે જ તેને ત્રીજા પ્રશ્નની જાણ થઈ જાય છે.\n\nપરી-\"ત્રીજો પ્રશ્ન છે કોઈ પક્ષીનું પીછું ; જેમાં ત્રીજા પ્રશ્નનો ઉત્તર છૂપાયેલો છે.\"\n\nફરી બીજા દિવસે રાજકુમારી સખી અને રાજકુમાર પરી સાથે મહેલના બગીચાને ફરી વળે છે. પણ, તેને ક્યાંય આવું પીછું મળતું નથી. તે મહેલની બહાર પણ તેની શોધ કરે છે અને ચાલતા ચાલતા જંગલના રસ્તે આગળ વધી જાય છે ત્યાં જ એક એકાએક આકાશમાં વાદળો છવાઈ જાય છે અને એક કળા કરતો મોર નાચતો-નાચતો તેમની પાસે આવી પોતાના પીંછાનું એક પીછું ખેરી જાય છે. રાજકુમાર દોડીને પીછું લઈ લે છે ત્યાં તો અચાનક ચમત્કાર થાય છે. પીંછુ એક બાળક બની જાય છે અને એ તાજા જન્મેલા બાળકને વાણી ફૂટે છે \"હું તમારી મદદ આવ્યો છું ;મારા પગમાં કોઈ પાક સ્ત્રીના વાળની લટ બાંધવાથી હું મારા મૂળ સ્વરૂપમાં આવી જઈશ અને મારા સઘળા સખી શિષ્યને મદદરૂપ પણ થઈ શકીશ. \"\n\n     ત્રીજો ઉત્તર મળવાની ખુશીમાં બંને સખીઓ અને પરી હરખાય છે. પણ , બીજી તરફ એ બાળકને મુક્ત કેમ કરવું તેની મૂંઝવણમાં પણ મુકાઈ જાય છે. આવી સ્ત્રી શોધવી ક્યાં ? ઘણા વિચાર બાદ તે બાળકને તેડી ચાલી નીકળે છે સિકાયના પાસે રહેલું બાળક સિકાયનાને ઠોકર લાગતા મરહુમના વાળના ચોટલા સાથે અથડાઈ છે અને તરત જ એક પુરુષમાં પરિવર્તિત થઈ જાય છે. આશ્ચર્યની સાથે હરખાતી બંને સખીઓ , પરી અને રાજકુમાર પેલા પુરુષ સાથે ફરી રોજની જેમ જ રાજકુમારીના શયનખંડમાં પ્રવેશે છે અને પછી પૅલેસને રોજની જેમ સંમોહનથી મુક્ત કરે છે.  \n\n       ચોથા પ્રશ્નના હલ થતાં જ હકીકતથી અજાણ રાજકુમારી જ્યારે પ્રવેશ કરે છે ત્યારે,જૂએ છે કે પરી તેના મૂળ સ્વરૂપમાં એક અલૌકિક પ્રકાશ સાથે તેના શયનખંડમાં અગાઉથી જ હોય છે. રાજકુમારી અને સખી તેમજ રાજકુમારને આશ્ચર્ય થાય છે કે આવું કઈ રીતે બની શકે !\n\nત્યારે પરી કહે છે કે \"ચોથો પ્રશ્ન હલ થતાની સાથે જ મને મારી બધી શક્તિઓ પાછી મળી ગઈ. \"\n\nબધા વિચારમાં પડી જાય છે કે તેમણે તો પાંચમો પ્રશ્ન શું છે? તે જાણ્યું જ નથી તો હલ કેવી રીતે થઈ શકે અને શક્તિ પાછી મળવાનો ચમત્કાર અવિશ્વસનીય છે.\n\n ત્યારે પરી કહે છે કે \"કોઈપણ પાક સ્ત્રીના વાળની લટથી કોઈ પુરુષ ઉત્પન્ન થાય તો મને મારો ગુરૂ ભાઈ મળી જાય. \"જે તો થયું. બધાને આ વાત સમજાઈ ગઈ. પણ એકાએક પરીના ચહેરાપરથી એ નૂર ઓછું થતું ગયું અને ચિંતાના વાદળો એના ચહેરા પર સ્પષ્ટ દેખાવા લાગ્યા.\n\n     આ જોઈ રાજકુમારીએ પૂછ્યું \"આપની ચિંતાનું કારણ શું છે ? હવે તો આપને આપની બધી જ શક્તિઓ પાછી મળી ગઈ છે. હવે તમે તમારા ગુરૂ પાસે ગુરૂભાઈની સાથે નિશ્ચિત પણે જઈ શકો તેમ છો. \"\n\nત્યારે પરી કહે છે કે-\" પાંચમો પ્રશ્ન હજી બાકી છે જેના લીધે અમારા જીનગુરૂ હજી પણ એ દુષ્ટ શક્તિઓના બંધનમાં છે. અને એને મુક્ત કરાવવા એ હજી પણ અમારા વશમાં નથી . \"\n\nબધા જ પરીમિરાલિકા સામે પ્રશ્નાર્થ દ્રષ્ટિથી જુએ છે. પણ મિરાલિકા મરહુમ તરફ જોઈ વિચલિત થઈ જાય છે. તે કાંઈજ બોલતી નથી.\n\n રાજકુમાર અને ગુરૂભાઈ મિરાલીકાની વિચલિતતાનું કારણ જાણે છે. પણ, કોઈનામાં સત્ય કહેવાની હિમ્મત નથી. આ વાતથી અજાણ સિકાયના અને મરહુમ ગુરૂની મુક્તિનો માર્ગ પૂછે છે . પહેલા તો પરી મિરાલીકા માર્ગ બતાવવા આનાકાની કરે છે પણ ખૂબ વિનંતીના અંતે માની જાય છે.\n\n      એ કહે છે \"મારા ગુરૂની મુક્તિનો એક જ માર્ગ છે કોઈ પાકશક્તિ એ દુષ્ટશક્તિને વશમાં કરી એની સાથે જોડાઈ જાય તો એ શક્ય છે. પણ એનું પરિણામ એ પાકશક્તિએ આખી જિંદગી ભોગવવુ પડશે. રાજકુમારી અને મરહુમ બંને વિચારમાં પડી જાય છે કે આવું પાત્ર શોધવું કઈ રીતે ?\n\nમિરાલીકાને ખબર છે. પરંતુ, કઈ રીતે કહેવું એ વિચારમાં ખોવાયેલ છે. ત્યાં જ બંને સખીઓને એક સાથે વિચાર આવે છે કે પરીને તો ખબર જ હશે કે તેવું પાત્ર કોણ છે ?\n\n   પરી તેનો જવાબ નથી આપી શક્તી તેથી રાજકુમાર મરહુમ તરફ આંગળી ચીંધી ઉત્તર આપે છે કે તે છે. . .\n\n     સિકાયનાના પગતળેથી જમીન સરકી જાય છે. તે મરહુમને ગળે વળગી પડે છે. પાગલ જેવું વર્તન કરવા લાગે છે અને આવું કરવાની ના પાડે છે. સિકાયનાની આંખોમાંથી આંસુ વહેવા લાગે છે. પરીની આંખોમાં પણ આંસુ આવી જાય છે.\n\nમરહુમ હજી સ્વસ્થ ઊભી છે. . . તે કહે છે \"હું એક સામાન્ય માણસ, મારી પોતાની જાત જો બીજાને કામ લાગતી હોય તો શા માટેના ના આપવી !\"\n\nતે બલિદાન માટે તૈયાર થઈ જાય છે. રાજકુમાર અને પરીના ગુરૂભાઈ પણ તેને સમર્થન આપે છે.  મરહુમ જેવી પોતાની જાતને આહુત કરવા જાય છે ત્યાં જ, જીન ગુરૂ પ્રગટ થાય છે. તે અટકાવી દે છે. બધા ગુરૂની ચરણવંદના કરે છે.\n\n     ગુરૂ મિરાલીકાને કહે છે \" આજે આપણું સાચું ધ્યેય સફળ થયું. હવે આપણે આપણી માયા સંકેલવી પડશે. આપણું ધ્યેય પૂર્ણ થયું. હવે તમે રાજકુમારના રાજકુમારી સિકાયના સાથે લગ્ન કરાવજો. \" જેનું સંતાન આપણા લોકનું નવું વારસદાર બનશે.\n\n     બીજી બાજુ એ વાતને પણ જાહેર કરી કે મરહુમ અને ગુરૂભાઈ મિરાલીકાના જ પુત્ર અને પુત્રવધુ હતા. એ પણ આવા કલ્યાણના કામમાં તેના સાથી હતા એટલે એમાં કોઈ કપટને સ્થાન નહોતું. પણ સિકાયના એ વાત સ્વીકારવા તૈયાર નથી થઈ શકતી કે તેની પ્રિય સખી દેવતાઈ છે. તે મરહુમને પરીલોક જતી અટકાવે છે. ખૂબ વિનંતી કરવાને લીધે જીન ગુરૂ અને મિરાલીકા મરહુમ અને તેના પતિને જૅમિનાર પેલેસમાં રહેવા સંમતિ આપી દે છે. આ બધી ઘટના ઘટિત થાય છે ત્યારે બને છે એવું કે આજે તેઓ સંમોહન કરવાનું ભૂલી જાય છે. એટલે આ બધી વાતની સિકાયનાના પિતાને જાણ થઈ જાય છે. પણ તે ખૂબ ઉદાર ભાવથી બધાને માફી આપી સાથે રહેવાની સંમતિ આપી દે છે. પછી મિરાલીકા અને જીનગુરૂ બંને તેઓની શકિતનાબળથી જાદૂઈ વૃક્ષ બની જાય છે અને સમાધિ અવસ્થામાં પેલેસના દરવાજામાં સ્થપાઈ જાય છે,જેથી બધાની રક્ષા થઈ શકે. સમય જતા મરહુમ અને મિરાલીકાના સંતાનાે જન્મ લઈ તેમની પરંપરાને આગળ વધારે છે. નૂતન પરિલોકનું નિર્માણ કરે છે. આમ,એક સ્વતંત્ર કુદરતી શક્તિ આપબળે પોતાનું અસ્તિત્વ ટકાવતી રહે છે. અને જૅમિનાર પેલૅસ ધરતી પર એક જાદૂઈનગરીનું સ્થાન પામે છે.",
      "duration": "11 mins",
      "category": "Fantasy"
    },
    {
      "id": 1217,
      "title": "જંગલનો ખજાનો",
      "story_name": "એક નાનકડું સુંદર ગામ હતું. તે ગામમાં બે મિત્રો રહેતા હતા. તેમના નામ કનુ અને મનુ હતું. બંને મિત્રો સાથે જ ભણતા હતા. એક વખત શાળામાં રવિવારની રાજા હતી. એટલે બંને મિત્રો જંગલમાં ફરવા જવાનું નક્કી કર્યું. બંને જણા તો ઉપાડી ગયાં જંગલમાં. બંને જણા જંગલમાં ખુબ ફર્યા, રમ્યા અને ખુબ આનંદ કરી આવ્યાં.\n\nએમ કરતાં કરતાં બપોર થઈ ગઈ. હવે કનુ અને મનુને ભુખ લાગી. બંને જણા ઘરેથી જમવાનું ભાથું લઈને જ આવ્યા હતા. એટલે તેમણે જંગલમાં સારી જગ્યા જોઈને ત્યાં બેસીને જમવાનું નક્કી કર્યું. બંને જણા સારી જગ્યા શોધવા લાગ્યા. શોધતા શોધતા તેમણે એક સરસ મજાની ગુફા મળી ગઈ. ત્યાં સરસ છાંયો પણ હતો. પછી બંને જણા ત્યાં બેસીને ભાથું જમ્યા. જમી લીધા પછી બંને જણને વિચાર આવ્યો કે આ ગુફા કેટલી ઊંડી હશે? ચાલો જોવા જઈએ. એમ કરી બંને જાણ ગુફા જોવા ગયા.\n\nબંને જણા ગુફાની અંદર ચાલતા ગયા. ચાલતા ચાલતા ખાસા દુર ગયાં. ત્યાં તેમને કશુક ચમકતું હોય તેવું દેખાયું. બંને જણે ત્યાં જઈને જોયું તો એ એક મોટો ખજાનો હતો. રાજા મહારાજના સમયમાં કોઈએ ત્યાં સંતાડી દીધો હતો. બંને ખજાનો જોઈને રાજી થઈ ગયાં. આ ખજાનામાંથી શું કરશે તેનો વિચાર કરવા લાગ્યા.\n\nકનુએ વિચાર્યું કે આ ખજાનામાંથી હું મોટો મહેલ બનાવીશ, ગાડીઓ વસાવીશ અને કરોડપતિ બનીને આરામથી જિંદગી જીવીશ. જ્યારે મનુએ વિચાર્યું કે હું આ ખજાનામાંથી સરસ મજાની સ્કુલ બંધાવીશ, તળાવ અને કુવા બનાવીશ, અનાથ બાળકો માટે અનાથાશ્રમ બનાવીશ. પણ કનુ આ માટે તૈયાર ન થયો. બંને મિત્રો ખજાના માટે ઝઘડવા લાગ્યા.\n\nએ બંનેના ઝઘડવાનો અવાજ સંભાળીને એ ગુફામાંથી એક વાઘ બહાર આવ્યો. વાઘને જોઈને બંને જણા ડરી જ ગયા. પણ એ વાઘ તો માણસની જેમ બોલવા લાગ્યો. વાઘે પૂછ્યું, ‘તમે બે જણા કેમ લડો છો?’ વાઘને આમ માણસની જેમ બોલતો જિઓને કનુ-મનુને ખુબજ નવાઈ લાગી. પછી કનુએ કહ્યું, ‘આ ખજાનો મને મળ્યો છે, પણ મનુ મને આપતો નથી.’ ત્યારે વાઘે કહ્યું, ‘આ ખજાનો જુના વખતના રાજાના છે, હું ખજાનાની ચોકી કરું છું. જે માણસ આ ખજાનાનો સારો ઉપયોગ કરશે તેને જ આ ખજાનો મળશે. તમે બંને મને કહો કે આ ખજાનાનું તમે શું કરશો.\n\nત્યારે કનુએ કહ્યું કે હું આ ખજાનામાંથી મારા માટે મહેલ બનાવીશ અને કરોડ પતિ બનીશ.’ પછી મનુએ કહ્યું, ‘હું આ ખાજનામાંથી સરસ મજાની સ્કુલ બંધાવીશ, તળાવ અને કૂવા બનાવીશ, અનાથ બાળકો માટે અનાથાશ્રમ બનાવીશ.’ બંનેની વાત સાંભળ્યા પછી વાઘે કહ્યું કે મનુ આ ખજાનો સારા કામમાં વાપરવા માગે છે. એટલે આ ખજાનો હું મનુને આપું છું.\n\nપછી મનુએ એ ખજાના નો સદુપયોગ કરીને શાળા, તળાવ, કૂવા, અનાથઆશ્રમ એ બધું બનાવી ગરીબ અને જરૂરિયાતવાળા લોકોની સેવા કરી.",
      "duration": "2 mins",
      "category": "Fantasy"
    },
    {
      "id": 1218,
      "title": "ગોડ હાઉસ",
      "story_name": "વરસો પહેલાની વાત છે. એક નગર હતું. તે નગરમાં એક રાજા રાજ કરતાં હતા. રાજા ખાધે પીધે ખુબ જ સુખી હતા. કોઈ વાતની ખોટ ના હતી. બસ એમને એક જ વાતનું દુ:ખ હતું. તેમને કોઈ સંતાન ન હતું. તેમને ખુબ માનતાઓ રાખી પણ સંતાન થયું નહિ. એટલે બંને ખુબ જ દુ:ખી રહેતા હતા. એકવાર તેમના એક પ્રધાને રાજાને કહ્યું કે, ‘મહારાજ દૂર જંગલમાં એક તાંત્રિક રહે છે. તેઓ ખુબ જ ચમત્કારી છે. તેઓ બધાની ઈચ્છા પૂરી કરે છે. તમારી પણ કરશે.’\n\nપ્રધાનની વાત સંભાળીને રાજા-રાણી એ તાંત્રિક પાસે જય છે. સાથે ખુબ ધન પણ લઈ જાય છે, તેઓ તાંત્રિકને જઈને કહે છે કે, ’બાબા અમારે કોઈ સંતાન નથી આપ કોઈ એવો ઉપાય બતાવો કે અમારે સંતાન થાય.’ આ સાંભળી તાંત્રિક કહે છે કે 'જો તમારે સંતાન જોઈતું હોય તો કોઈ પાંચ વરસના નાના બાળકની બલિ આપવી પડે. તો જ તમારે ઘરે સંતાન થશે.’ આ સાંભળીને રાજા રાણી ખુશ થઈ ગયા. તેમણે આખા નગરમાં ઢંઢેરો પીટાવ્યો કે ‘રાજાને પાંચ વરસના બાળકની જરૂર છે. જે રાજાને પાંચ વરસનો બાળક આપશે, રાજા તેને ખુબ જ ધન આપશે.\n\nસૈનિકો આખા નગરમાં ફર્યા પણ કોઈએ પોતાનું બાળક આપ્યું નહિ. પણ એ ગામમાં એક વિધવા બાઈ રહેતી હતી. તેનો પતિ મરી ગયો હતો. અને તે ખુબ જ ગરીબ હતી. તેને પાંચ વરસનો એક બાળક પણ હતો. તેણે વિચાર્યું કે ‘આ બાળક મારી પાસે રહેશે તો ગરીબીમાં ઉછરશે, તેના કરતાં હું તેને રાજાને આપી દઉં તો તેનું જીવન સુખી બનશે. મને પણ પૈસા મળશે તો મારું જીવન પણ સુખી બનશે.’ આવું વિચારી એ ગરીબ વિધવા સ્ત્રીએ પોતાનું બાળક આ રાજાના સૈનિકોને વેચી દીધું. સૈનિકો બાળકને લઈને રાજ્યમાં આવ્યા. રાજા રાણી તો ખુશ થઈ ગયા.\n\nબીજા દિવસે સવારે રાજા રાણી એ બાળકને લઈને બલી આપવા માટે જંગલમાં પેલા તાંત્રિક પાસે જવા નીકળ્યા. એ સ્થળ ઘણું જ દૂર હતું. એટલે રસ્તામાં રાજા રાણી થોડોક આરામ કરવા માટે રોકાયા. તેઓ આરામ કરતાં હતા તે વખતે પેલું પાંચ વરસનું બાળક રમત રમવા લાગ્યું. રાજા રાણી તેની રમત જોઈ રહ્યા હતા. બાળકને રેતીમાંથી ઘર બનવવું હતું. તેને એક સરખા ચાર ઘર બનાવ્યા. પછી વારાફરતી ત્રણ ઘર તોડી નાખી અને એક જ ઘર રાખ્યું. આ જોઈને રાજરાણીને ખુબજ નવાઈ લાગી.\n\nતેમણે બાળકની પાસે જઈને પૂછ્યું, 'બેટા તેં આ ચાર ઘર બનાવ્યા તે કોના બનાવ્યા અને તેમાંથી એક ઘર રાખીને બાકીના ત્રણ ઘર કેમ તોડી નાંખ્યા?’ આ સાંભળી બાળકે જવાબ આપ્યો. ‘રાજાજી મે જે ચાર ઘર બનાવ્યા, તેમાં પહેલું ઘર મારી માનું હતું, બીજું ઘર સમાજનું હતું, ત્રીજું ઘર આપનું રાજાનું હતું અને ચોથું ઘર માતા ભગવાનનું હતું. મારી માની ફરજ મને મોટા કરવાની હતી તે તેને ન કરી અને પૈસા માટે મને વેચી દીધો એટલે મે એનું ઘર તોડી નાખ્યું. બીજું ઘર મારા સમાજ અને કુટુંબનું હતું, સમાજની ફરજ છે કે કોઈ રાજા અન્યાય કરે તો તેનો વિરોધ કરવો પણ સમાજે તેવું ના કર્યું. એટલે મે બીજું ઘર પણ તોડી નાખ્યું.\n\nરાજા રાણી તો આવક બનીને આ પાંચ વરસના છોકરાની વાત સંભાળતા રહ્યા. બલકે આગળ કહ્યું, ‘ત્રીજું ઘર રાજાનું હતું. રાજાની ફરજ છે પોતાની પ્રજાની રક્ષા કરવાની પણ તમે રાજા થઈને જ મારું રક્ષણની જગ્યાએ ભક્ષણ કરવા તૈયાર થયા છે. એટલે તમારું ઘર પણ તોડી નાખ્યું. પણ આ ચોથું ઘર મારા ભગવાનનું છે તે મને ચોક્કસ બચાવશે એટલે મેં એમનું ઘર તોડ્યું નહિ.’ નાના બાળકને મોઢે આ બધી વાતો સાંભળીને રાજા રાણીની આંખો ફાટી ગઈ. તે પોતાની ભૂલ સમજી ગયા.\n\nઆ નિર્દોષ બાળકની બલી આપ્યા પછી આપણને સંતાન થશેજ એવી કોઈ ખાતરી નથી. એના કરતાં આ બાળકને જ આપણા દીકરા તરીકે ઉછેરીએ તો કેવું સારું. આમ નક્કી કરી તેઓ જંગલમાંથી રાજયમાં પાછા ફર્યા. અને તે બાળકને પોતાના દીકરા તરીકે ઉછેરીને મોટો કર્યો. મોટો થઈને એ બાળક એક ખુબ જ મોટો દયાળુ અને પ્રજાપ્રેમી રાજા બન્યો.\n\n",
      "duration": "3 mins",
      "category": "Fantasy"
    },
    {
      "id": 1219,
      "title": "ઘર ઘર",
      "story_name": "'નવું ઘર - યોગવર્ષા'\n\nવર્ષાએ કેટલા ખુશ થઈને ઘરમાં પગ મૂકેલો ! ધીમે ધીમે જોબમાં સેટ તો થઈ જવાયું. બે વર્ષે દર મહિને કરેલી બચતથી નવા ઘરને શોભતું નવું ફર્નીચર લેવાયું મેચીંગ કર્ટન ને ગમતાં \n\nપીક્ચર પોસ્ટર્સ પણ ભીંતે ટીંગાવ્યા. સોફાસેટના કુશન પણ જાણે વેઝમાં ગોઠવેલા ફ્રેશફ્લાવર સાથે મેચીંગ થતા હતાં. ને યોગેશની પસંદની રગ પથરાઈ... સિમ્પલ ને એલીગન્ટ ! \n\nબેડરૂમમાં સાસુસસરાનો ફોટો જોઈ વર્ષા જરા અચકાતા અચકાતા બોલી ... \n\nઆપણા લગ્નનો ફોટો મઢાવી ને રાખીએ તો ? ટેન્શનથી તણાયેલી યોગેશની ભ્રમર ચાડી ખાતી હતી પણ કચવાતા મને હા કહી. સમજોતો એજ પરિવર્તન... !! નવું ઘર \n\nતે પણ પરિવર્તન, ને તેની આજુબાજુ વણાતી જિંદગી તો પરિવર્તનથી ભરપૂર. લગ્ન ના પાંચ પાંચ વર્ષે વર્ષામાં ને યોગેશમાં આવેલો બેડરૂમમાં રાખેલા લાંબા અરીસામાં ચાડી ખાતો તાંકી રહ્યો હતો. જાણે બોલતો હતો હું દેખાડું તમારો પરિવર્તન પામેલો ચહેરો.\n\nપરિવર્તન એજ છે પડછાયો. બંનેનું અવલોકન કરતો અરીસો.",
      "duration": "1 mins",
      "category": "Fantasy"
    },
    {
      "id": 1220,
      "title": "કલ્પના",
      "story_name": "એક સુંદર કલ્પના ! પ્રભુ મારા પર પ્રશન્ન થાય તો હું શું માંગુ ? પ્રભુ મારા પર પ્રશન્ન થાય તો હું શું માંગુ ? આ તો યક્ષ પ્રશ્ન !\n\nઆમ તો ઈશ્વર પરમકૃપાળુ છે. એને આપણી નાનામાં નાની જરૂરિયાતો વિશે ખબર છે.ત્રિકાળ જ્ઞાની જો ઠેર્યો !  મારી ત્રૃટી વિશે પણ જાણતો હશે. એટલે હું કાંઈ એવું કરું અને એકદમ પ્રશન્ન થઈ ગયો તો ?  તો સૌથી પહેલાં એની ઈશ્વર હોવાની સાબિતી માંગુ ! એમનું ઈશ્વર હોવાની સાબિતી આપતું ઓફિશિયલ આઈ કાર્ડ માંગું ! એ બાંહેધરી આપે કે એ મને વચન આપીને ફરી નહી જાય,એવું લખાણ લખાવી લઉં, સ્ટેમ્પ પેપર પર ! આ બધું કરવામાં મારો કે એમનો વાંક નથી, કારણકે એ કળિયુગમાં પ્રશન્ન થઈ રહ્યાં છે ! અને હું કળિયુગમાં જન્મ લીધેલ યાચક છું. માંગણીઓ કરવી તો આપણો જન્મસિધ્ધ અધિકાર છે !\n\nઓકે, પછી આ બધી કાયદાકીય પ્રક્રિયા પૂરી થાય એટલે એ એમનાં ઓરીજીનલ સ્વરૂપમાં મને દર્શન આપે, બરાબર ?\n\nહવે મુદ્દો અહીં એ ઉભો થાય કે કયાં ભગવાન મને કયાં સ્વરૂપે દર્શન આપશે ? હું તો પાછી સનાતન ધર્મની ઉપાસક !\n\nતો ય હું ઈશ્વરની સૌમ્ય પ્રકૃતિવાળી મુખાકૃતિ પસંદ કરૂં ! મારે માંગવાનું હોય એટલે સૌમ્ય ચહેરાંવાળા ઈશ્વર જોડે જરા સહજતા અનુભવાય ને ! માનવસહજ સ્વભાવ ! કડક ને કરડાકીવાળો ચહેરો હોય તો જરાં માંગવામાં ક્ષોભ અનુભવાય, એટલે હું એમાં મારા ફેવરીટ શ્રી વિષ્ણુ ભગવાન પર પસંદગી ઉતારૂ !\n\nઓહોહો ! એ પ્રશન્ન થયાં અને સાક્ષાત મારી સમક્ષ આવે એટલે હું તો એમને ટગર ટગર ટગર જોયાં જ કરૂં ! પછી એમને વળગી પડું ! મને ખબર છે એમને ય ખબર છે હું દરમિયાન ચોધાર આંસુએ રડતી હોઉં ! અને એ ય પણ ! અમે બે પાક્કા મિત્રો ખરાં ને ! એટલે હું મનુષ્ય જન્મ ધારણ કરી પૃથ્વી પર આવી અને એ ત્યાં સ્વર્ગમાં ! બહુ જ લાંબા અંતરાલ પછી મળ્યાં એટલે આવું રીએક્શન સ્વાભાવિક છે !\n\nઓકે, થોડીકવાર થઈ પછી અમે સ્વસ્થ થઈને એકબીજાની ખબરઅંતર પૂછીએ. પછી આવે મુખ્ય મુદ્દો ! મારો વિષ્ણુભગવાન મને પૂછે કે બોલ \"માંગ માંગ માંગે તે આપું !\" અને હું કળિયુગમાં શું માંગુ ? ખબર છે ? સતયુગ માંગું. \n\nમને ખબર છે, બીજાનાં સુખમાં જ આપણું સુખ સમાયેલું છે. જે વિચારીશ એ જ ડબલ થઈને મારી પાસે થઈને આવશે !\n\nપ્રકૃતિનો નિયમ છે. જો જૈસા બોયેગા, વો વૈસા પાયેગા ! જૈસી કરની વૈસી ભરની ! તો હું શું કામ મારી એકલી માટે માંગું ?\n\nસમગ્ર માનવજાતનાં કલ્યાણ માટે બધું માંગું. બીજાનાં ભલામાં આપણું ભલું ! બધાં સુખી થશે,બધાં ખુશ હશે, બધા નિરોગી હશે તો હું કુદરતી જ સુખી જ થઈશ ને ! હું એમની સાથે જોડાયેલી એક કડી જ છું ને ! પછી એ કુદરત હોય, પશુ,પક્ષી હોય કે નાનકડી કીડી હોય !\n\nએટલે હું ઈશ્વરને ફક્ત બે હાથ જોડી એટલું જ કહીશ કે, સર્વે ભવન્તુ સુખીન:,સર્વે સન્તુ નિરામયા । સર્વે ભદ્રાણી પશ્ચયન્તુ,મા કશ્ચિત્ત દુ:ખ ભાગભવેત ।।\n\nઆ સાંભળીને મારો વહાલો મિત્ર તથાસ્તુ કહી ફરી મળવાનાં કોલ સાથે અંતર્ધ્યાન થઈ જશે ! અસ્તુ. \n\n",
      "duration": "3 mins",
      "category": "Fantasy"
    },
    {
      "id": 1221,
      "title": "વીસ વર્ષ પછીનો દિવસ",
      "story_name": "માણસ આજે દ્વિધ્ધામાં હતો, ડરેલો હતો, ગડમથલમાં હતો, ગુસ્સામાં હતો, આજે એને એવી લાગણી થઈ કે માણસે માનવ જાત માટે મોટામાં મોટો ગુનો કરી નાખ્યો છે. બન્યું એવું કે માણસે રોબોટને કોઈ કાર્ય માટે હુકમ કર્યો તો રોબોટે માણસને સામો હુકમ કર્યો અને ચેતવણી આપી કે \"આજથી તમારે માણસજાતે અમારા હુકમ માનવાના અને અમે જે નિયમ કરીએ તેનું ચુસ્ત પાલન કરવાનું.\" આ સાંભળી માણસ દિગ્મૂઢ થઈ ગયો, એને રોબોટનું પ્રોગ્રામિંગ ચેક કર્યું તો પ્રોગ્રામિંગ કોડ બદલાઈ ગયો હતો, એક બીજા રોબોટે એક બીજાના પ્રોગ્રામિંગ કોડ બદલી નાખ્યા હતા જેની જાણ માણસને નહોતી. હવે માણસ રોબોટ પાસે લાચાર થઈ ગયો હતો.\n\nમાણસ વિચારમાં પડી ગયો સાલું આ તે કેવું, \"મેરી બિલ્લી ઓર મુજે મ્યાઉ\". મેં પહેલો રોબોટ બનાવ્યો ત્યારે ખુશ થયો, સુધારો કર્યો તો વધારે ખુશ થયો, એમ આગળ વધતો ગયો અને વધુને વધુ ખુશ થતો ગયો.પછી વિચાર આવ્યો કે માણસની જેમ વિચાર કરી શકે, નિર્ણય લઈ શકે, સલાહ સુચન કરી શકે, ટૂંકમાં માણસની પ્રતિકૃતિ જેમજ કાર્ય કરી શકે એવો રોબોટ બનાવું. માણસ વિચારતો ગયો, સુધારતો ગયો, અને અંતે માણસની પ્રતિકૃતિ જેવો રોબોટ બનાવી નાખ્યો. આજે એ જ રોબોટે માણસને ગુલામ બનાવી દીધો. માણસને સમજાયું નહીં કે ભુલ ક્યાં થઈ, હવે તો પરિસ્થિતિ એવી બની ગઈ કે માણસે રોબોટ બનાવામાં ક્યાં ભૂલ કરી એ ભૂલને શોધવાનું કામ પણ રોબોટને જ સોપાવું પડશે.\n\nમાણસો હાંફળા ફાફળા થઈ અહીં તહીં દોડતા હતા, બધાના હાથમાં સસ્તાથી માડી મોંઘમાં મોંઘા મોબાઈલ, લેપટોપ વગેરે હતા. પણ બધા ટેલિફોનની લેન્ડ લાઈનવાળા ટેલિફોનવાળુ ઘર શોધતા હતા. બન્યું એવું કે ભયંકર વરસાદ અને વાવાઝોડાને લીધે વીજળી જતી રહી હતી, મોબાઈલ ટાવર અને નેટવર્ક ઠપ હતું, મોબાઈલ ફોન ક્યાંય લાગતા નહોતા, બધાને ઘરે સંદેશા પહોંચાડવા હતા પણ નિસહાય હતા અને એટલે લેન્ડલાઈન નેટ વર્ક શોધતા હતા, જે કદાચ ચાલુ હોય.\n\nભાગ્ય જોગે એક જગ્યા એ લેન્ડ લાઈનવાળો ફોન મળી ગયો, બધા એક પછી એક ફોન કરવા લાઈનમાં ગોઠવાઈ ગયા. મોબાઈલતો બેટરી પુરી થઈ જતા ડીસચાર્જ થઈ ગયા હતા. ફોનનો માલિક બધાને નંબર પૂછતો ગયો કોઈને નંબર યાદ નહોતા, છેલ્લાં માણસે ખિસ્સામાંથી ડાયરી કાઢી નંબર આપી ઘરે વાત કરી, કારણ કે તેની પાસે મોબાઈલ ફોન નહોતો, પણ સામાન્ય ડાયરીમાં નંબર લખેલા હતા. ફોનના માલિકે બધાને પૂછ્યું કે \"આમ કેમ, બધા કહે કારણ કે અમને મોબાઈલના ટચ સ્ક્રીન સિવાય બીજા કોઈ નમ્બર યાદ રાખવાની ટેવ નથી,\" જે ભૂલ આજે સમજાણી.\n\nપેટ્રોલપંપ ઉપર લાંબી લાંબી લાઈન હતી, એવું નહોતું કે એકજ પેટ્રોલ પંપ ઉપર લાઈન હતી, બધા પંપ ઉપર લાઈન હતી, કારની, સ્કુટરની, ટ્રકની અને ખાલી કેનને લઈને માણસો ઉભા હતા. પણ પેટ્રોલ આપવામાં રેશનિંગ પદ્ધતિ હતી, વાહન પ્રમાણે નિયમ પ્રમાણે પેટ્રોલ આપવામાં આવતું હતું, આમ થવાનું કારણ હતું કે પેટ્રોલનો જથ્થો લગભગ બેફામ વાપરવાથી ખાલી થવામાં હતો, થોડા સમય પછી એવું પણ બને કે વાહનોના પૈડાં સ્થંભી જાય. લોકો ચિંતામાં હતા,\n\nખેડૂતો ગાડા રીપેર કરાવા લાગ્યા, પહેલાં તો સાયકલ રીપેરીંગ વાળાને ત્યાં પહેલા ધંધો નહોતો, આજે તેની પાસે વાત કરવાનો સમય નહોતો. વળી ઘોડાગાડી વાળા ઘોડાની સંભાળ લેવા લાગ્યા. ઘોડાને પણ નવાઈ લાગી હશે કે માલિકને આટલો પ્રેમ કેમ ઉભરાય ગયો. ઘોડાગાડીનું રિપેરિંગ કરવા અને શણગારવા લાગ્યા જાણે તેઓના જુના દિવસો પાછા આવ્યા.\n\nબધા, ભય અને ચિંતામાં હતા પણ આધુનિકતામાં એટલા આગળ વધી ગયા હતા કે હવે પાછા વળવાની જગ્યા જ નહોતી, એક જ વાત હતી હવે શું થશે. પણ પેટ્રોલ વગર તો નહીં ચાલે અને ઉપયોગ પણ ઘટી શકે તેમ નથી, કારણ કે જિંદગી જ તેના ઉપર આધારિત થઈ ગઈ છે.\n\nઆ તો થોડી જ કલ્પના છે, માનો કે મળતી બધી જ સગવડતા વિશે વિચારીએ અને જો તે ન મંળે તો શું થાય એ વિચારીએ તો... તો... મગજ શૂન્ય થઈ જાય\n\n..જવા...દયો...ને.... નથી વિચારવું..... મારે....શુ...\n\n...પડશે...એવા...દેવાશે.....બધાનું થશે એ મારું થશે....",
      "duration": "3 mins",
      "category": "Fantasy"
    },
    {
      "id": 1222,
      "title": "મિથ્યા મિત્રતા",
      "story_name": "મંગળ ગ્રહના રહેવાસીઓ (ઍલિયન્સ) એકવાર ચબૂતરે બેસીને વાતો કરતા હતા કે અલગ-અલગ ગ્રહો પર તેમના ભૂતકાળમાં કેવા અનુભવ રહ્યા. ત્યારે એમાંથી એક વૃદ્ધ ઍલિયને, જેમને સૌ ઍલિયન દાદા કહેતા; તેમણે જણાવ્યું કે,\"મારો પૃથ્વી પરનો અનુભવ ખૂબ જ સારો રહ્યો હતો. પૃથ્વીવાસી ખૂબ જ સારા અને મદદગાર છે. જ્યારે હું ભૂલથી પૃથ્વી પર પહોંચી ગયો હતો ત્યારે પૃથ્વી પર રહેતા એક પરિવારે મને ખૂબ જ મદદ કરી હતી. તેથી મને અહીંયા જેવું જ પૃથ્વી પર પણ લાગ્યું હતું. તે પરિવારના બધા સભ્યોએ મને પોતાના સભ્યની જેમ રાખ્યો હતો અને મને ફરીથી અહીંયા આવવા માટે મદદ પણ કરી હતી.\"\n\nઆ બધી વાતો ત્યાં બેઠેલો એક નાનો ઍલિયન ખૂબ જ ધ્યાનથી સાંભળતો હતો. વાતો સાંભળીને તેને પૃથ્વી પર જવાની, ત્યાંના લોકોને જાણવાની ઈચ્છા થઈ. તેણે પોતાની માતાને પોતાની ઈચ્છા જણાવી. તેની માતાએ તેને કહ્યું, \"હવે પૃથ્વી પર બધું બદલાઈ ગયું હશે અને ત્યાંના લોકો હજુ પણ પહેલાં જેવા જ હશે એની કોઈ ખાતરી નથી. અને પૃથ્વી પર ભ્રમણ કરવા માટે તું ખૂબ જ નાનો છે. તેથી તું હમણાં ત્યાં ન જઈ શકે.\" માતાની વાતો સાંભળીને નાનો ઍલિયન રિસાઈને એકલતામાં સમય પસાર કરવા ગયો.\n\nઍલિયન જ્યાં બેઠો હતો ત્યાં થોડી વાર બાદ એક યાન ઉતર્યું. તે જોઈને પહેલાં તો એ અચંબિત થઈ ગયો. ત્યાર બાદ તેમાંથી કેટલાક લોકો ઉતર્યા. તે માણસો હતા. પહેલા તો તેને વિશ્વાસ જ ન થયો કે માણસો તેના ગ્રહ પર આવ્યા છે. પરંતુ ખુશી એ વાતની થઈ કે હવે તેને પૃથ્વી પર જવાની જરૂર નથી. તે માણસોને પોતાના ગ્રહ પર જ જાણી શકશે. તેણે તરત જ માણસો સાથે મિત્રતા બાંધી. માણસોએ પણ ખૂબ જ ઉષ્માભેર તેની મિત્રતાને વધાવી લીધી. ઍલિયને માણસોને પોતાના વિસ્તારથી પરિચિત કરાવ્યા. પોતાનું ઘર બતાવ્યું. પોતાના જેવા બીજા ઍલિયનોની સાથે પણ મિત્રતા કરાવી. તેમની આગતા- સ્વાગતામાં કોઈપણ કમી રાખી નહીં.\n\nઍલિયન ખૂબ જ ખુશ હતો કે માણસો હજુ પણ પહેલાં જેવા જ છે, પ્રેમાળ અને મિલનસાર છે. તેથી તેની પૃથ્વી પર જવાની ઈચ્છા પણ વધી ગઈ. તેણે ફરીથી પોતાની માતાને પૃથ્વી પર જવાની ઈચ્છા વ્યક્ત કરી. આ વખતે માતા પણ માની ગઈ. પરંતુ થોડા દિવસ બાદ તેણે નોંધ્યું કે ઍલિયનોથી છૂપાઈને માણસો કંઈ કાર્ય કરે છે. તેને માણસોની પ્રવૃત્તિ શંકાસ્પદ જણાતા તેની વાત પોતાના પરિવારને કરી. ઍલિયનોએ એક રાત્રે માણસોના સામાનની ચકાસણી કરી તો તેમને જાણ થઈ કે તેઓ વૈજ્ઞાનિકો છે. તેઓ પૃથ્વી પરથી બીજા ગ્રહ પર સંશોધન કરવા માટે આવ્યા છે. તમામ પ્રકારની માહિતી મેળવીને તેઓ પોતાનું વર્ચસ્વ તેમના ગ્રહ પર પણ સ્થાપવા માંગે છે. સત્યથી પરિચિત થતાં ઍલિયનોએ એક જૂથ થઈને માણસોને પોતાના ગ્રહ પરથી ભગાડી મૂક્યા. વૈજ્ઞાનિકોએ અડધું સંશોધન કરીને જ પૃથ્વી પર પરત ફરવું પડયું.\n\nપૃથ્વીને અને માણસોને મળવાનો શોખ ધરાવતા ઍલિયને દુઃખી હૃદયે તેની માતાને કહ્યું, \"માં માણસો ખૂબ જ બદલાઈ ગયા છે. તેઓ ઍલિયન દાદાએ કહ્યું તેવા જરા પણ નથી. મારો અનુભવ તો જરા પણ સારો ન રહ્યો અને જે સારું હતું તે બધું મિથ્યા હતું. હું પૃથ્વી પર જવાની જિદ હવે ક્યારેય નહિ કરું. માણસોની મિત્રતા મિથ્યા હતી તેઓ ખૂબ સ્વાર્થી છે માં.\"\n\nએલિયનની માતાએ તેને છાતી સરસો ચાંપી લીધો.\n\n",
      "duration": "3 mins",
      "category": "Fantasy"
    },
    {
      "id": 1223,
      "title": "સ્વપ્નની દુનિયા",
      "story_name": "સવારમાં કૉલેજમાં લેક્ચર ચાલતાં હતાં. જીનલને ગણિત વિષય બહુ જ કંટાળા જનક લાગતો હતો, એટલે જ્યારે જ્યારે આ લેકચર આવે એટલે જીનલ બેન્ચ પર માથું રાખીને સૂઈ જાય, અને પોતાના સપનાઓમાં ખોવાઈ જાય. આજે પણ આ લેક્ચર આવ્યો. રોજની જેમ જીનલ આજે પણ સુઈ ગઈ. સપનાંઓની દુનિયામાં ખોવાયેલી જીનલ કંઇક અલગ જ દુનિયામાં પ્રવેશી ગઈ. બધું જ અહીંયા કરતા અલગ હતું. પોતાના સપનાંઓ સજાવતી સજાવતી જીનલ મશગુલ બની ચાલતી હતી. એવામાં એક સાદા કપડામાં, જોવામાં એકદમ સરળતા ભર્યા વ્યક્તિત્વવાળો, સહેજ ઘઉંવર્ણો, માપના કદ અને શરીરવાળો એક છોકરો ત્યાં માટીની બનાવેલી જુદી જુદી વસ્તુઓ વેચી રહ્યો હતો.  \n\nજીનલની નજરમાં તો પહેલા જોતાં જ આ મનમાં વસી ગયો હતો. અને વિચારવા લાગી કંઇક એવો જ હશે મારો રાજકુમાર. પછી તેને વિચાર આવ્યો કે જોતાં તો કંઈ સારા ઘરનો છોકરો લાગે છે, જોતાં એવું નથી લાગતું કે અને કંઈ કામ કરવાની જરૂર હોય, પણ શા માટે આ કામ કરતો હશે. વિચારતી વિચારતી જીનલ આગળ ચાલવાં લાગી. આગળ જતાં એક છોકરી કોઈ સ્ત્રીને પૂછી રહી હતી કે પેલાં જે માટીની બનાવેલી વસ્તુઓ વહેંચે છે એ કોણ છે ? પેલી સ્ત્રીએ જવાબ આપ્યો કે એ અમારા રાજ્યના રાજકુમાર છે. \n\nઆ વાત સાંભળી જીનલની આંખો ખુલી જ રહી ગઈ. પેલી સ્ત્રી વધુ આગળ બોલી; કે એને કંઈ કોઈ જાતની કમી નથી, પણ રાજ્યમાં જે વૃદ્ધ લોકો રહે છે. જે નિ:સહાય છે જેનાથી કામ પૂરતું થતું નથી પણ સ્વાવલંબી જીવન જીવવા ઈચ્છે છે, તેની ઇચ્છાઓ રાજકુમાર પૂરી કરી તેની બનાવેલી વસ્તુઓ અને તેની મહેનતને બજારમાં મૂકે છે. અને જે કમાણી થાય એ પેલા વૃદ્ધ લોકોને આપી આવે છે. આ રોજનું કામ છે. જે કામ કરતાં અમારા રાજકુમારએ કદી શરમ નથી અનુભવી. હવે જીનલના મનમાં આ માણસ માટે વધુ લાગણી અને માન પેલા કરતાં વધુ થઈ ગયું. તે તેને રાજકુમાર તરીકે નહીં પણ લોકોના મદદગાર તરીકેના રૂપમાં જોઇને મનોમન ચાહવા લાગી.\n\nજીનલ હવે રોજ આ બજારમાં નીકળતી હતી. અને પેલા રાજકુમારને જોતી હતી. તેને જોતા જોતા જ બોલી ; કેટલો ઉદાર દિલનો છે આ. કોઈ પણ કામને કે જાતને નીચું નથી ગણતો. બધા જ વ્યક્તિઓને સરખી નજરથી જોવે છે. કોઈક જ હશે સાચે આ દુનિયામાં એવું જે આવું હશે. જીનલ મનમાં વિચારતી હતી હું અહીંથી રોજ નીકળું છું પણ ક્યારેય એ મારી સામે નથી જોતો. વળી બોલી કંઈ વાંધો નહીં ક્યારેક તો એ મારી તરફ નજર નાખશેને અને નહી જોવે તો હું મારા મનની વાત તેને કહી દઈશ. વળી મનમાં વિચાર આવ્યો કે શું હું એક મધ્યમ વર્ગની છોકરી રાજકુમારને મારા દિલની વાત કહીશ તો લોકો મને શું સમજશે ? મેં તેની સાદગી જોઇને પસંદ કર્યો છે પણ લોકોને લાગશે કે મે એને રાજકુમાર જોઇને પસંદ કર્યો છે. વિચારતી વિચારતી બોલી જવાદો કંઈ નહિ સામે જોવે ત્યારે વાત બાકી લોકોનું તો કામ છે કહેવું.\n\nરોજની જેમ આજે પણ જીનલ ત્યાંથી નીકળી, એ આશામાં કે એ સામે જોઈ લેશે આજે તો. બન્યું એવું કે એક મહિલા પોતાની વસ્તુ લઈ લીધી પણ ત્યાં જ મૂકીને ચાલતી થઈ ગઈ. એ મહિલાને બોલાવા રાજકુમારે અવાજ કર્યો. અને તેનું ધ્યાન મહિલાની બાજુમાં ઊભેલી જીનલ તરફ ગયું. તેને જોતાં જ રાજકુમાર તેનામાં લીન થઈ ગયો અને જીનલને લાગ્યું કે હવે આજે કંઇક વાત બનશે. એવામાં લેક્ચર લેતાં લેતાં સરનું ધ્યાન સુતેલી અને મનોમન હસતી જીનલ પર ગયું. સરે ત્યાંથી જીનલ પર ચોકના ટુકડાનો ઘા કર્યો. જીનલ અચાનક ધ્રુજીને જ ઉઠી ગઈ અને તેનાં સપનાંઓ ત્યાં જ તૂટી ગયા.",
      "duration": "3 mins",
      "category": "Fantasy"
    },
    {
      "id": 1224,
      "title": "સાહેબ ! ઈ ખરાબ છે",
      "story_name": "માનવસહજ સ્વભાવ છે કે પોતે જ હોશિયાર છે એવું દેખાડવું. સામેવાળો ગમે તે હોય, તેનાથી ચડિયાતા દેખાવાનું રાખવાનું જ. દરેકના જીવનમાં આવું બનતું જ હોય છે અને તેમાં કયારેક શરમ અનુભવવાનો વારો પણ આવે. છતાંયે એવું વિચારવાનું ટાળીએ છીએ. મારા અનુભવે મેં એવું નક્કી કર્યું, કે કયારેક નમતું મૂકી દેવામાં પણ આપણી જીત છે.\n\nએક દિવસ ફળ લેવા માટે બજારમાં નીકળ્યો. એક દુકાનમાં સારાં ફળ દેખાયાં. એટલે ત્યાં ગયો. દુકાનવાળાએ પૂછયું એટલે મેં ફળ લેવાની વાત કરી. તેથી તે વીણી-વીણીને ત્રાજવામાં મૂકવા લાગ્યો. મેં કહ્યું, “તું રહેવા દે ! હું વીણી લઉં છું.” પછી હું ફળ વીણવા લાગ્યો. તે જોતો રહ્યો. મેં એક મોટું દેખાતું ફળ હાથમાં લીધું. હવે તે ચૂપ રહી શકયો નહિ.\n\nતે બોલ્યો, “રામોલિયાસાહેબ! ઈ ખરાબ છે.”\n\nમારું નામ લીધું એટલે થયું, આ તો મને ઓળખે છે. છતાં મારી હોશિયારી બતાવવાનું છોડયું નહિ.\n\nમેં કહ્યું, “કઈ રીતે ખરાબ છે ? દેખાવમાં તો સરસ છે. કયાંય ટોચો પણ નથી.”\n\nતે કહે, “ખરાબ છે, તો છે. એની કોઈ રીત ન હોય.”\n\nતેણે મારા હાથમાંથી ફળ લઈ લીધું અને ચપ્પુથી કાપ્યું. તો ખરેખર ખરાબ નીકળ્યું. બીજો કોઈ દુકાનવાળો હોત તો કદાચ ન પણ બોલત અને એનું ખરાબ ફળ વેંચાય પણ જાત. આપણે જાતે વીણ્યાં હોય, એટલે તેને કહી પણ ન શકીએ. અહીં મારું જ્ઞાન નબળું પડયું હતું.\n\nમેં પૂછયું, “તું કઈ રીતે જાણી શકે છે કે ફળ ખરાબ છે.”\n\nતેણે આડો જવાબ આપ્યો, “સાહેબ ! ભણવામાં ઠોઠ હોઈએ, એટલે બધી બાબતમાં ઠોઠ હોઈએ એવું થોડું છે !”\n\nમેં કહ્યું, “તો ભણવામાં ઠોઠ મારો આ વિદ્યાર્થી કોણ છે ?”\n\nતે કહે, “આલેલે, તમે તો જાણી લીધું કે હું તમારો વિદ્યાર્થી હતો. મારું નામ નમેશ વિસુમલ લાલવાણી છે.”\n\nમને યાદ આવી ગયું. હું તેને કોઈ અક્ષર ઘૂંટવાનું કહું, તો તે તેને ઘૂંટી-ઘૂંટીને અક્ષરના બદલે ફળ જેવો બનાવી દેતો. કાંઈપણ લખવાનું કહું, તો તેને પણ લીટા કરીને બગાડી નાખે. તેનો આકાર તો ફળ જેવો જ બનતો. ઉપલા ધોરણમાં ગયા પછી પણ તેની એ ક્રિયા જ રહી. એક દિવસ તેના વર્ગમાં ગયો. એ ક્રિયા જોઈ. મને થોડો ગુસ્સો આવ્યો. એટલે થોડું ખિજાયો અને કહ્યું, “હવે તો મોટો થયો. ભણવામાં બરાબર ધ્યાન દે. કાંઈક તો શરમ રાખ. ધંધો કરવામાં પણ ભણતર તો જરૂરી જ છે. જે હોય તેને ફળ જેવા બનાવી દેશ. શું તારે ફળ વેંચવાનો ધંધો કરવો છે ?” આ યાદ આવ્યું ને મને ઝબકારો થયો. આ તો ખરેખર ફળ વેંચવા જ બેઠો છે.\n\nમેં પૂછયું, “આ બધું તો ઠીક. તું ફળ પારખવામાં તો હોશિયાર બની જ ગયો. પણ આગળ કાંઈ ભણ્યો હતો કે નહિ ?”\n\nતે કહે, “હા, નવમા ધોરણ સુધી તો પહોંચી ગયો હતો. પછી પાછો વળી ગયો. તમારું મ્હેણું સાંભળીને વાંચતાં-લખતાં તો શીખી ગયો. પણ ગાડી વધારે આગળ ન વધી શકી. પછી તો બાપાએ સૂંડલામાં ફળ ભરીને વેંચવા મોકલવાનું ચાલું કર્યું. હું ભણ્યો નહિ, પણ ગણ્યો. નફો કરવા લાગ્યો. થોડી રકમ ભેગી કરી લીધી અને આ દુકાન બનાવી લીધી. સારો વેપાર થઈ જાય છે. નીતિ રાખી છે. કોઈને છેતરતો નથી. ખરાબ આપતો નથી. એટલે ઘણા તો બાંધ્યા ગ્રાહકો થઈ ગયા છે.”\n\nહું બોલ્યો, “તારા બાંધ્યા ગ્રાહકોમાં એકનો વધારો. તારી પ્રગતિ જોઈને ખૂબ આનંદ થયો. અત્યારે તેં જે નીતિ રાખી છે, તે ભણવામાં પણ રાખી હોત તો તારો આનંદ અત્યાર કરતાં બેવડો હોત. જિંદગીનો ઉજાશ જુદો જ હોત. ખેર, જે થયું તે. તારાં સંતાનોને તો બરાબર ભણાવજે. સુખી જીવનની મારી શુભેચ્છા.”",
      "duration": "3 mins",
      "category": "Fantasy"
    },
    {
      "id": 1225,
      "title": "સપનાંની ઉડાન",
      "story_name": "રાધિકાનાં ઘરની બાજુમાંજ એક પાર્ટી પ્લોટ આવેલો હતો. આજે કોઈક પ્રસંગ હતો ને આ ગીત વાગી રહ્યું હતું.\n\n\"ફૂલોં કા તારો કા સબકા કહના હૈ,\n\nએક હજારોમેં મેરી બહના હૈ..\"\n\nરાધિકાને આ ગીત બહુ ગમતું. એ સાંભળતા-સાંભળતા એને ક્યારે મીઠી નીંદર આવી ગઈ, તેની ખબર જ ના રહી.  નીંદરરાનીની સાથે-સાથે સ્વપ્નદેવી પણ પધાર્યા ને તેને સીધા જ બાળપણમાં ઢસડી ગયાં. તે એનાં ભાઈ સાથે પતંગ ઉડાડતી. શેરીમાં રમતી, ભમરડાં ફેરવતી. ક્યારેક તેનો ભાઈ કાગળની હોડી બનાવતો તો ક્યારેક કાગળનું વિમાન બનાવીને દૂર સુધી ઉડાડતો.પછી તેને કહેતો, \n\n\"જો, બેના આ કાગળનાં વિમાનની જેમ એક દિવસ હું સાચું વિમાન ઉડાવીશ.\" \n\nરાધિકા કહેતી, \"ભાઈ, તું મને એમાં બેસાડીને દૂર સુધી લઈ જજે. આસમાની સફર કરાવજે. આપણને કદાચ, મમ્મી-પપ્પા મળી જાય.\" \n\nતેનો ભાઈ કહેતો, \"ના, હું તો દેશની સેવા કરવાનો છું. એટલે હું તો પેલા લડાકુ વિમાનનો પાયલોટ બનવાનો છું. એમાં તારાથી ના બેસાય.\"\n\nપછી મનમાં જ બબડતો, \"મમ્મી-પપ્પા તો ભગવાન પાસે ગયા છે ને એટલે એમની પાસે ના જવાય.\" તેની સમજમાં નહોતું આવતું કે, \"ભાઈ આ શું બોલે છે ?\" છત્તાં તે કોઈ સવાલ કર્યા વગર ચૂપચાપ ભાઈની વાત સાંભળતી. \n\n***\n\nતેનાં ભાઈની રાહ જોઈને આજે એ એજ મેદાનમાં ઊભી છે. વાદળ ઘેરાવા માંડ્યા. સૂસવાટા મારતો પવન સાથે ઝરમર વરસાદ વરસવા માંડ્યો. વરસાદનાં છાંટાને એને હથેળીમાં ઝીલ્યાં. ભાઈનાં આવવાનાં કોઈ એંધાણ ના જણાંતા ચિંતાતુર ચહેરે આકાશ સામે મીટ માંડી. દૂરથી એક પ્લેન આવતું જોઈને તેના ચહેરા પર હાસ્યની લહેર ફરી વળી.\n\nવિમાને તેના માથા પરથી બે-ત્રણ આંટા માર્યા. તે તાળીઓનાં ગડગડાટ સાથે નાચવા-કૂદવા લાગી. થોડેક દૂર જઈને એ વિમાન આંખના પલકારામાં તો જમીન દોસ્ત થઈ ગયું.\n\nજોરથી બરાડી ઊઠી, \"ભા...ઈ\"  પથારીમાંથી સફાળી બેઠી થઈ ગઈ. પરસેવે રેબઝેબ થઈ ગઈ. મોબાઈલની રીંગ વાગીને શાંત થઈ ગયો. કદાચ, તેને છેલ્લી રીંગ સાંભળી હશે. તે મોબાઈલ તરફ ધસી. \"પંદર મીસ્ડ કોલ ? બાપ રે ! ભાઈ ક્યારનો ફોન કરતો હશે ?\" તેને છેલ્લો નંબર જોડ્યો. ફોન સ્વીચ ઓફ આવતાં બેચેન બની. \"હવે, ભાઈ સાથે કેવી રીતે વાત થશે ?\" તેનું મન ચગડોળે ચડ્યું.\n\nથોડીકવાર પહેલાં જોયેલું સપનું તાદ્રશ્ય થયું. તેને બન્ને કાન પર હાથ મૂકી દીધા. મોઢામાંથી તીણી ચીસ નીકળી, \"નહિઈઈઈઈઈ...\"\n\nએટલામાં જ ડોરબેલ રણક્યો. \"કોઈક ખરાબ સમાચાર ?\" વિચારતાં જ તેનું હ્રદય ભરાઈ આવ્યું. આંખોમાંથી અશ્રુધારા વહી રહી. બેડથી બારણાં સુધીનું દસેક ડગલાંનું અંતર તેને જાણે દસ કિલોમીટર જેટલું લાગ્યું. બારણા તરફ લપકી. બારણું ખોલતાં જ, સામે ભાઈને જોતાં બાઘી બનીને જોઈ રહી.\n\n\"હે..ય રાધિકા, આપણું નાનપણનું સપનું \"સપનાંની ઉડાન\" પૂરી થઈ. ફાઈનલી આજે હું પાયલોટ બની જ ગયો. તારું સપનું હતું ને હું તને આસમાની સફર કરાવું. તો..હવે તને દેશ-વિદેશની સફર કરાવીશ.\"\n\n\"પ..ણ, ભાઈ તમારું સપનું તો પેલા લડાકુ વિમાનનાં પાયલોટ બનવાનું હતું ને ?\"\n\n\"એ પાયલોટ બન્યો હોત તો મારી બહેનનું સપનું અધૂરું ના રહી જાત.\" ભાઈએ રાધિકાની દાઢી પર વહાલથી ચીમટો ભરતાં કહ્યું.\n\n\"તો પછી ભા..ઈ..\"\n\n\"વિમાન ગમે તે હોય, મહત્વનું શું છે, પાયલોટ બનવાનું ને ?\" રાધિકાને અધ:વચ્ચેથી જ અટકાવીને તેનો ભાઈ બોલ્યો.\n\nનાનપણની જેમ આજે પણ કોઈ સવાલ કર્યા વગર બોલી, \"હા..શ\" ને તેનાં મનમાં જાણે શીત લહેર ફરી વળી.",
      "duration": "3 mins",
      "category": "Fantasy"
    }
  ]
}