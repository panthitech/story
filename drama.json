{
  "Drama": [
    {
      "id": 1,
      "title": "પ્રેમ એક મૃગતૃષ્ણા",
      "story_name": "આજે સિયા અસમંજસમાં હતી. કોઈ રોહિત નામના છોકરા સાથે મુલાકાત કરવાની હતી, વેડિંગ ડોટ કોમ નામની સાઈટ પરથી બન્નેવે મળવાનું નક્કી કર્યું હતું. રોહિતનો મેસેજ આવ્યો હતો કે એ બ્લુ કલર નું શર્ટ પહેરીને આવશે, તેમ છતાં તેના પ્રોફાઈલ ના ફોટા પરથી તેને ઓળખાવો મુશ્કેલ લાગતો હતો.બન્નેએ એકતા કૉફી હાઉસ માં મળવાનું નક્કી કરેલું.\n\n\n\n   સિયા પોતે અહેમદાવાદની ટોપ કોલેજમાં પ્રોફેસર હતી, તેની ફેમિલીમાં તેની માતા સિવાય કોઈ ન હતું. પિતા નાનપણમાં જ સ્વર્ગવાસી થઇ ગયેલા, કહેવા માટે ના સંબધો તરીકે ઘણા રીલેટીવ હતા પણ કહેવા માટેના સંબધોની જેમ જ..તેની માતાએ તેને ખુબ મહેનત કરીને ભણાવી ગણાવી હતી. હવે તે ઇચ્છતા હતા કે હું જીવું છું ત્યાં સુધી તારી સાંભળ રાખનારું તને મળી જાય. આથી વારે વારે લગ્ન માટે કહેતા, ત્યારે સિયા બવ ચિડાતી અને કહેતી હું જતી રઈશ પછી તારું કોણ..? એટલે મારે નથી પરણવું..એટલું બોલતા બોલતા તેની જીભ તેના આંસુઓનો ય સ્વાદ ચાખી લેતી, છતાં હવે ઘણા સમજાવ્યા પછી એ કોઈને મળવા તૈયાર થયેલી. સવારે ઘરનું બધું કામ પતાવ્યા પછી સિયા તૈયાર થઇ ગઈ પોતે રોહિતને શું પૂછશે અને એ તેને શું પૂછશે એવા સવાલોએ તેના મગજ માં દસ્તક આપી.હવે તેણે ઉચે ખુંટ પર લટકાવેલી એક્ટીવાની ચાવી ઉતારી અને ઘરની બહાર નીકળી.\n\n\n\n   બન્નેએ એકતા રેસ્ટોરન્ટ માં મળવાનું નક્કી કરેલું, સિયાએ એકટીવા ચાલું કર્યું અને ત્યાં જવા નીકળી ગઇ. એ થોડી જ વાર માં ત્યાં પહોંચી પણ ગઈ તે જગ્યા તેના ઘરની નજીકમાં જ હતી, તેણે પાર્કિંગ કરી મોં પર બાંધેલી ઓઢણી છોડી, અને ખુબજ સહજ રીતે સાઇડ મિરરમાં મોં જોયું કે પોતે ઠીક ઠાક દેખાય છે ને ..પછી અસ્ત વ્યસ્ત ના થયેલાં વાળ ને કાન પાછળ ઘસેડી દીધાં, અને રેસ્ટોરન્ટ માં પ્રવેશ કર્યો અને આજુબાજુ બધે નજર ફેરવી, ત્યાં એક ટેબલ પર બ્લુ કલરનું શર્ટ પહેરેલો એક વ્યક્તિ બેઠો હતો,   \n\nએ ટેબલ પાસે ગઇ અને પૂછ્યું ..”રોહિત ..?\n\nરોહિતે કહ્યું “ યસ આઈ એમ ..પ્લીસ સીટ ”\n\n\n\nસિયા રોહિતની સામેના ટેબલ પર બેઠી, અને સાથે લાવેલું પર્સ ટેબલના સાઈડ પર મુક્યું..\n\nરોહિત સિયાને જોઈ રહ્યો હતો, સિયાને કઈક અલગ ફીલિંગ આવી રહી હતી તે પહેલા આવી રીતે કોઈને મળી ન હતી..પછી તેણે કાજળનો ભાર ઉચકતી પાંપણો સાથે રોહિતની સામે જોયું.અને સિયા કરેલ નાનો ગોળ ચાંદલો તેના મુખ પર કઈક અલગ ચમક લાવી રહ્યો હતો. અને રોહિતથી બોલી જવાયું” યુ આર લુકિંગ બ્યુટીફૂલ ..” અને સિયા થોડી શરમાઈ ગઈ, અને એના જવાબ માં ખાલી એણે સ્માઈલ કરી ..\n\nરોહિતે કહ્યું “ તમે મને જે પણ કઈ પૂછવું હોય એ પૂછી શકો છો ...”\n\nસિયા : હા શ્યોર ..\n\nતેટલામાં રોહિતે ઓડર કરેલી કોફી આવી ગઈ  \n\nરોહિતનો સ્વભાવ થોડો બોલકણો હતો , તે ઓપન માયન્ડેડ હતો જે હોય તે મોં પર કહી દેવું એ એના સ્વભાવમાં હતું , એટલે એણે જ આગળ વાતની શરુઆત કરી \n\nરોહિતે કહ્યું “ હું હાલ રાવી હોટેલ ઇન અહેમદાબાદમાં મેનેજર તરીકે જોબ કરું છું.મારી ફેમીલી માં હું માય એલ્ડર સિસ્ટર અને મમ્મી-પપ્પા છીએ. હું હવે સારી જગ્યાએ સારી જોબમાં કમ્ફર્ટેબલ છું, એટલે મેરેજ માટે વિચારું છું...તમે શું વિચારો છો ..મેરેજ માટે? \n\n\n\nસિયાએ રોહિતની વાત સાંભળી પછી કહ્યું ...” હું હાલ કોલેજમાં લેક્ચરર છું, ફેમીલીમાં મારા મધર સિવાય બીજું કોઈ નથી ..” સિયા આગળ બોલે એ પહેલા રોહિતે પૂછ્યું “ ઓહ એમ તો તમે કયો સબ્જેક્ટ ભણાવો છો? “ સિયાએ કહ્યું “હિસ્ટ્રી“\n\nરોહિતે પૂછ્યું “તો તમને શું લાગે તમારો હસબન્ડ કેવો હોવો જોઈએ?“  \n\nસિયાએ કહ્યું “હમમ ..કઈ ખાસ નય ...પણ ગર્લ્સની રીસ્પેક્ટ કરતો હોવો જોઈએ, મ્યુચ્યુલ અન્ડરસ્ટેન્ડિંગ હોવી જોઈએ, સારું ફેમીલી ,સારી જોબ ....”\n\nરોહિતે કહ્યું “તો તમને શું લાગે છે?, આમાંથી એકાદ ગુણ મારામાં છે કે ..?”\n\nસિયા થોડી સ્માઈલ સાથે “ એતો હું તમને જાણીશ પછી જ ખબર પડશે ..” \n\n“ઓહ.. એમ તો હજુ શું જાણવું છે તમારે એ કહો “ રોહિતે કહ્યું .\n\n\n\n    ‘સિયાએ મનમાં વિચાર્યું આ વેબસાઈટ પર આપેલી ઇનફોર્મેશન પરથી હું રોહિતને મળવા આવીતો ગઈ, પણ શું રોહિત મારા માટે પરફેક્ટ છે ?,હું એની સાથે મારી આખી લાઈફ વિતાવી શકીશ, આ ઈન્ટરનેટ ના જમાનામાં કોઈ એવું નથી જેની પાસે મોબાઈલ ન હોય, બધા જ આવી સાઈટ નો ઉપયોગ કરતા જ હોય છે,ત્યારે મારે રોહિત પર ભરોસો કરવો જોઈએ, એ મારા પહેલા કોઈને મળ્યો હશે ? બીજા કોઈ સાથે વાતચીત કરતો હશે? ,કે પછી મારા જેમ એ પણ પહેલી વાર આ રીતે કોઈને મળતો હશે ....મારે આ વિશે એને અત્યારે જ પૂછવું જોઈએ કે પછી બીજીવાર મળવું જોઈએ ....’\n\n\n\nઆ સમયે રોહિત સિયા ની આંખો વાંચવાની નાકામ કોશિસ કરતો રહ્યો પછી બોલ્યો “શું વિચારો છો?”\n\nસિયાએ આંખ પાંપણ જબકાવી, આજુ બાજુ જોવા લાગી..જેમ કે રોહિતથી નજરો ચુરાવી રહી હતી,\n\nઅને રોહિત બોલ્યો “શું થયું ?” ; ‘કઈ નઈ ,બસ એમજ આઈ એમ ફાઈન’ સિયા એ કહ્યું ...રોહિત કઈ સમજી ના શક્યો.”તો બીજું આજના દિવસનું શું પ્લાન છે, તમારે....?” સિયાએ પૂછ્યું ..\n\nઆજેતો ...બસ તમને મળવા આવાનો હતો એજ પ્લાન છે પણ એ ખબર નથી કે તમે ક્યાં સુધી સાથે રહેશો? ..રોહિતે સ્માઈલ સાથે કહ્યું...’હા એતો છે મને પણ નથી ખબર..’સિયા એ કહ્યું ;\n\n   \n\nસિયાએ એના મામાએ બતાવેલા આઠેક જેવા છોકરાઓ ને અમુક વખતતો ખાલી ફોટો જોઇને, ફેમીલી બરાબર નથી, અજ્યુકેસન ઓછું છે, કુંડળી નથી મળતી..વગેરે જેવા બહાના કરીને ના પાડી હતી..જેમાંથી સાચું કારણ કઈ ન હતું જયારે અત્યારે સામે પરિસ્થિતિ જુદી છે મારી હા પાડવાનું કારણ પણ મારી મધર છે અને ના પાડવાનું કારણ પણ એજ.. આમ તો એનો રવિવાર સિવાય ના દિવસોનો સમય કોલેજ માં વીતી જતો ત્યારે સાંજે એકજ ટાઇમ તેની મધર સાથે બેસીને જમવા મળતું ત્યારેજ આખા દિવસની સારી-નરસી વાતો શેર થતી, એ એના આખા દિવસ માં શું બન્યું એ કહેતી અને સિયા એના કોલેજની વાતો કેતી, પણ સિયાની અમુક વાતો તો એના સમજ માં જ ન આવતી એ ખાલી માથું હકારમાં હલાવીને સાંભળ્યા કરતી , સિયા પણ એ જાણતી પણ એના સિવાય બીજું કોઈ ન હતું જેની સાથે એ વાતો શેર કરતી , એમ જવાબદારીઓ ના ભથ્થા સાથે જીવવાનું...જોઈએ એવી કઈ મજા નતી બસ સમય વીતતો જતો અને દિવસો વિતતા જતા ..સાથે જન્મ દિવસની તારીખો સાથે ઉંમર પણ વીતતી જતી હતી\n\nહવે જયારે સાચે મેરેજ માટે વિચારી રહી હતી ત્યારે કોના પર ભરોસો કરવો એ નતુ સમજાતું ....  \n\n\n\n**\n\n\n\nસિયા અને રોહિત સોસીયલ મીડિયા ના માધ્યમથી એકબીજા ને મળ્યા. ત્યારે સિયાના મનમાં ઘણા બધા સવાલો થયા હતા ..\n\nઆ વાત ને એક અઠવાડિયા જેવો સમય વીતી ગયો, સિયાને હજુ પણ તેના સવાલોનો જવાબ ન હતો મળ્યો “શું કરું તેના મેસેજનો રીપ્લાય આપું કે નય, તેણે તો મને ડાયરેક્ટ જવાબ જ પૂછ્યો છે, તેને એકવાર મળ્યા પછી લાગે છે કે હું તેની એ વાતો ને મિસ કરી રહી છું એનો એ મઝાકિયો સ્વભાવ, તરત જ વાત નો જવાબ આપવો, પ્રશ્નો પુછવા, અને તેના જીવનસાથી સાથે વિચારેલ સ્વપ્નો ના દ્રશ્યો તો ફક્ત તેની વાતો એ જ મારી નજર સમક્ષ ચીતરી નાખ્યા હતા ...શું સાચે એ એવોજ હશે..પણ આજે તો એનો મેસેજ જ નથી આવ્યો કદાચ એ ...ખબર નય કેમ ક્યાય મન નથી માનતું...જયારે આપણને કોઈ પસંદ આવી જાય છે ત્યારે આપણે તેના દુર્ગુણ નથી જોતા અને નાપસંદ હોય ત્યારે ગુણ નથી જોતા...હજુ આજેય રોહિત ના વિચારોની વ્યસ્તતા એ મને મૌન આપ્યું છે.  \n\n\n\n સિયા આજે બજારમાં શાકભાજી લેવા ગઇ હતી. પેલા શાકવારા કાકા જોડે ભાવ માટે નોક જોક કરી રહી હતી, તેના બંને હાથમાં થેલી હતી જેમાં ઘરનો બીજો કરિયાણાનો સમાન હતો અને બીજી થેલીમાં શાકભાજી લેવાના હતા..દિવસના અગિયાર વાગ્યા હતા થોડો તાપ હતો ગરમી પણ લાગી રહી હતી..છતાં એ પાંચ- દસ રૂપિયા માટે રક-જક કરી રહી હતી.તેવામાં તેના બગલમાં ભરાવેલા પર્શમાં મુકેલો મોબાઈલ ફોન રણકવા લાગ્યો.એટલે પાંચ રૂપિયા જતા કરી એકટીવા તરફ ગઇ, થેલીને જેમ તેમ પકડી અને ડેકી ખોલી થેલી અંદર મૂકીને ફટા –ફટ ફોન ઉપાડ્યો.\n\nતેની મધરનો ફોન હતો તેણે કહ્યું “ કોઈ રોહિત નામનો છોકરો તને મળવા આવ્યો છે , તો તું ફટાફટ ઘરે આવી જા..”\n\n\n\nઆટલું સંભાળતા જ સિયાના હ્રદયના ધબકારા વધી ગયા..”.રોહિત મને મળવા ઘરે આવ્યો છે, તેને શું વાત કરવી હશે?”સિયા એકટીવા ચલાવતા ચલાવતા વિચારી રહી હતી .હું એને શું જવાબ આપીશ...હું એના ઘરે આવવાની વાત સાંભળી આટલી ખુશ કેમ થઇ ગઇ, પણ એ પૂછશે કે મેં એના મેસેજનો રિપ્લાય કેમ ના કર્યો તો હું શું જવાબ આપીશ?..કઈ બીજું કહી વાત ફેરવી નાખીશ.\n\nપણ , નહીતો ..જેવા કેટલાય સવાલો એ સિયાના મગજને વ્યસ્ત કરી નાખ્યું..જેટલી સ્પીડ સાથે ઘરે જવા નીકળી હતી તે એટલી સ્પીડનો જેમ જેમ ઘર નજીક આવતું જતું તેમ તેમ ઘટાડો થવા લાગ્યો.\n\n\n\nઅને એ ઘરે પહોંચી ત્યારે..તેના ચહેરા પર ના રોકાતી સ્માઈલ, આંખોમાં ચમક ..અને અજીબ ખુશનુમા મોજુદ હતી...કદાચ એ આ રોકી શકી હોત ....પણ ..ઘરમાં ઘુસતાની સાથે જ...તેણે જોયું કોઈ સોફા પર બેઠેલું હતું ..હાથમાં પકડેલો સામાન એક બાજુ મુકી તેની સામે જાય છે, અને એ બોલ્યો ..”ગુડમોર્નિંગ મેડમ ...”અને સિયા એને જોતી જ રહી ગઇ તેના ગ્રીટિંગ નો પણ જવાબ ના આપ્યો, એ આશા ભરી નજરો થી સિયાની સામું જોતો રહી ગયો. અને સિયા ની મધર આવી તેને સિયા ને કહ્યું “એ ક્યારનો તારી રાહ જોઈ રહ્યો છે” અને સિયા સજાગ થઇ, તેના વિચારોનું તદ્દન ઉલટું પરિણામ આ તો મારા ક્લાસનો સ્ટુડેન્ટ રોહિત છે, જાણે અ જાણે કેમ મને એટલું બધું દુઃખ થયું, હું મારા જ પ્રશ્નોનો જવાબ શોધી ના શકી...અને બોલી “ હા શું કામ હતું રોહિત ..?”અને એ બોલ્યો ‘મેડમ આવતા વિકથી એક્ઝામ સ્ટાર્ટ થાય છે સો મને હિસ્ટ્રીના ઈમ્પોર્ટન્ટ ક્વેશ્યન જોઈતા હતા..” સિયા એના રૂમમાં ગઇ આઈએમપી ક્વેશ્યનનું લીસ્ટ લાવીને રોહિતને આપ્યું. રોહિતે સિયાનો આભાર માન્યો ..સિયાએ કહ્યું ‘બેસ્ટ ઓફ લક ફોર એક્ઝામ‘. કહ્યું. અને એ ચાલ્યો ગયો.\n\n\n\n      હવે રાતના આઠ વાગ્યા હતા. સિયા તેની મધર સાથે જમવા બેઠી હતી.અને અચાનક જમતા જમતા તેની મધરને ખાસી આવી ગઇ અને ..સિયા તરત જ પાણી નો ગ્લાસ લઈ એના તરફ દોડી. અને પીઠ પીઠ પર હાથ ફેરવતા ફેરવતા બોલી..”મમ્મી હું નહિ હોવ ત્યારે....” બોલતા બોલતા તેના હોઠ સાથે હાથ પણ કંપી ગયા, અને એ પાણીનો ગ્લાસ નીચે મૂકી ત્યાજ બેસી ગઇ.\n\n\n\nહવે રાત્રે સુતી વખતે ઊંઘ તો કોને આવતી હતી..? બસ પાસા બદલાતી રહેતી હતી..અને ઘણું વિચાર્યા પછી એણે રોહિતના મેસેજ નો રિપ્લાય આપી દીધો..કહ્યું કે એ તેને ફરીથી મળવા માંગે છે, રોહિત પણ તેની વાત સાથે સહમત થયો. અને બંનેવે ફરી મળવાનું નક્કી કર્યું.. આ વખતે સિયાએ નક્કી કર્યું કે એ રોહિત ને બધી વાત કરી દેશે,જે પણ એ એના વિશે વિચારતી હોય ને એના મધર વિશે પણ ...\n\n     મનમાં રહેલા દરેક સવાલોનું પોટલું આજે ખાલી કરી દઈશ તેવા નિશ્ચય સાથે સિયા રોહિતને મળવા પહોંચી..આ વખતે રોહિતના કહ્યા મુજબ બ્લુ કલરનો અનારકલી સલવાર પહેરેલો સાદા ડાયમંડથી જ્હળહળતી ઈયરીંગ પહેરેલી. એમાં એને ઢાંકી દેતાં ખુલ્લા વાળ ને થોડી ઉંચી હિલના સેન્ડલ...પહેરેલા !",
      "duration": "8 mins",
      "category": "Drama"
    },
    {
      "id": 2,
      "title": "રહેમત",
      "story_name": "બેંગલોર શહેરની જૂની અને જાણીતી ઈરાની હોટેલ 'લકી'ના ગેટ પર હર્લીની મોટર-સાયકલના બ્રેકના અવાજ સાથે સળવરાટ થંભી ગયો. ઈલેશ કેમિકલ એન્જીનિયરીંગના સાતમા સેમેસ્ટરનો વિદ્યાર્થી હતો, અને કોલેજ પાસે આવેલી ‘લકી’ રેસ્ટોરન્ટ માં રોજ બપોરે ત્રણ સાડા ત્રણે અહી અચૂક આવતો, અને ગલ્લા ઉપર બેઠેલા રૂસ્તમ ભાઈ કેળાવાલા દરરોજ તેને સલામ કરી આવકારતા હતાં, તેઓ યુવાની વટાવી ચૂકેલી પણ સપ્રમાણ દેહ અને સ્વચ્છ બૉસ્કી ના સફેદ કુર્તામાં કોઈને નજર ઠેરવી જોવાનું મન થાય તેવા હતાં. તેઓ હંમેશા સૌને અવકારતા અને અંહી આવતા દરેક ના દિલની વાતો ના રાહદાર હતાં તેમાથી ઈલેશ પણ બાકાત નહતો..\n\nઆજની ઈલેશની ઠસ્સાપૂર્વક અને સ્ફૂર્તિલી એન્ટ્રીથી લીધેલી તેની જગ્યાએ રૂસ્તમભાઈને પણ ઉત્સાહિત કરી દીધા હતાં, અને વણ માગ્યા ઓર્ડરની પરચી ફાડીને લકી સ્પેશિયલ ચાય વિથ ડબલ મસકા બન'ની સર્વિસ ઈલેશના ટેબલે પહોચાડી દીધી, અને ઈલેશને અછડતા હાસ્યથી જોઈ, બીજા ઘરાકને એટેંડ કરવામાં મન પરોવે છે.\n\nરૂસ્તમભાઈના કામમાં, જ્યુક બોક્સમાં ચાર આની નાખી ચાલુ કરેલી ફરીદા ખાનુમ દ્વારા ગવાયેલ ગઝલની સૂરાવલિએ વિક્ષેપ પડ્યો અને જોયું તો તે ઈલેશ હતો તેને આ ગીત જ્યુક બોક્સમાં સિલેક્ટ કરેલ હતું, રૂસ્તમભાઈને નવાઈ લાગી, હંમેશા ઉત્સાહના કુંજની માફક જીવતો ઈલેશ આજે આવા મરશિયા ગીતને રવાડે કેમ? તેમણે વેધક નજર દોડાવી, અને જોયું તો ઈલેશ... હાથમાં ચાયના કપ અને મસકા બન સાથે ગઝલને બંધ આંખે માણતો હતો અને જેમ જેમ ગઝલના શબ્દો પ્રસારિત થતાં ગયા તેમ તેમ ઈલેશ ગમગીન બનતો ગયો.. જે રહિમ ભાઈ માટે આશ્ચર્યની વાત બનતી જતી હતી.\n\nઆજ જાને કી જીદ મત કરો, યું હી પહેલૂમે બૈઠે રહો। ….\n\n હાય મર જાયેંગે, હમ તો લૂંટ જાયેંગે, ઐસી બાતેં કિયા ન કરો। ….\n\n તુમ એ સોચો જરા કયું ના રોકે તુમ્હે, જાન જાતી હૈ જબ ઉઠકે જાતે હો તુમ। …..તુમકો અપની કસમ જાનેજા. …. આજ જાને કી જીદ ન કરો …..\n\n વકત કી કેદ મેં જિંદગી હૈ મગર,  ચંદ ઘડીયાં યેહી હૈ જો આઝાદ હૈ\n\n ઈનકો ખોકર મેરી જાને જા ઉમ્ર ભર ના તરસ્તે રહો…આજ જાને કી જીદ ના કરો….\n\n કિતના માસુમ રંગીન હૈ યે સમાં, હુશ્ન ઔર ઈશ્ક આજ મૈ રાજ હૈ…….\n\n કલકી કિસકો ખબર જાને જા…….રોક લો આજ કી રાત કો……..\n\n આજ જાનેકી જીદ ન કરો। ….બાત ઈતની મેરી માન લો। …\n\nઈલેશની બન્ધ આંખોની પાંપણે એક સરસરાટ અનુભવ્યો,તેને ખભે કોઈના મૂકાતા હાથની સાથે ઝન્નતે ફિરદોસની સુવાસ તેના નાકમાં પહોચી મધુરી સુવાસનું એક તાજું મોજું એને ભીંજવી ગયું.બંધ આંખે અનુભવ્યું કે હાથ પારસી બાવાજીનો છે અને ઈલેશે આખરે આંખ ખોલી.......\n\nરૂસ્તમભાઈની “રહેમત” ભરી નઝર, ઈલેશને તેનો ઊભરો ઠાલવવા માટે પૂરતી હતી...\n\n***\n\n………..ઈલેશ – ઈલાની પહેલી મુલાકાત કોલેજના ગત વરસે યોજાયેલ રક્તદાન શિબિર દરમ્યાન થઈ હતી, ઈલેશ સંકોચાઈને મેડિકલમાં અભ્યાસ કરતી સુરત શહેરની ઈલાની સામે બ્લડ ગૃપિંગ માટે સ્ટૂલ ઉપર બેઠો ત્યારે પાછળ ઉભેલા ઉમંગે ઈલેશને, ઈલાની નજીક ધકેલ્યો.’સ્કૂલના છોકરાની જેમ નર્વસ થઈ ગયો કે શું? બ્લડ ડોનેટ કરવા નીકળ્યાં છીએ મરદ બન દુનિયા જખ મારે, ઉમંગ મસ્તીમાં બોલતો જતો હતો..... ઈલાએ બાજી સંભાળી લીધી અને ઈલેશના નામમાં તે દિવસે બ્લડ ડોનરનું વિશેષણ ઉમેરાયું.\n\nઈલેશ- ઈલાની તે ટૂંકી મુલાકાત હવે સમયના સથવારે પરિણયમાં પરિવર્તિત થતી હતી, તેઓ કોલેજકાળના મિત્રો હતાંં તેથી હળવાશના વાતાવરણમાં ઈલેશ વધુ સમય લાઈબ્રેરી કે કેન્ટીનમાં રોકાતો, કેટલીક વાર તે ઈલાના ટિફિનમાંથી નાસ્તો કરતો, અને તેઓ રૂસ્તમભાઈની હોટેલે પણ જતાં અને ચા મંગાવતો. પહેલેથી ઈલેશનો સ્વભાવ મસ્તી મઝાકનો અને નિખાલસ હોવાથી ઈલાને ઈલેશ ગમતો અને ભાવના- લાગણીઓનું આદાન પ્રદાન થતું રહેતું.\n\nઆ વર્ષે પણ બ્લડ ડોનેશનની શિબિર હતી અને તે કેમ્પ પછી બીજા દિવસે ઈલાનો ફોન હતો અને તેને જણાવ્યુ કે, ઈલેશ તારું ડોનેટ કરેલું બ્લડ ચાલે તેમ નથી, અને રૂબરૂ મળવા માટે કોઈને લઈ આવવા તલબ કરેલી, અને ઈલેશ ઈલાને મળવા ગયેલો \n\nઈલેશ અને ઈલા વરસ દરમ્યાન ઘણી વાર મળેલા પણ આજની વાત અલગ હતી, એકબીજાને મુંઝાતા જોઈ રહ્યાં. થયેલું એવું કે ઈલેશનો ફ્રેન્ડ ઉમંગ પ્લાન પ્રમાણે આવી શક્યો નહોતો. છેક છેલ્લી ઘડીએ ઈલેશ એકલો ઈલાની લેબમાં આવેલો. સેમેસ્ટરની પરીક્ષા પતી ગયેલી હોવાથી ઈલેશ બેગ્લોરની ટેક ઈસ્ટિટ્યૂટમાંથી હવે રજાઓમાં ટૂંકમાં તે ઘેર જવાનો હતો.\n\nબંનેની મુઝવણને જોઈ લેબ ટેક્નિશિયને ઈલેશ ને જણાવ્યુ મેડિકલ લેબના રિપોર્ટ અનુસાર તેને લૂકેમિયા થયેલો હોઈ તેમજ તેના બ્લડ કાઉન્ટના રીડિંગ નબળા હોવાથી તેનું ડોનેટ કરેલું લોહી ચાલે તેમ નથી. \n\nઈલા કોઈ અગમ્ય લાગણીથી ઈલેશ પ્રત્યે આકર્ષિત થયેલી હતી, તેના માટે ઈલેશના બ્લડ કાઉન્ટના રિપોર્ટ અકલ્પ્ય હતાં, પણ મેડિકલ શાખાની સ્ટુડન્ટ હોય ઈલેશને ચેતવવો જરૂરી હોઈ તેને રૂબરૂ બોલાવેલ અને, ઈલાએ, ઈલેશ ને જણાવ્યુ કે તેના કાઉન્ટ ચોથા સ્ટેજમાં હોઈ ક્યોરના ચાંસ નહિવત છે, સામાન્ય રીતે છ મહિનાથી વરસની લાઈફ હોય છે આવા કેસમાં, અને તે દરમ્યાન ઈલેશના ફેમિલી બેક ગ્રાઉન્ડની વિગત ઈલાએ પૂછતાં, ઈલેશે જણાવ્યુ કે તેના ફેમિલીમાં તેના પિતા, ભાઈ ભાભી હયાત છે અને ગુજરાતમાં કાપડનો બીઝનેસ છે.\n\n***\n\nઈલેશે હતાંશ થતાં રૂસ્તમભાઈને કહ્યું, બાવાજી મારૂ બધું ખલાસ થઈ ગયું હવે, અને હવે...તે તેના ઘેર પરત જશે આ તેની છેલ્લી મુલાકાત છે. રૂસ્તમભાઈ એ કહ્યું દીકરા, આપણે સૌ માલિકના સંતાન છીએ, માલિકના દરબારમાં “રહેમત” ની ખોટ નથી, જા દીકરા.... જા... તારે ઘેર. પણ તારી બચેલી જિંદગીમાં ક્યારેક ખાલીપો વર્તાય અને આનંદ અને શાંતિની જરૂર ઊભી થાય તો અહી દોડ્યો અવાજે તારા આ બાવાજીનો ખભો અને કાળજું સબૂત છે તારી જિંદગીને ખુશીઓથી ભરવા માટે...... \n\nતે પછીના અઠવાડીયામાં ઈલેશે, રિપોર્ટના પેપેર્સ મેળવી ઈલાની રજા લેતા કહ્યું, કે તે તેના હોમ ટાઉન અમદાવાદ જશે, ત્યારે ઈલા એ પૂછ્યું કે ક્યારે જવા માગે છે ? તે પણ સુરત જવાની હોઈ બંને એ એક ટ્રેનમાં ટીકીટ બૂક કરાવી.\n\nબેગલોરથી અમદાવાદની લાંબી ટ્રેનની સફરમાં આ વખતે જ્યારે ઈલેશને ઈલાનો સંગાથ હતો અને નસીબે મારેલી થપાટમાં પણ સૂરત સુધીની સફર યાદગાર બની તે ક્યાં વીતી ગઈ તેનો ખ્યાલ ઈલેશને ત્યારે આવ્યો કે, ઈલાએ તેને તાકીદ કરી કે અંહી સ્ટેશન પાસે 'સાસુમાં’ લોજ છે તેમાં જમવા ચાલ” ટ્રેનને અંહી એન્જિન બદલવાનું હોઈ સુરત સ્ટેશનનો હોલ્ટ એક કલાકનો હોય છે, “જેણે સુરતનું જમણ ના જમ્યું હોય તેના જન્મનો ફેરો ફોગટ ગણાય”. પણ જવાબમાં ઈલેશે માત્ર ટૂંકું સ્માઈલ આપતા, ઈલા,  “ફરી મળીશું કોઈ વાર” કહી, તે સૂરત સ્ટેશને ઉતરી ગઈ.\n\n અમદાવાદ આવ્યા પછી ઈલેશની મૂંજવણ વધી ગઈ, તેને અંહીના નર્સિંગ હોમમાં દાખલ કરેલો, ઘરના બધા પોત-પોતાનામાં વ્યસ્ત હોઈ તેમની શરૂઆતની મુલાકાતો હવે નિયમિત રીતે અનિયમિત બની ગયેલી હતી. ઈલેશને એકલતા કોરી ખાતી હતી, નર્સિંગ હોમનું ન્યૂટીસીયન ડાયટના નામે મોરું ફિક્કું ખાઈને અને ઉપરથી “કિમો થેરપીની” ગરમી થી કંટાળેલો. સાતમા માળે કેન્સર વોર્ડના છેડા પર આવેલા સ્પેશ્યલ રૂમમાં ઠરી ગયેલી ફિનાઈલ અને ડેટોલની વાસથી તેનો જીવ હવે સતત ચૂંથાતો હતો.\n\nઆજે એકાએક એલ-ઈ-ડીના સફેદ પ્રકાશમાં ઈલાએ તેના મનનો કબ્જો લઈ લીધો હતો. ટ્રેન સફરની બેગલોરથી સુરત સુધીની મહેકતી મુલાકાતની યાદમાં ટ્રેનમાં ઈલાએ કીધેલા છેલ્લા શબ્દો “ ફરી મળીશું” ના કોલના પડઘા પડતાં જતાં હતાં.\n\nઈલેશનો શ્વાસ આછા લયમાં રોકાયો, તેને લાગ્યું કે અબઘડી ઈલા અંહી આવી છે અને તેના રૂમના દરવાજાનો પડદો ખસેડી તેને બોલાવે છે, પણ વાસ્તવમાં તેનો ભ્રમ હતો અને હવે, તેના સ્પેશિયલ રૂમનો બેડ શાંત સરોવર હોય અને તેમાં ધીરે ધીરે પોતાનું પ્રતિબિબ વિલીન થતું હોય તેવો આભાસ તેના દિલમાં ઊભરી આવ્યો.\n\nતેણે ફ્લાવર વાઝ માથી આજેજ સજાવેલા વાયોલેટ રંગના ઓરચીડના ફૂલની ડાળી ઉપાડી તેણે હળવેથી પોતાના બદન પર દબાવી. શરીરની સમગ્ર ચેતના ઈલાની યાદ તેની આંગળીઓના ટેરવે રોમાંચિત થઈ ઝણઝણી ઊઠી.\n\nઈલેશ અતીતના રમણીય સમયમાં સરી ગયો હતો.તેણે ટ્રેકિંગ પિકનિક દરમ્યાન પહેલી વાર ઢાળ ઊતરતી વખતે, ટેકરીઓ પરથી એક નાનકડું રાતુંચોળ ફૂલ ઈલાને રોમિયોની અદાથી આપ્યું હતું. તે પ્રસંગ યાદ આવ્યો અને ઈલા તે વખતે અન્ય મિત્રોના તાળીઓના અવાજથી કેવી શરમાઈ ગઈ હતી તે દિવસ પણ યાદ આવ્યો.યાદો ના સિલસિલામાં ઈલેશે ક્યારેક રૂસ્તમભાઈની અલપ-જલપ પણ થતી રહેતી જોઈ.\n\nઈલેશ પોતે કશું બોલવા તડપે છે પણ કિમો થેરાપીની અસરથી અવાજ રિસાઈ ગયો હોય તેમ તેને લાગ્યું, ત્યાં હળવી ચપટીના અવાજથી તેનું ધ્યાન ખેંચાયું. ‘ડોન્ટ બી સેડ ઈલેશ માય બોય, યુ વિલ બી ઓલરાઈટ, નર્સિંગ હોમના ડોક્ટર બોલ્યા.\n\n ‘મારાથી શ્વાસ નથી લેવાતો ડોક્ટર સાહેબ ‘ ઈલેશ કડડભૂસ કડાકા સાથે તૂટી પડતો પૂલ હોય તેમ ચીખી ઊઠ્યો. અને જવાબ માં ડો.ઓક્સિજનની નળીને ઠીક કરે છે.અને નર્સ ભીના ટુવાલથી એનું મોં લૂછે છે. યુ વિલ ગેટ રીલીફ સૂન, આઈ હેવ ચેન્જ ધ મેડિસિન,’સી યુ ટુમોરો ‘ કહી રૂમની બહાર ડોક્ટર ગયા..\n\nઈલેશ મહેસુસ કરતો હતો કે આજના સૂર્યાસ્ત પછી ભૂખરી ઉદાસીનું પૂર રૂમમાં નિશબ્દ બની ટૂંકમાં તેની જિંદગીમાં હવે ફરી વળવાનું હતું. ઈલેશના ચહેરા પર થાક અને વેદના વર્તાતી હતી. ઈલેશને પોતાના કેન્સરગ્રસ્ત શરીર માટે ધિક્કાર થયો,કેમ કરીને તેનાથી છૂટકારો મળે ? હજી કેટલી વાર કિમો લેવાનો? અરર આ સતત ઊબકા ને માથાની નસોની તાણ. ના ના હવે સહન નથી થતું., એ કેટલો લાચાર કે જાતે બાથરૂમમાં પણ નથી જઈ શકતો,પાણીનો પ્યાલો તેના નબળા હાથથી પકડી શકતો નથી.\n\nતેણે મક્કમતાથી નિરાશાને ખંખેરી અને નિશ્ચય કર્યો, એક જાટકા માં ઓક્સિજનની નળીને ખેચી કાઢી અને પથારીમાથી તે ઊભો થયો અને ઈલાની મધુર યાદોથી મનમાં જાગેલાં સંવેદનોએ તેના રોમ રોમમાં ભળી જઈ સંમોહક વાતાવરણ સર્જ્યું હતું.\n\nતે સાવધાનીથી ઊભો થયો દરવાજો ખોલીને બ્લેંકેટ ઓઢી હળવેથી લિફ્ટ દ્વારા નીચે સેલર લેવલ ત્રણમાં આવી “ઉબર” માંગવી સીધો તેના ઘેર પહોચ્યો ત્યારે રાત્રિના દસ વાગી ગયા હતાં ઘરના સૌ કોઈ પોત પોતાની દુનિયામાં હતાં, તે તેના રૂમમાં ગયો, તેનો માતાના ફોટા પાસે કેટલૂક રડ્યો, પછી તેણે તેના ઘરના સભ્યોને ઉદ્દેશી પત્ર લખ્યો અને બેગમાં જૂજ કપડાં અને એટી એમ કાર્ડ, અને થોડા પૈસા લઈ,  જીવ્યાના જુહાર પાઠવી, ઈલેશ તેના સૂતેલા પિતા મહાદેવભાઈને ચરણ વંદન કરી એર પોર્ટ ગયો અને રાતની એક વાગ્યાની ફ્લાઈટ પકડી બેંગલોર પહોચી ગયો.\n\nસવારની ફજરની બંદગી પતાવી રોજિંદા ક્રમ મુજબ રૂસ્તમભાઈ સવારે ચાર વાગે તેઓની “લકી” હોટેલ ઉપર આવ્યા ત્યારે તેમણે માથે નહિવત વાળ સાથેના ઈલેશ ને જોયો અને ઈલેશ પણ રૂસ્તમભાઈ ને વળગી ખૂબ રડેલો, બાવાજી હું નોધારો થઈ ગયો, મારૂ મોત ઢુંકડું છે, તેને સુધારો, હું તમારે આશરે જગ છોડી આવ્યો છું. તન અને મનને મારે શાંતિ જોઈયે છે. તેની હાલત જોતાં રૂસ્તમજી સમજી ગયા, આવ દીકરા ચલ આપણે સેલ્ફી લઈએ, હું તારા આવવાની  ઘણા દિવસથી રાહ જોઉં છું, હવે કોઈ ચિંતા તું કરીશ નહીં. હમણાં ઉપર આરામ કર તારો રહેવા ખાવાનો બંદોબસ્ત સવારે કરીશું.\n\nબીજે દિવસે બપોર સુધીમાં ઈલેશની રહેવા જમવા માટેની ગોઠવણ થઈ ગઈ, શહેરની કેન્દ્રિય વિધ્યાલય પાસેના પેઈંગ ગેસ્ટમાં સરસ હવા ઉજાસ અને અલાયદા સંડાસ બાથરૂમની સગવડ સાથેની વ્યવસ્થા ગોઠવાઈ હોવાથી છેલ્લા ચાર મહિનામાં પહેલી વાર ઈલેશને મુક્ત વાતાવરણનો અહેસાસ થયો. રૂસ્તમભાઈએ કહ્યું દીકરા જલ્સા કર, દવા લાવ્યો હોય તો ઘા કરીદે તેને કચરાપેટીએ અને નેક દિલથી દુઆ કરતો રહે સૌ સારા વાના થશે, માલિકની રજા-કજાએ યા મરજી પ્રમાણે તને કઈ થાય તો તારા ઘરે સમાચાર આપીને ઘટતું કરવાની જવાબદારી મારી. હું તને મળતો રહીશ પણ, તું તો હોટલે આવતો જતો રહેજે. \n\nઈલેશનું મન “ઈલા” મય હોઈ તેનો સંગ ઈચ્છતું હતું, તેણે કેમ્પસમાં તપાસ કરી પણ તે ગ્રેજુએશન પછી પી-જી માટે સુરત મેડિકલ કોલેજમાં ગઈ છે તેમ જાણવા મળેલ, તેથી થોડો હતાંશ થયેલો, પણ પરિસ્તીથીનો સ્વીકાર કરી બને તેટલો આનંદમાં રહેતો. \n\nત્યારપછીના ત્રણ માસમાં ઈલેશની દિનચર્યા બદલાઈ ગઈ હતી સવારે ચાર વાગે તે ઊઠતો, અને પેઈંગ ગેસ્ટના હૉલમાં રામદેવજીની સીડી ઉપર આજુબાજુના રહીશો યોગા કરતા હતાં, તેમાં જોડાતો, ત્યારબાદ સાત વાગે નાસ્તો અને ચા પતાવી લાઈબ્રેરીના છાપા વાંચતો, થોડીક આમ તેમ લટાર મારી ફરી ને કેન્દ્રિય વિદ્યાલયના કમ્પાઉન્ડમાં આવતો. વખત જતાં વિદ્યાલયના છોકરાઓના મેથ્સના પ્રોબ્લેમ સોલ્વ કરવામાં જોડતો, આમ ટૂંકા ગાળામાં તે કેન્દ્રિય વિદ્યાલયના વિદ્યાર્થીમાં જાણીતો બની ગયો.અને પ્રાઈવેટ ટ્યુશન ગોઠવાઈ ગયા હતાં. ખાવા પીવામાં કોઈ પરહેજ નહીં અને \"ટેનશનને પેન્શન\" પર રાખવા સફળ થયેલો.\n\nઈલેશ ટૂંકા ગાળામાં સ્વનિર્ભર બની ગયેલો, અને જેમ દિવસો વિતતા ચાલ્યા તેમ તેમ તેના મન અને બદન ઉપરથી મૃત્યુનો સાયો હડસેલાતો ગયો. અને પોતે નવજીવન પામ્યો હોઈ તેમ મહેસૂસ કરતો હતો. અંહી બેગલોરમાં પણ હવે તેનું સામાજિક માન સન્માન, અને સોશિયલ ફિલ્ડ વિકસી રહ્યું હતું, અનેક છોકરાઓના જન્મ દિવસની ઉજવણીમાં જોડતો રહેતો અને આ બધા વચ્ચે રૂસ્તમભાઈની ચાયની ચૂસકી તો ખરીજ. ક્યારેક હળવી પળોમાં રૂસ્તમભાઈ ઈલેશને તેના આછા વાળ વારી લીધેલી સેલ્ફી બતાવી મજાક કરતાં હતાં અને કહેતા – “મારૂ મોત ઢુંકડું....! ” અને ઈલેશને ભરપૂર વહાલ કરી માલિકનો આભાર માનતા. \n\nહોળી, પછી બળેવ, રૂસ્તમજીની પતેતી પછી નવરાત્રિ દશેરા દિવાળી, નાતાલ, ઉત્તરાયણના અવિરત ચાલતા ઉત્સવોના ચક્રમાં ઈલેશ સૌને ભૂલી સ્વ સાથે એકાકાર થઈ જીવતો હતો, તે કોઈ વાર વિચારતો કે નર્સિંગ હોમના તે રૂમથી લિફ્ટ સૂધીનું માડ પચાસ ફૂટ નું અંતર કાપતા તે દિવસે હાંફીગયેલો અને આજે રોજના પાંચ કીલીમીટરનું ચાલવાનું તેને સહજ લાગતું હતું.પેન્ટ અને શર્ટના માપ હવે મીડિયમમાંથી લાર્જ થઈ ગયેલા હતાં.\n\nઆજે સવારે પેઈંગ ગેસ્ટનું રસોડુ બંધ હતું, એટલે ઈલેશે રૂસ્તમજીને ફોન લગાવી ને તેમનં ભેગુ તેના માટે પણ “ભાણું” માંગવાનું કીધેલું. બપોરે ઈલેશ અને રૂસ્તમજી સાથે જમવા બેઠા, 'ભાણું'ના ટિફિન સાથે રૂસ્તમજીએ ખમણ-જલેબી પણ મંગાવેલા હતાં, અને ખમણ-જલેબીનું પડીકું ઈલેશને આપતા કહ્યું લે દીકરા ખા તો ખરો..... તું પણ યાદ કરીશ, તારા ગુજરાતને પણ આંટ મારે તેવા ખમણ – જલેબી છે.\n\nહોટેલના છોકરાઓએ ટેબલ સલાડ અને છાસ સાથે સજાવી રાખેલ હતું, અને રૂસ્તમજી અને ઈલેશ જમવા ત્યાં ગોઠવાયા, ઈલેશે જલેબીનું પડીકું ખોલ્યું અને બંને ડિશમાં પીરશી અને ખમણનું પડીકું પણ ખોલ્યું અને રૂસ્તમજી તથા તેની ડિશમાં લઈ બચેલા ખમણ ને બીજી ડીશમાં રાખી પડીકાનો ખમણથી ભીનો થયેલો છાપાનો કાગળ ડસ્ટ બિન માં નાખવા જતો હતો ત્યાં છાપા માં છપાયેલ સમાચાર ઉપર નજર પડી તે હલબલી ગયો.\n\nસમાચાર પત્ર માં છપાયેલ હતું ‘ગુજરાતની “મહાદેવ ટેક્સ્ટાઈલ ફડચામાં” અને તેના સી ઈ ઑ..મહાદેવભાઈ શેઠ..... આઘાતથી કોમાંમાં”.. જેમ તેમ મૂંગાં મોઢે જમવાનું પતાવ્યું અને ઝટ-પટ હાથ ધોઈ, રૂસ્તમજી પાસે બેસી ગયો, રૂસ્તમજીએ પૂછ્યું પાછું શું થયું દીકરા શું જમવાનું ના ભાવ્યું.\n\nના બાવાજી તેવું નથી મારે ગુજરાત જવું પડે તેમ છે, મારા બાપા ને ધંધામાં ખોટ આવી છે અને તેઓ મરણ પથારીએ છે.\n\nના ઈલેશ દીકરા માલિકની મરજી પ્રમાણે તારા લેણદેણ ગુજરાતથી પૂરા છે, તું ના જા, પરત, તારી તે દુનિયામાં, ના બાવા મારે આવા સમયે તો જવુંજ જોઈયે, ખેર ભાઈ તારી ઈચ્છા. બોલ ટિકિટ કઈ કઢાઉ, બાવા ટ્રેનની બૂક કરવજો.\n\nબીજે દિવસે ઈલેશને સ્ટેશને છોડવા રૂસ્તમજી આવ્યા ત્યારે તેમની આંખો સજળ થઈ, જાણે કોઈ તેમનું પોતીકું સ્વજન વિખૂટું પડતું હોય તેમ લાગતું, ઈલેશ પણ ઢીલો પડી તેમણે વળગી ખૂબ રડ્યો, બાવા હું ગયો અને ટૂંકમાં પાછો આવ્યો સમજો.મારા ભવની સગાઈના બંધનના ઋણ પૂરા કરવા જાઉ છું બાકી મારા શ્વાસ અને ધબકાર તો તમારી પાસે છે, તે તમારી દેન છે તે કેમ ભૂલાય ?\n\nનિયત સમયે ટ્રેન ઉપડી અને ઈલેશ આજ ટ્રેનની ઈલા સાથેની કરેલી સફરની મધુર યાદોમાં ખોવાઈ ગયો,ટ્રેનની બારી બહારની દુનિયા જોતાં લાગ્યું કે પોતે તો તે જ છે પણ બારી બહારની દુનિયા અજર કેવીક હસીન લાગે છે, તે આનંદિત હતો. કારણ કે તેની જિંદગીમાં કોઈ આશા હવે નહતી.\n\nસવારે બાર વાગ્યાના સુમારે ટ્રેન જ્યારે સુરત સ્ટેશને પહોચી ત્યારે, તેને ઈલા એ કીધેલું, “જેણે સુરતનું જમણ ના જમ્યું હોય તેના જન્મનો ફેરો ફોગટ ગણાય’ તે યાદ આવ્યું, સામાનમાં કઈ ખાસ હતું નહીં, છતાં તેને બોગી એટેડંટને તલબ કરી પોતે હમણાં જમીને આવે છે કહી સ્ટેશનની બહાર આવી પૂછવા જતો હતો કે “સાસુમાં લોજ ક્યાં” ત્યાં રોડની સામે સાઈડે લોજના સાઈન બોર્ડ ઉપર નજર પડી. અને ઈલેશ જીબ્રા ક્રોસિંગની લીલી લાઈટ થતાં, તે રોડ ક્રોસ કરવા આગળ ધપ્યો ત્યાં ડાબી બાજુએથી ધસ-મસતી આવતી ટ્રકે ઈલેશને અડફેટે લઈ લીધો.\n\n....... રૂસ્તમજીના મોબાઈલ ઉપર સુરત રોડ પોલીસનો ફોન રણક્યો, સામાન્ય રીતે શાંત રહેતા ફોનમાં આવેલી રીંગે રૂસ્તમજી સાવધ થઈ ગયા અને ફોન રિસીવ કરતાં સમાચાર મળ્યા કે એક યુવાનનું રોડ અડફેટે મોત થયેલું છે અને તેના મોબાઈલમાં તમારો નંબર વધારે વાર વપરાયેલ હોઈ તમોને જાણ કરીયે છીએ અને તેનો ફોટો તમને વોટ્સ એપમાં મોકલેલ છે તો, તમો અથવા,  આ મૃતકના કોઈ સગાને બોડી લેવા સુરત સિવિલ હોસ્પિટલ મોકલો.\n\nરૂસ્તમજી એ ફોનમાં ઈલેશનો ફોટો જોયો, પણ મનમાં ગેડ બેસતીના હતી કે ઈલેશ ટ્રેનમાંથી સૂરતના રોડ ઉપર ક્યાથી. તેમના મનનું સમાધાન આપે તેવું કોઈ હતું નહીં, પણ મનોમન માલિક ને ફરિયાદ ફરતા હતાં, હે માલિક તારી “રહેમત” માં કેમ ખોટ આવી આજે ? મારા ઈલેશની જીવાદોરી ટૂંકી હતી તો તે લંબાવીને લાગણીના તંતુમાં, હે માલિક, આ ગરીબ રૂસ્તમજી કેમ જોડ્યો..?. મારો દીકરો બહુ મુશ્કેલીથી જિંદગી જીવતા શિખેલો, તેને જીવવા દેવામાં તને શું નુકશાન હતું, તેના બદલે મને ઉપાડી તારી “રહેમત” કાયમ રાખતા કોણે તને રોક્યો.\n\n રૂસ્તમજીએ સુરત સિવિલ હોસ્પિટલના મોર્ગમાં જઈ ચીર નીન્દ્રામાં પોઢેલા ઈલેશના ખભા અને મસ્તક પર પર હાથ ફેરવ્યો. અને ધીમા અવાજે માલિકની બંદગી કરતાં ગુલાબનું ફૂલ ઈલેશના સીના ઉપર મૂક્યું અને બીજી ક્ષણે તેઓએ ઈલેશના ઠંડા હાથને, ઊંડા પાણીમાં ડૂબતાં બચાવની આશાએ જેમ કોઈ મરજીવાને પકડે તેમ ઝનૂનપૂર્વક પકડી રાખ્યો.\n\nસાથે આવેલા પોલીસે થોડા સમય રાહ જોઈ રૂસ્તમજીને દૂર કરવા પકડ્યા ત્યાં રૂસ્તમજીનું નિશ્ચેતન તન પોલિસના હાથમાં ઢળી પડ્યું હતું અને પોલીસ ઓફિસરની બે ઉષ્ણ હથેળીઓ વચ્ચે હળવેથી ઈલેશના સીના ઉપરનું ગુલાબ સરકી આવ્યું અને રૂસ્તમજીએ ઈલેશના બોડી ઉપર ગુલાબનું ફૂલ અર્પતા બોલેલી લાઈનો મોર્ગની કાતિલ ઠંડીમાં ગુંજતી હતી. \n\nછું સદા તારી રહેમત નો લેણદાર, હું તો માંગીશ ગણી ગણીને,  \n\nકબુલ કર યા ઈનકાર, રહેશે કાબુલ \"રહેમત\" મને હંમેશા તારી.\n\n મોર્ગના વોર્ડ બોય જયારે રૂસ્તમભાઈના નિર્જીવ શરીરને ટ્રોમા સેન્ટરમાં લઈ જતાં હતાં ત્યારે રૂસ્તમજીના મુખ ઉપર તેમનો લાક્ષણિક મલકાટ તરવરતો હતો, અને તેમની પ્રેમાળ આંખો, માલિકે તેમની ઈબાદત મંજૂર કરી, ઈલેશની સાથે પોતાને પણ બોલાવી રહેમ દાખવી તેના આભારના ભાવમાં ઘીમે -ધીમે બિડાતી જતી હતી.",
      "duration": "11 mins",
      "category": "Drama"
    },
    {
      "id": 3,
      "title": "દ્રોહ",
      "story_name": "   હાંફળુંફાંફળું થતું બાળક પૂરપાટે દોડી આવતું હતું. જાણે સિંહ વાહે પડ્યો હોય ને હરણું જીવ લઈને ભાગતું ન હોય, એમ! પગમાં ચંપલ ન જોવા મળે કે ન જોવા મળે નાજુક નમણા ચહેરા પર ગભરામણથી પૂરઝડપે દોડ્યે આવતા બાળક પર એક જ સાથે બે સ્ત્રીઓની નજર પડી.\n\n     ને એમાંથી એકનું હ્રદય ધબકારો ચૂકવા માંડ્યું.\n\n\n\n     દોડતું આવતું બાળક એક ઘરડી સ્ત્રીની જવાન ગોદમાં છુપાયું. દાદીના ખોળામાં એણે રાહતનો આબાદ દમ લીધો. દાદીએ બચીઓ ભરી. ઓવારણા લીધા. માથે હેતાળ હાથ ફેરવ્યો. બાળક શાંત થયું. હીબકા જરાક શમ્યા. છાતી હજી ધડાક ધડ થતી જતી હતી.\n\n\n\n     દાદીના હૈયાના ધબકાર હજી તેજીમાં હતાં. એનો શ્વાસ જાણે મહાધમણ! કરચલીભર્યા ગાલ વાટે આંસુઓ સીધા પાલવના કિનારે ઊતરવા લાગ્યા. પૌત્રવત્સલ પ્રેમાળ-લાગણીછમ્મ દિલમાં ભયંકર સુનામી સર્જાઈ. હૈયું સરરરાટ કરતું તરડાયું.\n\n\n\n  'શું થયું મારા એક માત્ર પૌત્રને? મારા એકના એક રાંકના રતનને કોણે માર્યો-ધમકાવ્યો? શાને આમ આજે અચાનક રડે છે?' \n\n    કંઈ કેટલાય અનુત્તર સવાલો પાંપણની અણીએ ઘોડાપૂર બનીને ઊમટ્યા. એ વિચારે ચડી. ફરી મનમાં જ બબડી: 'મારા કુલદીપક ! તું તો મારી એકોતેર પેઢીને તારનાર. અને તું જ આમ રડે છે? તને કોણ મારી- વઢી શકે?'\n\n\n\n     દાદી ગુસ્સાભેર જબરા જુસ્સે ચડી. ફાટવાની તૈયારી કરતા તિતરવિત્તર પાલવથી એણે પોતાની અને પૌત્રની ભીની તરબોળ આંખો કોરી કરી. ફાળ પડેલા હૈયાના હિલ્લોળે ચડેલા સુનામી સમાં તરંગો શાંત કરવા મથામણ આદરી. દાદીએ ધીમાં અવાજે બચીઓ ભરતા પૂછ્યું: ' દીકરા દીપક, કેમ આમ દોડતો-રડતો આવ્યો? તને કોણે માર્યો-ધમકાવ્યો? જલદી બતાવ! સાલાના હાડકા જ ભાંગી નાખું.' શરીરે સાવ શિથિલ ડોશીએ યૌવનભર્યું જબરું પૌરૂષત્વ બતાવ્યું.\n\n\n\n      ઉત્તરમાં દીપક ટગર ટગર દાદીની આંખો અને ચહેરાના ન કળી શકાય એવા ભાવો વાંચવા મથી રહ્યો. એના ધબકાર હજી ચાલું જ હતાં.\n\n\n\n       દાદીએ ગભરું દીપકને ફરી છાતીસરસો કર્યો. પ્રચુર વહાલથી નવડાવી લીધો. ગભરાયેલા દીપકે દાદીની દાઢી ફરતે હાથ ફેરવતા કહેવા માંડ્યું: 'દાદી, હવે હું શાળાએ નહી જાઉં!' કહીને એ સંકોચાયો.\n\n     \u200E'કેમ, મારા લાલ કેમ? શું થયું બોલ?' સાશ્ચર્યથી દાદીએ વિગત જાણવા કોશિશ કરી.\n\n      \u200E'નહી, હવે તો હું નહી જ જાઉં!' કહેતાંક જ દીપક ઝડપભેર ઘરમાં ઘુસી ગયો. અંદરથી બારણું વાસી દીધું. દાદીને ફરી ફાળ થઈ. હૈયું ડામાડોળ થયું.\n\n      દાદીનું નામ ચંપાબા.\n\n\n\n      ઉંમરના છઠ્ઠા દાયકાના પડાવને ઓળંગી ચૂક્યા છે. એક જ દીકરાના જનની છે. ને એકના એક પૌત્રના એકમાત્ર વારસદાર. એકમાત્ર પૌત્ર દીપક સિવાય એમનું કોઈ જ નથી. ને દીપકને પણ દાદી સિવાય ક્યાં કોઈ છે! ચંપાબા સાવ ગરીબીમાં જ જન્મ્યા, ઉછેર્યા અને ગરીબીમાં મોંઘેરા જીવનનો ગુજારો કરે છે. સંસારની અનેક તડકી-છાંયડીઓ જીવી અને અનુભવી છે.\n\n\n\n    \u200Eપેટમાં પુત્ર ઉછરી રહ્યો હતો. આઠમો માસ ચાલતો હતો. ક્યારેક પતિને મજૂરી ન મળતી ત્યારે અડોશપડોશમાંથી ઉછીનું લાવીને ચૂલો ઉફણાવી લેતા. એકવાર ચચ્ચાર દિવસથી મજૂરીકામ ન મળતા ચંપાબાના પતિ કામની શોધમાં નજીકના ગામ ગયા. ભૂખથી સાવ બેવડ બનીને નીકળેલા એ સાંજે લાશ બનીને પાછા ફર્યા. પ્રાણ લઈને ગયેલું શરીર નિષ્પ્રાણ થઈને પાછું ફર્યું!\n\n\n\n    દન આખો કમરતોડ કાળી મજૂરી કરીને સાંજે બે ટંકનું અનાજ લઈને આવશે એવા અમર ઓરતાના ઈંતજારમાં રહેલા ચંપાબાને વાળું ટાણે જ પતિની લાશ રૂબરૂ થઈ. કોળિયો હવામાં ને જીવ અધ્ધર! તાળવે તાળું લાગ્યું.\n\n\n\n    અખંડ ઓરતા ભેળું ભવ્ય જીવતર રોળાયું, ને રોળાઈ ધગધગતી જવાની! ચંપાબા પર શૂનકાર સમાં સાતેય આસમાન ખાંગા થયા, ને જીવ પર બારે મેઘ સમાં દુ:ખનો વરસાદ!\n\n      કોઈ આરો કે સહારો ન રહ્યો.\n\n      સાવ નોધારા! \n\n\n\n      'બાજરો વાઢતા શેઢેથી કાળોતરાએ ડંખ માર્યો. ઝેર ઝટ દઈને રગેરગમાં પ્રસરી ગયું. વૈદ કને જતાં જ જીવ આકાશ માર્ગે થયો.' શબ લઈને આવનારમાંથી એક જણાએ દુ:ખ દબાવીને નીચી નજરે વાત કરી.\n\n      'અરરર...મૂઆ સાપોલિયા! તે મારા રાંકના રતનને રોળ્યું! આમ ઝેર ઑકતા તારી ડૉક કેમ ના મરડાઈ ગઈ! તું કેમ ફાટી ન પડ્યો મૂઆ સાપરડા!' એક ડોશીએ કાળ ઉતારતા કહ્યું.\n\n      ફળિયામાં ગમગીનભર્યો કારમો સોપો પડી ગયો. ફળિયું જાણે વેરાન!\n\n\n\n     \u200Eભાંગેલા તૂટેલા ચીંથરેહાલ ગરીબ ઘરનો મોભ ગયો. ચડતી ઉંમરે જ ચંપાબા અનાથ વિધવા બન્યા.\n\n       ભારે આઘાતમાં ખપી ગયેલા ચંપાબાને માંડ બે દિવસે સહેંજ કળ વળી. લોકોએ સાંત્વના આપી. હૈયાધારણા આપી. જીવને જીવવા કાજ બે ટંકના રોટલાની સૌએ વ્યવસ્થા કરી.\n\n\n\n       મહિનાએક દિવસ બાદ અડોશપડોશની સ્ત્રીઓ કહે: 'બેન ચંપા, અઠવાડિયાએકમાં તારે ખાટલો થઈ જશે. તું કહે તો તારે લાયક કો'ક ગોઠવણ કરીએ. જેથી તમારા આવનાર બાળકને બાપ મળે.'\n\n        'ના બેન, ના હો! રખેને મને એકના બે ભવ કરાવો! નાતરું કરીને મારે અવગતે નથી જવું. પતિની મોંઘેરી જણસને આમ સાવ રેંઢી ન મૂકી શકું. અન્યના પારણે હું મારા બાળકને નહી ઝુલવા દઉં.' પેટ પર હાથ પસવારતા વળી આગળ કહે:'હવે તો હું અહીં જ રહીશ. અહીં જ મારા બાળને જન્માવીશ ને અહીં જ ઉછેરીશ.' આંખે આંસું નીતરતા ગયા. સુખી ભાવિનું સુખ નિહાળતા રહ્યાં. હૈયે હોળી ને હોઠ પર દિવાળી.\n\n\n\n     \u200Eદરમિયાન વખત થયો ને ચંપાબાના પેટેથી પુત્ર અવતર્યો, ફળિયામાં આનંદ ઊતરી આવ્યો. સૌના અંતર ઉમંગે નાચવા લાગ્યા.\n\n       હૈયાના એક ગમગીન ખૂણે પતિના ચિત્તચીર વિરહી મરશિયા ગવાઈ રહ્યાં હતાં જ્યારે બીજે ખૂણે આછો આનંદ ઉમળકા ભરવા આતુર હતો. એ આનંદ પળભરમાં જ આંસુઓના સમંદરમાં પરિવર્ત્યો. ઉરમાં ધરબાયેલ પતિનો પ્યાર પાંપણે આવ્યો, સહેંજ અટક્યો ને ઉભરાઈ પડ્યો.\n\n       પતિ પારાવાર સાંભરી આવ્યા. અંતરમાં માંડ સંગ્રહી રાખેલા હીબકા ક્ષણમાં જ હિલ્લોળે ચડ્યા.\n\n\n\n     \u200Eપેટે મજબૂત પાટા બાંધીને પુત્રને ઉછર્યો. મોટો કર્યો. ઉંમરલાયક થયો એટલે સારું ઘર અને વહું જોઈને સમરાંગણ સમાં સોનેરી સંસાર રથ સાથે જોડ્યો.\n\n     \u200Eદીકરો હવે મજૂરીએ જવા લાગ્યો. ચંપાબા અને એની વહું લોકોના કપડા - વાસણ કરીને ટંક ટૂંકો કરતા. સંસાર હવે સુખી લાગતો હતો. ચંપાબાને લાગ્યું ઘડપણ હવે આનંદે પસાર થશે. એવામાં એક પાવન દિવસે એમના દીકરાને ઘેર પારણું બંધાયું. અખંડ ઈંતજાર બાદ પૌત્ર પધાર્યો. ચંપાબા દાદી બની ગયા. મનમાં મંગળ મેળો ભરાણો. ચોફેર ખુશી ઊડી. ફરી આનંદ છવાયો.\n\n\n\n       ચંપાબા વિચારોના અશ્વે આરૂઢ થયા. હજી કાલે જ તો એ પરણીને આવી હતી. સંસાર માણવાના લાખેણા કૉડ હતાં ને સહસા વિધવા બની ગયા. વિધિની કેવી ક્રૂર વક્રતા! લીલીછમ્મ જીંદગી પળમાં જ વેરાન! હરિયાળી લાગણીથી લથબથ જીવતર સળગતા વેરાન રણમાં ફેરવાયું! આંખે ઝળઝળિયા થયા. ફરી મનમાં બબડ્યા: 'વિધવામાંથી માં અને માતામાંથી પાછી દાદી.વાહ! કુદરત વાહ! કેવી ગોળવંતી તારી લીલા. ઘડીક તડકે, ઘડીક છાંયડે. તું બહું જબરો નીકળ્યો હો કિરતાર.' કહેતા એ રડી પડ્યા. પાલવ પલળી રહ્યો ત્યાં લગી રડતા રહ્યાં.\n\nએ આંસું હર્ષના હતા કે દર્દના એ ખુદ નક્કી કરી શક્યાં નહી.\n\n       પૌત્રનું નામ પડ્યું દીપક.\n\n\n\n       ખોળામાંથી છૂટીને દોડતા ઘરમાં પ્રવેશીને બારણું બંધ કરતા દીપકને જોઈને ચંપાબા ઝીણી આંખે સફાળે લાકડીને ટેકે ટેકે બારણા સુધી ગયા. નજીવા ધક્કાથી બારણું ઊઘડી ગયું. ખૂણામાં નજર કરી.\n\n\n\n  'ક્યાં ગયો દીપક? બેટા આવ. હેંડ હું તને નિશાળે મૂકી આવું. તારે ભણવું તો પડશે જ! તારે માથે તો મારો ભવ છે. તારા પર જ જીવનની ભવાઈ છે બેટા.'\n\n      વળી કહેવા લાગ્યા:'તને માર્યો હોય એનું નામ બતાવ. બેટમજીનું માથું જ ફોડી નાખું. કોની હેશિયત છે કે તને મારી શકે! દીકરા, બહાર આવ અને મને બીના કહે. પેટમાં ફાળ પડી છે કે તું આમ ભાગતો આવ્યો જ કેમ?'\n\n\n\n      ઘડીકવાર બાદ બંને ખખડધજ બારણે આવ્યા. અચાનક જ બંનેની નજરો એક જ જગ્યાએ સ્થિર થઈ. જોયું તો ઉબડખાબડ આંગણે એક અજાણી સ્ત્રી ઊભી હતી. પ્રચંડ આવકારના અખંડ ઓરતા લઈને, અબળાની માફક, ઘોર પ્રાયશ્વિતના પોટલા ઉપાડીને. વરસતી આંખે અને વિલાયેલા વદને એ એમ જ ઊભી હતી. અચાનક જ સફાળે આવીને એ ચંપાબાને ચરણે થઈ.\n\n\n\n    \u200Eદીપકે એ સ્ત્રીને જોઈ. ઓળખી. એ જ સ્ત્રી જેનેે શાળામાં જોઈને એ ભાગી આવ્યો હતો. એ ફરી ગભરાયો. હીબકે ચડ્યો. દાદીનો ઘાઘરો ઝાલીને એ પાછળ લપાયો. વારે વારે ડોકિયું કરીને એ પેલી સ્ત્રીને જોવા મથતો. એ ગઈ કે નહી એ જાણવા જ.\n\n\n\n       જીંદગીના દર્દ પીધેલ ચંપાબાની ચકોર આંખો ઝટ ઝીણી થઈ. પિછાણવાની કપરી પ્રક્રિયા ઝડપથી પૂરી થઈ. આછી ઓળખાણ પડવા માંડી. ચહેરો ઓળખાયો. ચંપાબા સફાળે બે ડગલા પાછા ખસ્યા. એ ધક્કાથી દીપક પડ્યો.\n\n\n\n     \u200E'ફટ રે ભૂંડી વેશ.....!' અંતરમાં વીજળી ઝબુકી. એ અટક્યા. ભાન થયું. એક સ્ત્રીની હેસિયતથી બીજી સ્ત્રી માટે હળહળતા ઘોર અપમાનસમો શબ્દ એ ઉચ્ચારી શક્યા નહી. છતાંય હૈયામાં ધરબાયેલ ક્રોધ આગ બની ઉઠ્યો. કહ્યું:'હરાયી કાળમુખી, એકનો જીવ લઈને ધરાઈ નથી એટલે હવે બીજાની જાન લેવા આવી છે, નુગરી ડાકણ!' રાતાપીળા થતા ચંપાબાએ જે હાથ લાગી એ લાકડી ઉગામી.\n\n    આશરે આવનાર સ્ત્રી પાલવ પાથરીને આંગણામાં ઊભી રહી. ન ચલિત થઈ કે ન વિચલિત.*\n\n\n\n     એક વખત દીપક ફળિયામાં ભાઈબંધો ભેગો રમતો હતો. એક છોકરાએ નજીવી બાબતે એને માર્યો. દીપક કહે, 'હું મારી માં ને કહીને તને મરાવીશ.'\n\n     'એ તારી માં થોડી છે! તારી માં તો ક્યાંય નાતરે ગઈ છે. ઘેર છે એ તો તારી દાદી છે.' એક અળવીતરા છોકરાએ કહ્યું. સાંભળતાં જ મુઠ્ઠી વાળીને દીપકે દોટ મૂકી.\n\n     દોડતા ઘેર આવતા જ દીપકે ભરી આંખે ચંપાબાને રડમસ સવાલ કર્યો:'તું મારી માં કે દાદી?'\n\n\n\n      ચુંટી ખણી હોય એમ ચંપાબા ચમક્યા. હૈયે ધ્રુજારી થઈ. જે વાત છુપી હતી જાહેર થઈ. દિલ ડંખી ગયું. અવાજ તરડાયો:'બેટા, હું તારી માં યે ખરી ને દાદીએ ખરી.'\n\n      'તો મારા માં-બાપ ક્યાં? કેમ કદી અહીં આવતા નથી?'\n\n      ચંપાબાની આંખો ચોધારે ચડી.\n\n\n\n      પૌત્રની જીદ પૂરી કરવા ચાહી. ધીરે રહી બાળક દીપકના કોમળ અંતરને ઠેસ ન પહોંચે એમ ઘટના વર્ણવી. ભેગી શીખ પણ આપી: 'દીકરા, દીપક! તું મારું હીર છે. જીવનનું જીવંત ખમીર છે. આંખોનું રતન છે. મારો આધાર છે. એકલીનો સહારો છે. એ ડાકણ તને લેવા કે તારૂ કાસળ કાઢવા ક્યારેક અહીં આવશે. એનો ભરોસો કરતો નહી. એ તારી માં નહી ડાકણ છે ડાકણ.'\n\n\n\n  \u200Eપછી માથે હાથ ફેરવતા આગળ કહે,'બેટા, કદીક એ શાળાએ પણ આવે ખરી. તું એ કપાતરને ઓળખી તો નહી શકે પરંતું તને એવું લાગે કે કોઈ સ્ત્રી અથવા માણસ તને બોલાવે, તારી કને આવવાનો પ્રયાસ કરે એટલે તત્કાલ તારે તારા સાહેબને કહી દેવાનું કે આવનાર માણસ તારું હરણ કરી જવા આવ્યું છે. તારો સાહેબ એને જેલ હવાલે કરાવશે.'\n\n\n\n     એક દિવસ રિસેસ વખતે દીપક એના ભેરૂ ભેગો રમતો હતો. એવામાં એક અજાણી સ્ત્રી એના તરફ આવતી દેખાઈ. દીપકે ઓળખવા કોશિશ કરી. દાદીએ વર્ણવેલી જ સ્ત્રી સમી લાગી. દીપકે સીધા જ પોબારા ગણ્યા, ઘર ભણી. ગભરામણથી હાંફળો ફાંફળો થઈને એણે દોટ મૂકી.\n\n\n\n   \u200E'ફટ રે ભૂંડી ડાકણ....!' દાદીના મુખે આવું સાંભળીને દીપકને ખાતરી થઈ કે આંગણે ઊભેલી એ એના પિતાની હત્યારી જ છે. પારાવાર ગુસ્સો ઉપડ્યો. ઊભી ને ઊભી ચીરી નાખવાને મન થયું. કિન્તું કશું કરી શક્યો નહી. હજું બાળક હતો. નિ:સહાય હતો. કંઈક કરવાને એનામાં હિંમત જ ક્યાં હતી!\n\n    \u200Eસગા બાપને મોતને ઘાટ ઉતારનારને કયો પુત્ર માફ કરી શકે? ભલે પછી એ માં હોય કે અન્ય વ્યક્તિ! વળી, પેટે પાટા બાંધીને ઉછરેલા એકના એક દીકરાને રહેંસી નાખનાર આંખ સામે આવીને ઊભી રહી જાય તો કંઈ માતા એને સહી શકે?\n\n\n\n     ચંપાબાએ હતું એટલું જોર કરીને સ્ત્રીના માથા પર ઘા કર્યો. માથું ચૂકી ગયું ને પીઠ પર ધડામ કરતો ઘા બેઠો. સ્ત્રી તમ્મર ખાઈને ભોય ભેગી થઈ.\n\n      એ સ્ત્રી એટલે ચંપાબાના એકના એક દીકરાની વહું. એમની માજીવહું! અને એ જ દીકરાને અકાળ હત્યારી, એક પુત્રને ત્યાગનારી કઠોર સ્ત્રી. નામે હીરલ.\n\n       ચંપાબા જેટલી ઉમંગથી હીરલને વહું બનાવી લાવ્યા હતાં એટલાં જ ઉમળકાથી હીરલ સાસરે આવી હતી.\n\n       પરણ્યાની પહેલી જ રાત્રે હીરલે પતિને કહ્યું હતું: 'તમો નાહક ચંત્યા કરશો નહી. આપણે બેય ભેગા મળી મજૂરી કરશું. આ ઝુંપડી પાડીને માટીનું સુંદર ખોરડું બનાવશું. જેમાં નહી વરસાદ કે નહી વાવાઝોડાનો ડર. આપણે માં ને અને આવનાર બાળકને સુખી સંસારના દીદાર કરાવીશું.'\n\n       પતિને પહેલી જ રાતે હીરલમાં ભરોસો બેઠો. ઊજળું ભવિષ્ય દીઠું.\n\n        દિવસો બાદ બંને મજૂરીએ જવા લાગ્યા. એકાદ વરસે એમને પારણું બંધાયું. સરસ દીકરો અવતર્યો. એ દીકરો દાદી જોડે ઉછરતો ગયો. એ બેય પતિ-પત્ની મજૂરીએ જવા લાગ્યા.\n\n\n\n       એમ કરતા એક દિવસ પડોશના ગામે મજૂરીએ ગયા. પખવાડિયા સુધીનું વાઢવાનું હતું. બાજરાનો પાક વાઢવાનું કામ હતું. ચાર દિવસ બાદ ખેતરવાળાની નજર હીરલ પર પડી. પડી એવી જ બેઠી. હીરલ ગમી. આંખે ઊતરી. પખવાડિયામાં એમના અંતર એક થયા. હજી ગઈકાલે જ પતિની થઈ હતી એ પળમાં જ પરાયાની થઈ બેઠી.\n\n     માણસને પ્રેમનો પારો ચડતા અને ઊતરતા વાર નથી લાગતી.\n\n    પડખે જ બેઠું મીઠું માણસ ક્યારે દુશમન બની જાય એની કોઈ ખાતરી ખરી?\n\n      બે વરસ સુધી છૂપો સ્નેહ ચાલ્યો. કોઈને ગંધ આવી નહી. ફરી ઉનાળો આવ્યો. બાજરી લણવાનો વખત થયો. હીરલ હવે પતિની જરાય રહી નહોતી. પહેલી રાતે પરમેશ્વર માનેલો પતિ હવે પ્રેત લાગ્યો. પોતાના આશક ભેગા મળીને હીરલે ઝટ કરતું પતિનું કાસળ કાઢી નાખ્યું!\n\n ન પુત્રનો વિચાર ન પતિનો ખયાલ! ન લજ્જા ન આબરું!\n\n       પરાયાના મોહમાં પડેલી હીરલે પતિહત્યાનું ભારે પાપ આચર્યું. \n\n       પુત્રદ્રોહ કર્યો. ને ભરબપોરેે નાતરું કર્યું.\n\n     \u200Eચંપાબાએ સમાજમાં વાત નાખી. કિન્તું કંઈ ઉપજ્યું નહી. વળી, થાણેદાર પણ ધનના ઢગલામાં આળોટ્યો અને ફરજ ચૂક્યો. ચંપાબાને ન્યાય મળ્યો નહી.\n\n\n\n       ચંપાબા ફરી નોંધારા થયા. નજરાયેલું સુખ જાણે છંછેડાયું. ને ડંખી ગયું! ગરીબી ફરી કોટે વળગી. લીલાછમ્મ બેમાંથી પાછા સૂકાભઠ્ઠ એક પાંદડે થયા. કમાવાની અને પૌત્રને ઉછેરવાની બેવડી જવાબદારી આવી.\n\n     \u200Eલાકડીના જીવલેણ ઘા થી બેભાન બનેલી હીરલ પળવારે ભાનમાં આવી. કળ વળતા જ એણે કહેવા માંડ્યું:'માં.....'\n\n       'માં ની હમણા કહું એ..! નીકળ અહીંથી! નહી તો ઊભી ને ઊભી ચીરી નાખીશ, ડાકણ!' કહીને ચંપબાએ દીપક જોડે ઘરમાંથી કુહાડી મંગાવી.\n\n       હીરલે પોક મૂકી. આંખ વાટે આંસુઓના દરિયા ઉલેચ્યા. ચંપાબાનું હૈયું પીગળ્યું. કિન્તું કાળજું કઠણ રાખ્યું. હીરલે વ્યથાની વેદનાભરી વીતકકથાના પોટલા ખોલવા માંડ્યા.\n\n\n\n        'માં, હવે મને મોતને ઘાટ ઉતારો કે નરક સમી જંજાળમાંથી ઉગારો. હું મરી તો ત્યારની ગઈ છું જ્યારથી નાતરે ગઈ છું. હવે આશરો આપીને જીવાડો તો ઠીક નહી તો મરણ તો છે જ! હું એ ઘર, ગામ હંમેશ માટે ત્યજીને આવી છું. ત્યા ગઈ એ મારી મોટી ભૂલ હતી. હું ધનના ઢગલાના મોહમાં અટવાઈ અને પારાવાર પાપ કરી બેઠી. મારા એ પાપનું બૂરું ફળ મને મળી ગયું છે. ત્યાં હું પત્ની તરીકે નહી, એક ગણિકાની માફક રહી છું, આપના જેવા માનવોના મહામહેરામણમાં નહી! કાતિલ દાનવોની ખતરનાક દુનિયામાં ગઈ હતી. અહીંથી ગઈ એ દિનથી પાશવી જુલમ સહેતી રહી છું. આજે લાગ જોઈને ભાગી આવી છું. હવે તમે જે કરો એ જ સત્ય ન્યાય. પરંતું મને આશરો આપો.\n\n\n\n      ચંપાબાની નજરો દીપકના ચહેરાને તાકી રહી ને હીજરાયેલું હૈયું ઘમાસાણે ચડ્યું હતું.\n\n     'તું એ લાગની જ હતી. તને તો નકરું ઝેર આપી દેવું જોઈતું હતું.' મન બબડ્યું. \n\n      ને એ જ ક્ષણે પાવન દિલમાં ધરબાયેલો દયાનો દેદિપ્યમાન દરિયો હિલ્લોળે ચડ્યો.\n\n     બોલ્યા:'તારા પાપની સજા ઈશ્વરને ખબર. હું તને સજા દેનારી કોણ? કિન્તું, એક સ્ત્રી, લાચાર અબળા, વિવશ વિધવા, નોંધારી નારીની દશામાં મે જે સહન કર્યું છે એ તને સહન કરવા નહી દઉં! તને લાચાર, નોંધારી અબળા માનીને આશરો જરુર આપીશ પરંતું માફ તો ક્યારેય નહી કરું!!'\n\n\n\n      ને ચંપાબાની દયા પર ફિદા થઈને દીપક હીરલની વેદનાભરી આંખોના અકળ્ય ભાવો જોઈ રહ્યો.     ",
      "duration": "10 mins",
      "category": "Drama"
    },
    {
      "id": 4,
      "title": "પતિની વ્યથા - દિવાળી સ્પેશ્યિલ",
      "story_name": "દરેક તહેવારમાં પતિની વ્યથા તો સરખી જ રહે છે. તમે પતિની વ્યથા-નવરાત્રી સ્પેશ્યિલ લેખ તો વાંચ્યો જ હશે અને જો ના વાંચ્યો હોય તો વાંચી લેજો. તમે વાંચશો તો મારુ દુઃખ થોડું હળવું થશે. મને થશે કે હું એક જ પત્નીથી વ્યથિત નથી મારા ભાઈઓ પણ છે.\n\nતમે વાંચ્યો કે નહિ પણ મારી રાણીએ એટલે કે અમારા શ્રીમતીજી એ તો એ લેખ વાંચ્યો અને પછી મને સાક્ષાત માઁ દુર્ગા, કાલી ના દર્શન થયા. એની સજા પણ મળી. મને ઘઉંના પાપડ, અથાણાં અતિશય પ્રિય. સજારૂપે એક અઠવાડિયા માટે મારા અથાણાં, પાપડ ઉપર કાપ મુકવામાં આવ્યો. મેં કારણ પૂછ્યું તો મને કહે કે \" હું તો રાવણ જેવી છુ ને તો પછી રાવણ જેવું કરવું પણ પડે ને!!!\"\n\nરાવણે સીતાહરણ કર્યું અને મારી રાણીએ અથાણાં-પાપડ હરણ કર્યું.\n\nનવરાત્રી પુરી થઇ, હાશકારો લીધો અને જ્યાં લખવા બેઠો ત્યાં જ અમારા શ્રીમતીજી નો હુકમ છૂટ્યો.\n\n\"અરે, આજે તમે લખવા ના બેસતાં.\"\n\nમેં પૂછ્યું \"કેમ ભઈ, હવે તો તહેવારો પુરાને!\"\n\nશ્રીમતીજી ઉવાચઃ\" હા તો હજી તો નવરાત્રી જ પુરી થઇ. દિવાળી તો બાકી જ છે ને. આજે તમારો પુસ્તકોનો કબાટ સાફ કરવાનો છે.\"\n\nમેં કહ્યું\" અરે પણ હજી તો દિવાળીને વાર છે ને?\"\n\nશ્રીમતીજી:\" હા પણ ધીમે ધીમે બધું કરશું ત્યારે પૂરું થશે ને! આમ પણ આ વખતે આપણી સાથે દિવાળી કરવા મારા મમ્મી પપ્પા પણ અહીં આવવાના છે. તો એ લોકો આવે એ પહેલા જ બધું કામ પતાવવું પડશે. હું બધા પુસ્તકો કબાટમાંથી કાઢીને તમને આપું અને તમે એમાં જે કામના પુસ્તકો છે એને કપડાથી લૂઈને સાઈડ માં રાખતા જાજો.”\n\n\" જો હુકમ મેરે આકા.\" એમ કહીને હું મજૂરી એ વળગી ગયો. હાસ્તો વળી મજુર જ ને!!! એટલે તો આકા કીધું.\n\nઆમ તો દિવાળી ની સાફ-સફાઈ કરવામાટે એક બહેન આવવાના જ હતા પરંતુ ઘર ના બધા કબાટ અમે જાતે જ સાફ કરતા.\n\nમારો પુસ્તકોનો કબાટ સાફ કરતા કરતા અચાનક જ મારી રાણી દોડીને પલંગ ઉપર ચડી ગઈ અને એક બાજુ થી બીજી બાજુ અને બીજી બાજુ થી ત્રીજી બાજુ ઠેકડા મારવા લાગી.\n\nહું આ દ્રશ્ય જોઈને એકદમ ડરી જ ગયો. હમણાં સુધી તો બરાબર હતી આમ અચાનક શું થઇ ગયું? રાવણ અચાનક વાલિ કેમ બની ગયો?\n\nમારા સાસુ-સસરા આને પારેવડું કહે છે. જો કે ચાંચવાળું કહેતા એ ભૂલી જાય છે. પણ આ પારેવડું આમ અચાનકથી ફફડવા કેમ લાગ્યું? દિવાળીમાં મમ્મી-પપ્પા આવવાના છે એના તણાવમાં આનું છટકી તો નથી ગયું ને?\n\nઆખરે મેં પારેવડાંને એટલે કે મારી રાણી ને પૂછ્યું: \" શું થયું? આમ કેમ વાંદરાની જેમ ઠેકડા ઠેકડ થઇ છે? અરે કઈ નહિ તો પલંગની તો દયા ખા. જો પલંગ તૂટી ગયો તો હું તારા મમ્મી ને શું જવાબ આપીશ?\"\n\nજી હા, એક હકીકત છે કે તમારું ગમે તે થાય પણ પત્નીના કરિયાવરમાં આવેલી સોય પણ ખોવાય તો લગ્નજીવન માં વાવાઝોડું  આવી શકે. તો આ તો આટલો મોટો પલંગ છે. જો એ તૂટી જાય તો મારે મારા સસરાપક્ષ માં શું મોઢું દેખાડવું? એક પલંગ તો સાચવી નથી શકતા અમારી દીકરીને કેમ સાચવશે? એમાં પણ અમારી સગાઇ પછી એક વાર હું મારા સાસરે ગયેલો. ત્યાં મારા સાસુમાએ મને માહિતી આપી કે અમારી દીકરીને નીંદરની થોડી તકલીફ છે. એને એના પલંગ વિના નીંદર જ નથી આવતી એટલે લગ્નમાં અમે એને એનો પ્રિય પલંગ દઈશું. તો તમે ના ન પડતા.\n\nઆમ તો હું દહેજ/કરિયાવરનો સખત વિરોધી છું અને મેં લગ્ન માટે મારા સાસુ-સસરા પાસે શરત પણ એ જ રાખી હતી કે જો લગ્ન કરવા હોય તો દીકરીને પહેરેલ કપડે જ વિદાય કરવાની રહેશે. દહેજ કે કરિયાવરના નામે હું એક વસ્તુ અહીં થી નહિ લઇ જાઉં. પણ અમારી રાણીની નિંદ્રારાણી માટે મેં એ પલંગ નો સ્વીકાર કર્યો.\n\nખબર નહિ મારા સાસુમાને કઈ રીતે મારી રાણીની નીંદરમાં તકલીફ હોય એવું લાગતું હશે કેમ કે મારી રાણી જયારે નિંદ્રાવસ્થામાં હોય ત્યારે એટલી ગાઢ નિંદ્રા હોય કે ઢોલ-નગારા વાગે તો પણ એ ના જાગે. એના નસકોરા એટલા તીવ્ર હોય કે ઘણી વાર તો હું ડરી જાઉં કે હું ઇન્ડિયા-પાકિસ્તાન ના યુદ્ધ મેદાન માં તો નથી આવી ગયો ને!! નિંદરની બાબતમાં મારી રાણી કુંભકર્ણને પણ કોમ્પ્લેક્સ આપે એવી છે. \n\nહા તો આપણે ક્યાં હતા? મારી રાણી ઠેકડે ચડી હતી. આખરે એ ખૂંખાર ગુનેગાર પકડાયો. એ બીજું કોઈ નહિ પણ ઉડતું છીપુ હતું. \n\nના ના, મારી રાણી તો ઝાંસીની રાણી જેવી નીડર છે. એટલે એને વંદા, ગરોળી, સાપ, ઉંદર, છછુન્દર વગેરે થી તો જરાય બીક નથી લગતી. બસ ઊડતી વસ્તુઓથી બહુ ડરે. જેમકે છીપા, વાણીયા, પતંગિયા વગેરે. તમને થતું હશે કે બીજું બધું તો ઠીક પણ પતંગિયાથી કોણ ડરે? એ તો કેટલા રંગબેરંગી અને સુંદર હોય છે!! પણ હા મારી રાણી તો પતંગિયાથી પણ બહુ જ ડરે. \n\n\"હવે આમ મને શું જોવો છો? એને કાઢો અહીં થી.\" શ્રીમતીજી ચીસો પાડી ને બોલ્યા.\n\n\"અરે પણ એ તો નાનું અમથું છે એનાથી આટલું બધું શું ડરવાનું? અને તું આમ ચીસો ના પાડ.  તને આટલી  રાડા-રાડી કરતા કોઈ સંભાળશે તો શું વિચારશે? કે હું તારી ઉપર હિંસા કરું છું કે શું?\"\n\n\"અરે, પણ તમે વાતો બહુ કરો છો. એને જલ્દી બહાર કાઢો ને.\"\n\nએની આવી સ્થિતિ જોઈ મારા મન માં એક વિચાર આવી ગયો કે રાણી તું તો આજ ફસાણી.\n\nમેં કહ્યું \" હું એને કાઢું ખરી પણ એક શરતે.\"\n\nશ્રીમતીજી:\"અરે ભાઈસાબ, મને તમારી બધી જ શરત મંજુર છે પણ આને અહીં થી કાઢો.\"\n\nલે સાંભળી તો લે મારી શરત પછી હા પાડજે.\n\nશ્રીમતીજી:\"બોલો? શું છે શરત?\"\n\n\"એ જ કે જે અથાણાં-પાપડ નું તે હરણ કર્યું છે એ મને હેમ-ખેમ પાછા જોઈએ.\"\n\nશ્રીમતીજી: હા, બસ. દીધા તમને પાછા. હવે તો એને કાઢો.\n\nમને ખરેખર એટલો પ્રેમ આવી રહ્યો હતો એ છીપા ઉપર કે મારુ ચાલે તો હું એને સોનાની બરણીમાં સાચવીને રાખું. કોઈ તો મળ્યું કે જેણે મારી રાણીને ડરાવી અને મારા અથાણાં-પાપડને મુક્ત કરાવ્યા.\n\nછેલ્લા ઘણા સમય થી હું એક વાંદરાને ગોતું છું પણ એ મળતો નથી. તમને એવું થતું હશે કે કેમ વાંદરા ને? એની પાછળ પણ એક કહાની છે. મારા સાસુમા એ આ વાત મને કરી હતી જયારે લગ્ન પછી હું રોકવા ગયો હતો ત્યારે.\n\nએમાં એવું છે કે મારી રાણી જયારે ૨ વર્ષની હતી ત્યારે બધા ગોકુલ-મથુરા ગયા હતા. ત્યાં મારી રાણીને એના પપ્પાએ દાળિયા નું પેકેટ આપ્યું હતું વાંદરાઓને ખવડાવવા માટે. પણ મારી રાણી એટલી સીધી તો નથી જ કે એ વાંદરાઓને દાળિયા સહેલાઇ થી આપી દે. એટલે એને એક વાંદરાની મશ્કરી કરવાની ચાલુ કરી. એ વાંદરાને દાળિયા દેખાડે અને પછી પાછળ છુપાવી દે. વળી દેખાડે અને છુપાવી દે.\n\nજોયું મેં કીધું તું ને પારેવડું ખરું પણ ચાંચવાળું!!!!\n\n એમ તો એણે ૫ થી ૭ વાર દાળિયા દેખાડ્યા અને છુપાવી દીધા. એમાં પેલા વાંદરાનો મગજ ગયો. ખીજ માં ને ખીજ માં એણે એવી જોર થી મારી રાણીને જાપટ મારી કે મારી રાણી દડદડ કરતી યમુનાજી ના પગથિયાં પર ગબડી અને નાકમાંથી લોહી નીકળવા લાગ્યા. એ વાંદરો દાળિયાનું પેકેટ લઇ ભાગી ગયો.\n\nશું એ વાંદરાની હિંમત!! એણે ઝાંસી ની રાણી જેવી સશક્ત મારી રાણીને જાપટ મારી. જ્યારથી મને આ વાત ખબર પડી ત્યારથી હું એ કપિરાજ ને ગોતી રહ્યો છું કે ક્યાંક મને એ મહાનુભાવના દર્શન થઇ જાય અને એને હું ઘરે લઇ આવી શકું. મારી રાણીને થોડી ડરાવી શકું.\n\nજોયું સાસરે જવાના પણ ઘણા ફાયદા હોય છે.\n\nપછી મેં એક હાથે એ છીપાને બહાર કાઢ્યું અને બીજા હાથે મારા અથાણાં-પાપડ નો થેલો મેળવ્યો. મને થેલો લેતી વખતે એવું લાગતું હતું કે જાણે હું રાવણ સામે યુદ્ધ જીત્યો. \n\nહજી તો જીતની અનુભૂતિ કરું એ પહેલા જ મારા ઘરની બહાર પોલીસની સાયરન વાગ્યું. મને થયું હશે કંઈક.\n\nત્યાં તો મારા ઘરની બેલ વાગી. જ્યાં દરવાજો ખોલ્યો તો બહાર પોલીસ આવી હતી. એમને કોઈએ ફરિયાદ કરી હતી કે હું મારી પત્નીને મારતો હતો અને એ ચીસો નાખતી હતી. મહામુશ્કેલીએ મેં અને મારી રાણીએ એ લોકોને સમજાવીને રવાના કર્યા.\n\nએ પછી ત્રીજે દિવસે ઘર સાફ કરવામાટે બેન આવ્યા પણ એ કોઈ નવા બેન હતા કેમ કે અમારા જાણીતા બેનને ડેન્ગ્યુ થયો હતો.   \n\nહવે આ નવા બેન ટેબલ ઉપર ચડ્યા તો ખરી પણ રામ રામ રામ બોલતા બોલતા નીચે આવી ગયા.\n\nમને હસવું આવતું હતું કે ક્યાંક આ બેન ને પણ મારી જેમ રાવણ ના દર્શન તો નથી થયાને? આમ કેમ રામ રામ રામ બોલતા નીચે આવી ગયા અને ગભરાઈ ગયા.\n\nમેં એ બેન ને પૂછ્યું\" કેમ, શું થયું? તમે એટલા ડરી કેમ ગયા છો? કાંઈ દેખાઈ ગયું કે શું?\"\n\nઅરે ના,  ના સાહેબ. એવું તો શું દેખાય? પણ આ તો મને ઊંચાઈ ઉપર ચડીને પંખા,કબાટ સાફ કરવામાં ચક્કર આવે. એટલે મારાથી આ ઉપર ચડીને કઈ નહિ થાય તો હું નીચે નીચે તમને બધું સાફ કરી દઈશ.\"\n\nમારી રાણીને પણ આ જ ડર એટલે કે ઊંચાઈથી ડર લાગે એટલે એ પણ કઈ કરી ન શકે.\n\nહવે બધો કાર્યભાર મારા નાજુક ખંભા ઉપર આવ્યો. મારી રાણીનો ક્રોધિત ચહેરો જોઈને મેં મારા હથિયાર નીચે મૂકી દીધા અને મજુર ફરીથી લાગી ગયો દાળિયે.\n\nજેમ તેમ કરીને એક દિવસમાં જ બધું સાફ સફાઈનું કામ ખતમ કર્યું. સાંજે મેં રાણીને કહ્યું કે આજે તો દેશી ખાવું છે તો રસોઈવાળા બેન પાસે ઘી થી લથપથ ભાખરી, ચા અને પાપડ શેકવી લેજે. અથાણું છે એટલે મારા માટે શાક ના બનાવતી. આજે તો કાકડીને ભૂખ લાગી છે હું તો દબાવી ને ખાઇ. એમ આનંદ લેતા લેતા હું નાહવા ગયો.\n\nજમવાના ટેબલ ઉપર ચા, ભાખરી, પાપડ, અથાણું, લસણવળી ચટણી જોઈ હું અત્યંત આનંદિત થઇ ને જમવા બેઠો. હજી તો ભાખરી, ચા લીધી અને અથાણાં-પાપડ તરફ હાથ લંબાવ્યો ત્યાં જ મારી રાણી એ તડાપ મારી  અથાણાં-પાપડ મારા થી દૂર કરી દીધા.\n\nમેં કહ્યું \" કેમ, તે કીધું તું ને કે અથાણાં પાપડ દીધા તમને.\"\n\nશ્રીમતીજી: \" હા તો દીધા તો છે તમને.\"\n\n\"તો પછી ખાવા તો દે.\"\n\nશ્રીમતીજી: \"મેં તમને અથાણાં-પાપડ દીધા છે. પણ ખાવા માટે ન તો તમે કંઈ પૂછ્યું અને ન તો મેં હા પાડી હતી. તો હવે છાનામુના ચા, ભાખરી અને લસણવાળી ચટણી ખાઈ લો અને મજા કરો.\"\n\nજોયું નવી બેને એને હેરાન કરી અને ખીજ મારી ઉપર ઉતરી. પણ રાણીના રાજ્યમાં રેહવું હોય તો એની આજ્ઞા તો માનવી જ પડે.\"\n\nચાલો ત્યારે ચા, ભાખરી જ ખાઈ ને પેટ ભરી લઈએ....\n\nએમ કરતા દિવાળીના તહેવારો આવ્યા અને મારા સાસુ-સસરા પણ આવ્યા.\n\nદિવાળીની રાત્રે અમે ચોપડા પૂજન કરી ઘરે આવ્યા ત્યારે બધા જોર શોર થી ફટાકડા ફોડી રહ્યા હતા. મારી રાણીને પહેલેથી જ ફટાકડા ન ગમે અને અવાજ થી એ ફફડી જાય. એટલે દિવાળીની રાત્રે એ કાનમાં રૂ ભરાવીને જ રાખે.\n\nએમાં મેં એને કહ્યું' ડાર્લિંગ, આજે તું બહાર ના નીકળતી.\"\n\nએણે પૂછ્યું,\"કેમ? કાળીચૌદશ તો કાલે ગઈ અને ભૂત-ચુડેલ ના હેપી બર્થડે વાળા જોક હવે ચવાઈ ગયા છે. આજે તો દિવાળી છે ને?\"\n\nમેં કહ્યું\" મારી રાણી, મારી વ્હાલી, દિવાળી છે એટલે જ તો ચિંતા થાય છે?\n\nશ્રીમતીજી: \"ઓહ, તમને મારી કેટલી ચિંતા થાય છે? મારી ચિંતા ના કરો મેં કાન માં રૂ ભરાવી દીધું છે. એટલે કાલે કાન નહિ દુખે. તમે મને કેટલો પ્રેમ કરો છો, નહિ?\"\n\nમેં કહ્યું\"અરે ના ના. એમ નહિ.\"\n\nશ્રીમતીજી: \"એટલે તમે મને પ્રેમ નથી કરતા?\"\n\nમેં કહ્યું\" કેવી વાત કરે છે તું?હું સૌથી વધારે તને જ તો પ્રેમ કરું છું.\"\n\nશ્રીમતીજી: \"તો પછી શું કહો છો કે ના, ના એમ નહિ? શું વાત છે મને કહો હવે? મેં રૂ પણ કાઢી નાખ્યું.\"\n\nમેં કહ્યું\" રૂ તો પાછું ભરાવી લે પછી કહું તને\".\n\nશ્રીમતીજી: \"તમે પણ ખરા છો. જે કહેવું હોય એ કહો ને આમ શું રમત કરો છો. મારે હજી કામ છે. મમ્મી-પપ્પા અગાશી ઉપર ફટાકડા જોવે છે એના માટે ચા-નાસ્તો લઇ જવાનો છે. ચાલો ત્યારે મારી પણ મદદ કરો અને વાત પણ કહો.\"\n\nમેં મમરો મુક્યો: ' અરે આ તો એટલે તને બહાર જવાની ના પાડી કેમ કે આજે દિવાળી છે ને! દિવાળીના દિવસે જ તો શ્રી રામ રાવણ ને હરાવીને અયોધ્યા પાછા ફર્યા હતા ને? તો આજે ક્યાંક શ્રીરામ આંટો મારવા નીકળા હોય અને જો તને જોઈ જાય તો વળી પાછા ક્યાંક તીર મારવા ન આવે !!!\"\n\nશ્રીમતીજી અત્યંત ગુસ્સા સાથે :\" બસ, બહુ થયું તમારા રામ-રાવણ જોક નું. આવતી કાલે નવું વર્ષ છે ને તો આવતી કાલથી એક વર્ષમાટે તમારા અથાણાં-પાપડ અને મીઠાઈ સદંતર બંધ. રાવણની ક્રૂરતા તો દેખાડવી જ રહી.\"\n\n\"અરે, અરે હું તો મજાક કરતો હતો. એવું થોડી કરાય યાર. હવે તારી ઉપર કોઈ જોક નહિ કરું, બસ. પણ મારા અથાણાં-પાપડ-મીઠાઈ બંધ ન કર, પ્લીઝ. \"\"\n\nશ્રીમતીજી:\" પણ હું તો મજાક કરીશ જ. હા....હા....હા... કેવી રહી?\"\n\nઆમ કહી હું કઈ સમજુ અને કઈ કહું એ પહેલા જ મારા મોઢામાં મીઠાઈ નો ટુકડો મૂકીને એ પણ ઉપર ફટાકડા જોવા ગઈ. આમ દિવાળીનો તહેવાર પણ રંગે ચંગે મનાવ્યો.\n\n અમારા શ્રીમતીજી ના આવા તો ઘણા બધા કિસ્સાઓ છે પણ એ વાત પછી ક્યારેક !..\n\n",
      "duration": "9 mins",
      "category": "Drama"
    },
    {
      "id": 5,
      "title": "સમજ",
      "story_name": "એ દિવસે હું દર વખત જેમ મારા વારા માટે રાહમાં બેઠી હતી. રાહમાં બેસતી દરેક વ્યક્તિની સમય પસાર કરવા માટેના વિકલ્પોની પસંદગી જુદી જુદી હોય છે. કોઈ વાંચનમાં ચિત્ત પરોવે, કોઈ અન્ય જોડે વાર્તાલાપનો છેડો થામે, કોઈ નિંદ્રાવશ થઈ બેસે, કોઈ શરીરના હાવભાવો જોડે રમત કરે, કોઈ શરીરના સ્નાયુઓને તાણની કસરત કરાવે, કોઈ બગાસાની હરીફાઈ આરંભે. મારા હાથમાં મેગેઝીન હતી. હું એના પાનાઓ સમયાંતરે ફેરવી રહી હતી. લેખના શીર્ષકો ઉપર અછડતી નજર ફરી વળતી હતી. છપાયેલા ફોટાઓ ઉપરછલ્લા નજરમાંથી છટકી અર્ધજાગ્રત મનમાં સચવાઈ રહેવા મારી જાણ વિના જ અંદર ઉતરી રહ્યા હતા. મારી આંખો એ જડ પરિસ્થિતિમાં હાજર હોવા છતાં ગેરહાજર હતી. માનસપટ પર જુદા જુદા દ્રશ્યો ઝીલાઈ રહ્યા હતા. એ શ્વેત શ્યામ દ્રશ્યોમાં હું એ દિવસે પણ એ જ વર્ષો જુના પ્રશ્નનો ઉત્તર શોધવા મથી રહી હતી. \n\nમને સૌથી વધુ કોણ સમજે ?\n\nસૌથી પહેલા જે દ્રશ્ય કીકીઓ આગળ તરી આવ્યું હતું એમાં મારું બાળપણ ઝળહળી રહ્યં હતું. હું મમ્મીની ગોદમાં લપાઈને બેઠી હતી. મારા નાનકડા પંજાઓ વડે મેં એને કડક ભીંસમાં લઈ લીધી હતી કે જેથી સામે ઊભા હઠ પર અડગ પપ્પા મને અડકી પણ ન શકે. મારી આંખો ડરથી ચુસ્ત ભીંસાયેલી હતી. મનમાં ભયનું વાવાઝોડું ફૂંકાઈ રહ્યું હતું. \n\n'' મેં ફોર્મ ભરી દીધો છે. ફી પણ ભરી દીધી છે.\"\n\nપપ્પાના અવાજની કડકાઈથી શરીરમાં આછી આછી કંપારી છૂટવાની શરૂ થઈ કે મમ્મીનો હાથ માથે ફરવા લાગ્યો. એ હુલામણા સ્પર્શથી મન સુરક્ષાની અનુભૂતિ કરવા માંડ્યું. \n\n\" એને ડર લાગે છે તો રહેવા દો. બળજબરી શા માટે કરો છો ? \"\n\nમમ્મીના પ્રશ્નનના ઉત્તરમાં પપ્પાનો અવાજ પહેલા કરતા પણ વધુ ઊંચો ઉઠ્યો. \n\n\" જાત રક્ષણ માટે તરતા તો આવડવું જ જોઈએ.\"\n\nપ્રત્યાઘાતમાં મમ્મીએ મને વધુ ચુસ્ત છાતીએ ચાંપી દીધી. પપ્પા ક્રોધમાં પગ અફાળતાં ઘરની બહાર તરફ નીકળી ગયા. હું મમ્મીના આલિંગનમાં મીઠું મલકાઈ ઊઠી. મને મારા પ્રશ્નનો ઉત્તર મળી ગયો. મને સૌથી વધુ મમ્મી જ સમજે છે. \n\nપણ...\n\nબાળપણની મીઠી યાદોવાળું દ્રશ્ય ક્ષણમાં આલોપ થઈ ગયું. એક મહિના પહેલા મમ્મીએ મને કરેલો કોલ યાદ આવ્યો. પરંતુ એ કોલ રિસીવ કરી રહેલું મારું શરીર પુખ્ત હતું. \n\n\" દક્ષા, ગોળપાપડી તૈયાર થઈ ગઈ ? \"\n\nમમ્મીના પ્રશ્નના ઉત્તરમાં દર વર્ષે હું હરખ જોડે હા જ કહેતી. લગ્ન પછી પણ દરેક વારતહેવારે એના માટે ગોળપાપડી હું જ તૈયાર કરતી. એને મારા હાથની ગોળપાપડી ગમતી. હું જાણતી હતી. પણ આ વર્ષે... જવાબદારીઓમાં જાણે અચાનકથી ઉભરો આવી ગયો હતો. શ્વાસ લેવાનો પણ સમય ન હતો. હેમખેમ ઘરના કાર્યોનું સંતુલન જાળવી રહી હતી એમાં...\n\n\" સોરી મમ્મી, સમય નથી. તું જાણે છે ને કે...\"\n\nમારું વાક્ય પૂરું થઈ શકે એ પહેલા જ એ ફટ દઈને બોલી પડી હતી. \n\n\" હું સમીક્ષાને કહી દઈશ. એ ના ન જ પાડશે. તું રહેવા દે. \"\n\nઆટલું કહી મમ્મીએ કોલ મૂકી દીધો હતો. ભાભી ગોળપાપડી તૈયાર કરી આપશે. એમાં કોઈ મોટી વાત ન હતી. પણ મારા કપાઈ ગયેલા પેલા અર્ધા વાક્યથી મારી એક ભ્રમણા જરૂર તૂટી હતી. મમ્મી મને સૌથી વધુ સમજતી તો ન જ હતી. \n\nમન ગૂંગળાઈ ઉઠ્યું. મેં તરત જ મેગેઝીનનું પાનું ફેરવી નાખ્યું. નવો લેખ, નવા ફોટા અને વિચારની એ જ ધારા.\n\nઆ વખતે કીકી પર તરી રહેલ શ્વેત શ્યામ રંગના દ્રશ્યોમાં હું તરુણાવસ્થામાં હતી. મારી બેગ પેક કરી રહી હતી. મમ્મીની આંખો ગુસ્સામાં લાલચોળ હતી. તે ઓરડામાં આમથી તેમ ચક્કર કાપી રહી હતી અને પોતાના મગજમાં ચક્કર કાપી રહેલા વિચારોને મારી દિશામાં છુટ્ટા ફેંકી રહી હતી.\n\n\" આમ છોકરી જાતને એકલા એકલા રખડવા જવું શોભતું હોય ? કોઈ ઊંચનીચ થઈ ગઈ તો... ના, કોઈ જરૂર નથી. આ ટ્રીપ, બીપ, કેમ્પીંગ આપણને ન પોષાય. મેં ના પાડી દીધી એટલે બસ. વાત પુરી. \"\n\nપેકીંગ કરી રહેલા મારા હાથની ઝડપ મમ્મીના શબ્દો જોડે હોડમાં ઉતરી. \n\n\" મમ્મી, હું એકલી નથી. એથ્લિટ્સની આખી ટીમ મારી જોડે છે. ટીમના મેનેજર અને કોચ પણ સાથે છે.\"\n\nમારી બેગને હાથ વડે સંકેલવાનો પ્રયાસ કરતા મમ્મીએ ત્રાડ જ નાખી. \n\n\" એ કોચ અને મેનેજર છે તો પુરુષ જ ને ! ''\n\nમેં હેમખેમ બેગને ફરી ખોલી અને ઝડપથી પેકીંગ પૂરું કરવા તત્પરતા દર્શાવી. \n\nઘમાસાણ બોક્સિંગ કરી રહેલા બે ખેલાડીઓ વચ્ચે રેફરી દખલગીરી કરી જે રીતે બન્નેને છુટા પાડે એ રીતે પપ્પા મારી અને મમ્મીની વચ્ચે આવી ઊભા રહી ગયા. \n\n\" બસ કર, ગાયત્રી. એ હવે નાની બાળકી નથી. એને છૂટી કરવી પડે. આપણા વિના પ્રવાસ ખેડશે તો એનો આત્મવિશ્વાસ વધશે. આખું જીવન એને ગોદમાં લઈને ન બેસાય. \" કહેતા પપ્પાએ પોતાનો હાથ મારા ખભે ગોઠવી દીધો હતો. મારી બેગ પેક થઈ ચુકી હતી. એક ત્રાંસી નજર મારી પેક થયેલી બેગ પર નાખી મમ્મી પોતાના ઓરડામાં જતી રહી હતી. પપ્પા તો ઠેઠ સ્ટેશન સુધી મને ડ્રોપ કરવા આવ્યા હતા. એ દિવસે મને દ્રઢ વિશ્વાસ બેસી ગયો કે આખરે મારા પ્રશ્નનો ખરો ઉત્તર મને મળી જ ગયો. \n\nમને સૌથી વધુ કોણ સમજે ? પપ્પા જ વળી.\n\nપણ...\n\nતરુણાવસ્થાની એ આત્મવિશ્વાસથી છલકાતી યાદો વરાળ બની પળભરમાં હવામાં ભળી ગઈ. થોડા મહિના પહેલાની નવી યાદોએ એનું સ્થળ ત્વરાથી લઈ લીધું હોય એમ એક નવું દ્રશ્ય મેગેઝીનની પૃષ્ઠભૂમિમાં જાણે હું જીવંત નિહાળી રહી. એ દિવસે ભાભીનો જન્મદિવસ હતો. હું મારી દીકરી સોનાક્ષીને લઈ ઘરે ગઈ હતી. બધા જમી રહ્યા હતા. સોનાક્ષી આખા ઘરમાં દોડાદોડી કરી રહી હતી. નાનાનાનીનું ઘર એનું સૌથી ગમતું સ્થળ હતું. એ ખુબ જ ખુશ હતી. એને ખુશ નિહાળી હું પણ એટલી જ ખુશ હતી. અચાનકથી પપ્પાના ઓરડામાંથી ગુંજેલા અવાજથી બધા ચોંકી ઊઠ્યા. સૌથી વધુ હું. સોનાક્ષી પપ્પાના ઓરડાની દિશામાં જ દોડતી ગઈ હતી. પપ્પાએ જમણ પડતું મૂકી એ દિશામાં દોટ મૂકી. હું પણ ધબકતા હૈયે એમની પાછળ ધસી ગઈ. ઓરડામાં પહોંચતા જ સોનાક્ષીને પથારી પર સુરક્ષિત બેઠી નિહાળી મારા જીવમાં જીવ આવ્યો. પરંતુ પપ્પાનું ધ્યાન સોનાક્ષી તરફ હતું જ નહીં. એમનો જીવ નીકળી ગયો હોય એવા હૃદયભગ્ન હાવભાવો એમના ચહેરા ઉપર નિહાળી મારું હૈયું પણ જમીન પર વિખરાયેલા કાચના ટુકડાઓ જેમ જ ચકનાચૂર થઈ ગયું. એમનું અતિ પ્રિય મોંઘુ એન્ટીકપીસ સોનાક્ષીના હાથની થપાડથી ભોંયભેગુ થયું હતું. એ દિવસે તેઓ કશું ન બોલ્યા. ન મને, ન સોનાક્ષીને. પરંતુ ત્યાર બાદ જેટલી વખત હું ઘરે ગઈ હતી ત્યારે એમનો ઓરડો લોક જ રહેતો. સોનાક્ષી દોડાદોડી કરે કે તરત જ એમની નજર એ દિશામાં પહેરો ભરે અને વચ્ચે વચ્ચે તેઓ, \" સંભાળીને સોનાક્ષી. કશું તૂટી ન જાય. \" એવું કડક શબ્દોમાં એને યાદ અપાવતા રહે. જેટલો સમય હું ત્યાં હોવ મારો જીવ પણ ઉંચકાયેલો રહેતો. ધીરે ધીરે એ ઘરમાં મારી અવરજવર ઓછી થઈ ગઈ. ખાસ અવસર વિના હું ઘરે જવાનું ટાળવા લાગી. એ દિવસે એ એન્ટિક પીસની જોડે વર્ષો જૂની મારી ભ્રમણા પણ તૂટી ગઈ હતી. એની જગ્યાએ નવી શંકાએ મનમાં સ્થળ બનાવ્યું હતું. પપ્પા મને, મારી પરિસ્થિતિને, મારી લાગણીઓને સમજે પણ છે ખરા ?\n\nવિચારોએ મન પર છોડેલું તીર અસહ્ય થઈ પડ્યું. મારી આંતરિક વેદનાએ આંગળીઓને ધક્કો દીધો અને ફરી મેં મેગેઝીનનું પાનું વેગ જોડે ઉથલાવી મૂક્યું. અસંખ્ય જાહેરાતો જાગ્રત નજરમાં સ્થળ બનાવવા અધીરી બની. પરંતુ અર્ધજાગ્રત મને એની તીવ્રતા છીનવી લીધી અને શ્વેત શ્યામ રંગની યાદો દ્રશ્ય બની એની ઉપર હાવી થઈ બેઠી.આ વખતે સ્મૃતિપટ પર ઊભું થયેલું દ્રશ્ય મારા યૌવનકાળનું હતું. મારી આંખો રડી રડીને સૂઝી ગઈ હતી. દિવસોથી ઘરમાં ચાલી રહેલું યુદ્ધ અંતિમ પડાવ પર હતું. નિર્ણયાત્મક ઘડી આવી પહોંચી હતી. મમ્મી પપ્પાના ચહેરા અસ્વીકારભરી ધૃણાથી લદાયેલા હતા. \n\n\" મમ્મી, પપ્પા, આ એનું જીવન છે. એને એના જીવનના નિર્ણયો જાતે લેવાનો સંપૂર્ણ અધિકાર છે. એ તમારી ઈચ્છા વિના તો લગ્ન ન જ કરશે. પણ જો એની ઈચ્છા વિના ફક્ત તમને બન્નેને રાજી રાખવા લગ્ન કરશે તો જીવનભર ઘૂંટાતી રહેશે. એને એની પસંદગીના યુવક જોડે લગ્ન કરવાની સંમતિ આપી દો, પ્લીઝ. હું વિવેકને મળી ચુક્યો છું. સારો છોકરો છે. બહેન એની જોડે સાચે જ ખુશ રહેશે. \"\n\nહું દોડીને ભાઈને ભેટી પડી હતી. એના પ્રયાસોથી એણે એ દિવસે આખરે મમ્મી પપ્પાને મનાવી જ લીધા હતા. એના સહકાર વિના મારી પસંદગીના યુવક જોડે લગ્ન કરી શકવાનું મારું સ્વપ્ન કદી વાસ્તવીકતામાં પરિણમ્યું ન હોત. એ દિવસે મનમાં ગાંઠ બંધાઈ ગઈ હતી કે મને સૌથી વધુ સમજનાર ન મમ્મી, ન પપ્પા. ફક્ત અને ફક્ત ભાઈ.\n\nપણ...\n\nહું જાણતી ન હતી એ ગાંઠની આયુ થોડા વર્ષોની જ હતી. હમણાં બે મહિના અગાઉ જયારે એને પ્રમોશન મળ્યું હતું ત્યારે એણે શહેરની મોટી ફાઈવ સ્ટાર હોટેલમાં પરિવાર અને મિત્રોને ભવ્ય પાર્ટી આપી હતી. હું એની પ્રગતિથી અત્યંત રાજીરેડ હતી. એની ઓફિસના કલીગ અને બોસ પણ ત્યાં આમંત્રિત હતા. સોનાક્ષી પણ નવા સ્થળને લઈ અત્યંત ઉત્સાહિત હતી. એના ખુશીના ઠેકડાઓ મારા મનને સંતોષ અને તૃપ્તિ અર્પી રહ્યા હતા. હું એને દૂરથી એકીટશે સ્મિત જોડે તાકી રહી હતી. અચાનકથી ભાઈ મારા અને સોનાક્ષીના દ્રષ્ટિ વિસ્તાર વચ્ચે આવી ઊભો રહી ગયો. એના ચહેરા પર અન્ય લોકો માટે ઔપચારિક સ્મિત જળવાયેલું હતું. દૂર ઊભા એના બોસે ડ્રિન્કનો ગ્લાસ હવામાં ઉઠાવી એને અભિવાદન કર્યું. એણે એ તરફ પોતાનો ગ્લાસ હવામાં ઉઠાવી એ અભિવાદનનો પ્રત્યાઘાત આપ્યો. બોસ અન્ય લોકો જોડે વાર્તાલાપમાં વ્યસ્ત થયા અને અમારી ઉપરથી એમનું ધ્યાન સંપૂર્ણપણે સમેટાઈ ગયું એ વાતની સૂક્ષ્મ નજરે ચકાસણી કર્યા બાદ ભાઈનો ચહેરો મારી દિશામાં ફર્યો. એના હોઠ પરનું ઔપચારિક સ્મિત શીઘ્ર અદ્રશ્ય થઈ ગયું. એની આંખોની કીકીઓ સંકોચાઈ ગઈ. બન્ને ભૃકુટીઓ એકમેકને સ્પર્શી ઊઠી. એના દાંત ભીંસાયા હોય એવો મને આભાસ થયો કે સાચેજ ભીંસાયા હતા એ અંગે વધુ વિચારું એ પહેલા એનું શરીર મારી ખુરશીની દિશામાં નીચે તરફ ઢળ્યું. એનો અવાજ અત્યંત મંદ પણ કડક મારા કાનમાં પડઘાયો. \n\n\" તને ખબર હતી ને કે પાર્ટી ફક્ત પુખ્ત વ્યક્તિઓ માટે છે. તું સોનાક્ષીને સાથે લઈ આવી ? \"\n\nહું સ્તબ્ધ રહી ગઈ. કાપે તો લોહી ન નીકળે એવી પરિસ્થિતિ હતી મારી. જાતબચાવ શબ્દોથી સહેલાઈથી કરી શકી હોત. પણ શું ફાયદો ? ભાઈને તો ખબર જ હતી કે વિવેક શહેરમાં ન હતો અને પરિવારના બધા સભ્યો પાર્ટીમાં હાજર હતા. તો હું સોનાક્ષીને કોની પાસે...\n\nહું એક શબ્દ બોલી નહીં. મારી ખાતર એને ખસિયાણું અનુભવાઈ રહ્યું હતું. જે મને મંજૂર ન હતું. હું ઊઠી, સોનાક્ષી પાસે ગઈ. એનો હાથ થામ્યો અને હોટેલની બહાર નીકળી ટેક્ષી માટે હાથ લંબાવી દીધો. ત્યારબાદ હું કદી ભાઈની તો શું, કોઈની પણ પાર્ટીમાં જવાની હિંમત ભેગી કરી શકી નહીં. એ દિવસે મનને ફરી સમજાઈ ગયું કે મને સૌથી વધુ સમજનાર વ્યક્તિ ભાઈ તો ન જ હતો. \n\nકડવી યાદોથી મન ઉબકા ભરવા માંડ્યું. મેં ફરી મેગેઝીનનું પાનું ફેરવ્યું. અંતિમ પાના ઉપર શહેરના જાણીતા પર્યટક સ્થળોની રમણ્ય તસવીરો પ્રકાશિત થયેલી હતી. એ તસવીરો વચ્ચે મને મારી કોલેજકાળની શ્રેષ્ઠ મિત્ર દમયંતીનો ચહેરો દેખાયો. બગીચાના બાંકડા ઉપર અમે બંને બેઠા હતા. મારી આંખો ભીનાયેલી હતી. ઝળઝળિયા વચ્ચેથી બાગમાં દોડાદોડી કરી રહેલી મારી દીકરી ધૂંધળી દેખાઈ રહી હતી. મારો ચહેરો ઉતરેલો હતો. મારા ખભા ઉપર દમયંતીનો હાથ ટેકાયેલો હતો. એ હાથમાં ઉષ્મા હતી, દરકાર હતી, કાળજી હતી અને મને સતત પજવી રહેલા પ્રશ્નનો ઉત્તર પણ.\n\n\" મને વિશ્વાસ નથી આવતો કે તારું પરિવાર તારી જોડે આવું વર્તન કરે છે ? શું તારી મમ્મી, પપ્પા, ભાઈને તારી પીડા સહેજે દેખાતી નથી ? ઈટ્સ રિયલી અનફેર. લોહીના સંબંધો આટલા વામણા કઈ રીતે થઈ શકે, યાર ? ''\n\nમેં મારું માથું દમયંતીના ખભે ટેકવી દીધું. આંખોમાંથી ઉષ્ણ ધારા વહી નીકળી. મારા માથા ઉપર એનો હાથ ફરતો રહ્યો. એ ક્ષણે હૃદય પોકારી ઊઠ્યું. માનવીને સૌથી વધુ કોઈ સમજી શકે તો એ મિત્ર જ. લોહીના સબંધ કરતા મિત્રતાના સંબંધમાં સમજણની સાચી પુંજી સચવાયેલી હોય છે. છીપમાં છુપાયેલા મોતીની જેમ જ. \n\nપણ...\n\nમારા શ્વાસ ગરમ થયા અને મેં મેગેઝીન એક જ ઝાટકે બંધ કરી નાખી. અંતિમ કેટલાક મહિનાઓથી ફેસબુક પર અપલોડ થતા દમયંતીના ફોટા આંખો સામે આવી એક પછી એક ઊભા થવા લાગ્યા. મિત્રોની રીયુનયન પાર્ટીની એ જીવંત ક્ષણોમાં મારી ગેરહાજરી મને લોહીમાં ફેલાયેલા વિષ જેમ ડંખવા લાગી. દમયંતીને મારી ગેરહાજરીથી કશો ફેર પડતો હોત તો એના ચહેરા ઉપર એ તસવીરોમાં એટલો આનંદ, હર્ષ અને ઉલ્લાસ ઉભરાતો ન હોત. મને આમંત્રણ નહીં ? એની બેસ્ટ ફ્રેન્ડને ? કોલ કર્યો હતો એને એ તસવીરો નિહાળ્યા બાદ. વ્યવહારુતાથી એનો પ્રત્યાઘાત તરબતર હતો. \n\n\" હું જાણતી હતી યાર, તું ક્યાં સોનાક્ષીને છોડીને આવી શકવાની હતી ? \"\n\n\" કેમ ? સોનાક્ષી જોડે ન આવી શકું ? \" ગળા સુધી શબ્દો આવી ગયા હતા. પણ મેં એ શબ્દો ઉચ્ચાર્યા નહીં. ફક્ત \" રાઈટ \" એક જ શબ્દમાં વાર્તાલાપ સમેટી લીધો. માનવીને સૌથી વધુ કોણ સમજી શકે ? મિત્ર પણ નહીં ? તો કોણ ? મારું મન શ્વાસ ભરવા સક્ષમ ન હોય એમ હું મનોમન તરફડવા લાગી. \n\nએ જ ક્ષણે મારી પડખે ગોઠવાયેલી સોનાક્ષીના મિજાજમાં અચાનકથી બદલાવ આવ્યો. આટલી ક્ષણોથી એ શાંત જપીને બેઠી હતી. પણ અચાનક એનું 'મેલ્ટડાઉન' થયું. એને રીસ છૂટવા લાગી. પોતાની લાગણીઓને યોગ્ય શબ્દ અને વર્તનમાં ઢાળી શકવાની અસમર્થતાથી દર વખત જેમ એ ચિઢાઈ ઊઠી. એને ગભરામણ થવા માંડી અને એ ગભરામણ હદ વટાવવા લાગી ત્યારે એણે મારા માથાના વાળ ખેંચી નાખ્યા. સામે તરફની બેઠક પર ગોઠવાયેલા યુગલમાંથી સ્ત્રી દોડતી મારી દિશામાં ધસી આવી. એણે સોનાક્ષીને નિયંત્રણમાં રાખવાનો પ્રયાસ કર્યો. તકનો લાભ લઈ મેં તરત જ પર્સમાંથી સોનાક્ષી માટે પ્રિસ્ક્રાઈબ થયેલી નવી એન્ટી ડિપ્રેશનની ટીકડી એના મોઢામાં મૂકી દીધી. એને થોડું પાણી આપ્યું. થોડી ક્ષણોમાં એ બરફ જેમ ઠંડી થઈ ગઈ. મેં એને વ્હાલથી બાહુપાશમાં ભરી લીધી. મારા માથાના વાળ અત્યંત અસ્તવ્યસ્ત હતા. જાહેર સ્થળે ક્યારેક આવી પરિસ્થિતિ હવે ટેવ બની ચુકી હતી. શરમ, લાજ હવે કશું અનુભવાતું ન હતું. લોકો શું કહેશે, શું વિચારશે એ સતર્કતા મરી પરવારી હતી. કશું મહત્વનું લાગતું હતું તો એ મારી દીકરી સોનાક્ષી, એનું સ્વાસ્થ્ય, એની તકલીફો, એની સમસ્યાઓ અને એ સમસ્યાઓને ઓછી કરવામાં, નિમ્નતમ કરવામાં મારો ફાળો. \n\n\" થેંક્યુ \"\n\nસામે પોતાની બેઠક પર ફરી ગોઠવાઈ ગયેલી સ્ત્રી તરફ નજર ઉઠાવી મેં આભાર વ્યક્ત કર્યો ત્યારે લાગણીવશ આંખોમાંથી પાણી છૂટી નીકળ્યું. સ્ત્રીએ એક નજર પોતાના પતિ તરફ નાખી અને બન્નેએ પોતાની વચ્ચે બેઠા પોતાના જ જગતમાં ખોવાયેલા દીકરાને હેતથી અને વાલીસહજ ચિંતાથી નિહાળ્યો. \n\n\" અમે સમજી શકીએ છીએ. સહેલું નથી. સ્પેશ્યલ નીડ બાળકનો ઉછેર સામાન્ય બાળક કરતા સાવ જુદો હોય છે. ફક્ત તૈયાર કરી શાળાએ મૂકી દેવું અને બાકીનું બાળક જાતે જ શીખી લેતું હોય છે. જયારે આ બાળકો... દાંત બ્રશ કરવાના હોય કે સ્નાન કરવાનું હોય, જમવાનું હોય કે શૌચાલય જવાનું હોય, દરેક ક્ષણે વાલીએ ઊભા પગે એમની જોડે રહેવાનું હોય છે. આખો દિવસ ગમે તેટલા થાકેલા હોઈએ કે ગમે તેટલી ઊંઘ આવી રહી હોય પણ જો બાળકને આખી રાત ઊંઘ ન આવે તો અન્ય દિવસના કાર્યોની યાદી યાદ કરતા કરતા આખી રાત જાગતા રહેવું પડે. શાળામાં જો યોગ્ય કેર ન મળે તો એ ચિંતા અને તાણ જુદી. એમના માટે નરમપોચું જમણ અલગથી તૈયાર કરવું. ટ્રાવેલિંગ કરીએ ત્યારે ઘરેથી જમણ સાથે લઈ જવું પડે. સ્પેશ્યલ બાળક જોડે પબ્લિક ટ્રાન્સપોર્ટમાં મુસાફરી કરવી વાલી માટે નાઈટમેરથી ઓછું નહીં. જો બાળક અવાજ કરતું હોય તો આસપાસના લોકોના કડવા હાવભાવો સહન કરવા એ પાછું જુદું. સમાજ તરફથી થતો તિરસ્કાર, સામાજિક પ્રસંગોએ અવગણના... પછી એ પોતાનો પરિવાર જ કેમ ન હોય... આપણને અંદરથી કોતરીને ખોખલા બનાવતા રહે છે. બાળકોની વિશિષ્ટ કાળજી માટે કારકિર્દી ત્યજી દેતા વાલી હોય કે એમના થેરપી અને વિશિષ્ટ ઈલાજોના ખર્ચાઓને પહોંચી વળવા માટે બમણી શિફ્ટમાં કામ કરતા વાલી. એ પીડા, એ સંઘર્ષ ફક્ત એક સ્પેશ્યલ નીડ બાળકની માતા કે પિતા જ સમજી શકે. બાળક જોડેનો સંઘર્ષ, સમાજ જોડેનો સંઘર્ષ, પરિવાર જોડેનો સંઘર્ષ અને જાત જોડેનો સંઘર્ષ. જે વિશ્વ વિશે કદી કલ્પના કરી ન હોય, જેને કદી જાણ્યું ન હોય, જે અંગે કશું જ્ઞાન ન હોય એવા અજાણ્યા વિશ્વમાં ઓચિંતો પ્રવેશ અને એ વિશ્વનો સ્વીકાર, એમાં ઝઝૂમવું એ જરાયે સહેલું નથી. અમે સમજી શકીએ છીએ તમારી પરિસ્થતિ. ફક્ત અમે જ. \"\n\nબોલતા બોલતા સ્ત્રીનો સાદ ગળગળો થઈ ગયો જ કે સાઈકિયાટ્રિસ્ટની કેબિનનો દરવાજો ખુલ્યો. અન્ય સ્પેશ્યલી એબલ્ડ બાળક પોતાના પિતાની આંગળી થામી બહાર નીકળી આવ્યું. એ ખડખડાટ હસી રહ્યું હતું. પિતાને એના હસવા પાછળનું કારણ ખબર ન હતું. છતાં સ્મિત જોડે એ દીકરાનો હાથ થામી ધીરજ જોડે બહાર નીકળી આવ્યો. હું બેઠક છોડી ઊભી થઈ ગઈ. સોનાક્ષી ડરતી, મારા શરીર પાછળ સંકેલાતી કેબિનની અંદર પ્રવેશી. કેબિનનો દરવાજો બંધ કરવા પહેલા મારી નજર મને મદદ કરનાર સ્ત્રી ઉપર પડી. એ નજર હજી મને સંવેદનાસભર તાકી રહી હતી.\n\nએ સમજણભરી આંખોમાં આખરે મને વર્ષોથી પજવતા મારા એ પ્રશ્નનો ઉત્તર આખરે મળી જ ગયો કે માનવીને સૌથી વધુ કોણ સમજે ?\n\n",
      "duration": "12 mins",
      "category": "Drama"
    },
    {
      "id": 6,
      "title": "કુમખો",
      "story_name": "\"આ મારી ક્યડી જણ તરસે તરસે તલવલાંસ, બે બોઘરાં ઈને પાણી પાઈસ બુન ?\" (જે ઘોડીની કેશવાળી તથા પૂંછડાનો રંગ કાળો અને શરીર રાતું હોય, તેને ક્યડી કહેવાય. - આ મારી ક્યડી ઘોડી તરસે ટળવળે છે, બે ધડાં તેને પાણી પાઈશ, બહેન?)\n\n\"ભલેં, ઈ તે મને બહેન કીધી એટ્લે તારી ઘોડી હવે મ્હારી, પાઈસ, જરા ખમી જા, મારા વીરા. !\"\n\nતરસ મીટે ત્યાં લગી પનિયારીએ જામ ખંભાળિયાના પાદરે આવેલા કૂવેથી પાણી ખેંચી તરસી ઘોડીને પાયું, તરસ છીપતાં ઘોડીએ મોં ઊંચું કરી જોરથી હણહણાટી નાંખી, એના ધણીને સાન કરી કે \"હવે હું તૈયાર છું !\"\n\nક્યડીનો અસવાર સોરઠનો સુમો ચારણ હતો. સુમો જામનગર પોતાની બેનના સાસરે મળવા ગયેલો તે આજે દ્વારકા ભણી પાછો વળ્યો હતો, રસ્તો જામ ખંભાળિયા પાસે થઈને પસાર થતો હતો તેથી અત્યારે તે ખંભારિયાના પાદર સુધી આવ્યો હતો, અને તરસી થયેલી ઘોડીએ જોર કરી સુમાને ખેંચી વાવ તરફ લાવતાં, તે વાવની નજીક આવ્યો હતો. તે સમયે પાણી ભરવા આવેલી પનિયારી તે કણબીયાણી (પટલાણી) ચંપા હતી, અને ચારણ અને ચંપા વચ્ચે ઉપર પ્રમાણે વાતચીત થઈ હતી.\n\nપાણી પાનારનું કરજ ફિટાડવા સારુ સુમા ચારણે ત્રણ કોરીઓ પનિયારીના પગ તરફ થોડે દૂર ફેંકી અને બોલ્યો : \"લે બેની, તારા વીરા સુમા તરફથી પસલી જો ના પાડ, તો તુંને આ ભાઈના સ્હમ છે.\"\n\nપનિહારી બોલી : \"વીરા, એની કાંઈ જરૂર નથી. મારે માથે દ્વારિકાધીશનો પરતાપ છે, તમે સ્હમ દીધા છે એટલે લાચાર; હું આ તારી પસલી લઈસ, પણ એક વાતે. ખરા બપોરે \"રોંઢો\" (બપોરનું ભોજન) કીધા વિના બીનને ઘરેથી ભૂખ્યા ના જવાય.\" કહેતા તેની સાથે આવેલી કૂતરીને બૂચકારીને હાંક નાખે છે, હાલ શ્યામલી. શ્યામલી એ ભૂરાએ પળેલી કૂતરી હતી, ભલે તે ઊંચી નસલની નહતી પણ ચકોર હતી, ભૂરાની ગેરહાજરીમાં તે ફળોથી લચી પડેલી વાડીની ચોકી કરતી હતી. \n\nસુમાએ ઘણી આનાકાની કરી, બેનીના ભાવ અને આગ્રહવશ થઈ તેણે પોતાની ઘોડી ચંપા અને તેની કૂતરીની પાછળ ધીમે ધીમે હાંકી અને બહેનને ખોરડે આવ્યો. એની એાસરીની થાંભલીએ ઘોડીને બાંધી અને ચંપાએ ઓસરીમાં ઢાળી આપેલા ઢોલિયા ઉપર તે બેઠો.\n\nચંપાની ઉમર આશરે વીસ વરસની હતી; એના ભરાયેલા અંગમાંથી રૂપ નીતરતું હતું. ચંપાએ ફટાફટ ઘોડીને ચણાનો તોબરો બાંધ્યો અને પાણી આપ્યું અને શ્યામલી કૂતરીને દૂધ રોટલો ભરી આપ્યો.\n\nચંપાના પતિનું નામ ભૂરો હતું. ચંપા તેની નવી પરણેલી પત્ની હતી. પોતાની જૂની સ્ત્રી સવિતાને પિસ્તાળીસ વર્ષ લગી કાંઈ છેારુ ન થયું ત્યારે ભૂરા કણબીએ પુત્રની લાલસાએ ત્રણ વરસ પહેલા આ બીજુ લગ્ન કર્યું હતું અને બંને શોક્યો વચ્ચે સારો બનાવ ન રહેવાથી પહેલી વહુ સવિતાને તેણે થોડે થોડે દૂર નવા ઘરમાં રાખી હતી. ભૂરો હવે મોટા ભાગે સવિતાના ઘરનો મે'માન રહેતો. સવિતાને મન આ એક ખટકો હોઈ ચંપા તેની ઈર્ષ્યાનું કારણ હતી. દિવાળીની ચૌદસના દા'ડે પણ ભૂરો ઘેર નહોતો, શહેરમાં ભેરુ ભેગો ગયેલો, ત્યાં શે'રમાં શી વાતની કમી હોય, તે ભૂરાને 'ઘર' કે ઘરવાળીઓ સાંભરે ? આમ ચંપા ભેગી સવિતા પણ એકલીજ હતી.\n\nશ્યામલી કૂતરીએ તેનો દૂધ રોટલાનો કટોરો પતાવી, સુમાની ઘોડી પાસે આવી બે પગે ઊભી થઈ, ચણાનાં તોબરામાં તેનું મો નાંખતી, અને ક્યડી ક્યારેક તેને ચણા ખાવા દેતી તો ક્યારેક હડસેલતી હતી. સુમો ઢોલીએ બેસી આ બંને મૂંગા અને વફાદાર પ્રાણીઓની હરકત જોતો હતો. આમ ક્યડી અને શ્યામલી કૂતરીને સાથે ખાતા અને ગેલ કરતાં જોતાં જોતાં થાક ગણો કે હેત ભરી પરોણાગત, સુમો કુદરતને યાદ કરતો જોકે ચડી ગયો. અને ચંપા ચૂલા ઉપર સુમા ચારણ હાટું ખાવાનું બનાવતી હતી.\n\nચંપાએ આંબાના પાન જેવા રંગના, અને હથેળી જેવા જાડા,ગરમા ગરમ બાજરાના બે રોટલા ઘડયા, ટોયલી ભરી જામ ખંભાળિયાનું ધી, તાંસળી દૂધ, માથે ગોળનું એક મોટું દડબું, લસણની લાલ ચટ્ટક ચટણી  અને લીલી ડુંગળીનું શાક, પૂરે ભાવે પરોણા ગણી નોતરેલા સુમા ચરણને પીરસ્યાં. અને હેતથી તેના પાલવડે વીઝોંણો ઢાળતી બોલી \"વીરા હાલ, ગળચી લે ( ખાઈ લે )\" સુમાએ પોતાની જામ-ક્સી જમો, સાફો અને બંડી કાઢી ઢોલિયા ઉપર મૂકી, કોગળા કરી તથા હાથ પગ ધોઈ ઓરડામાં જમવા બેઠો.\n\nબસ સવિતાને જોઈતું હતું તેવું કૂથલીનું કારણ મળી આવ્યું, \"અલી એઈ, જોવો આ ચંપાડી કૂંણને લાડ લડાવી ખવરાવે છે ?\" આમ મમરો વહેતો મૂકી નઠારી ચર્ચા તેણે પાડોશમાં ચાલુ કરાવી. અને જોત જોતામાં ફળિયાની કૂથલીખોર કણબીયાણીઓ નિર્દોષ ચંપાની નિંદા કરવા લાગી. અને માહે માહે કહેવા લાગી આ ચંપાને લાવી ભૂરાએ તો ભાઈ ધોકો ખાધો !\n\nજમી રહ્યા પછી સુમા ચરણે ચંપાને ઘેર ઓસરીએ બે ઘડી તડકો ગાળ્યો.\n\nબહેનનું મફત ન ખવાય, એવી માન્યતાથી વિદાય થતી વખતે સુમાએ , ચંપાના હાથમાં પચીસ કોરી મૂકી. પણ તે પાછી આપતાં ચંપા બોલી : \" ભાઈ, જગતમાં મહિયરમાં મારે કોઈ નથી. આજથી તું મારો ધરમનો ભાઈ ! જો સાચો ભાવ હોય તો કોઈ વસમી વેળાએ આવી ઊભો રહેજે. પરભુ તને ખેમ રાખે.\" એટલું બોલી સજળ નયને તેણે સુમાનાં દુખણાં લીધાં. દુખણાં લેતાં ચોળાફળી જેવી તેની કોમળ આંગળીઓમાંથી ફૂટેલા અનેક ટચાકા વિદાય લેતા સુમાએ સાંભળ્યા. બહેનને પગે લાગી તેને પાઘડી ખોલી 'કુમખો  બેનને માથે ઓઢાડયો અને ખુલ્લા માથે  ક્યડીએ સવાર થઇ રવાના થતાં થતાં તેણે ટપકતે નેત્રે બહેન ચંપાને હાથ જોડ્યા.\n\nએ વખતે આઘે ઊભેલા સ્ત્રીઓના એક ટોળામાંથી ખડખડાટ હસવાનો અવાજ થયો.\n\nપર નિંદા જેવું મીઠું જગતમાં બીજુ શું છે ? સવિતાએ પ્રસરાવેલી ચંપાની નિંદા આખા ખંભાળિયામાં ફેલાઈ ગઈ.\n\nચંપાએ જોયુ ના જોયું કર્યું અને કામે વળગી નવરી પડી બાહર આવી ઓશરીએ બેસીને સુમા ચરણે આપેલા કુમાખાને હાથમાં લઈ ગડી કરતી નવરી ભોંયને જોઈ રહી. એમાં ઊગી આવેલા ઝીણા ઝીણા ઘાસનેય ફૂલો આવ્યાં હતાંં. જાતભાતનું ઘાસ. સવિતાના શબ્દોમાં તો નકામું 'ખહલું' બધાંનાંય ફૂલો રંગરૂપ જુદાં જુદાં હતાંં. ઝીણાં જાંબલી ફૂલો એને વધુ ગમ્યાં, પણ એ ચપટીમાં ચૂંટી શકાય એવડાંય ક્યાં હતાં ? પણે નાળી ઉપર, સફેદ માથે રાતા જાંબુડિયા રંગની કલગીવાળાં લાંબડાનાં ફૂલો ડોલતાં હતાંં. આસો ઉતરતા વાડે વાડે વધેલો કાશ એની રૂંછાંદાર કલગીઓ સાથે સુકાવા માંડેલો. વાડવેલાનાં પાન સૂકાઈ સૂકાઈને ખરી ગયાં હતાંં. પડતર ભોંયમાં હવે જરા પણ ભેજ નહોતો એથી કઠણ લાગતી હતી. ચંપાને પણ તેની જિંદગી આ સૂકી ખેડાણ વગરની જમીન જેવી ભાસતી હતી. એણે નિરાશ મને ઢોલિયા પર બેઠાબેઠા પગના અંગુઠાના નાખની અણી મારી તોય સૂકું જમીનનું પડ ઊખડ્યું નહિ. એને લાગી આવ્યું: 'બળ્યો આ અવતાર.એકતો ખોળે ખૂંદનાર નહીં અને દિવાળીના હપરવા દા'ડોમાંય ધણી ઘેર ના હોય તો જીવતરનો હું અરથ?' એની આંખો ભીની થઈ. ગળામાં ડૂમો બાઝતો હતો. જમીન ખોતરતા તેના અંગૂઠાના નખ થંભી ગયા અને દિવાળીના દિવસોમાં કાલે જ પહેરેલી પગની ઝાંઝરી રણકતી બંધ થઈ હતી.\n\nત્યારે વાત એમ બની કે ભૂરાનો નાનો ભાઈ જગો સહિયારી જમીનની વહેચણીની જૂની ખારાશ સાથે ભૂરા હાટે અદાવતે ચડ્યો  'તો અને પોતાના માં'જાણ્યા ભાઈ સામે વસૂલાત માટે મોકો શોધતો હતો. તે શૌર્યવાન હતો તો સાથે તેનામાં કપટીપણું પણ ભારોભાર હતું, છતાંય જગો સમજદાર હતો ક્યારેય વટને ધ્યાનમાં રાખીને ભાઈ સાથે વેર ઊભું કરવાનો વિચાર પણ નહોતો કર્યો, પણ તેની જિંદગીએ દિશા જ એવી પકડી હતી કે તેણે નાછૂટકે ભાઈ સામે વેર લેવા ડાકુગીરીના રસ્તે વળવું પડ્યું હતું.\n\nડાકુ બનવા માટે જગાને એક નહીં, બબ્બે ઘટનાઓએ ઉશ્કેર્યો હતો. આ બેમાંથી એક ઘટના અંગત હતી તો બીજી ઘટના પોતાના ખાસ ભાઈબંધ એવા ઘેલાની હતી. બન્યું એવું કે ભૂરાના જોડીદારે એક દિવસે જુવાન જોધ ઘેલાની બહેન પર બળાત્કાર કર્યો. ઘેલો બદલો લેવા માટે જ્યારે પહોંચ્યો ત્યારે પેલા લોકોના ટોળાએ ઘેલા ઉપર હુમલો કર્યો. સમાચાર જાણી, બેનાળીના હવામાં ધડાકા કરી ઘેલાને એ સમયે જગાએ બચાવી લીધો, પણ બીજા દિવસે ખોટી ફરિયાદના આધારે ઘેલા અને જગાને પોલીસે પકડી લીધા. અને વગર વાંકે, ભાગે પડતી સજા કાપવી પડી. આમ જગાનો મોટોભાઈ ભૂરો મૂંગો રહ્યો બસ, અહીંથી અદાવત અને ઝનૂનની દિશાઓને વેગ મળવો શરૂ થયો. પરંતુ જગા પાસે સહનશીલતા હતી એટ્લે તેણે મોકાની રાહ જોઈ તે આજે તેને મળી ગયો હતો.\n\nભૂરાની ગેરહાજરી ને લઈને આખું ફળિયું વેરાન હતું. ચંપા પણ રોજીંદુ કામ પતાવી પોરો ખાતી હતી તો સવિતા પણ તેના ફળિએ જોકે ચડેલી હતી. જગાને મન આ આંકડે મધ ભળ્યા જેવુ હતું. તેને ઘેલાને સવિતાના ઘર તરફ ઈશારો કરી ઢકેલ્યો અને પોતે ચંપાને ઘમઘોરવા ચંપાને ખોરડે લપક્યો.\n\nચંપાને તેની આંખો ક્યારે ઘેરાઈ ને ક્યારે એ જંપી ગઈ એની એને કશી ખબર નહતી. ભરબપોરે પડખામાં કશોક ઊનો ઊનો સુંવાળો સ્પર્શ થતો હતો. એને તો એય ભ્રાંતિરૂપ લાગેલું. કોક એને બાથમાં લઈને ભીંસતું, મસળતું, ઊની ઊની જીભે ચાટતું હતું. બંગડીઓના ખરકલા જરાતરા રણકતા હતાં ને પગની ઝાંઝરી આછું આછું છમછમતી હતી. એની વ્યથિત ભ્રમણા જાણે કે ઘુંટાતી હતી. રીસની મારી એના ભરથાર ભૂરાને કોઈ પરાયા પુરુષને હડસેલી ધક્કો મારી રહી હોય એવુંય થયું. ચંપાને બીજી ઘડીએ ખ્યાલ આવી ગયો, આ સપનું નથી અરે, આ તેના પડખે ભરાયેલો થયેલો ભૂરો અડપલાં નથી કરતો પણ આ તો જગો, તેનો દિયર  હતો. ફડાક કરતો ડાબા હાથના કડલાનો ઘા જગલાના કપાળે જિંકી દીધો. અચાનક થયેલા ઘાએ જગાનું લમણું ચીરી નાખ્યું. પણ તેને લાગેલા ઘાએ તેને વધારે ઝનૂની બનાવી દીધો હતો. અને ચંપા ચૂંથવાનું છોડી તેના ગળા ઉપર તેના માંસલ હાથથી ભરડો લીધો. ચંપા પણ કસાયેલી પટલાની હતી, તે વાઘણની માફક પ્રતિકાર કરતી હતી. આ ધિંગાણું જોઈ શ્યામલી કૂતરી, કચડીનું પગેરું સૂંઘતી દોડી.\n\nક્યડીએ ચંપાના હાથે કેળવેલ તાજા કુણા ચણાનો ચારો ચરેલો હતો, તેને પણ આળસ ચડી હોય તેમ ઢળકતી ચાલે દ્વારિકાની વાટે હતી. ત્યાં તેના કાને પાછળ દોડી આવૈ રહેલી હાંફતી શ્યામલીનો પગરવ સાંભળ્યો, અને પગ સીસાના બનાવી ખડી પડી. સુમો ચારણ પણ તંદ્રામાં હતો અચાનક કચડીને ઊભી રહેલી જોઈ, લગામ ને હળવેથી પોતે જાગે છે તે જણાવવા ખેંચી, પણ કચડી ટસની મસ ન થઈ, એટ્લે તેને પણ જોયુ કે પાછળ ચંપાની કૂતરી દોડી આવી રહી હતી, અને જોતજોતામાં તે સુમા ચરણ પાસે આવીને તે પાયજામાને દાંતથી ખેંચી પાછા આવવા ખેચી રહી હતી. સોરઠના દરેક ઘાટના પાણી પીધેલા સુમા ચારણને શ્યામલીના ટકોરાના પડઘમ, કોઈ અમંગલની એંધાણી દઈ રહ્યા હતાં, તેને કૂતરી ને બાથમાં લીધી, અને ક્યડીને એડી મારી, અને પળ પહેલાની આળસ ખંખેરી, ક્યડીને પાંખો ફૂટી હોય તેમ, તેને ચંપાના ખોરડાનો મારગ પકડ્યો.\n\n... ક્યડીએ સવાર થયેલો સુમો ચરણ અને શ્યામલીએ જ્યારે ફળીયામાં પગ મૂક્યા ત્યારે મોડું થઈ ગયું હતું, જગાના સાણસા જેવા હાથને જૂના વેરની ચડેલી રાઈએ તેનું કામ પૂરી કરી નાખેલું હતું, ચૂંથયેલી ચંપા તેણે આપેલા કુમખાને છાતીએ વરગાડી આખરી સ્વાસ ગણતી હતી, તેની આંખો શ્યામલીના ઈશારે આવી ઉભેલા સુમા ચારણને જોઈ વારિ (સજળ) ગઈ. લોખંડી છાતી વારો સુમો, ચંપાની હાલત જોઈ હલબલી ગયો, તેને અર્ધ બેભાન ચંપાનું શીશ પોતાના હાથમાં લેતા, તેને આ હાલત કેમે થઈ ? તે પૂછ્યું, અને ચંપાએ સવિતાના ઘર તરફ ઈશારો કરતાં, સુમા ચારણના ચરણમાં દેહ છોડ્યો. સુમાના દિલ પર હળ ફરતું હોય તેમ લાંબો લસક ચાસ પડી ગયો. છેલ્લા ચાર ઘડીની પહેચાન હવે ભવ ભવ ની બનેલી હોઈ તે પોક મૂકી રડી પડ્યો.. ત્યાં શ્યામલી સળવળી અને ફરીથી સુમાના પાયજામાને દાંતથી ખેંચી પાછો છોડી.. બાજુમાં સવિતાના ખોરડે દોડી … સુમો ચારણ, મૂંગાની વાચા હવે બરાબરનો સમજી ચૂક્યો હતો, તે શ્યામલીની પાછળ દોડ્યો અને સવિતાના ખોરડે જઇ જુવે છે તો, એક આધેડ બાઈ  કોઈ નરાધમોને હડસેલવા મથતી હતી, પલવારમાં સુમા ચારણે કેડેથી કટારી કાઢી અને ઘા કર્યો. કાટારીએ તેનું કામ કરતાં લીઘૂ અને ઘેલાની ડાબી હથેળીને ખાટની ઈસ ભેળા ખીલેથી જડતી હોય તેમ મૂઠ સુધી સોંસરવિ ઉતારી જડી લીધી. અણધાર્યા હુમલાથી સવિતા ઉપર લપકેલો ઘેલો ઉથલીને ભોંય પડી ચીસાચીસ કરવા માંડ્યો. સુમા ચારણે પોતાનો ખેસ ખેંચ્યો અને સવિતા ઉપર ફેંક્યો, હીબકે ચઢેલી સવિતાને મન સુમો ભગવાન બની આવ્યો હોય તેમ  ખેસથી ખુલ્લુ ડીલ ઢાંકી સુમાને ચરણે પડી.\n\nસુમા ચરણના કઠણ કાળજામાં ભારે, ઉત્પાત ઉમટ્યો, પણ શું કરે ? માનેલી બહેન ચંપા તો હવે રહી નહીં. ખૂણે લમણું પકડી બેઠેલા જગલાને પકડી લાતો મારી અધમુવો કર્યો ત્યાં ફળિયામાં ઠીક ભીડ બેગી થઈ બાકીનું કામ હવે તેઓ પતાવતા હતાં. સુમાને ખિસ્સામાં ઘડી પહેલાની પચ્ચીસ રૂપેરી કોરી હવે ઘખતા સીસા જેમ દઝાડતી હતી. ચંપાને સવિતાને હવાલે કરી. ગામમાં વાણિયાને ત્યાંથી અગરચંદનનાં કાષ્ઠો, અબીલગુલાલના પડા, કંકુ, નાડાછડી, ચૂંદડી, મોડિયો, શ્રીફળ અને ઘીનો દાબડો ડબ્બા ક્યડીની પીઠ ઉપર લાદીને બહેનનાં છેલ્લાં દર્શન માટે પાછો આવ્યો.\n\nભૂરો, ખંભાળિયે પાછો આવ્યો ત્યારે ગામનો રંગ બદલાઈ ગયો હતો. બે દહાડા પહેલાં જોયેલું જામ ખંભાળિયું આજે નહોતું, આજે તેમાં ડરાવણી શાંતિ હતી અને તેમાં તેની ઘોડીનો અનેક ચહચહાટ થતો હતો. અર્ધા નશામાં રહેલ ભૂરો જ્યારે તેને ખોરડે પૂગયો ત્યારે ઓસરીમાં ચોકે પડેલી ચંપાની વિશાળ લલાટમાં કેસરની અને માંથે સિંદુર અને જરકસી કુમખા સાથે આરાસુરી જગદંબા જેવી મુખમુદ્રા ઝળહળી નિશ્ચેતન પડેલી જોતાં નશો ઉતરી ગયો હતો. એની આંખમાં આજે શ્રાવણ-ભાદરવો રેલી રહ્યા હતાં.\n\nચંપા હવે ચિતા ઉપર હતી, ભૂરાએ ચંપાને પોક મૂકી દાહ દીધો ત્યારે ચરબાજુએ પાથરેલા ડાભ અને લાકડામાં એકસાથે અગ્નિની જ્વાળાઓ નીકળી ને તેણે ચિતાને ભડભડાટ પ્રજવલિત કરી. થોડી વારમાં ચંપાના નશ્વર દેહ સાથે સર્વભક્ષી અગ્નિદેવની રંગબેરંગી જ્વાળાઓ ભડક ભડક અવાજ કરી ચિતા પર ખેલવા લાગી. અને જોતજોતામાં ચંપા પાંચ મહાભૂત માં ભળી ગઈ એવામાં ચિતાની ઘખતી રાખની ઝુંપીમાંથી સ્વર આવ્યો : \"વીરા સુમા ! તું મારો સાત જન્મારાનો ભાઈ છે. તું બેધડક ચિતા પાસે આવ અને બેનને ટાઢી વાળ પછી પાછો સિધાવ.\"\n\nભડવીર સુમો ચારણ છલાંગ મારી ચિતા પાસે ખુલ્લા પગે આવ્યો, પણ ઘખતી રાખની ઝુંપી તેને ટાઢીબોળ લાગી. બહેનના અસ્થિ ફૂલ પર દૂઘની ઘર કરી ને દદડતી આંખે હાથ જોડી તે ઊભો રહ્યો. ત્યાં રાખને વાચા ફૂટી અને ચંપા બોલી : \"ભાઈ, તને શું આપવું ? તારે માયા-મિલકત અપાર છે, છૈયાંછોકરાં છે, ને લાજ આબરૂ પણ છે. પણ મારું વચન છે કે જે તારા કુળનો હશે તેના કદી વચન-સત કે સંસ્કાર નહિ ચૂકે.\"\n\n\"ભલે બુન, મારૂ ગોતર આખુંય તારૂ કરજદાર !\" એટલો ઉચ્ચાર કરી, રોતો રોતો સુમો નીચી મુંડીએ ઉપરથી નીચે ઊતર્યો. તેણે કફન બની ચૂકેલ ભોંયથી તેણે ચંપાને આપેલો કુમખો ઉપાડયો, અને સ્મશાનના ચાંડાલને આપી ટાઢી પાડેલી ચિતાએથી ઉતરતો સુમો ચરણ આભને પણ થાંભલો ભરવે તેવો મરદનો બચકો સૌને દીસતો હતો, ધીખતી ચિતાની રાખથી રંગાયેલા તેના જૂતાં વગરના પગ કંકુ વેરતા તેની છાપ ઉપસાવતા હતાં, ત્યારે સૂરજ આથમી ચૂક્યો હતો, પણ કાનો કાન કંકુ વેરતા ચારણના પગલાંવી વાતું જાણી ગામને પાદરે આવેલા મસાણે આવેલા ભોલેનાથના ચોકમાં લોકોની મેદની ફૂલહર લઈ આવી પહોચી, તો કોઈ રણસિંગા જેવા તીણાં અવાજ વાળી ભૂંગળ ફૂંકતા હતાં. દફળી અને દેકરા વચ્ચે સામાન્ય રીતે શાંત રહેતા મસાણનું વાતાવરણ ગર્જી ઉઠ્યું. રડીને ગોંડલીયા મરચાં જેવી થયેલી આંખ્યું સાથે સુમા ચારણને , ભૂરા નોખી ઊભેલી સવિતાની   પાસે આવતો ભાળી, ભર બપોરે સવિતાના વાદે કૂથલી એ ચડેલા બૈરાંઓના પગ પાણી પાણી થઈ રહ્યા હતાં અને સવિતા થર થર કાંપતી સુમાના ચરણે પડી. ભાવવિહીન થયેલા ચારણે તેને બાવડેથી ઊભી કરી, અને તેનો હાથ ભૂરાના હાથમાં થમાવતા બોલ્યો.  \n\nભૂરા હું જાણું છું કે, માનહને પહેલા પત્ની વગરનું જીવન ધૂળ જેવું દીસે, અને પછી સંતાન વગરનું જીવન ધાણી થે'લું લાગે. પત્ની અને સંતાનની ઝંખના કુદરતી હોય છે અને તે પૂરી નો થાય ત્યાં લાગી જીવનમાં ખાલીપો રહે અને માનહ દુઃખી રહે આખી જિંદગી તલસતો ભટકતો ફરે. જિંદગીમાં કેટલુંક યોગાનુયોગ બનવા નિર્ધારિત હોય છે આપણે તો માત્ર નિમિત્ત !, તારા ભાગ્યમાં જે હતું તે તને મળવા જઈ રહ્યું છે, આતો અટાણે સમય આવ્યો હોય તેમ કુદરતના સોગઠે હું અંહી છું. મારા જીવન ભરના  સુકર્મોને હવાલે આશિષ આપું છું કે ,પૂરા માસે ચંપાના સતે તારે ત્યાં પારણું બંધાશે, તું સવિતાને સ્વીકાર.. કહેતા રડતી આંખયું એ કચડી પાસે પહોચે ત્યાં તેને પણ શ્વાસ છોડી દીધો. ત્યારે જામનગરના દરબારની પોલીસ પલટને જગા- ઘેલાની જોડીને પંચનામું કરી જકડીને જતી હતી,અને ગમગીન બનેલા વાતાવરણમાં એક \"કૂજન\" ગુંજતું હતું.\n\nધન ધન્ય ગામ જામ ખંભાળ,\n\nસત ચંપાના તપી રાખશે સંભાળ,\n\nખીલશે હરકુંખ બાલ ગોપાળ.\n\nલોકોએ પાંચશેર સુંદૂરિયું તેલ પાઈ સુમા ચારણનો પાળિયો ખોડ્યો, જે ઊભા ઊભા આહલેક જગાવી રહેલ છે જ્યાં શીશ ઠેકવી કરેલી અરજથી આજે પણ અનેક સંતાન વિહોણાના ઘેર પારણાં બંધાય છે.\n\n~~~\n\nશબ્દ સૂચિ :- ૧) ક્યડી – જે ઘોડીની કેશવાળી તથા પૂંછડાનો રંગ કાળો અને શરીર રાતું હોય, તેને ક્યડી કહેવાય.\n\n૨) કુમખો – જરી-કસબ વાળું નવ વાર કપડું,જે પાધડી માટે વપરાતું, જેમ સમાજમાં હોદ્દો મોટો તેમ જરી- અને કસબ ની માત્ર વધારે રહેતી. \n\n૩) કૂજન- મધુર ધ્વનિ \n\n",
      "duration": "11 mins",
      "category": "Drama"
    },
    {
      "id": 7,
      "title": "સમસ્યા",
      "story_name": "મારા પ્રોફેશનલ સમયગાળાનો આ અજીબોગરીબ કેસ હતો. સામાન્ય રીતે મનોવૈજ્ઞાનિક સમસ્યાનો ભોગ બનેલ વ્યક્તિને કાઉન્સેલીંગ માટે કોઈ આપ્તજન લઈ આવે અથવા વ્યક્તિ પોતે સભાનપણે પોતાની સમસ્યાના સમાધાન માટે જાતે દોડી આવે. અહીં મારી સામે સમસ્યાનો ભોગ બનેલ વ્યક્તિ નથી, પણ તેનાં નિકટવર્તી આપ્તજનો છે. પીડિત વ્યક્તિ જે કંઈ વર્તન કરે છે કે કરવાનું ચાલુ રાખે તેના સામે આંગંતુકને કોઈ વાંધો નથી. તેમણે આ પ્રકારની વર્તણૂકને સ્વભાવગત હોવાનું સ્વીકારી લીધું છે. તેઓ ફક્ત મારી પાસેથી એ માર્ગદર્શન મેળવવા માગે છે કે તેમણે તેની સાથે કેવી રીતે અનુકૂલન સાધવું.\n\nસિનીયર સિટીઝન યુગલની આંખોમાંથી નીતરતી વેદનાને હું સમજી ગયો. આગંતુક પીડિત વ્યક્તિનાં સાસુ-સસરા છે; સામા છેડે છે, પુત્રવધૂ. એકમાત્ર દીકરો અને પોતાના પરિવારમાં પ્રવેશ્યાને તેને એકાદ અઠવાડિયું જ થયું છે.\n\nઅમારી પ્રથમ બેઠક મેં ટૂંકમાં જ પતાવી લીધી હતી. મેં તેમને સલાહ આપેલી કે વીતેલા અઠવાડિયાની ઘટનાઓને ડાયરી રૂપે યાદ કરીકરીને આવતી કાલે લખી લાવે અને ત્યાર પછી દરરોજ નોંધ કરતાં રહે.\n\nઆજની બીજી બેઠકમાં મારે ડાયરી વાંચીને સમસ્યાનો તાગ મેળવવાનો હતો. એક મનોવૈજ્ઞાનિકને કેસ સાથે નિસ્બત હોય છે, નામો સાથે નહિ. આમ છતાંય હું ત્રણેય પાત્રોનાં કાલ્પનિક નામો જ આપીશ. અમારા ક્લાયન્ટ વિષેની ગુપ્તતાઓ જાળવી રાખવાની અમારી નૈતિક અને વ્યાવસાયિક ફરજ હોય છે. તો આપણે વડીલનું નામ રાખીશું મનહરલાલ; અને સવિતાબહેન છે, માજીનું નામ. સમસ્યાના કેન્દ્રસ્થાને છે, સુશીલા. વચ્ચે એક ચોથું પાત્ર પણ આવશે, જે આવશે ત્યારે વાત.\n\nમેં ડાયરી વાંચવી શરૂ કરી. મુદ્દારૂપે જ તારીખવાર ટૂંકી નોંધો હતી. આ કોઈ સાહિત્યિક ડાયરી ન હતી, પણ જે કંઈ હતી તે મારા હેતુ માટે પૂરતી હતી.\n\nપ્રથમ દિવસની નોંધમાં લખ્યું હતું : ”આજે સુશીલાનો ચાનાસ્તા માટેનો ડાઈનીંગ ટેબલ ઉપરનો અમારો પ્રથમ સંગાથ હતો. દીકરો ફક્ત ચા પીને જ પોતાના રૂમમાં જતો રહ્યો, ત્યારે એકાંત મળતાં તેણે અમને સંબોધતાં કહ્યું, ‘મારા તરફથી અસંતોષનું કોઈ કારણ ઉદભવે તો મહેરબાની કરીને મને જ સીધું તડફડ કહી દેવું. જો તમારા દીકરા દ્વારા મારા ઉપર શાસન કરવાની કોશિશ કરશો, તો હું હરગિજ ચલાવી નહિ લઉં. હું રિસાઈને પિયર જતી રહીશ. સમાજમાં તમારી બદનામી થશે કે એકની એક પુત્રવધૂથી તમે લોકો એકાદ અઠવાડિયામાં જ ધરાઈ ગયાં ! મને કે મારાં માબાપને કોઈ ફરક પડશે નહિ. મારી મોટી બહેન તો વર્ષમાં પચાસ વખત આવા જ વરઘોડા કાઢે છે!’ આ સાંભળતાં તો અમારા હોઠ જ સિવાઈ ગયા. ‘ભલે’ કહીને અમે વાતને ટૂંકમાં જ પતાવી દીધી. આ નવીનવેલી પુત્રવધૂનું અમારા માટેનું પહેલું નજરાણું છે.”\n\nબીજા દિવસની ડાયરીમાં પહતું : “આજે અમે અમારા શયનખંડમાં હતાં. સવિતા મારી મોજડીઓને પૉલીશ કરી રહી હતી. થોડીવારમાં સુશીલા પોતાનાં સેન્ડલ લઈ આવીને મૂકતાં કહ્યું, ‘બા, આ પણ જરા કરી દેજો ને!’ સવિતા માટેનો જ આ ડોઝ મને પણ વસમો લાગ્યો. સમજદારીથી કામ લીધા સિવાય કોઈ આરોચારો ન હતો. મારા આંખના ઈશારાને સમજી જતાં સવિતા શાંત જ રહી. સુશીલાનાં સેન્ડલની પૉલીશ થઈ ગઈ.”\n\n“પછીના દિવસે હવે જાણે કે મારો વારો હોય તેમ સુશીલાએ મને વિનંતી કરતાં કહ્યું :’વડીલ, જો આપને વાંધો ન હોય તો મારા માટે પચીસ હજાર રૂપિયાની વ્યવસ્થા કરી દેશો. મારી માસી તીવ્ર નાણાંકીય કટોકટીમાંથી પસાર થઈ રહી છે. ઉછીનાની જ માગણી કરી છે. જો પરત નહિ આવે, તો મારા પિયરના દાગીના વેચીને પણ ભરપાઈ કરી આપીશ.’ કચવાતા મને પણ મારે સુશીલાની માગણી સ્વીકારવી પડી.”\n\n“આજના દિવસે તો અમારા બંનેનાં માથાં ઉપર વીજળી ત્રાટકી. ‘વડીલો, માફ કરશો. હું બોલ્યા વગર રહી શકતી નથી. આ ઉંમરે તમે તમારી સાડીને પ્રેસ કરો, વડીલની ધોતીને પ્રેસ કરો! નવાઈની વાત કહેવાય! અમે તો રહ્યાં જુવાનિયાં, અમારા વાદ લેવાય ખરા?’ આમ કટાક્ષભર્યું સ્મિત કરતી લટકો કરીને સુશીલા પોતાના રૂમમાં ચાલી ગઈ. હવે અમને લાગવા માંડ્યું કે દરરોજ અમને નિષ્ઠુરતાપૂર્વક તાકીતાકીને એક એક તીર મારતી જાય છે. અમારી લાગણીને ઠેસ પહોંચે છે, તેનું તેને ભાન છે કે નહિ! તેનાં માબાપના આવા જ સંસ્કાર હશે કે પછી આમ કરીને પોતાનો કોઈ ગુપ્ત હેતુ સિદ્ધ કરવા માગે છે! જે હોય તે, ‘ગમ ખાવો અને કમ ખાવું’ જેવું ઉત્તમ બીજું શું હોઈ શકે ?”\n\n“આજે તો વટહૂકમ બહાર પાડતી હોય તેમ શબ્દેશબ્દે ભાર દેતી સત્તાવાહી અવાજે તાડુકી ઊઠી, ‘ખબરદાર, કામવાળીને વધેલી રસોઈ આપી છે તો! કૂતરાં કે ગાયોને ખવડાવી દેવું, પણ એ લોકોને ફટવવાં નહિ, શું કહ્યું?’ અમારું સદભાગ્ય છે કે કામવાળી હાજર ન હતી. આવું અપમાન કોણ સહન કરે?”\n\n“આજનું તેનું પરાક્રમ તો સહેતુક હોય તેમ લાગ્યું. તેની કામચોર દાનત ઊઘાડી પડી ગઈ. તે ઠાવકી થઈને બોલી, ‘સામાન્ય રીતે સાસુમાઓ પુત્રવધૂઓની હથેળીઓમાં મહેંદીનો રંગ હોય ત્યાં સુધી તેમને રસોડામાં પ્રવેશ કરવા દેતી નથી હોતી. પરંતુ હું તો મારા હાથની મહેંદીનો રંગ ઝાંખો પડવા જ નહિ દઉં! તમારા દીકરાને પણ કહી દીધું છે કે મારા માટે મહેંદીના કોન ખૂટવા દે જ નહિ. આ મારો શોખ છે. બીજી એક વાસ્તવિકતા તમારે સ્વીકારી લેવી પડશે કે મને ચા પણ બનાવતાં આવડતું નથી. મારી બાએ તો મને હથેળીઓમાં મોટી કરી છે.’ આજે તો સુશીલાની નફ્ફટાઈ અને બાલિશતાની પરાકાષ્ઠા હતી. આમ છતાંય અમે તો જાણે જીભ જ ગળી ગયાં હોઈએ તેમ ખામોશ જ રહ્યાં.”\n\n“આજે વળી સુશીલાની ઝાપટમાં અમારો ડ્રાઈવર આવી ગયો. ‘જુઓ કાકા, એ ન ભૂલો કે તમે એક ડ્રાઈવર માત્ર છો. તમે તો ગેરેજમાંથી પૉર્ચ આગળ ગાડી ઊભી રાખીને ટેકસી ડ્રાઈવરની જેમ તમારી સીટ ઉપર બેસી જ રહો છો. શું દરવાજા અમારે ખોલવાના? મને લાગે છે કે તમને રિટાયર જ કરી દેવા પડશે.’ ડ્રાઈવર જૂનો વિશ્વાસુ કર્મચારી હતો. મારો ઈશારો સમજીને ચૂપ રહ્યો, પણ તેનો ચહેરો દયાપાત્ર બની ગયો હતો.”\n\nઅઠવાડિયાની ડાયરી પૂરી થઈ, પણ આજની નોંધ બાકી હતી. ડાયરી મુજબ નોંધપાત્ર વાત એ હતી કે, જાણે સમયપત્રક મુજબ જ હોય તેમ, દરરોજ નવી હરકત જોવા મળે; વળી સંખ્યામાં પણ રોજની એક જ! મેં આગળ પૂછ્યું, ‘આજે શું બન્યું? જવાબ મળ્યો, ‘આજની નોંધ લખતાં અમે શરમ અનુભવી એટલે લખી નથી. સાહેબજી, માફ કરો તો સારું!’\n\nમેં તેમને વિના સંકોચે આજની ઘટના સંભળાવવા કહ્યું અને હૈયાધારણ આપી કે, ‘હવે તમારે કોઈ ડાયરી લખવાની નથી. આપણે હવે પછીની બેઠકોમાં માત્ર મૌખિક ચર્ચા-વિચારણા જ કરીશું. બોલો, આજે શું થયું હતું?’\n\n“વાત એમ હતી કે અમે બંનેએ વિચાર્યું કે તેમને હનીમૂન માટે મોકલી દેવાં કે જેથી વાતાવરણ બદલાતાં તેના વર્તનમાં કોઈ ફરક પડે તો! વળી અમને ઉપરા ઉપરીના આઘાતમાંથી કળ વળે અને અમે થોડીક હળવાશ અનુભવીએ. અમારી ધારણા ખોટી પડી અને રોકડો જવાબ મળી ગયો, ‘તમારે ડોસાડોશીને જવું હોય તો જાઓ! પોતાના ઓરડામાં એકબીજાનાં મોંઢાં જોઈને બેસી રહો એના કરતાં કોઈ હીલ સ્ટેશને જઈ આવો. અમારી ચિંતા છોડો. અમારે તો હરવાફરવા માટે આખી જિંદગી પડી છે.’\n\nમનહરલાલનું વિધાન પૂરું થતાં જ માજીથી ડૂસકું મુકાઈ ગયું અને માત્ર એટલું જ બોલી શક્યાં કે, ‘બા-બાપુજીના સંબોધનના બદલે ‘ડોસાડોશી’ શબ્દો અમને બહુ ભારે પડી ગયા છે, સાહેબ.’\n\n‘ભલી, શાંત થઈ જા.’ કહેતાં વડીલે મને સંબોધતાં કહેવા માંડ્યું, ’અમે આઠેય દિવસ ચૂપકીદી જ સેવી છે. અમારી આ હાલત છે, તો દીકરાની શી વલે થતી હશે? વળી તે બેવડાં ધોરણો તો નહિ અપનાવતી હોય! ખેર, જે હોય તે; પણ હવે અમને સલાહ આપો કે અમારે શું કરવું?’ આમ બોલતાં તેમનાથી ઊંડો નિસાસો નંખાઈ ગયો.\n\nમેં મારું કાઉન્સેલીંગ શરૂ કર્યું. પ્રથમ તો મેં તેમને તેમની સહનશીલતા અને સમજદારી બદલ ધન્યવાદ આપ્યા અને કહ્યું, ‘તમારે આ જ રીતે વર્તવાનું ચાલુ રાખવું પડશે. વળી સુશીલાથી મોંઢું સંતાડશો નહિ અને જે કંઈ થતું રહે તેનો ‘સારું’, ‘ભલે’ જેવા મિતભાષી શબ્દોથી પ્રતિભાવ આપતાં રહેશો. તમારું આ વર્તન એ જ તમારો વિજય બની રહેશે. આમ કરવાથી તેની અકળામણ એટલી બધી વધી જશે કે કાં તો પોતે શાણી થઈ જશે અથવા પોતે આમ કેમ કરી રહી છે તે ઓકી કાઢશે. આમાંથી આપણે સમસ્યાના મૂળ સુધી પહોંચી શકીશું.’\n\nઅમારી બેઠક હજુ તો ચાલી રહી હતી, ત્યાં તો મારો ડોરકીપર મારા ટેબલ ઉપર એક ચિઠ્ઠી મૂકી ગયો. તેમાં લખ્યું હતું : ‘સર, જે વડીલો સાથે આપની બેઠક ચાલી રહી છે, તેમની ‘સમસ્યા’ હું પોતે જ છું. આપ ત્રણેયની હાજરીમાં હું કંઈક કહેવા માગું છું. થોડીકવાર તેમને અન્યત્ર રાહ જોવાનું જણાવી મારા પ્રવેશ પછી જ ફરીવાર તેઓ દાખલ થાય તેમ ગોઠવવા વિનંતી છે.’\n\nઅહીં મારા આશ્ચર્ય વચ્ચે ઘટના અચાનક વળાંક લેતી લાગી. સુશીલા વડીલોની જાસુસી કરતી હોય અને અહીં આવી ચઢી હોય તેમ મને લાગ્યું. ઘડીભર મને ત્રણેયને ભેગાં થવા દેવાનું જોખમકારક લાગ્યું હોવા છતાં આ જોખમ ખેડી લેવાના મુડમાં હું આવી ગયો. ચિઠ્ઠીમાંની સૂચના મુજબ બંને વડીલોએ મારી ઑફિસ છોડ્યા પછી સુશીલા પ્રવેશી. માથે પાલવ, સૌભાગ્યનો ચાંદલો અને કલાઈઓમાં ખણખણતી લાલ રંગની ચૂડીઓ સાથે જાજરમાન વ્યક્તિત્વ ધરાવતી આ એ જ યુવતી હતી કે જેણે પેલાં બિચારાંની છેલ્લા અઠવાડિયાથી ઊંઘ હરામ કરી દીધી હતી. મેં સામેની ખુરશી ઉપર બેસવાનો સંકેત કર્યો, પણ તે ઊભી જ રહી. પળવાર પછી વિવેકપૂર્ણ મૃદુ સ્વરે ઘંટડીની જેમ રણકી, ‘સર, હવે બા-બાપુજીને બોલાવો.’\n\n‘ડોસા-ડોશી’ના બદલે ‘બા-બાપુજી’ના સુશીલાના સંબોધનથી મેં હળવાશ અનુભવી. આમ છતાંય મને ઊંડેઊંડે ડર હતો કે આ કદાચ ઝંઝાવાત પહેલાંની શાંતિ તો નહિ હોય! પણ, આ હું શું જોઈ રહ્યો હતો! જેવાં પેલાં વડીલો અંદર પ્રવેશ્યાં, કે તરત જ માથા ઉપરના સરકતા પાલવને ઠીક કરતી તેમના ચરણસ્પર્શ કરીને ગળગળા અવાજે સુશીલા બોલી પડી, ‘હું આપ વડીલોની માફી માગું છું. દીકરી સમજીને મને માફ કરશો. હવે સાહેબની હાજરીમાં મારે જે કહેવાનું છે, તે હું કહીશ.’\n\nત્રણેય જણ મારા સામેની ખુરશીઓમાં ગોઠવાયાં, હું તેમના ચહેરા વાંચી રહ્યો હતો. વડીલો દ્વિધા અનુભવી રહ્યાં હતાં, જ્યારે હું સુશીલાના અણધાર્યા પરિવર્તનનો તાગ મેળવવા કોશિશ કરી રહ્યો હતો. આમ છતાંય આવનારી પળોમાં આકાર પામનારી પરાકાષ્ઠાને સ્વીકારી લેવા હું માનસિક રીતે સજ્જ હતો! પરાકાષ્ઠા, કાં તો આ પારની કે પછી પેલે પારની!\n\nસુશીલા પોતાની વાત શરૂ કરે તે પહેલાં મારા ડોરકીપરના અવરોધને અવગણતું મારી સામે ભજવાતા રહસ્યમય નાટકનું એક ચોથું પાત્ર દાખલ થયું. મને સમજતાં વાર ન લાગી કે એ પાત્ર અન્ય કોઈ નહિ, પણ સુશીલાનો પતિ વિનય જ હશે! સૌમ્ય અને પ્રભાવશાળી ચહેરો ધરાવતો એ યુવક વિનય જ હતો!\n\n“વિનયે વિનયપૂર્વક વડીલોને હાથ જોડીને મરક મરક હસતાં વંદન કર્યાં અને મારી સામે જોઈને શરૂ કર્યું, ‘અમારી સુહાગ રાતે મેં સુશીલાને મારાં વડીલો પ્રત્યેની એકના એક પુત્ર તરીકેની મારી ફરજો અને તેમાં તેના સહયોગની વાતનો તેણે પ્રત્યુત્તર વાળ્યો હતો, ‘તું જોજે તો ખરો, તેઓ મને પુત્રવધૂ નહિ; પણ પોતાની દીકરી જ ગણશે! હું એમને મારું એવું વ્યસન પાડી દઈશ કે હું પિયર જઈશ તો તેઓ નાનાં બાળકોની જેમ મારી સાથે આવવાની જીદ પકડશે! હું મારાં માતાપિતાની તો માત્ર લાગણી જ પામી છું, પણ મારામાં સંસ્કારસિંચન તો મારા દાદાજીએ જ કર્યું છે. હું તો એમની ફેન થઈ ગઈ છું અને એટલે જ તો આપણાં બા-બાપુજી સાથે મારે કોઈ જનરેશન ગેપ તો નહિ જ ઉદભવે. તું તેમની ચિંતા કરતો નહિ.’ આવો પ્રતિભાવ મળતાં હું ભાવવિભોર બની ગયો હતો.”\n\nવિનયે વાત આગળ વધારતાં કહ્યું, ‘પણ પછી તો મારાં બા-બાપુજીને સરપ્રાઈઝ આપવાની પોતાની યોજના સમજાવતાં તેણે મને કહ્યું હતું કે મારે તેને સાથ આપવો અથવા મૌન ધારણ કરવું. ભવિષ્યે જીવનભર મારાં માતાપિતાની ઉમદા સેવા થવાના અહેસાન સામે મારે ઝૂકી જવું પડ્યું હતું. પરંતુ સુશીલાએ પ્રથમ જ સોગઠી એવી મારી કે બા-બાપુજીની ફરિયાદ મારા સુધી આવે જ નહિ! આ હું જાણતો હોવા છતાં અજાણ્યો જ હોઉં તેમ બન્યું!’\n\nમેં સુશીલા તરફ સૂચક નજરે જોતાં કહી દીધું. ‘આ તો સરપ્રાઈઝના બદલે ક્રૂર મજાક થઈ ન કહેવાય!’\n\nપરંતુ સુશીલાએ સ્વસ્થતા જાળવી રાખતાં પોતાનું બચાવનામું રજૂ કર્યું કે, “સર, આપ આને ગમે તે રીતે મૂલવો, પણ વિનય સાથેની આગળ થયેલી મારી વાતને પૂરી સાંભળો. મેં કહેલું કે, ‘હું સારી છું અને સારી રહીશ જ. વળી આ નાટક કામચલાઉ છે. પરિસ્થિતિને વાળી લેવાની મારામાં આવડત છે. છેવટે તો હું મારા દાદાની જ શિષ્યા છું ને! મારું સારાપણું દેખાડવા પહેલાં એમને હું એ આંચકો આપવા માગતી હતી કે મેં જે કંઈ હરકતો કરી છે, તેવી સાચે જ હરકતો કરનારી ઝઘડાખોર પુત્રવધૂઓ ઘણે ઠેકાણે હશે જ! મીઠાશનું મૂલ્ય ત્યારે જ અંકાય, જ્યારે જીભને અતિશય કડવા સ્વાદનો અનુભવ કરાવવામાં આવે!’\n\nબા-બાપુજી તરફ ફરતાં વળી સુશીલા બોલી, ‘આટલી હદ સુધીના માનસિક ત્રાસને મૌન અને સહનશીલતા વડે પચાવી જાણવો એ સામાન્ય માનવીનું કામ નથી! આપ વડીલોને હું કોટિ કોટિ વંદન કરું છું. મારા પિયરમાં મારા દાદા જ માત્ર મારા ફેન હતા, પણ અહીં હવે હું બેવડું સુખ પામીશ!’ વળી પાછી સુશીલા રહસ્યોદ્ઘાટન કરતાં બોલી, ‘એક વાત કહી દઉં કે આપ બંને સાવ ભોળિયાં છો! બાકી પહેલા દિવસે જ મારું નાટક કેટલું લાંબુ ચાલશે, તેનો ઈશારો કરી જ દીધો હતો!’ આમ કહેતાં સુશીલા તીરછી અને સૂચક નજરે મારા સામે જોતાં મલકી પડી.\n\nહું પહેલા દિવસની ડાયરીને ફરીવાર ઝડપથી જોઈ વળ્યો. મને આશ્ચર્ય થયું કે ‘એકાદ અઠવાડિયા’ શબ્દો તરફ મારું ધ્યાન કેમ ગયું નહિ! મારે કબૂલ કરવું પડશે કે એક મનોવૈજ્ઞાનિક કે પછી મનોચિકિત્સક પોતાના ક્લાયન્ટની લાગણીઓ સમજે ખરો, પણ પોતે લાગણીશીલ તો ન જ બની જાય! આનું કારણ એ હોય છે કે તેણે તટસ્થભાવે સમસ્યાનાં તારણો અને કારણો શોધી કાઢવાં પડતાં હોય છે. પરંતુ આ કિસ્સામાં તો હું એવો ભાવવિભોર બની ગયો કે મારી આંખોમાં ઝળહળિયાં આવી ગયાં. મને લાગ્યું કે હું જાણે આ પરિવારનો હિસ્સો બની ગયો હોઉં! વળી સાથેસાથે એક પાત્ર કે જે અદૃશ્ય છે, તેને મારી કલ્પના વડે ઉલ્લાસમય સ્મિત સાથે અમારી સાથે ભળતું જોઈ રહ્યો છું! એ છે સુશીલાના દાદા! સુશીલાના ગાલ ઉપર પ્રેમભરી હળવી ટપલી મારતા તે જાણે કે કહી રહ્યા હોય, ‘લુચ્ચી, તેં તો હદ કરી નાખી!’\n\n",
      "duration": "10 mins",
      "category": "Drama"
    },
    {
      "id": 8,
      "title": "ઋતુ બદલાય છે",
      "story_name": "કુદરતની સામે ક્યારેકને ક્યારેક સત્ય આવી જ જાય છે. સત્ય અને કુદરત એક સિક્કાની બે બાજુ જેવા છે. સત્ય કયારેય છૂપું રહેતું નથી તેમજ કુદરત ક્યારેય ખોટી સાબિત થતી નથી. ઋતુઓ બદલાય છે, સમય બદલાય છે તેવી જ રીતે સત્ય પણ સમયે બહાર આવી જાય છે.\n\nઆજે વર્ષો વીત્યા પછી હું ને પ્રફુલા અહીં ગામડે આવ્યા. શહેરની ઝાકમઝોળ છોડીને ઘર અને સમાજને મૂકી અમે અમારે ગામડે આવ્યા. જિંદગીના અંતિમ દિવસોમાં સુખની લાલસા અમને અહીં લઈને આવી. આખીય જિંદગી વૈતરા કર્યા, ખૂબ રૂપિયા કમાયા, જિંદગીની સીડી પર ઘણીવાર ચડ-ઉતર કરી... હવે થાક્યા એટલે માદરે વતન આવ્યા.\n\nએજ વર્ષો પહેલા મૂકીને ગયેલા એવું જ અમારું નાનું અમથું સુખીપર ગામ. એજ ગામની વચમાં આવેલો મોટો ચબૂતરો જેની ઉપર ગામના સૈનિકની છબી, એજ રીતે ગામની ઉત્તરે આવેલું નાનું બજાર. બજારને અડીને આવેલી ગામદેવીની દેરી, એની પાસે ગામની સરકારી કચેરી. એ કચેરીની પાછળ દેખાતા રાયચલના ઊંચા ઊંચા પર્વતો, એની વચમાંથી પસાર થતી છીછરી નદી. એ નદીની પણ અમે પૂજા કરતા. લીલાછમ ખેતરોથી સમૃદ્ધ એવા મબલક પાક લહેરાય...! ઋતુ બદલાય એમ તહેવાર પણ બદલાય. ગામમાં દરેક ફળિયાના નામો એકદમ વિચિત્ર. કોઈ કોઈના ફળિયામાં માથું મારે નહીં પણ, સંપ એટલે જોવા જેવો. ગામમાં દરેક વર્ણના રહે છતાંય કોઈ એવા ઝઘડા નહીં.\n\nઅમે નવજીવન ફળિયાની સામે રેવીબા ફળિયામાં રહેતા. કુલ વીસેક ખડકી, એ દરેક ખડકીની વચ્ચે બે દીવાલ જેટલી જગ્યા. એ બધી ખડકી ક્રમબદ્ધ ને જોડે એ ખડકીની બારી-દરવાજા સામસામે પડતા. દરવાજાની નાકે નાની નિક પસાર થતી જે સીધી બહારની ગટરને મળતી. અમારી સામે નવજીવન ફળિયું એ પણ એવીજ રીતે ગોઠવાયેલું હતું. અમારી ખડકી ફળિયામાં પ્રવેશતા સામે દેખાય અને ડાબી બાજુએ છેલ્લી ખડકી.\n\nફળિયામાં અમે એક પરિવારની માફક રહેતા. દરેકનું જાણે એક જ ઘર હોય અને એક જ ઘરના સભ્યો હોય તેવી રીતે અમે રહેતા. કોઈ મશ્કરી કરે, મસ્તી મજાક કરે એ વાતે ક્યારેય કોઈ ચિડાય નહીં..! ફળિયામાં કેટલાય લોકો મસ્તી મજાક કરતા પણ એ વાતને ક્યારેય દિલ ઉપર લેતા નહીં. મારા બાપુજીની ગામમાં આગવી શાખ, બાપુજી મારા ગામની સરકારી શાળામાં આચાર્ય હતા. બા- બાપુજી, હું અને મારી નાની બહેન અમે એટલા રહેતા. મારા લગ્ન પ્રફુલા જોડે થયા અને અમારો પરિવાર આગળ વધ્યો. ઋતુ બદલાતી ગઈ, સમય બદલાતો ગયો એમ હું નોકરી અર્થે બહાર નીકળ્યો. પ્રફુલાને મેં ગામડે રાખી અને હું શહેર બાજુ નીકળી ગયો. મને પ્રફુલાની ચિંતા હતી નહીં એને મારા ઘરે અને ગામડે સારું ફાવી ગયું હતું.\n\nહું અને પ્રફુલા અમારી ખડકીમાં પેસ્યા. વર્ષો જૂની એ તમામ યાદો અમે વાગોળતા વાગોળતા ખડકી પાસે પહોંચી ગયા. ગામ એવું હતું પણ, એ સમયના માણસો હતા નહીં. ખડકીના લોકો બદલાઈ ગયા હતા. એક નાનો છોકરો સીધો દોડતો મારા પગ પાસે આવ્યો ને મારી સામે જોઈને હસવા લાગ્યો. કંઈક ગામઠી ભાષામાં બોલ્યો અને તેની ખડકીમાં પેસી ગયો. હું હસવા લાગ્યો અને પ્રફુલાએ ખડકીનો દરવાજો ખોલ્યો.\n\nહજુ માંડ ખડકીમાં પ્રવેશ કર્યો હશે ને ત્યાંજ પ્રફુલા જોરથી બોલી..., 'કિશન ભાઈ અહીં જ બેસતા હતા નહીં કે....? રામલી ભાભી અને તેનો દીકરો ચંદુ અહીં સામે બેસીને રોટલો ખાતા. પેલી ભાવુ અહીંથી રોજ પસાર થતી અને સામે વાળા રામ પર નજર નાખતી. બાજુમાં મણિલાલ રોજ તેમની પત્ની જોડે બાજતા, પેલી કોંતા કાકી છીકણી ઘસતી બેઠી હોય, એની સામે પેલા મારવાડી દાદા રોજ રેવડીનો પ્રસાદ ખવરાવતા. આપણી જમણી બાજુએ મનહર લાલ અને સેવતી માસી રોજ પ્રભાતિયાં વગાડીને મસ્ત સવાર પાડતા. અજર્ન, દેવજી, કાનજી, સોમજી, ભાઈલાલ, પેટલીયા રોજ તમને મળવા આવતા. મારી બહેનપણીઓ એમાં ભાવના, ગંગા, રેખા, સુરેખા, દામિની... ઓહહ ! શુ મજા કરતા હતા. સામે આપણી બેની એટલેકે નણંદબા રોજ અહીં રમતી.'\n\nબસ..બસ.. પ્રફુલા, હવે વાત પડતી મૂક. ગેસ પર ચા મૂકો, ત્યાંસુધી હું ઘરને જરા સરખું કરું. પ્રફુલા અંદર ચા બનાવતી ને હું ઘર સાફ કરવામાં પડ્યો હતો. ચા બનાવતા બનાવતા પ્રફુલા વાતોએ વળગી.\n\n'મને આજેય યાદ આવે છે કે... જ્યારે હું ચા બનાવું ત્યારે અચૂક કિશન ભાઈ આવી જ જાય. એ જેવા ધંધેથી આવતા ત્યારે સીધા અહીં આવીને ચા માટે બેસી જતા. પાછા રોજ ચા પીતા અને કેટલીય પંચાત કરીને જતા...! એ પછી તમારો પેલો વડ બાજુ રહેતો ત્રિવેદી, એની બહેન રાધા બધાય અહીં ચા માટે આવી જતા. એની જોડે અમુકવાર અરવિંદ પણ આવી જતો...'\n\nપ્રફુલા રસોડામાંથી ચા બનાવતી જાય અને વાતો કરતી જાય. હું બધું સાફ કરવાના ફિરાકમાં હતો, સાફ કરતા કરતા હું ઉપરના માળે ગયો. નકરું અંધારું, ગંદી વાસ મારે એવી જગ્યા અને ફર્નિચર પણ સાવ સડી ગયું હતું. પ્રફુલા ચા માટેની બૂમો નીચેથી પાડતી હતી ને હું બધું બારીકાઈથી ચેક કરતો હતો.\n\nહવે ચા ઠંડી થઈ હાલો નીચે જલ્દી આવો.. એમ બોલીને પ્રફુલા ચાની ચૂસકી મારવા લાગી. બધું સરખું જોઈને ઉપરનો દરવાજો આડો કરીને હું તરત નીચે આવી ગયો. અમે બંને ચા સાથે પીતાપીતા ગામ આખાયની વાતે વળગ્યા.\n\nઅડધો કલાક માંડ થયો હશે..! સાંજ થવા આવી હતી, વાતાવરણ ધીરે ધીરે હવે ઠંડુ બનતું જતું હતું. સંધ્યા ખીલી ઊઠી હતી. સૂર્ય અસ્ત થતો હતો ને કોઈ અણસાર હતા નહીં કે વરસાદ પડશે...! કુદરતનો રાગ અને રંગ ગજબનો છે. કુદરતના રાગમાં સૂર છે અને રંગમાં સુકુન છે. હું મારું કામ કર્યે જતો હતો. હું ઉપરના માળે બધું સાફ કરતો હતો ને પ્રફુલા નીચે બારીએ બેઠી હતી. એકાએક વાતાવરણ બદલાયું, કાળા ડિબાંગ વાદળો આકાશમાં ફેલાઈ ગયા. વીજળીના ચમકારા થવા લાગ્યા અને મોટા ફોરાં સાથે વરસાદ વરસવા લાગ્યો. હજુ હમણાં સુધી કોઈ અણસાર હતો નહીં ને ત્યાં એકદમ વરસાદ વરસવા લાગ્યો. ઘણા કાગળ મારા હાથમાં આવ્યા જે એક કબાટમાં ડૂચો વાળીને પડેલા હતા. સાફ સફાઈમાં એ કાગળો મેં ધ્યાન દઈને વાંચ્યા નહીં અને બાજુમાં મૂકી દીધા. વરસાદ એકધાર્યો વરસતો હતો ને વાતાવરણમાં સન્નાટો છવાયેલો હતો.\n\nપ્રફુલા ક્યારનીય સૂઈ ગઈ હતી. હું નીચે આવ્યો, ખડકીનો દરવાજો બંધ કરવા ગયો ત્યારે એકાએક મોટો વીજળીનો કડાકો થયો. ભારે વરસાદ વરસવાનો ચાલુ થયો એવામાં ફળિયામાં લાઈટ જતી રહી, જેવી લાઈટ ગઈ કે તરતજ જૂની ઘટના આંખ સામે આવી ગઈ. એ સમયે ફળિયામાં જ્યારે લાઈટ જતી ત્યારે આખુંય ફળિયું બહાર આવી જતું અને ગપ્પા મારતા. કોઈ બેસીને પંચાત કરતું તો કોઈ જુના ગીતો ગાતું, ભયડાઓ બહાર બેસીને ગામ આખા ની અણી કાઢતા. લાઈટો જાય ત્યારે જોવા જેવી થતી, એ સમયે ખૂબ મજા આવતી.\n\nમારી આંખ સામે એ ઘટના તરવરી જયારે મારા લગ્નને માંડ દસેક દિવસ થયા હશે..! સે સમયે ગામડે લાઈટો ખૂબ જતી. એવીજ એક વરસાદી રાત હતી, રાતના અગિયાર વાગવા આવ્યા હશે ને એકદમ લાઈટ જતી રહી.\n\nજૂની ઘટના\n\n(હું અને પ્રફુલા સૂઈ ગયા હતા. નીચે બા-બાપુજી અને બેની સૂઈ ગયા હતા. બહાર ભારે વરસાદ વરસતો હતો એટલે બારી બંધ રાખી હતી. એવામાં એકદમ લાઈટ જતી રહી. આખુંય ફળિયું જોતજોતામાં લાઈટો ગઈ એના નામની બૂમો પાડવા લાગ્યા.\n\n'એ કોંતા બા તમારે ગઈ લાઈટ...? કિશન ભાઈ તમારે ગઈ લાઈટ...? એ ભાવુ તારે ગઈ લાઈટ...? એ રામ તારા બા ને પૂછ કે લાઈટ છે કે નહીં...? એ મંગલી જોજો તારે ઘેર લાઈટ છે કે નહીં...? સૂર્યા માસી જાગો છો કે સુઈ ગયા...? પ્રફુલા લાઈટ ગઈ કે નહીં...?'\n\nપાંચેક મિનિટમાં આખુંય ફળિયું બહાર આવી ગયું. વરસાદમાં પલળતા બધા બેસીને નરી વાતો કરતા. એવામાં પ્રફુલા મસ્ત ચા બનાવીને લઈને આવી, એની ચા આખાય ગામડે અને ખાસ અમારે ફળિયામાં ઘણી ફેમસ...! કિશન તો પલડતો ચા માટે આવી ગયો ને તેની જોડે અરવિંદ, ત્રિવેદી બીજા ઘણા આવી ગયા. હું નીચે જયારે ઉતર્યો ત્યારે મારા ઘરમાં બધા ગોઠવાઈ ગયા હતા. પ્રફુલા બધાને પ્રેમથી ચા પાતી હતી ને હું બધું જોતો હતો. કિશનની બાજુમાં જગ્યા હતી ત્યાં પ્રફુલા બેસી હતી. રાતના બે વાગવા આવ્યા હશે ને ત્યાં બધા કંટાળ્યા હતા... એટલે કંઈક રમત કરવાનું નક્કી કર્યું. અમે બધાએ અંતાક્ષરી રમાવનું નક્કી કર્યું. સામસામે બે પાર્ટ પાડી દીધા, હું અને પ્રફુલા સામેની ટીમમાં આવી ગયા. મારી સામેની ટીમમાં પ્રફુલા, કિશન અને અરવિંદ એ બધા હતા. મારી ટીમમાં ત્રિવેદી, સૂર્યા માસી ને બીજા બધા હતા.\n\nસામસામે ગીતોનો વણજાર થવા લાગી. એકપછી એક ગીતો આવવા લાગ્યા જાણે દરેક સૂરોના સરતાજ બની ગયા હોય તેમ ગીતો ગાતા. કિશન અને પ્રફુલા એકપછી એક રીતે જે ગીતો ગાતા...\n\n'ક્યાં દેખતે હો.. સૂરત તુમ્હારી..'\n\n'કોઈ ના કોઈ ચાહીએ... પ્યાર કરને વાલી...'\n\n'તુમસા કોઈ પ્યારા કોઈ માસૂમ નહીં હે...'\n\nસામે અમે પણ ગીતો ગાઈને રંગ રાખતા હતા. એકદમ વરસાદ થંભી ગયો ને તરતજ લાઈટ આવી ગઈ. સવારના પાંચ વાગ્યા હશે..! દરેક તેમના ઘરે ગયા, હું અને પ્રફુલા ઉપર ગયા. ફળિયામાં સાવ સુનકાર વ્યાપી ગયો હતો. પ્રફુલા પડતા વેંત સૂઈ ગઈ ને મારી આંખમાંથી ઊંઘ ઊડી ગઈ હતી. મેં આજે પહેલીવાર પ્રફુલાને આટલી ઉત્સાહમાં જોઈ હતી. મને મનમાં શંકા થઈ કે 'પ્રફુલા અને કિશનની આંખો મળી ગઈ હશે હે શું.....?'\n\nધીરેધીરે કિશન રોજ મારે ઘરે આવતો. ચાના બહાને રોજ કિશન અને અરવિંદ આવી જતા. એવામાં મને શહેરમાં સરકારી કોલેજમા ક્લાર્કની નોકરી મળી ગઈ. શહેરમાં બધું સેટઅપ કરવા માટે હું એકલો ગયો અને પ્રફુલાને અહીં ગામડે રાખી. શહેરમાં સેટઅપ કર્યાને દસેક મહિનામાં મેં એને પણ ત્યાં બોલાવી દીધી. એ દસ મહિના મેં શકના વિચારમાં કાઢ્યા. મને રોજ મારી ભોળી પ્રફુલાનો વિચાર આવતો કે પેલો કિશન...)\n\nજોરદાર વીજળીનો કડાકો થયો ને હું એ જૂની ઘટનામાંથી બહાર આવી ગયો. ત્રણેક દિવસ બાદ ફરીવાર હું એક બપોરે ઉપરના માળે ગયો. એ ડૂચો વાળેલા કાગળો મારા પગમાં આવ્યા. એ કાગળોને હાથમાં લીધા અને બારી બહાર ફેંકવા જતો હતો ને ત્યાંજ એ કાગળના લખાણમાં મારુ ધ્યાન ગયું. એ અક્ષર મને પ્રફુલાના હોય તેવા લાગ્યા એટલે તરતજ કાગળ વાંચવાનો ચાલુ કર્યો.\n\n\"મને હવે પત્ર લખીશ નહીં... મારા પતિને જાણ થઈ જશે તો આપણા સબંધોમાં તિરાડ આવી જશે ને મારે છૂટાછેડા લેવા પડશે...! મહેરબાની કરીને હવે મને પત્ર કે ફોન કરીશ નહીં, હું તારા વગર પણ જીવી લઈશ. એકવાત ધ્યાન રાખજે હું મારા પતિને છોડવા માંગતી નથી. હું આપણો પ્રેમસંબંધ આજે પૂર્ણ કરું છું. આવજે.... કિશન\"\n\nએ પત્ર વાંચીને હું હચમચી ગયો. મારા પગ નીચેથી જાણે જમીન સરકી ગઈ હોય તેમ હું લથડીયા ખાવા લાગ્યો. બારી બહાર જોયું અને બીજો કાગળ હાથમાં લીધો. એ કાગળમાં પણ પ્રેમની વાતો કરેલી હતી. કાગળમાં નીચે તારીખ લખી હતી, એ તારીખ આજથી દસેક વર્ષ પહેલાંની હતી. એટલેકે લગ્નના ત્રીસ વર્ષમાં વીસ વર્ષ હું છેતરાયો... મને મારી પ્રફુલા છેલ્લા ત્રીસેક વર્ષથી છેતરતી હતી. મને વિશ્વાસ નથી આવતો કે પ્રફુલા સાવ આવું હીન કૃત્ય કરશે..! એ બીજો પત્ર પણ મેં બારીમાંથી ફેંકી દીધા. આજે સવારથી વાતાવરણમાં કાળા ડિબાંગ વાદળો હતા એ ખસી ગયા. જેમ વરસાદની ઋતુ પુરી થઈ ગઈ હોય એમ લાગતું. પ્રફુલા નીચે મને બોલાવતી હતી. મારા આંસુ લૂછીને હું નીચે ગયો, પ્રફુલા મારી સામે શાંત ચિત્તે બેઠી હતી ને એની આંખમાં પણ આંસુ હતા. એ મારી સામે બેસી અને ચોધાર આંસુએ રડવા લાગી. એને રડતા જોઈ હું પણ ડઘાઈ ગયો. એ મારી સામે ચોધાર આંસુએ રડતી રહી. એની આંખો આજે કશું કહેતી હતી એ હું વાંચી શકતો નહીં..!\n\nએણે મારી સામે જોયું અને માફી માંગી. હું એની સામે જોતો રહ્યો, એ જાણે મારી આંખને સમજી ગઈ હોય તેમ એની જાતે બધું બોલવા લાગી. એણે એની જાતે કબૂલ કરી લીધું કે, 'તેનો અને કિશનનો લગ્નેતર સંબંધ ચાલતો હતો....તેમજ કિશન અને પ્રફુલા મારી જાણ બહાર પણ મળતા હતા. મારી જાણ બહાર તેમના સંબંધો ચાલતા જ હતા ને તે પણ સતત વીસેક વર્ષ સુધી.'\n\nએ ખૂબ રડી, સામે હું પણ ખૂબ રડ્યો. પ્રફુલા મારી સામે આંખ મિલાવીને વાત કરી શકતી નથી ને હું તેને રડતા જોઈ શકતો નથી. મોસમનો મિજાજ બદલાયો એમજ મેં મારો મિજાજ બદલ્યો. મેં પ્રફુલાને માફ કરી અને મેં તેને કાયમી મુક્ત કરી. પ્રફુલા ખૂબ રડી, આજીજી કરી, મારી ઘણીવાર માફી માંગી ને છેવટે તે ખૂબ રડી. છતાંય હું મક્કમ રહ્યો મેં તેને કાયમી મારી જિંદગીમાંથી મુક્ત કરી દીધી.\n\nહું તેને ખૂબ પ્રેમ કરતો હતો પણ, મારી જિંદગી સાથે રમત કરનારને કોઈ સ્થાન નહીં. ચાહે એ વાતની મને આખીય જિંદગી જાણ ન થઈ હોત તો આજે પણ મારો પ્રેમ એટલો જ રહેતો...! એણે મારી સાથે કપટ કર્યું એ વાતને હું કયારેય નહીં ચલાવું. પછી ભલે મારી જીવન સંગીની કેમ ના હોય...!\n\nઋતુ બદલાય છે એમ ઋતુનો તહેવાર પણ બદલાય છે. કોઈ ઋતુ પ્રેમની હોય છે કે કોઈ ઋતુ નફરતની હોય છે. સત્યનું એવું જ છે સમય સાથે બહાર આવી જ જાય છે. ભલે એ સત્યને બહાર આવતા દસકો, વિસકો કેમ ના નીકળી જાય...! અંતે સત્ય એની જાતે બહાર આવી જ જાય છે. મને મારા પ્રેમ પર આજે વિશ્વાસ ઊઠી ગયો, હું આજે લગ્નના બંધનમાંથી આઝાદ થયો. સત્ય એનું કામ સમયે કરી જ નાખે છે એના માટે આપણે રાહ દેખવી પડતી નથી.\n\nએજ ખડકીમાં આજે હું એકલો બેઠો છું. પ્રફુલાની યાદ મને કોરી ખાય છે અને બીજી સેકેન્ડે પ્રફુલાની ભૂલ યાદ આવે છે. હું મારી જાતને ઋતુ સાથે સરખાવતો ગયો, જેમ ઋતુ બદલાતી ગઈ એમ હું પણ ઋતુ સાથે બદલાઈ ગયો. જેવા સાથે તેવા..., મારી જિંદગીમાં મેં આજે એટલું જાણી લીધું કે, 'પ્રેમ સમજી વિચારીને કરવો... જિંદગી બરબાદ ના કરવી હોય તો પ્રેમ પર આંધળો વિશ્વાસ ન કરતા.'\n\nઆજે ફરીવાર વાદળ ઘેરાયા છે. માંડ શિયાળો બેઠો છે. માવઠું થાય તો નવાઈ નહીં...? ઋતુ પણ જબ્બર છે ગમે ત્યારે મિજાજ બદલે છે. હું મક્કમ મને ગામ છોડીને ઘરે ગયો છું. પ્રફુલા મારી જોડે નથી, જરૂરી છૂટાછેડાના કાગળો મોકલાવી દીધા છે.",
      "duration": "10 mins",
      "category": "Drama"
    },
    {
      "id": 9,
      "title": "પ્રિ-વેડિંગ શૂટિંગ",
      "story_name": "અને આજે ફરી એજ વાત નીકળી.”ભૈલા નિલેશ,તું લગ્ન કયારે કરીશ?”\n\nઅસંખ્ય વખત પુછાએલા આ નાનકડા પ્રશ્ને એનું જીવન દોહ્યલું કરી નાખ્યું હતું.એને ક્યારેક સામો પ્રશ્ન પણ થતો ,શું લગ્ન કરવા જરૂરી હોય છે?\n\nમેહસાણામાં રહેતા એના લક્ષ્મીમાસીનાં પુત્ર રાકેશની કંકોતરી આવતા આ પ્રશ્ન પાછો ચગ્યો હતો.\n\nરાત્રે ખાણું ખાતી વખતે જ આ વાત નીકળી હતી.એની મમ્મી પાર્વતીબેને જ એને પ્રશ્ન કર્યોં હતો.\n\nકંઇક વિચાર્યા પછી એણે કહ્યું હતું “મમ્મી,આ વખતે જે પહેલી છોકરી પસંદ પડે એની સાથે લગ્ન પાકાં ,બસ....”\n\nબસ એક વાર લગ્ન થઇ જાય.... પછી...એના વિચારો ઉપર બ્રેક વાગી જયારે એના પપ્પા વિજય પટેલે રહસ્યમય અને શંકાશીલ સ્મિત કરીને કહ્યું “આ વખતે તો લગ્ન પાકાં...હં... મારા વા’લા ..આ યુવાની ગોલ્ડન એઈજ છે,એને વેડફી ના નાખતો... આ ઉંમરે જે પાક લણી શકાય એ મોટી ઉમરે ના લણાય ,સમજ્યો.”\n\nખેડૂત કુટુંબમાંથી આવતા અને યુવાનીમાં પોતે પણ ખેડૂત તરીકે કામ કરી ચુકેલા વિજય પટેલે પોતાના જીવનનો અનુભવ ઇશારામાં સમજાવી દીધો.નિલેશ જલ્દી થી લગ્ન કરીને ઠરીઠામ થઇ જાય એવી એમની ઈચ્છા કઈ અસ્થાને નહતી.\n\nએમની બંને દીકરીઓ વિણા અને રીના ના લગ્ન ક્યારના થઇ ચુક્યા હતા.બંનેને ત્યાં નાના બાળકો પણ હતા.બંને પોતપોતાના ઘરમાં સુખી હતી.તેઓ ઈચ્છતા હતા કે નિલેશના લગ્ન પણ જલ્દી થી થઇ જાય તો એમની જવાબદારીમાંથી છુટા થાય.એમની ચિંતાનું મુખ્ય કારણ તો એ હતું કે નિલેશની ઉમર વધતી જતી હતી.૩૧ તો એને પુરા થઇ ગયા હતા...ઉમર વધે એમ સારી છોકરીઓ મળવી મુશ્કેલ થતું હોય છે....\n\nએવું નહોતું કે તેઓ હાથ ઉપર હાથ ધરીને બેસી રહ્યા હતા.ઘણી છોકરીઓ એમણે જોઈ હતી.કેટલીક છોકરીઓ બંને પતિ પત્નીને પસંદ નહોતી પડતી એ સાચું પણ મોટા ભાગે તો નિલેશ જ કોઈ ને કોઈ ખામી કાઢી છોકરી ને રીજેક્ટ કરી દેતો.જોકે બે એક છોકરીઓએ એને પણ રીજેક્ટ કરી દીધો હતો એ પાછી અલગ વાત છે.\n\nએવું નહોતું કે એ કદરૂપો હતો કે બટકો હતો.૫’૯” ની ઉંચાઈ,મધ્યમ કસાયેલા બાંધાનું શરીર,ચમકતી આંખો,ગોળ ગોળ મોઢું,સુરેખ થોડું ઉપસેલું પાતળું નાક,પ્રમાણસરના હોઠ....ડીપ્લોમાં સિવિલ એન્જીનીયર અને એક અમીર ઘરનો બિલ્ડરનો છોકરો! એમ તો એ બધી રીતે પરફેક્ટ હતો ..પણ...\n\nએ પણ... માં છુપાયેલા રહ્સ્યે જ એને આજ દિન સુધી કુંવારો રાખ્યો હતો...\n\nખેતીમાં કોઈ રસ કસ ન રહેતા મહેસાણાના એક નાનકડા ગામડેથી વિજય પટેલ અમદાવાદમાં આવીને સેટલ થયા હતા.નાના નાના બિલ્ડીંગ કોન્ટ્રાકટ થી શરુ કરી એક મોટા બિલ્ડર અને ડેવલપર તરીકે નામના મેળવી હતી.બોપલમાં જ્યાં પોતે સ્કીમ કરી એમાં જ એક બંગલો પોતે રાખી વસવાટ કરવા લાગ્યા.બે ઔડી ગાડીઓ હતી.બંને દીકરીઓને પરણાવી દીધી હતી.પાર્વતીબેન ના રૂપમાં સુખ દુઃખની જીવન સંગીની મળી હતી.તેઓ ઈશ્વર નો આભાર માનતા કે એણે બધાજ સુખ આ ભવમાં આપી દીધા.પણ..પણ એક નાનકડી બાબત એમને ખટકતી હતી.નિલેશના લગ્નનું ક્યાંક ગોઠવાઈ જાય તો બધી જવાબદારીઓમાંથી મુક્ત થઇ જાય અને પછી પતિ પત્ની હરિદ્વાર ની જાત્રાએ ઉપડી જાય.પણ કોણ જાણે કેમ એનું ક્યાંય ગોઠવાતું ન હતું.\n\nએ માટે એમણે ઘણા પ્રયત્નો કર્યા હતા.મિત્રો અને સંબંધીઓને કહી રાખ્યું હતું કોઈ સારી છોકરી હોય તો બતાવજો.મેટ્રીમોનીઅલ વેબ સાઈટો ઉપર પણ બાયો ડેટા નાખ્યા હતા.અને માગા આવવા લાગ્યા હતા.આટલા સારા કુટુંબમાં માંગા ન આવે તોજ નવાઈ!અમેરિકાના ન્યૂજર્સીમાં રહેતાં એમના બાળપણના મિત્ર મુકેશ પટેલે પણ એમની પુત્રી માટે માંગું નાખ્યું હતું.એક પગથી ખોડંગાતી વર્ષાને નિલેશે જોયા વિનાજ નાં પાડી દીધી હતી.અમેરિકાથી ક્યારેક ક્યારેક આવતા ફોન પણ એ પછી બંધ થઇ ગયા હતા.વિજયભાઈએ દિલ મનાવ્યું હતું કે છોકરાને જ છોકરી પસંદ ન હોય તો બળજબરીથી લગ્ન કેવી રીતે લેવાય?\n\nફરી પાછી થોડા દિવસ લગ્નની ચર્ચાઓ ચાલતી અને શાંત થઇ જતી.નિલેશ પણ ફરી પાછો પિતા સાથે પ્રોજેક્ટના કામમાં ગળાડૂબ થઈ જતો.ક્યાંક કોઈ દલાલ સાથે જમીન જોવા જવાની હોય,આર્કિટેક્ટે કરેલા પ્લાનિંગમાં સુધારા-વધારા કરવાવાના હોય કે કોઈની સાથે ડીલ કરવાની હોય, નિલેશ પોતે બધું સંભાળી લેતો.પોતે ડિપ્લોમા સિવિલ એન્જીનીયરીંગ કર્યું હોઇ એને આ બાબતમાં પપ્પા કરતા વધારે સમજ પડતી.વિજયભાઈ પોતે પણ એને આગળ કરતા.એમને હવે ધંધાની બહુ ચિંતા ન હતી.છોકરો હોશિયાર થઇ ગયો હતો.એકસાથે બબ્બે ત્રણ-ત્રણ પ્રોજેક્ટ ચાલતા હોય તો એ એકલા હાથે સંભાળી લેતો હતો.બધું જ સારું થઈ રહ્યું હતું. એમને બીજી તો ખાસ કોઈ ચિંતા ન હતી.સિવાય એક વાત ની કે છોકરાની ઉંમર ધીરે ધીરે વધી રહી હતી.બસ હવે એ પરણીને સેટલ થઈ જાય એમ તેઓ મનોમન ભગવાનને પ્રાર્થના કરતા.\n\nરાકેશ ના લગ્નનો દિવસ આવી ગયો.સહકુટુંબ મહેસાણા જવાનું હતું.ડ્રાઈવર ને આવવામાં થોડી વાર થઇ ગઈ તો નિલેશે વિનંતી કરતા કહ્યું.:”પપ્પા,હું ડ્રાઈવ કરુ?”\n\nવિજયભાઈ અને પાર્વતીબેન ને જાણે કશુક યાદ આવી ગયું.એમના ચહેરાની રેખાઓ તંગ થઇ ગઈ.\n\n“ના” વિજયભાઈએ દ્રઢતાથી કહ્યું.\n\nનિલેશે બહુ જીદ નાં કરી.એને ક્ષોભ થયો.પોતાની જાત ઉપર ખીજ ચડી.બહારગામ જવાનું હોય ત્યારે ડ્રાઈવર સાથે જ જવું એવું વિજયભાઈએ નિયમ બનાવી લીધો હતો -એ ઘટના પછી.\n\nએવામાં ડ્રાઈવર આવી ગયો.ત્રણે જણ કારમાં ગોઠવાયા.બંને બહેનો વિણા-અજય,રીના-સુનીલ નું કુટુંબ એક બીજી કારમાં આવવાના હતા.કાર મહેસાણા હાઈવે ઉપર સડસડાટ દોડવા લાગી.\n\nઆ બાજુ નિલેશનું મગજ પણ ભૂતકાળ માં દોડવા લાગ્યું.\n\nડિપ્લોમા પૂર્ણ કર્યા પછી 18 વરસનો થયો કે એને ડ્રાઇવિંગ લાઇસન્સ લઇ લીધું હતું.ડીપ્લોમાં મળ્યાની ખુશીમાં એણે પોતાના મિત્રો સાથે માઉન્ટ આબુમાં “પાર્ટી” આપવાનો “પ્રોગ્રામ” બનાવ્યો હતો.પહેલાતો વિજયભાઈ એ ઘસીને ના પાડી દીધી,પરંતુ નિલેશે જીદ ચાલુ રાખી હતી. છોકરો હવે પુખ્ત થઈ ગયો અને ડીપ્લોમાં પણ લઈ લીધું, કાર પણ ઘરમાં હતી. ના પાડવાનું કોઈ કારણ ન હતું. એમણે પરવાનગી આપી. પણ ધીમેથી એટલુ તો કહ્યું જ “લિમિટમાં પીજે હોં...” અને બાપ-દીકરો બંને હસી પડ્યા હતા.\n\nબે દિવસ માઉન્ટ આબુમાં મોજમસ્તી કર્યા પછી બધા મિત્રો સાંજે અમદાવાદ પાછા ફરી રહ્યા હતા ત્યારે નિલેશનો મિત્ર હિરેન શાહ કાર ડ્રાઈવિંગ કરી રહ્યો હતો.આ પાંચ મિત્રોમાં કાર ચલાવવાનો સૌથી વધારે અનુભવ એનેજ હતો.બીજા મિત્રોએ થોડી થોડી પીધી હતી અને તેથી એમને ચડી પણ હતી.હિરેને પીધી ન હતી .આમતો સાવચેતીપૂર્વક ગાડી ચલાવી રહ્યો હતો પરંતુ માઉન્ટ આબુના વળાંકોવાળા રસ્તાઓ ઉપર ડ્રાઇવીંગ કરવી એના માટે કઈ સરળ ન હતું.અંધારું થવા આવ્યું હતું.એક જગ્યાએ ટર્નિંગ ઉપર સ્વીફ્ટ કાર ઝડપથી એમની સામે આવતી લાગી.હિરેન કંટ્રોલ ગુમાવી દીધું.કાર ખડક સાથે ધડાકાભેર અથડાઇ.બોનેટ ખૂબ ખરાબ રીતે ભાંગી પડ્યું હતું.નસીબ એટલા સારા કે આગળની બંને એરબેગ ખુલી ગઈ હતી. એટલે માથું તો સલામત હતું પરંતુ કમરથી લઈ પગ સુધી નિલેશ અને હિરેન બંને ગંભીર રીતે ઘવાયા હતા.પાછળ બેઠેલા મિત્રોને ઝાઝું વાગ્યું ન હતું.\n\nજયારે એમની આંખો ખુલી ત્યારે ખબર પડી કે તેઓ આબુ રોડ પરની એક એક હોસ્પિટલમાં હતા.વિજયભાઈ અને પાર્વતીબેન તાબડતોડ હોસ્પિટલ પહોંચ્યા હતા અને એમ્બ્યુલન્સમાં બધા મિત્રોને અમદાવાદ પહોંચાડવાની વ્યવસ્થા કરી હતી.અમદાવાદની એક ખાનગી હોસ્પિટલમાં મિત્રો ની સારવાર કરવામાં આવી .નિલેશ અને હિરેન ને આઠ દિવસ સુધી હોસ્પિટલ માં રહી સારવાર લેવી પડી.બીજા મિત્રોને એજ દિવસે રજા મળી ગઈ. એજ દિવસથી વિજયભાઈ એ નક્કી કરી લીધું હતું કે અમદાવાદની બહાર ક્યાંય પણ જવું હોય તો ડ્રાયવરને સાથે લઈ લેવું.પોતે કે નિલેશે ક્યારેય ડ્રાઇવિંગ કરવી નહિ.\n\nએ અકસ્માતે નિલેશનું જીવન બદલી નાખ્યું.સારવાર લઇ એ ઘરે પહોંચ્યો ત્યારે એને લાગ્યું એનામાં કશુક ખૂટતું હતું... કપડા કાઢી એ અરીસા સામે ઊભો રહી ગયો....બધી બાજુએ થી એણે એના શરીરનું નિરીક્ષણ કર્યુ.... એણે ઉત્થાન માટેના બહુ પ્રયત્નો કર્યા..નિષ્ફળ...એણે જોરથી ચીસ પાડી અને ધ્રુસકે ધ્રુસકે રડવા માંડ્યો..એનું પૌર્રુંસત્વ એ ગુમાવી ચુક્યો હતો.......\n\nએ ઘટના પછી એ થોડો ચીડિયો થઇ ગયો હતો.એણે આ નપુંસકતાની વાત કોઈને કહી નહોતી.એના ખાસ મિત્રોને પણ નહિ.કેવી રીતે કહે? એણે એકલા એકલા કેટલાક ડોકટરો ને બતાવી જોયું હતું.કેટલાક વૈદ્ય અને એક યુનાની હકીમ પાસે પણ જઈ આવ્યો હતો.પણ એની બીમારી માનસિક નહિ શારીરિક હતી.કોઈ ઈલાજ થયો નહતો.\n\nએ ક્યારે સાજો થાય એમ નહતો અને એના ઘરવાળા લગ્ન માટે પીછો નહિ છોડે એ પણ એણે ખબર હતી.એટલેજ એણે એક યોજના બનાવી હતી.એક વાર લગ્ન કરી લેવા.. પછી..\n\nવાતો અને વિચારોમાં ક્યારે મહેસાણા આવી ગયું એની ખબર પણ ન પડી.રાકેશ અને તારીણી ની લગ્ન-વિધિ શરુ થઇ.રાકેશ અને નિલેશ આમતો પિતરાઈ ભાઈઓ હતાં પરંતુ એમના વચ્ચે મિત્રતા વધારે હતી.નિલેશ રાકેશ નો અણવર તો ન હતો પણ એ એની સાથે ને સાથે જ હતો. આ બધી વિધિઓમાં વધુની કેટલીક સખીઓ સાથે વારંવાર સામે આવવાનું થતું.વાતવાતમાં રાકેશે ઇડરથી આગળ આવેલા પોળોમાં પ્રી-વેડિંગ ફોટોશુટ કરાવ્યું હતું એ ફોટા નિલેશને બતાવ્યા.”યાર,બેકગ્રાઉન્ડ તો બહુ જોરદાર છે..તમે બંને પણ બહુ સુંદર લાગો છો.”નિલેશે કહ્યું હતું.\n\n“અમારા તો મેરેજ થઇ ગયા સમજ.પણ તું કયારે કરે છે એ કહેને?”રાકેશે પૂછ્યું.\n\n“બસ હવે જલ્દીથી જ કરી નાખવા છે...”\n\n“કન્યા ક્યાં છે ?કોની સાથે?”\n\n“કન્યા અહીં જ છે...પણ નામ બામ કશું ખબર નથી આપણને હો..”\n\nનિલેશે તારીણીની બાજુમાં બેઠેલી કન્યા તરફ ઈશારો કર્યો.\n\n”પેલી ગ્રીન સાડી વાળી... એનું નામ તો નિધિ છે...” રાકેશે કહ્યું.\n\nઆશરે પચીસેક વર્ષની, મધ્યમ કદ અને બાંધાની,ખુબસુરત આંખો,રેશમી ઝુલ્ફા અને ગોરો વર્ણધરાવતી નિધિને જોઇને કોઈ પણ એની ઉપર મોહી પડે એવી સુંદર હતી.નિલેશ પણ મોહી પડ્યો હતો.\n\n“તમારી તો અત્યારથી રાશી પણ મળી ગઈ.... હવે ગોત્ર,વંશ,કુળ,...યોની...”રાકેશ મજાકમાં બોલ્યે જતો હતો..\n\n“બધું મળી જશે ,પહેલા તું વાત તો ચલાવ..”નિલેશે વાત કાપતા કહ્યું હતું.\n\nનિલેશે ઘરવાળાને જયારે નિધિ વિષે વાત કરી ત્યારે બધાના દિલ બાગ બાગ થઇ ગયા હતા.\n\nએ સાંજે વિજયભાઈએ બે પેગ વધારે માર્યા હતા.નિલેશની બંને બહેનો તો એ નક્કી નહોતી કરી શકતી કે રાકેશના લગ્નનો આનંદ વધારે હતો કે ભાઈએ છોકરી જોઈ લગ્નની હા પાડી એનો !નિલેશે જયારે કહ્યું કે હવે તો જલદીથી લગ્ન કરી જ નાખવા છે ત્યારે તો બધાનો આનંદનો પાર ન રહ્યો.પાર્વતીબેન તો જાણે ખુશીથી ફાટફાટ થતા હતા.શું કરવું શું ,ન કરવું ,એમને કશું જ સમજાતું ન હતું.આખરે તો તેઓ એક માતા હતાં ને! રાકેશ અને તારીણીએ હનીમૂનથી આવ્યા પછી નિલેશની વાત ચલાવી હતી.બીજા અઠવાડિયે ઈડરમાં નિધિ પટેલના ઘરે મળવાનું નક્કી થયું હતું.એક મહિનામાં નિલેશ અને નિધિના એંગેજમેન્ટ પણ થઇ ગયા અને ત્રણ મહિના પછી કમુરતા પુરા થાય કે તરતજ જાન્યુઆરીમાં લગ્ન લેવાનું પણ નક્કી થઈ ગયું.ઘરમાં લગ્નની તૈયારીઓ ધામધૂમ થી થવા લાગી.બધા ખુશ હતા પણ નિલેશ ક્યારેક ક્યારેક વિચારોમાં ખોવાયેલો રહેતો.લગ્ન વખતે તો આવી ચિન્તા હોવી સામાન્ય ગણાય છે.\n\nક્યારેક ઊંડા વિચારોમાં ખોવાયેલા ભાઈ ને જોઈ એની બહેનો એની મશ્કરી પણ કરતી.”જોજે ભઈલા,ક્યાંક ખોવાઈ ન જતો અને હા અમને ભૂલી પણ નાં જતો હો”.અને એ વિચારોની દુનિયામાંથી ઝબકીને પાછો ધરતી પર આવી જતો.લગ્ન ના ૧૫ દિવસ પહેલાં જ્યારે નિલેશ ઘરમાં નિધિ સાથે પ્રી-વેડિંગ ફોટો શૂટિંગની વાત કરી ત્યારે તો બધાના આશ્ચર્યનો પાર ન રહ્યો.\n\n“શું વાત છે,ભઈલો તો છૂપો રુસ્તમ નીકળ્યો!” એની બહેનોએ હસતા-હસતા મજાકમાં કહ્યું હતું “જાઓ જાઓ ,પણ જશો ક્યાં?”\n\n“વિજયનગરના પોળો” નિલેશના મનમાં જે પહેલો વિચાર આવ્યો એ એણે તરત કહી દીધું.\n\nપ્રી-વેડિંગ ફોટો શૂટ કરનાર એક સ્ટુડિયોમાં બધું નકકી થઇ ગયું હતું. ડ્રાઇવર દીપસિંહ નિલેશ અને ફોટોગ્રાફર જતીન ને લઈને ઈડર પહોંચ્યો.ત્યાંથી નિધિને લઈને તેઓ પોળો ફોરેસ્ટ પહોંચ્યા ત્યારે બપોર થવા આવી હતી.\n\nજમ્યા પછી ફોટોશૂટ શરુ થયું.નિધી કેસરી રંગના ભરત ભરેલ ડ્રેસમાં દુલ્હન તરીકે સુંદર અને જાજરમાન લાગતી હતી.નિલેશ મરૂન કલરની શેરવાની અને સોનેરી રંગની સલવારમાં ખુબ મોહક લાગતો હતો.ચોમાસા પછી પોળો ના જંગલો જાણે કોઈ મુગ્ધાએ લીલી ચુંદડી ઓઢી હોય એવું સૌન્દર્ય રચે છે.સામાન્ય રીતે ભૂખરા લાગતા ડુંગરો આ ઋતુમાં રંગોની અનોખી ભાત રચે છે.આવા રંગો નીતરતા વાતાવરણમાં આ ભાવિ પતિ પત્ની ની ઉત્કટ ક્ષણોને કેમેરામાં કેદ કરવા માટે ફોટોગ્રાફરે અલગ-અલગ લોકેશન ઉપર, અલગ અલગ એંગલ થી ફોટા લેવાના શરૂ કર્યા હતા.એકબીજાના હાથ પકડીને,એક બીજાને ચુંબન કરતાં, એક બીજાની કમર ને કમર અડકાડીને, એમ અલગ અલગ અંદાજ અને પોઝમાં ફોટા લેવાતા ગયા.\n\nએક જગ્યાએ વીયરને લીધે પાણી નો સંગ્રહ થયેલો હતો. પાણી રોકવા માટેની લગભગ ૩-૪ ફૂટ પહોળી અને અંદાજે ૧૦૦ ફૂટ લાંબી દીવાલ ઉપર થી ખળખળ વહેતું પાણી જાણે કોઈ નાનકડા ડેમ જેવું ભાસતું હતું. એક જગ્યાએ પાણીનો સંગ્રહ થયો હતો અને બીજી બાજુ ઓવર ફલો થઇને પાણી વહી રહ્યું હતું.\n\nનિલેશને આ જગ્યા ખુબ પસંદ પડી.એમણે અહી ફોટા પડાવવાનું નક્કી કર્યું.\n\nએ પહેલા પાળ ઉપર ગયો.પાણી વહી જતું હતું અને લીલ પણ બાઝી ગઇ હતી.એણે નિધિ તરફ હાથ લાંબો કર્યો.નિધિને આ લીલ બાઝેલા પાણીમાં બીક લાગી રહી હતી.પરંતુ આખું જીવન જેને સમર્પિત કરી દીધું છે એના માટે કઈ પણ કરી શકાય એમ વિચારી નીધીએ નિલેશનો હાથ પકડ્યો અને એ પણ પાળ ઉપર ઉતરી.એકબીજાના હાથ પકડી તેઓ અડધે સુધી જઈને ઉભા રહ્યાં.ફોટોગ્રાફર કિનારે સ્ટેન્ડ લગાવી ઉભો હતો.એણે હાથ ઉંચો કરી ઓકે નો ઈશારો કર્યો તો નિલેશ અને નીધીએ અલગ અલગ પોઝમાં ફોટા પડાવવાના શરુ કર્યા.\n\nબપોરનો સમય હતો,આજુબાજુ સુનકાર હતો.અવરજવર ઓછી હતી.અચાનક કોણ જાણે કેવી રીતે નિધિ નો પગ લપસ્યો અને એ પાણીમાં પડી.ખરેખર તો પગ લપસ્યો નહતો પણ નિલેશે જ નિધિને ધક્કો માર્યો હતો.એના મનમાં રહેલો શેતાન જાગ્યો હતો.જે યોજનાઓ આટલા સમયથી બનાવી રાખી હતી એને અંજામ આપવાનો સમય આવી ગયો હતો.નિધિને ખતમ કરી પોતે લગ્નના કાયમી પ્રશ્ન થી છુટકારો મેળવી લેવાની યોજના એણે ઘડી હતી.એ મુજબ એણે નિધિને ધક્કો માર્યો અને પછી પોતેજ “બચાઓ, બચાઓ” ની બુમો પાડી વાતાવરણ ગજવી દીધું.\n\nપણ ઠંડા પાણીમાં ઝોલા ખાતી નિધિ તરતજ સપાટી ઉપર આવી ગઈ હતી.એણે નિલેશનો પગ પકડી જોસથી નીચેની તરફ ખેંચ્યો.બેલેન્સ ગુમાવતા એ પાણીમાં પડ્યો.\n\nએને તરતા તો આવડતું નહતું.પાણીમાં એ ઉપર નીચે ઝોલા ખાવા લાગ્યો...મોઢામાં પાણી ભરાઈ ગયું...નિધિ...બચાવો..બચાવો ... ની બુમો પાડવા માંગતો હતો...પણ એ ઉપર આવવાને બદલે સપાટી ની નીચે કેમ જઈ રહ્યો હતો?એને કોઈ નીચે ખેંચી રહ્યું હોય એમ કેમ લાગતું હતું?\n\nપાણીની સપાટી ની નીચે નિધિ એના પગ ખેંચી એનું મોઢું પાણીની અંદર ઘસડી લાવી હતી.એ જેમ જેમ ઉપર આવવાનો પ્રયત્ન કરતો ,નિધિ એને વધારે ને વધારે અંદર ખેંચતી.એનો શ્વાસ ગૂંગળાવા માંડ્યો.પાણી મોઢા અને નાકમાં ઘુસી ગયું.એનું માથું ભારે થવા માંડ્યું...\n\nઓક્સિજન ... એને અત્યારે ઓક્સિજન ની જેટલી કીમત સમજાઈ રહી હતી એટલી ક્યારેય સમજાઈ નહતી..કાર્બન ડાયોક્સાઈડ એના ફેફસાંઓને જાણે ફાડી નાખવા મથતો હતો....એને લાગ્યું એની બધીજ નસો ફાટી જશે...એ પોતે પણ ફાટીને ફુરચે ફુરચા થઇ જશે...ધીરે ધીરે એના હાથપગની હલન ચલન શક્તિ મંદ પડવા લાગી....\n\nઊંડે ...ખૂબ ઊંડે....એ ધકેલાઈ રહ્યો હતો......અંધકાર...એ નિશ્ચય નહતો કરી શકતો કે એ અંધકારમાં ઉતરી રહ્યો હતો કે અંધકાર એની અંદર ઉતરી રહ્યું હતું.....\n\nઅને પછી બધું જ થમી ગયું....નિસ્તબ્ધતા...નીરવતા....શાંતિ.....\n\nનિધિ પાણીની સપાટી ઉપર આવી અને જોસથી શ્વાસ લીધા....એણે બુમો પાડવા માંડી..”.હેલ્પ ,હેલ્પ.”..\n\nફોટોગ્રાફર અને બીજા લોકો આવ્યા ત્યાં સુધી બહુ મોડું થઇ ચુક્યું હતું....નિલેશનો પાર્થિવ દેહ બહાર કાઢવામાં આવ્યો....\n\nપોલીસ....એમ્બ્યુલન્સ....પંચનામું....એકસીડન્ટ નો કેસ....\n\nઅને નિધિ ....નિધિનો ચેહરો ગુસ્સાથી લાલ ધૂમ હતો.વાળ વિખરાઈ ગયા હતા.એના હોટો ઉપર બબડાટ હતો...સારું હતું કોઈએ એનો બબડાટ સંભાળ્યો નહોતો....\n\nબાસ્ટરડ ,મને મારવા માગતો હતો...એને ખબર નહોતી કે કોલેજમાં હું સ્વીમીંગ ચેમ્પિયન હતી.......",
      "duration": "10 mins",
      "category": "Drama"
    },
    {
      "id": 10,
      "title": "દુર એ શેવાર - દાંપત્યજીવન સુધારતાં પિતાનાં પત્રો",
      "story_name": "(પાકિસ્તાની ડ્રામા ધૂપછાંવનું શબ્દોમાં રૂપાંતર કરવાની કોશિશ છે. આ કહાણી છે કે કેવી રીતે પિતાના પત્રો દીકરીને એનું નંદવાઈ ગયેલું દાંપત્ય ટ્રેક પર લાવવામાં મદદ કરે છે.)\n\n‘દુર એ શેવાર’ માતાપિતા એ નામ પણ બહુ વિચારી ને પાડ્યું હતું. ફારસી ભાષામાં એનો અર્થ કંઈક એવો થતો હતો – બાદશાહનું અમૂલ્ય મોતી ! અને ખરેખર એના બાપની આંખનું એ નમણું મોતી જ તો હતી ! શી લાવણ્યમય કાયા અને શી એની રીતભાત ! જોનારની નજરો ઠરે અને એને અનુભવનારની આત્મા ઠરે ! બાપ એક બિઝનેસમેન અને માં એક અત્યંત પ્રેમાળ અને સહજતાથી છલોછલ વ્યક્તિત્વ. પાકિસ્તાનના લાહોરમાં આવેલો એક બંગલો, એમાં કંઈક કેટલીય હરિયાળીઓ અને એ બધાની સાથે જીવતું, હા ઉત્કટતાથી જીવતું કુટુંબ ! બાપની દિલદારી અને સમજદારીના કિસ્સાઓ દૂર દૂર સુધી ફેલાયેલા હતાંં ! બાપે બંને દીકરીઓને સંસ્કાર, શિક્ષા અને સમજદારી ત્રણેયની એરણ પર મૂકી હતી.\n\nશેવાર મોટી દીકરી અને રૂપ ઝરતું યૌવન ! ચારેકોરથી માંગાઓ આવવા માંડયા. એમાંય, દુનિયામાં એક વ્યક્તિ એવું ન હતું જેને તેના માતાપિતા સાથે વેર હોય ! જેની સાથે વાત કરો એ સામી સાહેબ અને સફિયા બાનોના ગુણગાન ગાતું. સામી સાહેબની એક બેન હતી, સલમા બાનો. એના સગામાંથી એક દિ એક બેન ઘરે આવ્યા. નામ એમનું સબા બાનો. ચા નાસ્તાને ન્યાય આપતા આપતા તેમણે કહ્યું, “હું મારા દીકરા મન્સૂર માટે તમારી શેવારને જોવા આવી છે. મારો મન્સૂર પાકિસ્તાની આર્મીમાં એક સિપાહી છે અને ખૂબ સંજીદા છોકરો છે. હું પણ બે દીકરીની માં છું, તમારી દીકરીને હું મારી દીકરી ગણીને લઈ જઈશ.”\n\nસામી સાહેબે જવાબ આપ્યો, “ભલે, તમે અમારી શેવારને મળી લો. પરંતુ નિર્ણય તો અમે હમણાં નહિ જણાવીએ. અમારી દીકરી છે, બકરી નથી.” બેન સમજી ગયા કે એક વારમાં વાત નહીં જામે. પણ શેવારને મળ્યા પછીતો નક્કી કરી લીધું કે ભલે લાખ ધક્કા ખાવા પડે, પણ હું શેવારને વહુ બનાવીને જ જંપીશ.\n\nપછી તો સામી સાહેબ પણ મન્સૂરને મળ્યાં. એમને મન્સૂર બહુ ભોળો, જવાબદાર, અને મહેનતુ લાગ્યો. આ તરફ મન્સૂરનો વિચાર સામી સાહેબના ઝેહનમાં ચાલતો રહ્યો અને બીજી તરફ, સબા બાનો કોઈ ન કોઈ બહાને મળવા આવતા ગયા અને ખૂબ જ સીફ્ફતથી ફોર્સ કરતા રહ્યાંં. શેવારની બહેન માનોર હંમેશા મજાક ઉડાવતી, “લ્યો, આવી ગઈ મફતના ફરમાસ અને ચા આરોગવા !”\n\nઆખરે મન્સૂર સાહેબ પીગળ્યા, શેવારને સમજાવી, “આ લોકો ભલે આપણી સમૃદ્ધિમાં બરાબરીના નથી પરંતુ સમજણમાં બરાબર લાગે છે. અને મન્સૂર તો આર્મીમેન છે. તારે ક્યાં સાસરે રેહવાનું છે? શાદી પછી મન્સૂરને કવાટર્સ મળશે અને તું ત્યાં રહીશ. મને એ વિચારતાં જ ઘણો આનંદ આવે છે કે તું એક આર્મીમેનની વાઈફ બનીશ. આપણે દેશ માટે સીધી રીતે કંઈક કરી ન શકીએ પરંતુ જે દેશ માટે જીવે છે, એના માટે તો જીવી શકીએ ને?” અને દેશદાઝ લઈને જન્મેલી શેવાર પણ સહમત થઈ ગઈ.\n\nઘડિયા લગ્ન લેવાયા. સામી સાહેબ અને સફિયા બાનો એ કોઈ કમી ન છોડી ! ટીવી, વોશિંગ મશીન થી માંડી ને લાખોના ઘરેણા, કપડા અને વાસણો જહેજ (દહેજ)માં અપાયા. અને શરૂ થઈ શેવારની કસોટીઓ ભરી દાસ્તાન !\n\nમન્સૂરની સાથેની મીઠી પળોના સ્વપ્નો જોતી શેવાર પલંગ પર બેઠી હતી અને મન્સૂરનો પ્રવેશ થયો. આવતાવેંત તેણે કહ્યું, “શેવાર, મારા માટે મારો પરિવાર અને ખાસ કરીને અમ્મીથી વિશેષ કોઈ નથી. તું એમનો ખ્યાલ રાખશે તો સમજજે કે તે મારું દિલ જીતી લીધું.\" પેહલો ધક્કો હતો આ શેવાર માટે. એ પછી તો આવા અગણિત ધક્કાઓ યાદીમાં ઉમેરાવાના હતાં જેની એને જરા સરખી ભનક પણ નહોતી !\n\nહનીમૂન પીરીયડમાં ક્યાં કોઈને ખબર પડે છે કોણ કેવું છે ! ઈન ફેક્ટ, હનીમૂન પણ ક્યા હતું એ? મન્સૂરનું આખું ફેમીલી ફરવા ઉપડ્યું હતું. નવી પરિણીતા સિવાય બધાને ખુશ કરવામાં પડ્યો હતો મન્સૂર ! રાતે મોડે સુધી અબ્બા અમ્મી સાથે વાત કરવી એ એનો વણલખ્યો નિયમ હતો જે એણે હનીમૂનમાં પણ પાળ્યો. એક વાર તો અબ્બાને તાવ આવી ગયો અને મન્સૂરે આખી રાત સેવામાં વિતાવી. શેવારને આ બધાનો વાંધો ન હતો. પરંતુ આખાય હનીમૂનમાં એ સમવન સ્પેશ્યલવાળી ફીલિંગ તેને જરાય અનુભવવા ન મળી.\n\nછતાં પણ, મનસૂરના પ્રેમમાં ગળાડૂબ શેવારે કોઈ કસર ન છોડી ! મન્સૂરતો ડયુટી બજાવવા જતો રહ્યો અને શેવાર એ પોતાને ક્યારે બોલાવશે એના સ્વપ્નોમાં રાચતી રહી.સાસુમા એ ઘરના નિયમો સમજાવવા માંડયા, “બ્રેડ ભલે ભાવતી હોય, આપણે એ ખર્ચો ન કરીએ. શાક અને રાઈસ બનાવ્યા હોય તો સાથે સલાડ ન બનાવાય.” શેવારની કોઈ પણ વાત ન ગમે, દરેકમાં ખોડખાપણ કાઢે.\n\nજ્યારે મન્સૂર આવે ત્યારે વાત ચાલે, “મન્સૂર, આ તારા સાસુ સસરાએ ઠીક ન કર્યું. સાસરે ગયેલી દીકરી માટે હવે કંઈક મોકલાવીને એની આદતો ન બગાડાય. આ તારી શેવાર અમને વેલ્યુ નથી કરતી.” અને કાચા કાનનો & માવડિયો મન્સૂર શેવારને કડક ટોનમાં ફરિયાદ કરતો. શેવાર મનમાં વિચારતી, “તું કેમ છે એવું પૂછ્યું હોત તો? તને અહી કેવું લાગે છે? તું ખુશ તો છે ને?” શમણાઓ તુટવા માંડ્યા હતાં. અબુધ શેવાર માબાપની હુંફ છોડીને એલિયન વાતાવરણમાં આવી ગઈ હતી.\n\nએક વખત તો શેવારને એનો દિયર સૌદ PCO પર લઈ ગયો જેથી તે એના અમ્મી અબ્બા અને મન્સૂર સાથે વાત કરી શકે. અમ્મી અબ્બાએ તો લાખ આશીવાર્દ અને હૈયાધારણ આપી; પણ મન્સૂર ! “શું જરૂર હતી PCO પર આવવાની અને ઘણા મરદો સામે આવવાની? અમ્મીની પરમીશન લીધા વિના તું કેમ આવી? બીજી વાર કર્યું છે તો?” શેવારને સમજાયું જ નહીં કે એની ભૂલ ક્યાં હતી? “૨ મહિનાના લગ્નજીવનમાં પતિની સાથે ફોન પર વાત કરવાની ઈચ્છા થવી એ શું સ્વભાવિક ન હતું?”\n\nવચ્ચે વચ્ચે અમ્મી અબ્બા કોઈક ને કોઈક બહાને શેવારને તેડાવી જતા. શેવાર પિયરની હૂંફમાં થોડી પળો વિતાવીને પાછી આવી જતી. પણ જતા પહેલાં, એના મુખ પર એ હંમેશા વાંચી શકાતું, “મારે એ દોજખમાં નથી જવું. ત્યાં કોઈને પડી જ નથી કે હું શું ઈચ્છું છું.” એક દિવસ મન્સૂરનો ફોન આવ્યો અને દોસ્તના લગ્નના બહાને શેવારને તેડાવી. સાસુએ સૌદ (શેવારનો દિયર)ની સાથે કમને તેને મોકલી. આવનારા 5 દિવસો શેવારને હનીમૂન શું હોય તેની અનુભૂતિ કરાવવાના હતાં. એન્ડ સરપ્રાઈઝ સાથે મન્સૂરે તેને તેનું થનાર ઘર બતાવ્યું. નાનું પણ સરસ મજાનું ઘર, મોટું વૃક્ષોથી ભરેલું આંગણું અને ખુશનુમા મૌસમ, શેવાર ખોવાઈ ગઈ. મન્સૂર ને કહી દીધું, “એક અઠવાડિયાથી વધારે હું હવે જેલમ નહિ રહું.” મન્સૂરે પણ રોમાન્ટિક અદામાં કહ્યું, “હું ખુદ આવીને તને લઈ જઈશ.”\n\nઅચ્છે દિનોની આશામાં શેવાર ઘરે આવી અને ગૂંથાઈ ગઈ. એવામાં તેની નણંદ ફઝીરતની ખુબ મોટા ઘરે વાત ચાલુ થઈ ગઈ. મન્સૂર આવ્યો બહેનનું નક્કી કરવા. માએ જાણી જોઈને શેવારને રસોઈમાં પ્રવેશવા ન દીધી. બધું એ જ કરે છે એવું જતાવ્યું, મનસૂરના કાન ભંભેર્યા, “વહુ, મારી પાસે બેસતી નથી. કામમાં મદદ કરતી નથી. મોટા ઘરેથી આવી છે, એટલે અમને કાંઈ સમજતી નથી. એની રસોઈતો કોઈને ન ભાવે.” ઉશ્કેરાયેલા મન્સૂરે શેવારનો ઉધડો લીધો, “મારા ઘરવાળા તારાથી ખુશ નથી એનો મતલબ હું તારાથી ખુશ નથી.”\n\nશેવાર, “હું ક્યાં એમને કઈ કહું છું. પણ તમારી આગળ તો હું મારું દુઃખ કહું ને? હું તમને પરણીને આવી હતી, એમને નહી. મને ખબર જ નથી પડતી કે એમને મારી સાથે પ્રોબ્લેમ શું છે?”\n\nમન્સૂર: “જો તને અમારા ઘરમાં એટલું જ ખરાબ લાગતું હોય તો તું તારા ઘરે પાછી જી શકે છે.”\n\nશેવાર: “તમે મને ઘરમાંથી નીકળવા કહો છો ! જો તમેં મને સાથે નહિ રાખો તો હું જતી જ રહીશ. અહીં રોકાવાનો મારો કોઈ જ મતલબ નથી રહે.”\n\nઅને મન્સુરે અલોટ કરાયેલું ઘર પાછું આપી દીધું.\n\nમામલાની ગંભીરતા ખબર પડતા શેવારના અમ્મી અબ્બા અને બૂઆ એના ઘરે આવ્યા.\n\nબૂઆ: “સબા બાનો, આ મન્સૂર શેવારને કેમ સાથે લઈ નથી જતો. ૬ મહિના થઈ ગયા.”\n\nસબા: “એને શેવાર ગમતી નથી. શેવારની રીતભાત અને સંસ્કાર સારા નથી લાગતા. એ ઘણી ઘમંડી, અક્કડ અને આઝાદ વિચારો વાળી છોકરી છે, મન્સૂર હવે પસ્તાઈ રહ્યો છે.”\n\nબૂઆ: “હોય જ નહી. આખા ગામ અને ખાનદાનમાં શેવાર જેવી છોકરી ન મળે. ખુદ મારી છોકરીઓ એની આગળ પાણી ભરે. તમારી વાત કોઈ કાળે સાચી ન માનું.”\n\nઅબ્બા: “બહેન, જે હોય એ. મારી દીકરી કદાચ ભૂલો કરતા કરતા શીખી રહી છે. પરંતુ, ખુદાની કસમ, એ અસંસ્કારી કદાપિ નથી.”\n\nઅમ્મી: “હવે, મન્સૂરને કહો કે ઘરની વ્યવસ્થા કરે અને શેવારને લઈ જાય. અને ત્યાં સુધી શેવાર અમારી સાથે રહેશે.”\n\nશેવાર ફરી ઘરે આવી પણ અઠવાડિયા માટે નહિ, અનિશ્ચિત કાળ માટે. ન તો મન્સૂરનો ફોન આવ્યોં, ન એનો કોઈ લેટર મળ્યો. ઘરના લોકો મક્કમ હતાં કે જ્યાં સુધી વાતનો કોઈ ચોક્કસ નિવેડો ન આવે, ત્યાં સુધી શેવાર નહીં જ જાય. પણ ખુદાએ શેવાર માટે યાતનાનો એક બીજો મંજર નક્કી કરી રાખ્યો હતો. શેવારને ખબર પડી કે એ પ્રેગ્નન્ટ છે.બધાને લાગ્યું કે હવે વાત રોકેટ સ્પીડે આગળ જશે. પણ એવું કશું જ થયું નહી. ઉલટું, એની સાસુએ ફોન કરીને કહ્યું કે શેવાર જાતે ગઈ છે, એને આવવું હોય તો જાતે આવે.\n\nઅમ્મી હજી પણ મક્કમ હતાં. પરંતુ અબ્બા બધું કળી ગયા. દીકરીના સુખદ ભવિષ્યનો આરો દેખાતો બંધ થઈ ગયો હતો અને સદંતર માટે બંધ થઈ જશે એવું ય દેખાતું હતું.\n\nભારે હૈયે અબ્બાએ શેવારને બોલાવી, “શેવાર, અમે બંને એ નક્કી કર્યું છે કે તને તારા સાસરે પાછી મૂકી આવવી. તારા અને તારા બાળકના ભવિષ્ય માટે આ નિર્ણય કઠણ કાળજે અમે કર્યો છે.”\n\nશેવાર: “પણ અબ્બા, ત્યાં કોઈ પ્રેમ નથી, કોઈ ઈજ્જત નથી અને સૌથી ઉપર, મન્સૂર મને નફરત કરે છે. બધાની નફરતને હું કેવી રીતે ઝીલીશ?”\n\nઅબ્બા: “શેવાર બેટા, તને ખબર છે જ્યારે તું પેહલી વાર સ્કૂલે ગઈ હતી, તું કેટલું રડતી હતી? એ પછી પણ કેટલાય દિવસો સુધી તારો રડવાનો સીલસીલો ચાલુ રહેલો અને દરેક વખતે મારે નથી જવું એવું તારું વાક્ય. અમે તો ખરેખર થાકી ગયેલાં. પણ પછી તો તે કેવું પકડ્યું? એ પછી તો તું હોશેહોશે સ્કૂલે ગઈ અને દરેક પરીક્ષા તે ડીસ્ટીન્ક્ષન સાથે પાસ કરી. સમજ કે આ તારી પરીક્ષા જ છે. અને તારે બધાના હૃદયમાં સમાઈ જવાનું છે. બેટા, સંજોગો બદલાય છે અને લોકો પણ બદલાય છે.”\n\nશેવાર: “અબ્બા, તમારી બધી સલાહો ફક્ત મારા માટે જ કેમ હોય છે?”\n\nઅબ્બા: “કારણકે શેવાર, મારી જાન, મારું જોર ફક્ત તારા પર ચાલી શકે છે, મન્સૂર પર નહીં. પણ તું ચિંતા ન કર. આ કપરી પરીક્ષામાં હું તારી સાથે છું. તારા સાસુને હું પાડોશીને ત્યાં ફોન કરું એ ગમતું નથી તો વાંધો નહીં. હું તને નિયમિત લેટર લખીશ.”\n\nઅને અપેક્ષા પ્રમાણે, શેવારનું સ્વાગત ઘણા ટોન્ટ અને ફરિયાદોથી થયું. એની પાસેથી રસોડું છીનવી લેવામાં આવ્યું. એના હિસ્સે જાડા કામ કરવાના જ આવ્યા. પણ એણે ફરિયાદ કર્યા વગર શરુ કરી દીધું. શેવારે સૌદને કહ્યું કે તારા ભાઈને કહે કે મને થોડા પૈસા મોકલાવે. મારે વિટામીનની ગોળીઓ લેવાની છે અને બીજું પણ કયારેક કંઈક લેવું હોય તો હું લઈ શકું. વાત સાસુના કાને પહોંચી, “અમારા જમાનામાં વિટામીનની ગોળીઓ નહોતી. કોઈ જરૂર નથી. અને બીજા પૈસા કેવા? ખાવા પીવાની કોઈ કમી છે કે? આ બધા ખિસ્સાખર્ચીના ચોંચલા આ ઘરમાં ન ચાલે.” એક બીજી બાબતનું દુર એ શેવારે નાહી નાખ્યું. અબ્બાના પત્રો આવતા રહ્યાં અને હૈયાધારણ આપતા રહ્યાં.\n\nએવામાં એક દિવસ એના કાકા સસરા મળવા આવ્યા અને સબા બાનોના ખૂબ વખાણ કર્યા, “ભાભી જો ન હોત તો આ કુટુંબ રખળી જાત. એમની કરકસર અને નિર્ણયશક્તિએ અમને ઉગારી લીધા. અમને એમનો પ્રેમનો પુષ્કળ પરિચય થયો છે.” શેવાર એકદમ હેબતાઈ ગઈ. અબ્બાને કાગળ લખવાનું શરુ કર્યું, “અબ્બા, આજે મને મારી સાસુ એક સ્ત્રી લાગી. એ પણ સારી અને સાચી હોય શકે છે. એ ખબર પડી.”\n\nઅબ્બાનો પત્ર આવ્યો, “શેવાર દરેક સાસુ એ પહેલા એક સ્ત્રી જ છે. એણે પત્ની, વહુ અને માતાની ભૂમિકા આબાદ ભજવી છે’, પરંતુ સાસુની ભૂમિકામાં ગરબડાઈ રહી છે. કારણકે એનું સૌથી મોંઘુ રતન- એનો દીકરો એ તારી પાસે છે. અને એને એવું લાગે છે કે એ છીનવાઈ જશે તો એનું કુટુંબ અને એ ખુદ ભાંગી પડશે. એમને તારે એ વિશ્વાસ અપાવવો પડશે કે તું એમના દીકરાને છીનવા નહીં પરંતુ વહેંચવા આવી છે. દરેક સાસુના પગ કાંટાથી ઘવાયેલાં હોય છે. તું એમની સાથે સમય વિતાવ. બની શકે, એ તને તેના ઝખમ દેખાડે.”\n\nશેવારે કંઈજ વિચાર્યા વિના એની સાસુ સાથે સારું વર્તન કરવાનું શરુ કરી દીધું. થોડા દિવસોમાં મન્સૂર પણ આવ્યો, પણ એનું વર્તનતો ઉખડેલું જ હતું. આ તરફ શેવારની ઉમ્મીદ પણ ખાસ્સી રજા લઈ ચૂકેલ હતી. લાગ જોઈને મન્સૂરે કહ્યું, “ગઈ કાલે ફઝીરતની ભાવી સાસુ આવી હતી અને એની આગલી બંને વહુઓ કેટલું સોનું લાવેલી એની વાતો કરતી હતી. તો અમે પણ નક્કી કર્યું કે તને જે સોનું ચડાવેલું તે જો તું અમને આપે તો ફઝીરતને પણ અમે ઘણું સોનું આપી શકીએ.” શેવાર શોક થઈ ગઈ, “તમને અને અમ્મીને જે ઠીક લાગે એ. હું કયા મારા વર સાથે રહું છું કે એને ઘરેણાં પહેરી પહેરીને બતાવવાનું મન થાય.” પછી તો એના પલ્લાંના ઘરેણાં, પિયરના ઘરેણાં અને બીજી જહેજની ચીજો પણ ફઝીરતને એના લગ્નમાં આપી દેવાઈ. દુઃખ અને નિસાસાની મિશ્રિત લાગણી સાથે શેવાર આ બધું જોતી રહી.\n\nઅબ્બાનો ખત આવ્યો, “બેટા, મને ખબર પડી કે તારી વસ્તુઓ તારે તારી નણંદને આપી દેવી પડી. ખેર, કંઈ નહીં, આખરે ચીજો હોય જ છે એટલા માટે કે કોઈકને કામ આવે. તું હૃદય નાનું ન કરીશ. સાચું ઘરેણું એ મન્સૂરનું દિલ છે. એ તારી પાસે હોવું જોઈએ.”\n\nએક દિવસ સૌદે કહ્યું કે ભાઈ નો લેટર આવ્યો હતો અને એમાં તમારા માટે પણ પૂછતાં હતાં. શેવારને વાંચવાનું મન થઈ ગયું. એટલે જ્યારે સાસુએ એમના રૂમની સફાઈ કરવા કહ્યું, ત્યારે એણે સફાઈના બહાને લેટર શોધી કાઢ્યો. એમાં મન્સૂરે બધાની ખબર પૂછી હતી. પાડોશી સુધ્ધાંની વાત હતી, પણ શેવારનો કોઈ જ ઉલ્લેખ નહી. શેવાર ભાંગી પડી. આ પ્રહારે તેને ઘણું બધું સમજાવી દીધું. રહી સહી આશા પણ જતી રહી.\n\nશેવારે પુરા માસે દીકરાને જન્મ આપ્યો. મન્સૂર આવ્યો. શેવારે ફઝીરતને પોતાના જહેજની ચીજો આપી દીધી હતી એટલે ઘરના લોકોનું વલણ કુણું પડ્યું હતું. પણ શેવાર જાણતી હતી કે આ બધું વખતી છે. થોડા સમય પછી મારી વેલ્યુ પહેલા જેવી જ થઈ જશે. બધા શેવારને કહેવા માંડ્યા કે મન્સૂર સાથે સમય વિતાવે, પણ એને તો જાણે કશો ફર્ક જ ન હતો પડતો. નફરત ન હતી પરંતુ પ્રેમ પણ રહ્યો હોય એવું લાગતું ન હતું. એ જાણે જડવત બની ગયેલી. મન્સૂર રાતે રૂમમાં આવ્યો ત્યારે તે કંઈક લખતી હતી, “શું લખે છે તું?”\n\nશેવાર : “અમ્મી અબ્બાને ખત લખું છું. એમની સાથે ફોન પર તો કોઈ નાતો રાખી શકું એમ નથી તો લેટર થકી તો રાખી શકું ને !”\n\nમન્સૂર (હળવી અદામાં) : “મને તો તે આજસુધી કોઈ લેટર તે લખ્યો નહીં !”\n\nશેવાર : “તમે સંબંધ પણ ક્યાં એવો રાખ્યો છે?”\n\nમનસૂરના ગયા પછી શેવારે અબ્બાને ખતમાં કહ્યું, “અબ્બા મારો અને મન્સૂરનો સંબંધ પણ અજીબ છે. એ હોય છે તો મનમાં ફરિયાદ સિવાય કંઈ નથી હોતું અને એ નથી હોતો ત્યારે ખાલીપો લાગે છે.જેની સાથે લગ્ન જેવા સંબંધમાં બંધાયા હોય તેની સાથે નારાજ રહેવાનું બહુ શક્ય નથી હોતું. અને એ વ્યક્તિ જે તમારી સંતાનને અઢળક પ્રેમ કરે છે, એનાથી તમે નજરો કેવી રીતે ફેરવી શકો ! આ વખતે તેની સાથે થોડી વાતચીત થઈ શકી.”\n\nએવામાં ફઝીરત પાછી આવી. એના સાસરે ગયા પછી થોડા જ સમયમાં એની સાસુએ નોકરોને છુટ્ટી આપી દીધેલી અને કામે લગાવેલી. અને તેનો પતિ કૈસર તો સાવ માવડિયો સાબિત થયેલો. સબા બેગમે સુણાવી દીધું, “મારી દીકરી આમ નોકરોની જેમ નહિ જીવે. એ ત્યારે જ જશે જ્યારે લોકો તેડવા આવશે અને મારી શરતો પર લઈ જશે.” શેવારને જરાય ન ગમ્યું કે જેવું એની સાથે થયું એવું બીજા સાથે થાય. તો શું થઈ ગયું એ એની નણંદ હતી.\n\nઅબ્બાનો ખત, “શેવાર તું મન્સૂરને ખત લખવાનું શરુ કર. એ ફઝીરતને લઈને કેટલો ચિંતામાં હશે? તારા શબ્દોથી તેને હૈયાધારણ મળશે.”\n\nશેવાર : “ પણ અબ્બા, શું લખું, મને નથી લખવું.”\n\nઅબ્બા : “બેટા, તું શરુ તો કર. બની શકે કે શરુ શરુમાં આકરું લાગે પણ પછી તો વાતોના તાર ચાલુ થઈ જશે. તને ખબર પણ નહિ પડે. શરૂઆતતો કરવી જ રહી.”\n\nશેવાર : “અબ્બા, એ તો ફૌજી છે. એ ખૂબ હિંમતવાળો છે, એને કોઈ જ સાંત્વનાની જરૂર નથી.”\n\nઅબ્બા : “બેટા, પુરુષ હોય કે સ્ત્રી, બંને માટે દરેક સંજોગોમાં સ્ટ્રોંગ રહેવું શક્ય જ નથી હોતું. ખરેખર જ્યારે આપણને પુરુષ એક દીવાલ જેવો લાગે છે ત્યારે એવું પણ બને કે એ રેતની દીવાલ હોય છે જે ઢળી રહી હોય છે.તું એકમાત્ર એવી છો જેની આગળ એ પોતે જે છે એ બતાવી શકે છે, એને પોતાને સ્ટ્રોંગ દેખાડવાની જરૂર નથી પડતી.”\n\nઅને શેવારે મન્સૂરને પણ ખત લખવાના ચાલુ કર્યા. છતાં પણ મન્સૂરનો કોઈ જવાબ નહીં. એક દિવસ સૌદે કહ્યું, “ભાભી તમારા માટે લેટર આવ્યો છે.”\n\nશેવાર : “અબ્બાનો?”\n\nસૌદ : “તમારા દીકરાના અબ્બાનો.”\n\nખુશી અને સરપ્રાઈઝની લાગણી સાથે એણે લેટર વાંચ્યો. ક્યાંય તેનો ઉલ્લેખ નહી, બધાની ખબર પૂછી પણ તેની નહીં ! પણ આ વખતે વાત અલગ હતી. એ ન ભૂલાય કે લેટર શેવારના નામે આવ્યો હતો અને સિલસિલો શરુ થયો હતો.\n\nઆ વખતે મન્સૂર ફઝીરતનો મામલો સુલઝાવવા આવ્યો હતો, “અમ્મી, આજે હું કૈસરને મળ્યો. એને ફઝીરત માટે ઘણી ફરિયાદો છે. પણ એને સબંધ તોડવો નથી. એ કહે છે કે ફઝીરત ગમે ત્યારે પાછી આવી શકે છે. જો કૈસરની ઈચ્છા એવી હોય કે ફઝીરત એના અમ્મી અબ્બાનું ધ્યાન રાખે તો એમાં ખોટું શું છે?”\n\nઅમ્મી : “તો આવીને લઈ જાય, અમને ક્યાં વાંધો છે?”\n\nમન્સૂર : “ફઝીરત ઘર છોડીને આવી છે, એ લોકોએ કાઢી નથી મૂકી. તમને યાદ છે? એક વખત શેવાર ઘર છોડીને ગયેલી અને તમે મને કહેલું કે તેને મનાવવા ન જતો. એક વાર જઈશ તો વારંવાર જવું પડશે. એ આવી અને કેવી અહિયાં વસી ગઈ?”\n\nઅમ્મી : “તારી બૈરી અને બેન, બંનેની વાત જુદી છે.તું તારી બૈરીની વધારે પડતી તારીફ નથી કરી રહ્યો?”\n\nમન્સૂર : “સરખામણી નથી કરતો, પરંતુ જો શેવાર મોટા ઘરમાંથી આવીને નાના ઘરમાં એડજસ્ટ કરી શકતી હોય તો ફઝીરત નાના ઘરમાંથી જઈને મોટા ઘરમાં એડજસ્ટ કેમ ન કરી શકે? જે એક ને માટે સાચું છે એ બીજા માટે ખોટું કેવી રીતે હોઈ શકે? ફઝીરતે એના ઘરે જવું પડશે.”\n\nશેવાર મનોમન વિચારી રહી, “આખરે આ માણસને મારા પ્રયત્નો દેખાયા. મારા કામોની કદર થઈ. અને હું વિચારતી હતી કે હું ગમ્મે એ કરું એને કોઈ જ ફર્ક નહીં પડે. અબ્બા, તમારી વાત સાચી પડી, સંજોગો બદલાય છે અને માણસ પણ બદલાય છે.”\n\nએ પછી તેણે એક દિવસ એના સાસુને સાંભળ્યા, “ફઝીરત, તારી ભાભી કેવા સલિકાથી રહે છે, એવી રીતે રહેતા શીખ. જો તેણે કેવા બધાના દિલ જીતી લીધા છે. તું પણ એવું જ કંઈક કરી દેખાડ. તારી ભાભીને આદર્શ માન, આજથી.”\n\nશેવાર (ખતમાં) : “અબ્બા, હું હવે પરીક્ષાઓમાંથી નીકળી રહી છું. હવે મને અહીં રહેવાનો અને પરીક્ષા આપવાનો જરાય રંજ નથી. હવે જે થાય એ. હું આગળ વધી રહી છું. જિંદગી હવે પહેલા જેવી ગંદી મેસ નથી લાગતી.”\n\nઅને એના આશ્ચર્ય વચ્ચે, મન્સૂરે ઘરમાં લેન્ડલાઈન ફોન લગાવડાવ્યો. સબા બાનો એ ટકોર કરી પરંતુ એમનું કશું ચાલ્યું નહીં. અને મન્સૂરનો એક દિવસ શેવારને હેપી બર્થડે નો ફોન પણ આવ્યો. શેવારના હરખનો પાર ન રહ્યો. ઝખ્મો રૂઝાતા જતા હતાં.\n\nમન્સૂર ફરી એક વખત છુટ્ટી લઈને આવ્યો. લગ્નને ૨ વર્ષ વીતી ગયા હતાં. દીકરો મતીન હવે એક વર્ષનો થઈ ગયો હતો. રાતે જમ્યા પછી, બધા સાથે બેઠા હતાં. શેવાર ચા લઈને આવી. બધાને સર્વ કરતી હતી, ત્યાં મન્સૂર બોલ્યો, “અમ્મી, અબ્બા, મારી કરાંચી પોસ્ટીંગ થઈ ગઈ છે અને રહેવાને ઘર પણ મળી ગયું છે. હું આ વખતે શેવાર અને મતીનને લઈ જવા આવ્યો છું. વર્ષોથી આર્મી મેસમાં રહીને કંટાળી ગયો છું, હવે મારે ઘરે રહેવું છે. મારે ઘર જોઈએ છે. તમે ધારો તો તમે પણ સાથે રહેવા આવી શકો છો.”\n\nશેવાર રડવા માંડી, સાસુના ખોળામાં માથું મૂકી દીધું અને ધ્રુસકે ધ્રુસકે રડવા માંડી.\n\nઅમ્મી : “ઘર તો સૂનું સૂનું થઈ જશે. મતીન અને શેવાર વિના અમે કેવી રીતે જીવશું?”\n\nરડતાં રડતાં અમ્મીએ શેવારનું માથું ચૂમ્યું અને શેવારે મનોમન અબ્બાને કહ્યું, “અબ્બા, હું ડીસ્ટીન્ક્ષન સાથે પાસ થઈ ગઈ !”",
      "duration": "14 mins",
      "category": "Drama"
    },
    {
      "id": 11,
      "title": "કંકોત્રી",
      "story_name": " જાડેજા પરિવારનાં દરેક સભ્યો ચિંતાતુર થઈને બેઠેલા હતાં, નાના મોટા બધાંના ચહેરા પર ચિંતાની લકીરો સ્પષ્ટપણે જોઈ શકાતી હતી, જાડેજા પરિવારના હેડ રવીન્દ્રસિંહ પોતાના બંને હાથ કપાળ પર ફેરવી રહ્યા હતાં, કોઇ એકબીજા સાથે કાંઈ વાત પણ કરી રહ્યાં ન હતાં. રવીન્દ્રસિંહના પત્ની સરોજબાની આંખોમાંથી શ્રાવણ- ભાદરવો વહી રહ્યો હતો.\n\n\n\n  બીજી બાજુએ ઘરની બહાર આવેલા વિશાળ પ્લોટમાં જાજરમાન મંડપ બાંધેલ હતો, જેવી રીતે એક ભારે વંટોળ પછી જેવી એકદમ નીરવ શાંતિ છવાય જાય તેવી શાંતિ આખા મંડપમાં છવાય ગઈ હતી. બધાં આમંત્રિત મહેમાનો જાડેજા પરિવાર વિશે જે મનમાં આવે તેવું બોલતા હતાં, કારણ કે રવીન્દ્રસિંહની પુત્રી સેજલબા લગ્ન મંડપમાં આવવાનું મુર્હુત આવે તે પહેલાં જ ઘરના કોઈપણ સભ્યને કહ્યા વગર જ જતાં રહ્યાં હતાં. આ બનાવ બન્યા પછી રવીન્દ્રસિંહના ગાલ પર કોઈ વ્યક્તિએ જોરદાર તમાચો માર્યો હોય તેના કરતાં પણ વધારે દર્દ કે દુઃખ થઈ રહ્યું હતું, અને સ્વાભાવિક જ છે કે રવીન્દ્રસિંહની જગ્યા કોઈપણ પિતાની દીકરી લગ્નમંડપમાંથી ભાગી જાય કે જતી રહે એનાથી મોટી કોઈ હાર કે અપમાન ના હોય શકે.\n\n\n\n   આ બાજુ રવીન્દ્રસિંહ પોતે હિંમત એકઠી કરીને સોફા પરથી ઉભા થયાં, અને બહાર મંડપમાં બેસેલા બધા આમંત્રિત મહેમાનો અને વરપક્ષ સામે આંખમાં આંસુ સાથે, બે હાથ જોડીને વિનંતી કરતાં જણાવ્યું કે.\n\n“મહેરબાની કરીને ! મને માફ કરશો, હું તમારો સમય બગાડવા માટે દિલગીર છું.” - આંખમાં આસું સાથે રવીન્દ્રસિંહ હળવા અવાજમાં બોલ્યા.\n\n“પણ ! અમને થોડુક સમજાય એવી રીતે વ્યવસ્થિત સમજાવશો.” - વરપક્ષનાં એક વડીલે ઉભા થઈને કહ્યું.\n\n“હા ! હું એ જ તમને જણાવવા માટે અહીં આવ્યો છું, હું કદાચ આ પૃથ્વી પરનો સૌથી કમનસીબ બાપ હોઈશ કે જેને પોતાની દીકરી હોવા છતાં પણ પોતાના નસીબમાં કન્યાદાન કરવાનું સૌભાગ્ય નહીં લખ્યું હશે.”\n\n“એટલે? તમે કહેવા શું માંગો છો?” - વરરાજાના કાકાએ થોડાક ઉગ્ર અવાજમાં પૂછ્યું.\n\n“જી ! મારી દીકરી સેજલ, અમને કોઈને કંઇપણ જાણ કર્યા વગર જ લગ્ન પહેલા જ જતી રહી છે.” - રવીન્દ્રસિંહ તૂટતા અવાજમાં બોલ્યા.\n\n“બાપુ ! હવે રડવાનો કે દુઃખી થવાનો કોઈ જ મતલબ નથી, જે થવાનું હતું તે થઈ ગયું.” - વરરાજાના પિતાએ રવીન્દ્રસિંહના ખભા પર હાથ મુકતા કહ્યું.\n\n\n\n“હા ! તમારી વાત પણ સાચી છે, આમાં ભૂલ સેજલની નહીં પરંતુ ભૂલ મારી છે, તેની પરવરીશ કરવામાં, કયાંક તો કંઈક કચાશ રહી ગઈ હશે અમારા પ્રેમમાં નહી તો એ અમને એક જ ક્ષણમાં સાવ આવી રીતે નિરાધાર બનાવીને ક્યારેય ન ગઈ હોત.” - પોતાની વ્યથા જણાવતાં રવીન્દ્રસિંહે જણાવ્યું.\n\n“ હશે હવે ! જય માતાજી” - આટલું બોલી વરપક્ષવાળા અને તેના આમંત્રિત મહેમાનો રવીન્દ્રસિંહની રજા લઈને ચાલવા લાગ્યાં.\n\n\n\n   ધીમે - ધીમે માત્ર એક જ કલાક પહેલાં જે આંગણું ખુશીઓના કલરવ, લગ્નગીતો, શરણાઈ અને બેન્ડબાજાથી ગુંજી રહ્યું હતું તે એકાએક ચિંતા, ડર અને દુઃખના માહોલમાં ફેરવાઈ ગયુ.\n\n\n\n***\n\n\n\n  રવીન્દ્રસિંહના જામજોધપુરના મહારાજના વંશજ હતાં, ખુમારી, હિંમત અને બહાદુરી તેને વારસામાં જ મળેલ હતી, આ બધાંની સાથે રવીન્દ્રસિંહ પોતાના શહેરના નામાંકિત ઉદ્યોગપતિ પણ હતાં.\n\nજામજોધપુરમાં રવીન્દ્રસિંહને પોતાની બે આલીશાન હોટલ, બે સ્કૂલો, એક હોસ્પિટલ અને ત્રણ ફાર્મ હાઉસ અને પાંચ કંપનીઓ પણ હતી.\n\n\n\n  રવીન્દ્રસિંહના પોતાના પરિવારજનોના આગ્રહને કારણે માત્ર 22 વર્ષની ઉંમરમાં જ સરોજબા સાથે લગ્ન થઈ ગયા હતાં, હજુ તો તે પોતાના પિતાનો બિઝનેસમાં ઝંપ લાવે એ પહેલાં લગ્ન થવાથી રવીન્દ્રસિંહને નાની ઉંમરમાં જ બિઝનેસ અને પોતાના પરિવારની સામાજિક જવાબદારી આવી ગઈ.\n\n   પરંતુ કહેવાય છે કે હીરાને જેટલો ધસીએ એટલો ઉજ્જવળ થાય, આવું રવીન્દ્રસિંહની બાબતમાં એકદમ સાચું બન્યું, થોડાક જ સમયમાં રવીન્દ્રસિંહ પોતાના પિતાનો બિઝનેસ પણ સારી રીતે સંભાળી લીધો અને સાથે સાથે પોતાનાં પરિવારની જવાબદારી પણ સાંભળી લીધી.\n\n\n\n   ત્યારબાદ રવીન્દ્રસિંહ પોતાના પરિવાર સાથે શાંતિથી અને ખુશીથી રહેવાં લાગ્યાં, પણ સમય વિતતાની સાથે જ આ ખુશીઓને જાણે કાળની એક થપડાક લાગી હોય એવું લાગ્યું.\n\nલગ્નનાં સાત વર્ષ વીતવા છતાંપણ સરોજબાને પ્રેગ્નન્સી રહેતી હતી નહિ, ઘણી દવા કરી, ઘણાં નિષ્ણાંતોને બતાવ્યું બધું જ વ્યર્થ ગયું, પરંતુ મિત્રો કહેવાય છે કે જયાં દવા કામ નહીં આવતી ત્યાં દુવા કામ આવે છે. આથી રવીન્દ્રસિંહ અને તેના પરિવારે પોતાના કુળદેવીની માનતા માની, કુળદેવીની માનતા અને રવીન્દ્રસિંહએ જાણતા અજાણતા ગરીબ માણસોને કરેલી મદદની દુવાના કારણે સરોજબાનો એક મહિના બાદ પ્રેગ્નન્સી ટેસ્ટ પોઝિટિવ આવ્યો. આ સાંભળતા જ આખા ઘરમાં ફરી પાછું આનંદ અને ખુશીઓનું વાતાવરણ છવાઈ ગયું.\n\n\n\n  નવ મહિના બાદ, રવીન્દ્રસિંહના ઘરે લક્ષ્મી જેવી દિકરીનો જન્મ થયો, આખા પરિવારમાં ખુશીનું વાતાવરણ છવાઈ ગયું ! ત્યારબાદ દીકરીનું નામ સેજલ રાખ્યું, પોતાના પરિવારમાં એક જ છોકરી હોવાથી સેજલ બધા માટે ખૂબ જ વ્હાલી બની ગઇ.\n\n\n\n***\n\n  સેજલના લગ્નનાં પાંચ વર્ષ પહેલાં રવીન્દ્રસિંહ જામજોધપુરની નજીક આવેલા પોતાના એક સગાને ઘરે સામાજિક કામ હોવાથી પોતાના ઘરેથી સવારે 8 કલાકની આસપાસ પોતાના ડ્રાઇવર ને લઈ હોન્ડાસિટી કારમાં નીકળ્યાં, જામજોધપુર થી લગભગ ચાલીસ કી.મી જેટલુ આગળ વધતાં એકાએક રવીન્દ્રસિંહની કાર ધડાકાભેર એક ટ્રક સાથે અથડાઈ, કાર અચાનક જ ટ્રક સાથે અથડાવવાથી ડ્રાઇવરે કાર પરનો કન્ટ્રોલ ગુમાવી દીધો, અને કાર ઢસડાયને રોડની નજીક આવેલ ખીણ તરફ આગળ વધવા લાગી આથી રવીન્દ્રસિંહે પોતાનો જીવ બચાવવામાં સફળ થયાં પરંતુ કમનસીબે પેલા ડ્રાઇવરનો જીવ બચાવી ના શક્યાં, ત્યારબાદ રવીન્દ્રસિંહ ખીણમાં રહેલ વૃક્ષની ડાળખી પકડીને લટકી રહ્યા અને મદદ માટે બુમો પાડતાં રહ્યાં.\n\n    \n\n    બરાબર એ જ સમયે એક 20 વર્ષની આસપાસની ઉંમરનો એક યુવાન પોતાની બાઇક લઈને ત્યાંથી પસાર થયો, તેના કાને રવીન્દ્રસિંહનો અવાજ પડ્યો, આથી કોઈ મુસીબતમાં હશે એવું વિચારીને તરત જ મદદ કરવા દોડી ગયો, ત્યાં પહોંચતા જ પેલા યુવાનને આખી ઘટનાનો ખ્યાલ આવી ગયો, આથી તેણે બાજુના વડાલમાંથી મજબૂત વડવાયું કાપીને એકદમ મજબૂત ગાંઠ મારીને રવીન્દ્રસિંહ તરફ ફેંક્યુ, અને મહામહેનતે રવીન્દ્રસિંહનો જીવ બચાવ્યો.\n\n\n\n   રવીન્દ્રસિંહ પેલા યુવકનો હૃદયપૂર્વક આભાર માનતા કહ્યું કે ..\n\n“બેટા ! તારૂ નામ શું છે ?”\n\n“જી ! મારૂ નામ તેજસ છે, અને હું બાજુનાં ગામડામાં રહું છું.”\n\n“મને ઓળખે છો ?” - રવીન્દ્રસિંહે ગર્વ સાથે પેલા યુવાનને પૂછ્યું.\n\n“સાહેબ ! અમે તો નાના ગામનાં લોકો છીએ, અમે તો માંડ અમારા ગામનાં લોકોને ઓળખાતા હોઈએ છીએ.”\n\n“ઓકે ! કંઈ વાંધો નહી.” - આટલું બોલી રવીન્દ્રસિંહ પોતાના પર્સમાંથી પોતાનું વિઝીટિંગ કાર્ડ કાઢી તેજસને આપતાં કહયુ કે \n\n“તું અથવા તારો પરિવાર જ્યારે કોઈ મુસીબતમાં હોવ ત્યારે મને આ નંબર પર કોલ કરજે હું તમારી ચોક્કસ મદદ કરીશ.”\n\n“જી ! સાહેબ…..હવે મારે કોલેજ પહોંચવામાં થોડું મોડું થાય છે તો હું જાવ.?”\n\n“હા ! ચોક્કસ” \n\n\n\n   આ સાંભળી તેજસ પોતાની બાઇકની કિક મારી પોતાની કોલેજ તરફના રસ્તા પર ચડી ગયો, રવીન્દ્રસિંહ વિચારી રહ્યા હતાં કે આ યુવક કેટલો સંસ્કારી હતો, પોતે મારો જીવ બચાવ્યો હોવા છતાંપણ તેનાં ચહેરા પર અભિમાન દેખાતું હતું જ નહિ, મારો જીવ બચાવવા તેણે પોતાનો જીવ જોખમમાં મુક્યો,ધન્ય છે આવા યુવાનને અને આવા યુવાનને જન્મ આપનાર માતા-પિતા ખરેખર ધન્યતાને લાયક છે, યુવાન કોણ હતું એ રવીન્દ્રસિંહને ખ્યાલ ન આવ્યો પરંતુ હાલ તો તે રવીન્દ્રસિંહ માટે ભગવાન સમાન હતો.\n\n\n\n***\n\n\n\n સમય : સવારનાં 8 કલાક\n\n સ્થળ : રવીન્દ્રસિંહનું ઘર\n\n\n\n  ઘરનાં બધા જ સભ્યો પોત- પોતાનાં કામમાં વ્યસ્ત હતાં, એવામાં અચાનક રવીન્દ્રસિંહનો મોબાઈલ રણક્યો. રવીન્દ્રસિંહ પૂજા કરી રહ્યા હતાં, આથી તેનો કોલ સરોજબેને રિસીવ કર્યો અને બોલ્યાં.\n\n“હેલ્લો ! કોણ ?”\n\n“હેલ્લો ! મમમ….મમ..મમ..મમ્મી…હું તમારી ઢીંગલી.” - સેજલ થોડુંક ખચકાતા અવાજમાં બોલી.\n\n“હવે ! શાં માટે ફોન કર્યો?” - સરોજબેન થોડાક કડક થતા અવાજમાં બોલ્યા.\n\n“મમ્મી ! મને તમારા બધાંની ખુબ જ યાદ આવે છે, મારે તમને બધાને મળવું છે….” - સેજલ ફોન પર રડતા - રડતાં બોલી.\n\n   આટલું સાંભળી સરોજબેનનું મમતા ભરેલ હૃદય પીગળી ગયું અને એ પણ રડવા લાગ્યાં અને બોલ્યાં.\n\n\n\n“મારી દીકરી ! તું તો મારો જીવ હતી તું જ્યારથી કોઈને કહ્યાં વગર ઘર છોડીને જતી રહી છો… ત્યારથી આપણાં ઘરમાંથી જીવ જતો રહ્યો હોય તેમ એકદમ ચેતનાવિહીન લાગી રહ્યું છે.”\n\n“તો ! પછી તે કેમ કોઈ અજાણી વ્યક્તિ સાથે વાત કરતી હોય એમ મને પૂછ્યું કે “ હવે ! શાં માટે ફોન કર્યો એવું…?”\n\n“બેટા ! એ તો તારા પપ્પાનું ધ્યાન મારા તરફ હતું એટલે મારે એવું બોલવું પડ્યું.” - સરોજબેને શાંતિપૂર્વક સેજલને સમજાવતા કહ્યું.\n\n“મમ્મી ! તારી લાડલી દિકરીનું એક કામ કરીશ..?”\n\n“હા ! બોલ બેટા…! મમ્મી મારી એકવાર પપ્પા સાથે વાત કરાવને પ્લીઝ, મારે પપ્પાના મોઢેથી “મારી સિંહણ” એવું સાંભળવું છે, આવું નથી સાંભળ્યું એનો જાણે એક જમાનો વીતી ગયો હોય એવું લાગી રહ્યું છે.” - આટલું બોલતાની સાથે જ સેજલ ધ્રુસકે - ધ્રૂસકે રડવા લાગી.\n\n\n\n“બસ ! કર મારી દીકરી….હવે...હું વાત કરવું છું, તારી તારા પપ્પા સાથે….!”\n\n“મમ્મી ! પણ પપ્પા મારી સાથે વાત કરશે ખરા….એતો કહેતા હતા કે સેજલ મારા માટે સદાય માટે મરી ગઈ છે.”\n\n“હું પ્રયત્ન કરું બેટા…! આખરે એ પણ એક બાપ જ છે..! પોતાના કાળજાના ટુકડા સમાન દિકરીથી દુનિયાનો કયો બાપ વધારે સમય સુધી નારાજ રહી શકે…!” - પોતાના આંસુ લૂછતાં - લૂછતાં સરોજબા બોલ્યા.\n\n   એવામાં રવીન્દ્રસિંહ સરોજબાની પાસે આવ્યો અને પૂછ્યું.\n\n\n\n“કોનો ફોન કોલ છે….?”\n\n“જી ! સે…..જ….જ….લ…..!...” - સરોજબા થોડુંક ખચકાતા - ખચકાતા બોલ્યાં.\n\n   આટલું સાંભળતાની સાથે જ રવીન્દ્રસિંહ ગુસ્સાથી લાલચોળ થતાં બોલ્યા,\n\n“હવે ! એને શું બાકી રહી ગયું છે આપણને બદનામ કરવામાં ..?...મેં તને પણ કેટલીવાર સમજાવ્યું છે કે સેજલ આપણા માટે કાયમ માટે મરી ગઈ છે..અને તું પણ મહેરબાની કરીને એની સાથે વાત ના કરીશ...જો તારા એની સાથે વાત કરવી હોય તો મારી સાથે વાત કરતી નહિ..!..”\n\n\n\n“તમારી વાત સાચી છે, હું તમારો ગુસ્સા વિશે પણ જાણું છું...પરંતુ સેજલ બીજું કોઈ નહીં આપણી એકની એક લાડલી દીકરી છે…“છોરૂ કછોરૂ થાય, માવતર કમાવતાર ના થાય” ….! તમે માત્ર એકવાર એની સાથે વાત કરી લો ત્યારબાદ હું ક્યારેય તમને એની સાથે વાત કરવા માટે નહી કહું.”\n\nગુસ્સામાં સરોજબાના હાથમાંથી મોબાઈલ લઈ રવીન્દ્રસિંહ બોલ્યા.\n\n\n\n“હા બોલ…” - જે વ્યકિત સેજલને મારી દીકરી કે મારી સિંહણ સિવાય ના બોલાવતા હતાં એ આજે આવું બોલ્યાં આથી સેજલ રડવા લાગી.\n\n“પપ્પા ! હું તમારા ગુસ્સા પાછળનું કારણ સમજી શકું છું, તમે તમારી જગ્યાએ સો ટકા સાચા જ છો, પણ હું મારી જગ્યાએ સાચી છું.” - સેજલ પોતાના પપ્પાને સમજાવતા બોલી.\n\n“તું ! તારી જગ્યાએ કદાચ સાચી હોઈશ પણ તારા બાપની આબરૂ કે ઈજ્જતના ધજાગરા કરીને તું કેવી રીતે સાચી હોય શકે….? - રવીન્દ્રસિંહ હજુ પણ ગુસ્સામાં જ બોલી રહ્યા હતાં.\n\n“પપ્પા ! હું તમને ત્રણ પ્રશ્ન પૂછું એનાં સાચા જવાબ આપશો, પ્લીઝ..?”\n\n“હા ! બોલ..!”\n\n“પપ્પા તમને મારો પાંચમો જન્મ દિવસ યાદ છે…?....જ્યારે તમે મારા માટે સાઇકલ લેવા ગયા હતા ત્યારે તમે મારા મમ્મીને ફોન કરીને પૂછ્યું હતું કે સેજલને કેવો રંગ ગમે છે..?” …..શાં માટે એવું પૂછ્યું હતું…..???”\n\n“તને જે કલર ગમતો હોઇ એ કલરની સાઇકલ લઈ આપુ તો તું વધુ ખુશ થા એ માટે…” - રવીન્દ્રસિંહે થોડું વિચારીને જવાબ આપ્યો.\n\n“ઓકે ! પપ્પા….મારા દસમાં જન્મદિવસ વખતે પણ તમે જ્યારે મારા માટે વેસ્ટર્ન ડ્રેસ લાવ્યાં હતાં એ પહેલાં પણ તમે મારા મમ્મીને મારો ફેવરિટ કલર વિશે પૂછ્યું હતું….?”\n\n“હા” - હવે રવીન્દ્રસિંહ પાસે આ જવાબ સિવાય કઈ બાકી ના હતું.\n\n“ઓકે ! પપ્પા મારો છેલ્લો પ્રશ્ન…“મારું કોલેજમાં એડમીશન કરાવતાં પહેલા પણ તમે મને કંઈ કોલેજ એડમિશન લેવું છે એવું પૂછ્યું હતું ને ?”  \n\n“હા ! એતો એક પિતા તરીકે દુનિયાનો દરેક પિતા કરે જ છે...જે મારી પિતા તરીકેની જવાબદારી હતી, પણ એને આની સાથે શું લેવા - દેવા છે..?” - રવીન્દ્રસિંહ થોડા નરમ પડતા બોલ્યા.\n\n\n\n“જોવો ! પપ્પા તમે મારા માટે જે વસ્તુ પસંદ કરી કે ગિફ્ટમાં આપી કે મારા માટે જે પણ કર્યું એ મને પૂછીને અને મારી સહમતીથી કર્યું. તો મારી લાઈફનો આવડો મોટો નિર્ણય તમે જાતે જ કરીને, તમે જયાં ઈચ્છતા હતાં ત્યાં મારા લગ્ન પણ નક્કી કરી નાખ્યા, તો શું ત્યાં તમારી પિતા તરીકે જવાબદારી નહોતી કે હું એકવાર મારી દીકરીને આ લગ્ન વિશે પૂછી લઈ…..નાની નાની બાબતોમાં પોતાની પુત્રીની પસંદગીને ધ્યાનમાં રાખનાર એક બાપ આવડો મોટો થાપ કેમ ખાય જાય…..??” \n\n“પણ ….બે….ટા…” - જાણે પોતાના કર્યા પર પસ્તાવો થતો હોય તેમ રવીન્દ્રસિંહ ખચકાતા બોલ્યાં !\n\n\n\n“મને એવું હતું કે મારી પસંદ જ મારી દીકરી માટે સર્વશ્રેષ્ઠ હશે….”\n\n“પપ્પા ! તમે એક જ નહીં પરંતુ દુનિયામાં રહેલ દરેક દીકરીનો બાપ અહીંયા જ ભૂલ કરી જાય છે. તમે દીકરી માટે શ્રેષ્ઠ શોધવા જાવ છો પરંતુ છોકરાનું તથા તેના પરિવારની પરિસ્થિતિ, કમાણી, આબરૂ, જાહોજલાલી, વૈભવ જોઈને અંજાય જાવ છો અને તમારી દીકરીને એવા પરિવારમાં સોંપી દો છો કે જેને પોતે ઓળખતી પણ નથી હોતી, ત્યારથી માંડીને કે દીકરી મરે ત્યાં સુધી તમારૂં અને પોતાના સસરાની આબરૂ સાચવવા માટે કેટલુ ભોગવતી હોય છે...એ ક્યારેય કોઈ દીકરી પોતાના પિતાને કહી જ શકતી નથી.” - સેજલ હવે ગર્વ સાથે બોલી રહી હતી.\n\n\n\n“પણ ! સેજલ તે મને ક્યારેય તારા મનની વાત જણાવી જ નથી, તો હું કેવી રીતે સમજી શકું…?” - રવીન્દ્રસિંહ લાચારી પૂર્વક બોલ્યા.\n\n“પપ્પા ! મેં તમને મારી વાત કહેવા માટે ઘણાં પ્રયત્નો કર્યા, પરંતુ તેમાં વચ્ચે તમારી ઈજ્જત, આબરૂ અને સ્ટેટ આવતાં હતાં, મેં તમને જણાવ્યું ત્યારે તમે મને કહ્યું કે “ હું જયાં કહું ત્યાંજ તારા લગ્ન થશે…! આમછતાં મેં તમને હું જેને પ્રેમ કરતી હતી તેના વિશે જણાવવા ગઈ તો તમે એ છોકરાનું નામ પૂછ્યા પહેલા તમે મને એની જાતિ વિશે પૂછ્યું હતું….અને મેં કહ્યું કે તે ખેડૂત છે….તો તમે મને એક તમાચો મારી દીધો હતો અને કહ્યું હતું કે હવે જો એ છોકરાનું ફરી નામ લીધું છે તો હું એ છોકરાને જીવતો નહીં રહેવા દઈશ….આથી મેં મારા પ્રેમને બચાવવા માટે કાયમ માટે મારું મોઢું બંધ કરી લીધું.”\n\n\n\n“પણ ! બેટા….આપણાંથી.” \n\n“બસ ! પપ્પા હવે તો છોડો આ ખોટી આબરૂ, ઈજ્જત અને સ્ટેટસની વાતો, જેણે એક બાપને તેની દીકરીથી જીવતે જીવતા અલગ કરી દીધી….અને પારકી બનાવી દીધી, પણ પપ્પા હું તમને કહ્યા વગર પણ નહીં રહી શકુ એટલે કહું છું કે કોઈપણ છોકરી પોતાને આજીવન પ્રેમ કરે, પોતાના સુખ - દુઃખમાં સાથે રહે, અને ત્રણ ટાઈમ પોતાની સાથે પ્રેમથી જમે એવો જ પતિ ઇચ્છતી હોય છે….તમે ચિંતા ના કરો એટલા માટે હું કોની સાથે રહું છું તે તમને જણાવુ છું…..આપણાં ઘરનાં મંદિરમાં મારા લગ્નની જે કંકોત્રી ભગવાન પાસે મુકેલ છે એમાં હું જેને પ્રેમ કરું છું એનો ફોટો રાખેલ છે તમે એ જોઈ લેજો અને મમ્મી અને ભાઈને પણ એ ફોટો બતાવજો જેથી એ ચિંતા ના કરે….”\n\n\n\n“તમારો અને મમ્મીનો ખુબ ખુબ આભાર...કે જેણે પોતાની દીકરીને જીવતે જીવતી મરી ગયેલ ગણી હોવા છતાં પણ વાત કરી….” - આટલુ બોલતાની સાથે જ સેજલ જોર જોરથી ડુસકા ભરીને રડવા લાગી હવે પોતાનાથી એકપણ શબ્દ બોલાય એમ ન હોવાથી કોલ ડિસ્કનેક્ટ કરી નાખ્યો.\n\n  ત્યારબાદ સેજલ પથારીમાં પડીને ખુબ જ જોર જોરથી રડવા લાગી, આમ એક રીતે પોતે હળવાશ અનુભવતિ હતી કે પોતાના મનમાં જે કઈ હતું તે સ્પષ્ટપણે પોતાના માતા- પિતાને જણાવી શકી. ખુદ સેજલ પણ હેરાન હતી કે પોતાનામાં આટલી બધી હિંમત કયાથી આવી…..? કદાચ તેનો પ્રેમ સાચો હશે એટલે આટલી હિંમત કરીને બધું પોતાના માતા પિતાને સ્પષ્ટ જણાવી શકી.\n\n\n\n  આ બાજુ રવીન્દ્રસિંહ અને સરોજબા પોતાના ઘરનાં મંદિર તરફ દોડયા, અને રવીન્દ્રસિંહે મંદિરમાંથી કંકોત્રી ઉઠાવીને આતુરતાપૂર્વક ખોલીને સેજલે કંકોત્રીમાં રાખેલ ફોટો કાઢ્યો, ફોટો જોતાંની સાથે જ રવીન્દ્રસિંહ મંદિરની સામે જ ગોઠણીયા ભરીને બેસી ગયાં અને જોર જોરથી રડવા લાગ્યાં, એક સિંહ જેવા માણસને પોતાની નાની દીકરી જિંદગીનો ખુબ જ મોટો પાઠ ભણાવી ગઈ….”\n\n\n\n“શું ! થયું ? તમે શાં માટે નાના બાળકની જેમ રડો છો…? - સરોજબાએ આશ્ચર્ય અને નવાઈ સાથે રવીન્દ્રસિંહને પૂછ્યું.\n\n“સરોજ ! મારાથી ખૂબ જ મોટી ભૂલ થઈ ગઈ છે, સેજલ જેને પ્રેમ કરે છે એ બીજું કોઇ નહિ પરતું …..તેજસ…. છે….! કે જે મારા માટે ભગવાન સમાન છે…! ….હું અત્યારે જીવું છુ તો આ છોકરાને જ લીધે….જો આ છોકરાએ મારો જીવ ન બચાવ્યો હોત...તો મારા નામ આગળ ક્યારનું સ્વ. એવુ લાગી ગયું હોત…સેજલને મેં કહ્યું હતું કે હું જ સાચો છું પરતું એ સમયે મને મારી આબરૂ, ઈજ્જત અને સ્ટેટસ વિશેના વિચારોને લીધે હું આંધળો બની ગયો હતી પરંતુ હકીકતમાં સેજલ જ સાચી હતી…..મારી દીકરી એમ એક બુમ પાડીને જોર જોરથી રડવા લાગ્યાં.\n\n\n\n“શુ ! વાત કરો છો ??? તમે એક નવાઈ સાથે સરોજબા એ રવીન્દ્રસિંહને પૂછતાં કહ્યું, “આપણીથી આપણી દીકરી સાથે ખૂબ જ ખોટું થઈ ગયુ છે…!”\n\n“હા ! સરોજ, હવે હું એની પાસે કેવી રીતે માફી માગું એ મને કંઈ નહીં સમજાતું…”\n\n“તમે ચિંતા ના કરો બધું જ સારું થઈ જશે...હું તમને કહું એમ સેજલને કહેજો.” - સરોજબા એ રવીન્દ્રસિંહના કાનમાં કઈક કહ્યું.\n\nઆથી રવીન્દ્રસિંહના પોતાનો મોબાઈલ લઈ, લાસ્ટ ઇનકમિંગ કોલ રિડાઇલ કર્યો.\n\n\n\nસામેથી રડતાં અવાજમાં સેજલ બોલી…“હે….લો….!”\n\n“મારી ….સિં...હ….ણ…..મને માફ કરી દે બેટા મારાથી ખૂબ જ મોટી ભૂલ થઈ ગઈ..છે.” - રવીન્દ્રસિંહ માંડ આટલું રડતાં અવાજે બોલી શક્યા.\n\n આ સાંભળતાની સાથે સેજલ પણ ખૂબ જ જોરથી રડવા લાગી… અને બોલી….“પપ્પા ! હું તમને,મમ્મીને અને ભયલુંને ખૂબ જ યાદ કરું છું, મેં તમારી અને મમ્મી સાથે વાત કરવા માટે દિવસમાં ઘણીવાર તમારો કે મમ્મીનો નંબર ફોનબૂક માંથી કાઢતી હતી પરંતુ ક્યારે પણ નંબર ડાઈલ કરવાની મારી હિંમત ના ચાલી પરંતુ આજ સવારથી જ તમારી મને ખુબ જ યાદ આવતી હતી આથી માત્ર તમારો અને મમ્મીનો અવાજ સાંભળવા માટે જ ફોન કર્યો હતો…પરંતુ હું ખુદ પણ નથી જાણતી કે મારામાં આટલી બધી હિંમત ક્યાંથી આવી ગઈ કે મેં સ્પષ્ટપણે તમને બધું જણાવી દીધું.\n\n\n\n“બેટા ! તું એક સિંહની દીકરી છો, તારે હિંમતની જરૂર ના પડે હિંમત તો તારા લોહીમાં જ હતી….અમને માફ કરી દે બેટા..”\n\nઆટલું બોલી, રવીન્દ્રસિંહે કહ્યું કે, “બેટા ! આજે સાંજે હું તારી મમ્મી અને તારો ભયલું તારા ઘરે આવીએ છીએ, અને હું રવીન્દ્રસિંહ તરીકે નહીં પણ મારી સિંહણના બાપ તરીકે આવીશ.”\n\n  ત્યારબાદ બધાની આંખોમાં ખુશીઓના આંસુ આવી ગયા….\n\n\n\n“પપ્પા ! મારે હજી એક વાત જણાવવી છે કે તમે તેજસને ભલે જેવો માનતા હો પરતું તેજસે અને મેં હજુ સુધી લગ્ન નથી કર્યા કારણ કે તેજસે મને કહ્યું હતું કે, “આપણે લગ્ન કરીશું તો બંનેના પરિવારવારની રાજી- ખુશીથી ભલે તેના માટે એક...બે...ત્રણ… કે પછી પાંચ વર્ષ થાય.” અને મને લાગે છે કે હવે તે સમય આવી ગયો છે.\n\n\n\n  સેજલની આ વાત સાંભળીને રવીન્દ્રસિંહને તેજસ પ્રત્યે માન તો હતું જ કારણ કે તેણે કોઈપણ પ્રકારના સ્વાર્થ વગર પોતાનો જીવ બચાવ્યો હતો, અને તેજસના બને પરિવારની રાજી- ખુશીથી લગ્ન કરવાની વાતે રવીન્દ્રસિંહની નજરોમાં તેજસને વધારે મહાન બનાવી દીધો !\n\n\n\n***\n\n\n\nબીજે દિવસે રવીન્દ્રસિંહ પોતાના પરિવાર સાથે સેજલના ઘરે ગયા અને બધા એ સેજલ અને તેજસની માફી માંગી, અને રવીન્દ્રસિંહએ તેજસેને હાથ જોડાતા કહ્યું કે “બેટા ! મને માફ કરી દે, અત્યાર સુધી મને એવું લાગતું હતું કે તું અને સેજલ ખોટા છો પરંતુ તમે બંને સાચા જ હતાં… ખોટો તો માત્ર હું જ હતો.\n\n\n\n  તેજસે રવીન્દ્રસિંહના બને હાથ પકડીને તેમને પ્રણામ કરવાં માટે ઝૂક્યો અને રવીન્દ્રસિંહ તેજસને બંને ખભા પકડીને ઊંચો કરતા કહ્યું કે, “ બેટા ! તારું સ્થાન પગમાં નહીં પરંતુ અમારા હૃદયમાં છે, આટલું બોલી તેજસેને પોતાના ગળે વળગાડી દીધો.\n\n\n\n  ત્યારબાદ બને પરિવારની રાજી-ખુશીથી સેજલ અને તેજસના ધામધૂમથી લગ્ન કરાવડાવ્યા.\n\nમિત્રો મારી આ સ્ટીરી લખવા પાછળનું એક જ ઉદેશ્ય છે કે તમે પણ તમારી આબરૂ, ઈજ્જત કે સ્ટેટ્સની બીકે રવીન્દ્રસિંહની જેમ પોતાની દીકરી સાથે ક્યાંક અન્યાય ન કરી બેસો, એક વ્યક્તિ તરીકે સફળ થવા કરતા એક સારા પિતા તરિકે જો તમે સફળ થશો તો તેનો આનંદ તમને જિંદગીના છેલ્લા શ્વાસ સુધી રહેશે.",
      "duration": "13 mins",
      "category": "Drama"
    },
    {
      "id": 12,
      "title": "છૂટાછેડા",
      "story_name": "સમય : સવારનાં 11 કલાક.\nસ્થળ : એડવોકેટ મહેશ રામાનુજની ઓફિસ.\n\nસમયચક્ર સતત ફર્યા જ કરે છે, આજે જે લોકો ખુશ છે, તે આવતીકાલે દુઃખી હોય શકે...અને આજે જે લોકો દુઃખી છે એ લોકો કદાચ આવતી કાલે સુખી પણ હોય શકે…પછી તેમનાં જીવનની આફત ભલે નાની કે મોટી કેમ નાં હોય….\n\nઆવા જ ઘણાં લોકો પોતાની તકલીફોનાં નિવારણ માટે શહેરનાં હોનહાર, બાહોશ અને જાણીતાં એડવોકેટ મહેશ રામાનુઝની ઓફિસની બહાર કતારમાં બેઠેલાં હતાં.\n\n\"સુશીલા તું એકવાર ફરીવાર વિચાર કરી લે જે...કારણ કે તારા આ નિર્ણયને લીધે તારે ભવિષ્યમાં ઘણીબધી તકલીફોનો સામનો કરવાની નોબત આવે તેવું પણ બની શકે….અને જો તમે ધારો તો આ પ્રોબ્લેમ તમારી જાતે પણ સોલ્વ કરી શકો છો….અને ફરી તું હર્ષદ સાથે અગાવની માફક જિંદગી જીવી શકે છો…!\" - મહેશ પોતાનાં ટેબલની સામે રહેલ ખુરશી પર બેસેલ સુશીલાની સામે જોતાં જોતાં ભારે અવાજે બોલ્યાં.\n\n\"વોટ….? ઈટ ઈસ ઈમ્પોસીબલ ફોર મી...હવે હું હર્ષદ સાથે એક મિનિટ પણ રહી શકું તેમ નથી...અને તું મને ફરી પાછી એ જ હેવાન પાસે મોકલવા માંગે છો….!\" - સુશીલા દ્રઢ અવાજે મક્કમ મને બોલી.\n\n\"જો ! સુશીલા….હું તારો કોલેજ ફ્રેન્ડ અને કલાસમેટ હોવાને નાતે મારી ફરજ બને છે કે તારા આ ડૂબતા અને તૂટતા પરિવારને તારવું….!\" - મહેશ સુશીલાને સમજાવતાં બોલ્યો.\n\n\"નો ! મહેશ…! પ્લીઝ…!\" - સુશીલા મહેશની વાત અવગણાતાં બોલી.\n\n\"ઓકે ! ઈસ ઈટ યોર ફાઈનલ ડીસીઝન…?\" - મહેશ ખાતરી કરતાં સુશીલાને પૂછે છે.\n\n\"યસ...ઈટ્સ માય ફાઈનલ ડીસીઝન…!\" - સુશીલા પોતાનું માથું હલાવતાં બોલે છે.\n\n\"ધેન...ઓકે...હું બધી લીગલ ફોર્મલિટી પુરી કરીને તારા ઘરે ડિવોર્સ પેપર મોકલાવી આપીશ તેમાં સહી કરી આપજે….!\" - મહેશ ટેબલ પર પડેલ ફાઈલ પર હાથ મૂકતા બોલે છે.\n\n\"ઓકે….થેન્ક યુ...બાય….!\" - સુશીલા ખુરશી પરથી ઊભાં થતાં - થતાં બોલે છે.\n\n\"ઓકે...બાય…!\" - મહેશ ટેબલ પર રહેલ ફાઈલ ખોલતાં - ખોલતાં બોલે છે.\n\n\n\nડિવોર્સની આગલી રાતે\n\nસમય : રાત્રીનાં દસ કલાક\n\nસ્થળ : મહેશનું ઘર…\n\n કેવલને આવતાં અઠવાડિયાથી સ્કૂલમાં દિવાળી વેકેશનની રજાઓ હતી, આથી સુશીલા પોતાનાં માતાપિતાનાં ઘરે જવાં માટે સામાન પેક કરી રહી હતી, તે પોતાની, તેનાં પતિ હર્ષદ અને પુત્ર કેવલની એક - એક વસ્તુ યાદ કરી કરીને સામાન પેક કરી રહી હતી….તેણે બે ત્રણ બેગ ભરી પણ લીધેલ હતી...થોડાક સામાન માટે તેને બીજા બેગની જરૂર પડી...આથી સુશીલાએ કબાટ પર રહેલ ટ્રાવેલિંગ બેગ ઉતારવા માટે ઘણાં પ્રયત્નો કર્યા….પરંતુ કબાટ ખુબજ ઊંચો હોવાથી સુશીલા બેગ ઉતારવામાં નિષ્ફળ રહી.\n\nએવામાં તેનાં ઘરનો ડોરબેલ વાગ્યાં...આથી સુશીલા ખુશ થતાં - થતાં મેઈન ડોર તરફ દોડી ગઈ….સુશીલાની હતાશ થયેલ આંખોમાં ખુશીને લીધે એકાએક ચમક આવી ગઈ...ઝડપથી દરવાજો ખોલ્યો..હર્ષદ દરવાજાની બહાર ઉભેલ હતો.\n\n\"ઓહ ! આવી ગયાં તમે…? આજે કેમ આટલું મોડું થઈ ગયું….?\" - સુશીલાએ પ્રેમપુર્વક હર્ષદને પૂછ્યું.\n\n\"સોરી ડિયર… બટ આજે ઓફિસમાં થોડુ વધારે કામ હતું આથી મારે ઘરે આવવામાં મોડું થઈ ગયું….!\" - હર્ષદ પોતાનું બેગ સોફાની બાજુમાં રહેલ ટીપાઈ પર મુકતા બોલ્યો.\n\n\"ઓકે ! તમે બેસો...હું તમારા માટે પાણી લઈને આવું છું…!\" - આટલું બોલી સુશીલા રસોડા તરફ ચાલવા લાગી.\n\n સુશીલા થોડીવારમાં પ્લેટમાં પાણી ભરેલ ગ્લાસ લઈને આવી પહોંચે છે...અને હર્ષદ સામે પ્રેમથી ઘરે છે...અને હર્ષદ પાણી પીવે છે….અને સુશીલાની કાતિલ અને મદહોશ આંખો સામે જોઈને બોલે છે…\n\n\"કેવલ…?\" - હર્ષદ સુશીલાની સામે જોઈને પૂછે છે.\n\n\"એ તો ક્યારનો જમીને સુઈ ગયો છે…!\" - સુશીલા હર્ષદનાં પ્રશ્નનો ઉત્તર આપતાં બોલે છે.\n\n\"સુશીલા…! તું મારો કેટ - કેટલો ખ્યાલ રાખે છો…! જો તું મને નાં મળી હોત તો મારું શું થયું હોત…? મન તો કરે છે કે આ માનમાં તને મારી બાહોપાશમાં લપેટીને એક ચુંબન કરું….!\" \n\n\"શું ! તમે પણ…!\" - સુશીલા શરમાતા શરમાતા બોલી.\n\n\"આજે તો હું તારા જોબનનાં જામથી ઘાયલ થઈ જ જઈશ એવું મને લાગી રહ્યું છે….!\" - સુશીલાનાં માદક શરીર તરફ ત્રાસી નજર નાખતાં હર્ષદ બોલ્યો.\n\n\"ઓકે...ચાલો...હવે ફ્રેશ થઈ જાવ...હું જમવાનું ડાઈનિંગ ટેબલ પર સર્વ કરું છું…!\" - સુશીલા શરમાતા શરમાતા બોલે છે.\n\nહાલમાં એકદમ પ્રેમ, હૂંફ, રાજીખુશી, આનંદથી રહેતાં હર્ષદ અને સુશીલાનાં પરિવાર પર થોડાક જ સમયમાં એવી પરિસ્થિતિ આવશે...કે જે પરિસ્થિતિ પ્રેમ, હૂંફ, રાજીખુશી અને આનંદની સંપૂર્ણ પરિભાષા જ બદલી નાખશે….જેનાં વિશે હર્ષદ કે સુશીલાએ પણ ક્યારેય વિચારેલ નહીં હોય.\n\nથોડીવારમાં હર્ષદ ફ્રેશ થઈને ડાઈનિંગ ટેબલની ખુરશી પર ગોઠવાઈ જાય છે, આ દરમિયાન સુશીલાએ જમવાનું પીરસી દીધેલ હતું….ત્યારબાદ બનેવ જમવા માટે બેસે છે..\n\n\"શું ! છે સુશીલા આજે તે મને તારી નજરોથી મારવાનું નક્કી કર્યું છે…!\" - હર્ષદ સુશીલાની સામે જોતાં જોતાં બોલે છે.\n\n\"એવું નહીં...પણ…!\" \n\n\"પણ...પણ...શું…?\" - હર્ષદ ચિંતા સાથે બોલે છે.\n\n\"આવતાં અઠવાડિયે આપણે મારા મમ્મી પપ્પાનાં ઘરે જવાનું હોવાથી હું આપણાં બધાંનો સામાન બેગમાં પેક કરી રહી હતી...પછી અમુક સામના ભરવા માટે મારે બેગની જરૂર પડી...જે આપણાં બેડરૂમમાં રહેલ કબાટ પર રાખેલ છે….મેં તે નીચે ઉતારવા માટે ઘણાં પ્રયત્નો કર્યા પરંતુ ખુબ ઊંચે હોવાથી હું તે બેગ નીચે ના ઉતારી શકી….તો….!\" - સુશીલા હળવેકથી પોતાની રજુઆત કરતાં - કરતાં બોલી.\n\n\"ઓહ..! મેડમ તો તમારી મારકણી અદાઓ અને કાતિલ નજરો પાછળ આવું ગાઢ રહસ્ય છુપાયેલ છે એમ ને….!\" - હર્ષદ જમીને પોતાની ખુરશી પરથી ઊભાં થતાં બોલ્યો.\n\n\"એવું...નહીં…! ઉતારી આપોને બેગ…પ્લીઝ...!\" - સુશીલા કાલીઘેલી બોલીમાં હર્ષદની સામે જોઈને બોલી.\n\n\"ઓકે...ચાલ...ત્યારે…!\" - હર્ષદ સુશીલાની સામે પોતનાં હથિયાર હેઠા મુકતા બોલ્યો.\n\n ત્યારબાદ સુશીલા અને હર્ષદ પોતાનાં બેડરૂમમાં જાય છે...અને હર્ષદ કબાટની નજીક જઈ બેગ ઉતારવા માટે પોતાનો હાથ લંબાવે છે….પરંતુ હર્ષદે ક્યારેય સપનામાં પણ નહીં વિચારેલ હશે કે તેનો બેગ ઉતારી આપવાનો આ નિર્ણય કદાચ તેની લાઈફનો સૌથી ખરાબ નિર્ણય હશે. આ સમયે સુશીલા હર્ષદથી થોડે દૂર ઉભેલ હતી….હર્ષદ સુશીલાની સામે જોતાં જોતાં કબાટ પરથી બેગ નીચે ઉતારે છે...બરાબર આ સમયે એ બેગની નીચે રહેલ એક કાગળ હવાઈ જહાજની માફક ઉડીને સીધો જ સુશીલાનાં પગ પાસે જઈને પડ્યો...આથી સુશીલા આતુરતાપૂર્વક તે લેટર ઝડપથી ઉઠાવીને વાંચવા માંડે છે...આ લેટર વાંચ્યા બાદ સુશીલાની આંખો ડર, નવાઈ અને ગભરાહટને લીધે પહોળી થઈ ગઈ, આ સમયે હર્ષદ અવાક બનીને સુશીલા સામે એકીટશે જોઈ રહ્યો હતો….આ લેટર વાંચ્યા બાદ તરત જ સુશીલાનાં ચહેરા પર રહેલાં હાવ-ભાવ એકાએક બદલી ગયાં, ગુસ્સાને લીધે આંખો એકદમ પહોળી થઈ ગઈ, શ્વાસોશ્વાસ ધમણની માફક ચાલી રહ્યાં હતાં, ગુસ્સો જાણે સુશીલાનાં શરીરની રગેરગમાં પૂરેપૂરી રીતે ધોળાય ગયો હોય તેવું લાગી રહ્યું હતું !\n\n\"હર્ષદ મેં ક્યારેય આવું નહોતું વિચાર્યું કે તારા દિલમાં મારા સિવાય કોઈ અન્ય સ્ત્રી પણ સ્થાન ધરાવતી હશે...તું પરિણિત હોવાછતાં પણ આવું પગલું ભરીશ એવું મેં સપના પણ વિચારેલ ન હતું, માટે તારી સાથે હું હવે એકપળ પણ નહીં રહી શકીશ….!\" - સુશીલા ગુસ્સા સાથે લેટર હર્ષદનાં ચહેરા તરફ ફંગોળતા બોલી.\n\n\"સુ….શી….લા... મારી….!\" - હર્ષદ પોતાને નિર્દોષ સાબિત કરવાં હળવા અવાજે બોલ્યો.\n\n\"ના ! હર્ષદ હવે તારે જે કહેવું હોય તે કોર્ટમાં કહેજે…..!\" - સુશીલા પોતાનાં બેડરૂમની બહાર નીકળતા નીકળતા બોલે છે.\n\nત્યારબાદ સુશીલા પોતાનો સામાન અને પુત્ર કેવલને લઈને પોતાનાં માતાપિતાના ઘરે જવાં માટે રવાના થાય છે, જ્યારે આ બાજુ હર્ષદ વિચારી રહ્યો હતો..કે હું સુશીલાને પેલાં લેટર પાછળ શું વાસ્તવિકતા જોડાયેલ છે, એ કેવી રીતે સમજાવું…? હાલ સુશીલા ખૂબ જ ગુસ્સામાં હોવાથી તે મારી વાત ધ્યાનથી સાંભળશે પણ નહીં….અને હાલ મારી જાતને નિર્દોષ સાબિત કરવા માટે પ્રયત્નો કરવાં નિરર્થક છે…..ત્યારબાદ હર્ષદ એ લેટર જોતાં જોતાં રડતો રહ્યો.\n\n થોડીવાર પહેલાં જે પરિવારમાં આનંદ, સુખ, હર્ષોલ્લાસ છવાયેલ હતો, તે જ પરિવારમાં હાલ એક નાનકડા લેટરને (લવ લેટર) લીધે દુઃખ, વિરહ, હતાશાનાં વાદળો છવાય ગયાં.\n\n\n\nસ્થળ - મહેશ રામાનુજની ઓફિસ નજીક આવેલ સિટિબસ સ્ટોપ\n\nસમય - બપોરનાં બાર કલાક.\n\nસૂર્યનારાયણ જાણે પુરેપુરા ગુસ્સામાં હોય તેમ આકાશમાંથી અગ્નિના ગોળાઓ ઓકી રહ્યાં હોય તેવું લાગતું હતું, મુઠ્ઠી મકાઈ જમીન પર નાંખો તો ધાણી બની જાય એટલી હદે તડકો પડી રહ્યો હતો, આ બાજુ સુશીલાની હાલત ગરમીને લીધે બેહાલ થઈ ગઈ હતી, ઉપરથી તેમની મનોદશા, માનસિક તણાવ વગેરેને લીધે સુશીલા બેચીની મહેસૂસ કરી રહી હતી….તેનું મન હાલમાં વિચારોની વમળો વચ્ચે ફસાયેલ હતું.\n\nએવામાં તેનાં માતાપિતાના ઘર તરફ જતી સીટી બસ આવી, જેવી રીતે બે ત્રણ દિવસથી ભૂખ્યા કોઈ વ્યક્તિ એકાએક ભરપેટ જમવાનું મળતાં જેટલો આનંદ થાય તેટલો આનંદ હાલ સુશીલા અનુભવી રહી હતી, તેની માયુસ અને લાચાર આંખોમાં એકાએક ખુશી અને આનંદની લહેર ફેલાઈ ગઈ.\n\n આથી સુશીલા ઝડપથી સિટિબસમાં ચડી ગઈ...સિટિબસમાં ચડતાની સાથે જ સુશીલાની આંખોમાં ફરીથી લાચારી છવાય ગઈ...કારણ કે તે સીટીબસ મુસાફરોથી છલોછલ ભરાયેલ હતી...આખા દિવસની દોડાદોડી, માનસિક તણાવ, થાક, હેરાનગતિ અને સખત ગરમીને લીધે સુશીલા હાલ એકદમ વ્યાકુળ બની ગયેલ હતી…આથી સુશીલા દરવાજા પાસે ઊભી રહી….એવામાં સુશીલાનાં કાને અવાજ સાંભળ્યો.\n\n\"અહીં ! મારી બાજુમાં બેસી જાવ...અહીં એક સીટ ખાલી છે…!\" - ચોથી હરોળમાંથી સુશીલાને એક સુમધુર અવાજ સંભળાયો.\n\nઆથી સુશીલા ખુશ થતાં થતાં ચોથી હરોળ તરફ ભણી જાય છે, તો ત્યાં તેનાં જેટલી જ ઉંમરની એક સ્ત્રી બસેલ હતી, જે પોતાનું નામ પ્રિયા જણાવે છે, તેમણે સુશીલાને પોતાની બાજુમાં ખાલી રહેલ સીટ તરફ ઈશારો કરીને બેસવા માટે કહ્યું.\n\nત્યારબાદ તે બનેવ વાતોએ વળગે છે, જેમાં સુશીલા હાલમાં જે પરિસ્થિતિનો સામનો કરી રહી હતી તેનાં વિશે પેલી સ્ત્રીને સવિસ્તારથી જણાવે છે….સુશીલાની દર્દભરેલ વાર્તા સાંભળીને પેલી યુવતીએ કહ્યું કે…\n\n\"સુશીલા…! આપણે આપણાં જીવનનો કોઈપણ નિર્ણય ઉતાવળે લેવો જોઈએ નહીં...ક્યારેક એવું પણ બનતું હોય છે કે આપણે ઉતાવળે નિર્ણય લઈ બેસતાં હોઈએ છીએ અને પછી આપણી પાસે પસ્તાવા સિવાય કોઈ જ રસ્તો બચતો નથી હોતો...અને આપણે આપણી પરિસ્થિતિ વિશે કોઈને કંઈપણ જણાવી શકતાં નથી...ક્યારેક આપણી આંખોએ જે જોયું હોય તેનાં પર આપણે સત્ય કે હકીકત જાણ્યા વગર જ આંધળો વિશ્વાસ કરી બસેતાં હોઈએ છીએ… જયારે હકીકત તો કંઈક અલગ જ હોય છે….માટે તે જે ડિવોર્સ માટેનો નિર્ણય લીધેલ છે…તેનાં વિશે એકવાર શાંત ચિતે વિચાર કરજે..!\" \n\nએવામાં સુશીલા પોતાનો સ્ટોપ આવી ગયો હોવાથી પ્રિયાનો આભાર માનીને બસમાંથી નીચે ઉતરે છે, બરાબર એ જ સમયે આવા ધોમધખતા તાપમાં તેના પુત્ર કેવલની ઉંમરનો જ છોકરો સુશીલા પાસે આવીને કહે છે…\n\n\"મેડમ ! મેં છેલ્લા બે દિવસથી કંઈ જ જમ્યુ નથી...તમે મને થોડા રૂપિયા આપો તો હું જમી લઈશ...ભૂખને લીધે મને પેટમાં દુખાવો થઈ રહ્યો છે….!\" - પેલો છોકરો લાચારી ભરેલાં અવાજે સુશીલાની સામે જોઈને બોલ્યો.\n\n\"બેટા ! તારું નામ શું છે…? તું શાં માટે ભીખ માંગી રહ્યો છે…? તારા માતા પિતા ક્યાં છે…!\" - સુશીલા લાગણીવશ થતાં બોલી.\n\n\"મેડમ ! મારું નામ ભોલું છે...મને ખુબ જ ભૂખ લાગી છે એટલે હું ભીખ માંગી રહ્યો છું...ક્યારેક કોઈક વ્યક્તિ મને જમવાનું આપે છે..તો ક્યારેક હું ભૂખ્યા પેટે સુઈ જાવ છું...મારા માતા પિતા કોણ છે...એ મને ખ્યાલ નથી પરંતુ હું જ્યારથી સમજણો થયો છું, ત્યારથી હું એકલો જ છું...મારી આગળ પાછળ કોઈ છે જ નહીં….!\" - ભોલું લાચારી ભર્યા અવાજે સુશીલાને પોતાની પરિસ્થિતિ જણાવતાં બોલે છે.\n\nઆ સાંભળી સુશીલાનાં હૃદયમાંથી મમતાનું ઝરણું ફૂટી નીકળ્યું...કારણ કે હાલ સુશીલાને ભોલુમાં પોતાનો પુત્ર કેવલ દેખાય રહ્યો હતો, આથી સુશીલાએ ભોલુને ગળે વળગાવી લીધો...અને નજીકમાં જ રહેલાં એક રેસ્ટોરન્ટ પર લઈ ગઈ...અને ભર પેટ જમાડયો…એ જ રેસ્ટોરન્ટમાં ભોલું જેવો જ એક છોકરો કામ કરી રહ્યો હતો….જે સુશીલા પાસે આવીને બોલ્યો.\n\n\"મેડમ ! બીજું કંઈ લાવવું છે…?\" \n\n\"ના ! બેટા… પણ તું….!\" - સુશીલા દયાભાવ સાથે બોલે છે.\n\n\"જી ! મારું નામ રાજુ છે...અને હું છેલ્લા એક વર્ષથી આ રેસ્ટોરન્ટમાં કામ કરું છું...મને અહીં બે ટાઈમનું જમવાનું અને સવારે નાસ્તો મળી રહે છે….અને થોડાઘણા વાપરવા માટે રૂપિયા મળી રહે છે...બાકી એક વર્ષ પહેલાં હું આ જ રેસ્ટોરન્ટની બહાર બેસીને ભીખ માંગી રહ્યો હતો...અને આ રેસ્ટોરન્ટમાં કામ કરતાં માણસો જે કાંઈ જમવાનું વધે તે મને આપી જતાં હતાં, એક દિવસ આ રેસ્ટોરન્ટનાં માલિકને મારા પર દયા આવી આથી મને અહીં કામે રાખી લીધો…!\" - રાજુ સુશીલાને પોતાની આપવીતી જણાવતાં બોલે છે.\n\nત્યારબાદ સુશીલા ભોલું અને રાજુને 500 રૂપિયા આપીને અને રેસ્ટોરન્ટનું બિલ પે કરીને પોતાનાં ઘર તરફ જતાં રસ્તે ચાલવાં માંડે છે, એક બાજુ સુશીલાનાં પગ ચાલી રહ્યાં હતાં, તો બીજી બાજુ તેનાં મનમાં ભોલું અને રાજુ વિશે વિચાર આવી રહ્યાં હતાં….શું મેં હર્ષદ સાથે ડિવોર્સ લેવાનો જે નિર્ણય લીધો એ યોગ્ય છે ખરો….? શું હર્ષદ મારાથી કઈ છૂપાવી રહ્યો હશે…? હું જ્યારે હર્ષદથી અલગ થઈને આવી એ દરમ્યાન હર્ષદ મને કઈક જણાવવાં માંગતો હતો...એ કઈ બાબત હશે…? શું હું કેવલનો તેનાં પિતા વગર વ્યવસ્થિત ઉછેર કરી શકીશ….? શું કેવલની હાલત ક્યાંક રાજુ કે ભોલું જેવી તો નહીં થશે ને….? - આવા અનેક વિચારો સુશીલાનાં મનમાં આવી રહ્યાં હતાં, બરાબર એ જ સમયે સુશીલાને પ્રિયાએ જે જણાવેલ વાત...\"સુશીલા…! આપણે આપણાં જીવનનો કોઈપણ નિર્ણય ઉતાવળે લેવો જોઈએ નહીં...ક્યારેક એવું પણ બનતું હોય છે કે આપણે ઉતાવળે નિર્ણય લઈ બેસતાં હોઈએ છીએ અને પછી આપણી પાસે પસ્તાવા સિવાય કોઈ જ રસ્તો બચતો નથી હોતો...અને આપણે આપણી પરિસ્થિતિ વિશે કોઈને કંઈપણ જણાવી શકતાં નથી...ક્યારેક આપણી આંખોએ જે જોયું હોય તેનાં પર આપણે સત્ય કે હકીકત જાણ્યા વગર જ આંધળો વિશ્વાસ કરી બેસતાં હોઈએ છીએ… જયારે હકીકત તો કંઈક અલગ જ હોય છે….માટે તે જે ડિવોર્સ માટેનો નિર્ણય લીધેલ છે…તેનાં વિશે એકવાર શાંત ચિત્તે વિચાર કરજે..!\" - યાદ આવી આથી સુશીલા મનોમન કંઈક નક્કી કરીને પોતાનાં માતા - પિતાનાં ઘર તરફ આગળ વધતાં પગલાને પાછા વાળીને ફરી પાછી સીટી બસસ્ટેન્ડ પર આવી અને બસમાં બેસી ગઈ.\n\nથોડીવારમાં સુશીલા તેનાં પતિ હર્ષદનાં ઘરે પહોંચી ગઈ...ત્યાં જઈને તેણે જોયું કે હર્ષદ સોફા પર બેસીને સિગારેટ પી રહ્યો હતો, તેની લાલચોળ આંખો જોતાં એવું લાગી રહ્યું હતું કે તે થોડાં સમય પહેલાં ખૂબ જ રડેલ હશે….સુશીલાને જોઈને હર્ષદે સિગારેટ બુઝાવી નાખી….અને સ્વસ્થ થતાં બોલ્યો.\n\n\"આવી ગઈ તું...સુશીલા…? અહીં તારું કંઈ ભૂલાય ગયું….?\" - હર્ષદે હળવા અવાજે સુશીલાને પૂછ્યું.\n\n\"હા….!\" - આટલું બોલી સુશીલા સોફા તરફ આગળ વધી.\n\nસોફા તરફ આગળ વધતાની સાથે જ સુશીલાની નજર ટીપાઈ પર પડેલાં તેનાં ફોટા પર પડી...જે એ બાબતની ચાડી ખાઈ રહ્યો હતો કે હાલમાં પણ હર્ષદ પોતાને કેટલો પ્રેમ કરી રહ્યો છે….આથી સુશીલા ટીપાઈ પર પડેલ પોતાનો ફોટો ઉઠાવવા ગઈ….જેવો સુશીલાએ ટીપાઈ પર પડેલ પોતાનો ફોટો ઉઠાવ્યો એ સાથે જ સુશીલાની આંખો આશ્ચર્ય અને નવાઈને લીધે પહોળી થઈ ગઈ…શ્વાસોશ્વાસ અને હૃદયનાં ધબકારા વધી ગયાં,કપાળ પર પરસેવો બાઝી ગયો….કારણ કે સુશીલાનાં ફોટાની નીચે એક બીજી સ્ત્રીનો ફોટો પડેલ હતો…\n\n\"જી ! એ પ્રિયા ! કે જેની સાથે મારા લગ્ન નક્કી કરવામાં આવેલ હતાં, જેનો લવ લેટર વાંચીને તે મારાથી ડિવોર્સ લેવાનો નિર્ણય કરેલ હતો….પરંતુ અફસોસની વાત એ છે કે હું અને પ્રિયા ક્યારેય એક ના થઈ શક્યાં….!\" - હર્ષદ પોતાની વાત આગળ વધારતાં સુશીલાની સામે જોઈને બોલે છે.\n\n\"પણ… કેમ…!\" - સુશીલા હર્ષદને નવાઈ સાથે પૂછે છે.\n\n\"કારણ કે આપણાં લગ્નના એક વર્ષ પહેલાં જ પ્રિયાનું હાલ એડવોકેટ રામાનુજ સાહેબની ઓફિસ જે જગ્યાએ આવેલ છે, તેની પાસે આવેલ સીટી બસસ્ટેન્ડ નજીક જ રોડ અકસ્માત થયેલ હતો જેમાં તે મૃત્યુ પામી હતી…!\" - હર્ષદ રહસ્યો પરથી પડદો હટાવતા બોલે છે.\n\n\"ઓહ ! માય ગોડ….હાઉસ ધેટ પોસીબલ….,?\" - સુશીલા એક ઊંડો નિસાસો નાખતાં બોલે છે.\n\n\"હા ! ખરેખર હું તને સાચે સાચી જ હકીકત જણાવી રહ્યો છું….તને મારા પર હવે કદાચ વિશ્વાસ નહીં હોય….બાકી હું મને સૌથી વ્હાલું વ્યક્તિ એટલે કે તારા સોંગદ ખાયને બોલ્યો હોય..\n\n\"પણ...હર્ષદ હું હાલ જ કલાક કે બે કલાક પહેલાં જ પ્રિયાને મળીને આવી છું….!\" - સુશીલા હર્ષદને જણાવતાં બોલે છે.\n\n\"એ કોઈ કાળે શક્ય જ નથી સુશીલા….જે વ્યક્તિ મૃત્યુ પામેલ છે એ વ્યક્તિને તું કેવી રીતે મળી શકે….?\" - હર્ષદ વ્યાકુળ થતાં બોલે છે.\n\nત્યારબાદ સુશીલા હર્ષદને પોતાની સાથે જે ઘટનાં ઘટેલ હતી તેનાં વિશે વિગતવાર જણાવે છે….હવે સુશીલાને ધીમે - ધીમે સમજાય રહ્યું હતું...કે પોતાનું પ્રિયાને મળવું એ ઈશ્વરનો જ કોઈ સંકેત હશે...કદાચ ઈશ્વર પણ એવું નહીં ઈચ્છતો હોય કે હું હર્ષદથી અલગ થાવ…..હવે ધીમે ધીમે સુશીલાને પોતાની ભૂલ સમજાઈ રહી હતી….આથી સુશીલાએ મનોમન હર્ષદ સાથે રહેવાનો નિર્ણય કરી લીધો...અને પોતાનાં માતા પિતાને કોલ કરીને કેવલને લઈને પોતાનાં ઘરે આવવા માટે જણાવી દીધુ….અને આ ઉપરાંત તેણે એડવોકેટ મહેશને કોલ કરીને કહ્યું કે \n\n\"મારા અને હર્ષદનાં ડિવોર્સ પેપર ફાડીને કચરાપેટીમાં નાખી દે…!\"\n\n\"ઓહ..ધેટ્સ ગુડ…ડિવોર્સ ઈસ નોટ ધ ફાઈનલ સોલ્યુશન ઓફ ઓલ ડોમેસ્ટિક કવારલ….!\" - મહેશ ખુશ થતાં - થતાં બોલ્યો.\n\nત્યારબાદ થોડીવારમાં સુશીલાનાં માતાપિતા કેવલને લઈને હર્ષદનાં ઘરે રાજી થતાં - થતાં આવી પહોંચ્યા, પછી તે બધાં એ સાંજે હળીમળીને અગાવની માફક જ ડિનર લીધું….અને ડિનર લીધાં બાદ સુશીલાનાં માતા - પિતા સુશીલા અને હર્ષદને \"રાજીખુશી અને પ્રેમથી હળી મળીને રહો\" - એવાં આશીર્વાદ આપીને પોતાનાં ઘરે પરત ફરવાં માટે સુશીલાનાં ઘરેથી નીકળ્યાં.\n\nઆજે રાત ક્યાં પડી ગઈ એ કોઈને ખ્યાલ જ ના રહ્યો, ફરીથી તે બનેવ પહેલાંની માફક પ્રેમ, હૂંફ, લાગણી, આનંદ અને રાજીખુશીથી રહેવાં માંડ્યા….એ જ દિવસે રાતે સુશીલા અને હર્ષદ પોતાનાં બેડ રૂમમાં સુતેલ હતાં, એવામાં બારીમાંથી જોર - જોરથી પવન આવવા લાગ્યો...આથી સુશીલાને ખ્યાલ આવ્યો કે આજે તે પોતાનાં બેડરૂમની બારી બંધ કરવાનું જ ભૂલી ગઈ છે….આથી સુશીલા હર્ષદની ઊંઘ નાં ઊડે તેવી રીતે બેડરૂમની બારી બંધ કરવાં માટે હળવેકથી બેડ પરથી ઊભી થઈ, બારી પાસે જઈને સુશીલાએ જોયુ તો તેનાં આશ્ચર્ય અને નવાઈનો કોઈ પાર જ ના રહ્યો કારણ કે બારીને બહારની તરફ નીચે તરફ બીજું કોઈ નહીં પરંતુ ખુદ પ્રિયા જ ઊભેલ હતી….જેની આંખોમાં ખુશીઓનાં આંસુઓ હતાં, અને તે પોતાનાં બે હાથ જોડીને ખુશ થતાં થતાં સુશીલાનો આભાર માની રહી હતી….આથી સુશીલા….\"પ્રિ….યા…!\" - એવી બૂમ પાડવા જાય છે….પરંતુ એ પહેલાં જ પ્રિયા ધુમાડામાં એકાએક જાણે પોતાનાં આત્માને શાંતિ મળવાથી મુક્તિ મળી ગયેલ હોય તેમ ધુમાડામાં ગાયબ થઈ ગઈ….આ જોઈ સુશીલાને એક બાબત ખૂબ જ સારી રીતે સમજાય ગઈ...કે પ્રિયા હર્ષદને કેટલો પ્રેમ કરતી હશે..પરંતુ કુદરતે પણ તેઓની સાથે અન્યાય કરેલ હતો...અને હું હર્ષદને આ માટે દોષ આપતી રહી….!\" - સુશીલા આ બાબત તેનાં મનમાં કોઈ એક ખૂણામાં કાયમિક માટે દબાવીને બે હાથ જોડી પોતાનો પરિવાર વેરાન કે ઉજ્જડ થતો અટકાવવા બદલ પ્રિયા અને ભગવાનનો મનોમન ખુબ ખુબ આભાર માનીને ઘસઘસાટ ઊંઘી જાય છે….!\"\n\n મિત્રો આપણી લાઈફમાં પણ ક્યારેક એવી પરિસ્થિતિ આવતી હોય છે કે જેમાં આપણે સુશીલાની માફક લાંબો વિચાર કર્યા વગર જ નિર્ણય કરી બેસતાં હોઈએ છીએ...તે નિર્ણય લેવાથી કેવાં પરિણામો આવશે તેનાં વિશે આપણે વિચારતાં નથી હોતા….અને ક્યારેક આપણી સગી આંખોએ જોયેલ સાચું ન પણ હોય તેવું બનતું હોય છે, અને ઈશ્વર આપણને તે પરિસ્થિતિમાંથી બહાર આવવાં માટે આપને સંકેત આપતા જ હોય છે, બસ જરૂર હોય છે તો ઈશ્વરનાં એ સંકેતને સમજવાની અને અમલમાં મૂકવાની.",
      "duration": "13 mins",
      "category": "Drama"
    },
    {
      "id": 13,
      "title": "વલય",
      "story_name": "સંયોગીની આંખ આજ સાચાં આંસુ વરસાવી રહી હતી. એના હાથમાં એક મેડિકલ રિપોર્ટ હતો. \n\n“અરેરે ! મેં સારંગને કેટલાં બધાં સપનાં દેખાડ્યાં છે ! છેલ્લા એક વર્ષથી સાથે જીવવાના કોલ દીધા અને હું આમ અધવચ્ચે જતી રહીશ તો સારંગ કેવી રીતે જીવશે ? આ જીવલેણ બિમારી મને આવી એનો જરાય અફસોસ નથી પણ સારંગને એકલાં જીવતાં નહીં આવડે એ અફસોસ છે.”\n\nઅને સંયોગીએ સારંગને આ વાત કહેવાનો નિર્ણય કર્યો. રોજ કરતાં સહેજ વહેલા સમયે એમનાં કાયમના મિલનની સાક્ષી એવી ઝીલના કિનારે સંયોગી પહોંચી. એને માનસિક તૈયાર થવાનો સમય જોઈતો હતો.\n\nઅત્યંત રમણીય સરોવર કિનારો અને એ સરોવરમાં તરતી હંસની જોડ આજે સંયોગીને પોતા પર હાંસી કરતી જાણે લાગી. હજી તો પાંપણે પાળ બંધાઈ ન બંધાઈ ને કોઈના હાસ્યનો અવાજ સંભળાયો. \n\nઆ અવાજ તો મારા સારંગનો.. અને હોંશભેર એ પલટી ત્યાં તો સારંગને કાવ્યા સાથે હાથમાં હાથ મેળવીને ગપસપ કરતો જોયો.\n\n“અરે ! એ મુરખને આવવાની હજી વાર છે. એ સમયની બહુ પાક્કી છે. પાંચ કીધું હોય તો પાંચે જ આવશે. તું તારે ચિંતા વગર આપણાં ભવિષ્યને શણગારવાનું ચાલુ રાખ.”\n\n“પણ સારંગ આવું ક્યાં સુધી ચાલશે ? તારે એને જણાવવું જોઈએ ને ! તું વાયદા એની સાથે કરે છે અને લગ્ન મારી સાથે કરવાનો છે એ એને ક્યારે જણાવીશ ?”\n\n“તું ચિંતા ન કર. એની સાથે સંબંધ ત્યાં સુધી રાખવો પડશે કે જ્યાં સુધી મારી જોબ એના પપ્પાની ઓળખાણ દ્વારા નક્કી ન થઈ જાય. પછી એને ટાટા બાય બાય કરી દઈશ.”\n\nઅનાયસે કાને પડેલાં આ બે ચાર વાક્યએ સંયોગીનો પોતા પર કાબૂ ન રહ્યો અને એ સારંગ તરફ ધસી જવા ગઈ ત્યાં મોબાઈલમાં એક મેસેજ રણક્યો.\n\nસંયોગીએ અણગમાથી નજર કરી..આ અત્યારે વળી કોનો મેસેજ ?\n\nઆ તરફ મોબાઈલના રણકારથી સારંગ અને કાવ્યા પણ ચોંક્યાં. સંયોગીએ મેસેજ વાંચ્યો. અને એ ટટ્ટાર થઈ ગઈ.\n\nડોક્ટરનો મેસેજ હતો..“સોરી સંયોગીમેમ, તમારો રિપોર્ટ બિલકુલ નોર્મલ છે. ભૂલથી બીજાં સંયોગીમેમનો રિપોર્ટ તમને ફોરવર્ડ કરાઈ ગયો છે. એક્સ્ટ્રીમલી સોરી ફોર ઈનકન્વિનિઅન્સ.”\n\nએટલી વારમાં સારંગ સંયોગીની સામે આવી ગયો. “અરે ! સંયોગી તું વહેલી !”અને એનો અવાજ તરડાયો.\n\n“હા વહેલી નહીં આજે પહેલી વાર સમયસર છું. હું એક ન્યુઝ આપવા આવી હતી.”\n\n“બોલને !”\n\n“આમ તો ખરાબ ન્યુઝ આપવા આવી એ સારું થયું. મને સચ્ચાઈની ખબર પડી ગઈ. અને નસીબ તો જો ! એ ખરાબ ન્યુઝ એટલી વારમાં સારા સમાચારમાં પલટાઈ ગયા.”\n\nસારંગને હવે શબ્દો ન સૂઝ્યા. સંયોગી બોલતી રહી.\n\n“મારી જીવલેણ બિમારીના રિપોર્ટને લીધે હું સવારથી તારા માટે અફસોસ કરી કરીને અરધી થઈ ગઈ. તું મારા વગર કેવી રીતે જીવીશ એ વિચારે મને મારા મરવા પર પણ ગુસ્સો આવતો હતો. પણ..સારંગ તું તો મારી સાથે અને મારા વગર બંને પરિસ્થિતિમાં બહુ ખુશ છે અને રહીશ એ જોઈ લીધું. આજ પછી તારો અને મારો સંબંધ, આપણાં સપનાં બધું હું આ ઝીલના પાણીમાં મારા ખોટા રિપોર્ટના સમાચારની સાથે જ પધરાવીને જાઉં છું.\n\nઆજ પછી મળશું નહીં. આવજો કે અભિનંદન તું એક પણ લાગણીને લાયક કે હકદાર નથી રહ્યો.”\n\nઅને સંયોગી મિશ્ર લાગણી સહ્ રવાના થઈ ત્યારે સરોવરના પાણીમાં વલય ઉઠ્યા હતાં !",
      "duration": "3 mins",
      "category": "Drama"
    },
    {
      "id": 14,
      "title": "સંવેદના",
      "story_name": "સરલાબેનની લાગણી પર કુઠારાઘાત થયો હતો. તેમની આંખો તરવરી ગઈ. આટલા વરસો તેમની મમતા અને સ્નેહનો બદલો આવી રીતે – તેને પારકી ગણી થશે – તેવી તેમને કદી કલ્પના પણ નહોતી. તેમની આંખ સામે એ દશ્ય ફરીફરીને આવતું હતું. તેમના પતિ અનિલ અને લંડનથી આવેલી એના આગલા ઘરની પુત્રી સ્નેહલ કંઈક ગુસપુસ વાતો કરતા હતા અને સરલાબેનના રૂમમાં ઓચિંતો પ્રવેશ કરતા જોઈ ખિસીયાણા પડી ગયા. બાપ – દીકરીના બદલાયેલ હાવભાવથી જ સરલાબેન સમજી ગયા હતા કે બંને વચ્ચે કંઇક રંધાઈ રહ્યું હતું. જો કે સરલાબેને એ વાતનો અંદેશો આવવા ના દીધો કે તેમને કંઈક અજુગતું લાગ્યું છે.\n\nપોતાનાથી પણ અનિલ કાંઈ ખાનગી રાખી શકે છે એ વિચારતા તેમને ખુબ લાગી આવ્યું અને આંખો તરવરી ગઈ. આજે સરલાબેનને એમ થઈ ગયું કે માણસ ગમે તેટલો ભોગ આપે, ગમે તેટલો સ્નેહ વરસાવે, લોહીના સંબંધોથી ઉપજતા વિશ્વાસ જેવો વિશ્વાસ ક્યારેય ઊભો ન કરી શકે. નહિંતર, પોતે શું નતું કર્યું ? અનિલ સાથે જ્યારે પોતે બીજી પત્ની તરીકે લગ્ન કર્યા ત્યારે અનિલને શંકા હતી કે નવી માં પોતાની આગલી પત્નીની પુત્રી સ્નેહલને મા નો પ્રેમ નહીં આપી શકે. પરંતુ, સરલાબેને દરેક શંકા ખોટી ઠેરવી. તેણે સ્નેહલને એટલો જ પ્રેમ કર્યો જેટલો તેણે પોતાના સગા પુત્ર મહેન્દ્રને કર્યો. એક મા પોતાની પુત્રીને જેટલો સાચા દિલથી પ્રેમ કરે તેટલો જ નિર્મળ પ્રેમ તેણે સ્નેહલને કર્યો. સ્નેહલના લગ્ન પ્રસંગે, સરલાબેને પોતાના ખાસ્સા એવા દાગીના કાઢી નાખ્યા હતા જેથી સામેવાળાની હેસીયત પ્રમાણે પ્રસંગો સાચવી અને ઉજવી શકાય. સ્નેહલ પણ સરલાબેનથી ખુબ ખુશ રહેતી.\n\nલગ્ન બાદ તો સ્નેહલ પોતાના પતિ સાથે લંડન સેટલ થઈ ગયેલ. હાલમાં થોડો સમય ફરવા માટે ભારત આવેલ. એક તો સરલાબેન પોતાના એકના એક પૌત્ર – મહેન્દ્રના પુત્ર ચિરંજીવી – ની વારંવાર ખરાબ રહેતી તબિયતથી ચિંતિત રહેતા અને તેમાં તેના જેવી લાગણીશીલ સ્વભાવની વ્યક્તિ સાથે આવો અવિશ્વાસનો પ્રસંગ થયો.\n\nચિરંજીવીને, સ્નેહલની પુત્રી ઊર્મિ સાથે ખુબ મજા આવતી. ચિરંજીવી ને બે ત્રણ માસ ફરવા માટે લંડન લઈ જવું એવી સ્નેહલની ઈચ્છા અને કુટુંબની મરજી સામે સરલાબેને ઝૂકવું પડ્યું. એ ત્રણ માસ સરલાબેનને પોતાના પૌત્ર ચિરંજીવી વગર જીવવા આકરા થઈ પડ્યા.\n\nપરંતુ, ત્રણ માસ બાદ જ્યારે મહેન્દ્ર ચિરંજીવીને લઈને પાછો આવ્યો ત્યારે જ સરલાબેનને સાચી હકીકતની જાણ થઈ અને એમના સુસ્ત થઈ ગયેલ હૈયામાં ફરીથી હેતની હેલી લહેરાઈ. વાસ્તવમાં, ચિરંજીવીની વારંવાર ખરાબ થતી તબિયતનું કારણ તેને થયેલ બ્લડ કેન્સર હતું જેની સારવાર ભારતમાં જોખમી હતી. આ બ્લડ કેન્સરની જાણ સરલાબેનને ના થાય અને લંડન લઈ જઈ તેની સુરક્ષીત સારવાર થઈ જાય તે અંગેનું માળખું ગોઠવવા જ સ્નેહલ પોતાના પિતા સાથે ગુસપુસ કરતી હતી જેનાથી સરલાબેનને સહેજે ગેરસમજ થયેલ. ચિરંજીવીની સફળ સારવાર બાદ મહેન્દ્ર તેને ભારત પાછો લાવેલ.\n\nસ્નેહલે મોકલેલ પત્ર વાંચતા, સરલાબેનને પોતાની જિંદગી અને સમર્પણ સફળ થયા હોય એવું લાગ્યું. તેમણે કહ્યું હતું કેઃ\n\nપ્યારી મમ્મી\n\nમને મારી સાચી મા તરફથી પણ તારા જેટલો સ્નેહ મળી શકત કે કેમ તેની મને ખબર નથી. અજાણતા પણ તને પહોંચાડેલ દુઃખ બદલ મારા દિલને ખૂબ લાગી આવેલ. મને ક્ષમા કરશો એવી આશા રાખું છું. ભગવાન પાસે એટલું માંગુ છું કે આવતા જન્મે તમે મારી સગી મા બનો.\n\nસરલાબેનની આંખો આ વખતે પણ તરવરી ગઈ – પરંતુ પ્રેમ અને ખુશીના કારણે.\n\n",
      "duration": "3 mins",
      "category": "Drama"
    },
    {
      "id": 15,
      "title": "વિશ્વાસ",
      "story_name": "'અરે ! આજે તો મારી હેલી આવશે ! ' સવારે આંખ ખોલતા વેંત આ વિચારથી હેતલબહેનનું મોઢું મરક-મરક થઈ રહ્યું. છ મહીના પહેલાં લગ્ન કરી બેંગલોર સાસરે વળાવેલી દીકરી આજે પહેલી વાર ઘરે આવી રહી હતી. છ-છ મહીનાથી જાણે આ ઘર અને મન સૂનાં હતાં. હેલીની ફ્લાઈટ તો સાંજની હતી પણ હેતલબહેને સવારથી જ ઘર માથે લઈ લીધેલું. સાંજના મેનુમાં હેલીની ફેવરીટ લીલવા કચોરી અને ચોકલેટ આઈસક્રીમની તૈયારી કરી દીધી... હરતાં -ફરતાં ખાવા ભાખરવડી -ચેવડો અને ડાર્ક ચોકલેટ ટેબલ પર ગોઠવાઈ ગયાં. રમીલાબેનને પણ સૂચના પર સૂચના અપાતી ગઈ \" આ હેલુનો રૂમ સરખો ઝાપટી -ઝૂપટી ચકચકિત કરી નાંખો. એક દિવસ તો એ સાફ-સૂથરા રૂમમાં રહે. કાલથી તો એની બધી વસ્તુઓ વેર-વિખેર હશે...કપડાં ફેલાયેલા પડ્યાં હશે અને પાછી આપણને અડવાયે નહીં દે ! \"\n\nઆમ જ સાંજ પડી ગઈ. મમ્મી-પપ્પા અને નાનો ભાઈ ક્યારનાંએ એરપોર્ટ પહોંચી ગયેલા. પણ ફ્લાઈટ તો એના ટાઈમે જ આવે ને ! લાંબી રાહ પછી સામેથી હેલીને આવતી જોતાં જ હેતલબેન જાણે દોડ્યાં જ ! હેલી પણ એમને ગળે વળગી ગઈ, હેલીની હવે પછીની પ્રતિક્રિયાની રાહમાં એ આંખ મીંચીને રાહ જોતાં ઊભાં રહ્યાં પણ ત્યાં એ તો પપ્પા અને ભાઈ પાસે પહોંચી ગઈ હતી ! પહેલી વખત એવું થયું કે ગળે વળગેલી હેલીએ છુટાં પડતાં મમ્મીના ગાલ પર બકી ન ભરી !! આંખોમાં આશ્ચર્ય ભરી એમની નજર દીકરી પર પડી પણ એનાં ચહેરા પર ઉભરાતાં આનંદ પર ઓળઘોળ થવામાં પાછાં ઓતપ્રોત થઈ ગયાં.\n\nઘરે જઈ ફ્રેશ થઈ બધાં ડાઈનીંગ ટેબલ પર ગોઠવાણાં. મમ્મીના હાથની લીલવા કચોરી જોઈ હેલી ખુશ તો બહુ થઈ પણ પહેલાંની જેમ આખો બાઉલ પોતાની તરફ સેરવીને બેસવાને બદલે એણે એક જ કચોરી પોતાની થાળીમાં લીધી. બધાંએ સેકન્ડ રાઉન્ડ કચોરીનો લીધો ત્યારેય એને ના, ના કરતી જોઈ ભાઈ બોલ્યો \" આ ખાધુકડી વળી ડાયેટીંગ કરતી થઈ ગઈ ! \"\n\nસવારે હેતલબહેન -હરેશભાઈ હિંચકા પર બેસી પહેલી વારની ચ્હા પી રહ્યાં હતાં. 'કંઈક હેલીને ભાવતું નાસ્તામાં બનાવું. એ બહેનબા તો આઠ-સાડા આઠ પહેલાં ઉઠવાનાં નહીં તો ચાલને ઢોકળાંની થાળી ઉતારી લઉં ' વિચારી એ ઊભાં થતાં હતાં ત્યાં તો હેલી બટેટાપૌવાની ડીશ હાથમાં લઈ સામે ઊભી હતી \" મમ્મી, રોજની જેમ હું તો ઊઠી ગઈ તે થયું ચાલને હું તને આરામ આપું \" હેતલબહેન ખુશ તો થયાં પણ સાથે-સાથે હૃદયમાં કંઈક છૂટી ગયાનો વસવસો અનુભવાયો !\n\nહેલી નહાવા ગઈ કે એ પહેલાંની જેમ એનો રૂમ ઠીક કરવા ઘૂસ્યા...જમીન પર ફંગોળાયેલો બ્લેન્કેટ, ચોળાયેલી બેડ-શીટ્સ,ખુરસી પર પડેલા ધોવાના કપડાં.....આ દ્શ્યથી ટેવાયેલી એમની આંખ અને વધારેતો મન ભોંઠાં પડ્યાં.....એક પણ કરચલી વિનાની બેડશીટ, વ્યવસ્થિત ઘડી થઈ ગોઠવાયેલો બ્લેન્કેટ, વોશીંગ બાસ્કેટમાંથી ડોકિયાં કરતાં કપડાં જાણે એમની સામે હસી રહ્યાં હતાં.....સૂનમુન થઈ એ યંત્રવત્ કામ કરતાં રહ્યાં.\n\nબપોરે ચા પીતાં એમનું ધ્યાન ટેબલ પરના નાસ્તાના ડબ્બા પર ગયું. એ બોલ્યાં \" અરે હેલું...આ ડાર્ક ચોકલેટને તેં હજી હાથ પણ નથી લગાડ્યો ! ....\" એનો જવાબ હતો \" મમ્મી, આ ભાઈ કોલેજથી આવે પછી આપણે બધાં શેયર કરીને ખાઈએ !\"\n\n'ચોકલેટનાં એક-એક ટુકડાં માટે ઝઘડતી છોકરી આ શું બોલી રહી છે ?! આ મારી હેલું ન હોય !' જાણે કોઈ અજાણી વ્યક્તિને જોઈ રહ્યા હોય એમ હેલીને તાકતી એમની નજર જાણે કે ખોવાયેલી દીકરીને શોધી રહી હતી !\n\nસાંજના હેતલબેન રસોડામાં હતાં ત્યાં \" મમ્મી.....હું ક્યારની આપણાં આંબાના ઝાડ પર સોનુને શોધતી હતી ...મને એમ કે એ ખોવાઈ ગઈ.... પણ ના, એતો હમણાં ત્યાં જ દેખાઈ. જલ્દી કર-મને એને માટે મગફળી આપ !...\"\n\nને મગફળીનો ડબ્બો લઈ દોડી જતી હેલીને એ જોઈ જ રહ્યાં ......એજ સરલ-તરલ ભાવવાહી આંખો...ચહેરા પર એજ નિર્દોષતા અને પોતાની પ્યારી ખિસકોલીને મળવાની એજ પુરાણી ઉત્સુકતા !\n\nહેલીનો અવાજ સાંભળી દોડી આવેલી સોનુ ખિસકોલી વિશ્વાસપૂર્વક એના હાથ સાથે રમતી હતી .કૂડ... કૂડ....અવાજ સાથે મગફળી આરોગતી હતી.\n\nઆ જોઈ હેતલબેનનું વિહ્વળ હૃદય બોલી ઊઠ્યું .... ' ના ..ના...મારી દીકરી પણ ક્યાંય ખોવાઈ નથી. એક ઈયળમાંથી પતંગિયું બનતાં જેમ એના રંગરૂપ બદલાય છે તેમ એક છોકરીનું આ તો બદલાયેલું સ્ત્રી રૂપ છે. આ સોનુ જેવો જ મને વિશ્વાસ છે કે જિંદગીનાં કોઈ પણ તબક્કે અમારો અવાજ સાંભળી એ આમ જ દોડી આવશે ......હાથમાં અઢળક પ્રેમ લઈને ! '",
      "duration": "3 mins",
      "category": "Drama"
    },
    {
      "id": 16,
      "title": "લગોલગ",
      "story_name": "બેસતા વર્ષના દિવસે જ ગીધુકાકા દુઃખી, ઉદાસ અને માયુસ હતા. તેમને પથારી છોડવાનું મન જ નહોતું થતું. આમ તો ગીધુ કાકાને દર વરસે દિવાળી અને બેસતા વરસમાં તકલીફો રહેતી. બહોળી જવાબદારી અને સાંકડા પગારની વચ્ચે, ઉત્સવોનો ખર્ચ એમને ખુશીઓને બદલે માયુસી આપતો. તહેવાર અને વહેવારના બે પડ વચ્ચે ગીધુકાકાની આર્થિક ભીંસ કાયમ રહેતી.\n\nઆ વખતની દિવાળી અને નૂતન વરસ સુધરી જાય તેવું લાગતું હતું પરંતુ આ વખતે તો ગીધુ કાકા ને સહુથી કારમો ઝટકો લાગી ગયો. તેમની નોકરીની આ છેલ્લી દિવાળી કાળી દિવાળી બની ગઈ.\n\nગીરધરભાઈ કૈલાશ શીપીંગ કંપનીમાં નોકરી જોઈન્ટ કરી અને મુનીમ – ગીધુકાકાની ઉપલબ્ધી પામી ત્યાં સુધી તો નિવૃત્તિ વય નજીક આવી ગઈ હતી. એમની મુનીમજી સુધીની સફર દરમિયાન આખી જિંદગી આર્થિક સંકડામણ અને ગૂંગળામણ અનુભવી. પોતાની એક પુત્રીના લગ્ન તો તેમણે કરાવી લીધા, પરંતુ, બીજી પુત્રીના લગ્ન માટે આર્થિક સમસ્યામાં ઘેરાયેલા રહેતા.\n\nબરાબર, આ મૂંઝવણના સમયે જ તેમની શીપીંગ કંપનીના માલિકના પુત્ર પંકજ આશા બનીને આવ્યો. પંકજના ઉછેરમાં, ગીધુકાકા સારી ભૂમિકા ભજવેલ. પરંતુ, મેનેજમેન્ટ અભ્યાસ કરવા પંકજ ફોરેન ગયેલ અને તેમના કનેકશન ઓછા થઈ ગયેલા. પછી, ગીરધર ભાઈ ને પણ એમ થઈ ગયું કે પંકજ નવી પેઢીનો છોકરો છે – કેવો નીવડે કોને ખબર ? – પરંતુ આ જ પંકજ જેને ગીરધર ભાઈ નાના શેઠ કહેતા – તેણે ગીરધરભાઈને મુનીમજી સુધીનું સન્માનનીય સ્થાન અપાવ્યું અને ગીરધર ભાઈ ને ગીધુકાકા બનાવ્યા.\n\nમેનેજમેન્ટ અભ્યાસ કરીને આવેલ પંકજ પોતાની શિપિંગ કંપનીને ત્રણ વર્ષમાં ક્યાંય પહોંચાડી દીધી અને કરોડો રૂપિયા કમાવી આપ્યા. પરંતુ, આટલી પ્રગતિ છતાંયે તેની નમ્રતા અને માનવતા બધાને માટે સુખદ આશ્ચર્ય હતી. પંક્જે મેનેજમેન્ટની સાથે માનવતા વણી હતી એટલે પંકજના મેનેજમેન્ટ સામે બીજી મેનેજમેન્ટ વામણી લાગે. ગીધુ કાકા પંકજ માટે એવું કહેતા કે તે મેનેજમેન્ટમાં જેટલો લગોલગ હતો તેટલો જ અલગ હતો અને માનવતામાં જેટલો અલગ હતો તેટલો જ લગોલગ હતો.\n\nગીધુ કાકાની આર્થિક ભીંસને પામી ચૂક્યા પંકજે એવો નિર્દેશ આપેલ કે જે ગીધુકાકા આખી જિંદગી કંપની માટે ખર્ચી નાખી હતી એ ગીધુકાકાના નોકરીની છેલ્લી દિવાળી સુધરી જશે.\n\nપરંતુ, દિવાળીના વીસ દિવસ અગાઉ વજ્રઘાત થયો. નાના શેઠ પંકજ ભાઈ એક રોડ અકસ્માતમાં માર્યા ગયા. શિપિંગ કંપની અને ગીધુ કાકાની જિંદગીમાં જાણે શૂન્યાવકાશ સર્જાઈ ગયો.\n\nગીધુ કાકાને નાના શેઠે બંધાવેલ આશા તૂટી ગઈ તેનો અફસોસ ન હતો જેટલો અફસોસ નાના શેઠના અકાળે નિધનનો હતો. અકસ્માતની દોડાદોડીમાં ગીધુ કાકાને સારો એવો અંગત ખર્ચ પણ થઈ ગયેલા તેથી તેમની આર્થિક હાલત વધુ કફોડી થઈ ચૂકેલ. આ બધા કરતા જિંદગીમાં તેમણે પોતાનો અને મુઠી ઊંચેરો માણસ ગુમાવ્યાનો અફસોસ વધુ ફોલી ખાતો.\n\nનવા વર્ષના દિવસે પથારીમાં સુસ્તી અને ઉદાસીનતા અનુભવતા ગીધુકાકા સફાળા ઊભા થઈ ગયા જ્યારે તેમની પુત્રી નિશીતાએ અવાજ આપ્યો, બાપુજી, નાના શેઠાણી પધારેલ છે. સફેદ વસ્ત્રોમાં આવેલ નાના શેઠાણીએ ગીધુ કાકાને પગે લાગીને રૂપિયા ત્રીસ લાખનો ચેક, નાના શેઠની ઈચ્છા પ્રમાણે તેમને આપ્યો ત્યારે ગીધુકાકાને સમજાતું ન હતું કે તે શું આશીર્વાદ આપે ? સહુથી અલગ થઈ ગયેલ પંકજ હજી પણ લગોલગ હતો અને તેની લગોલગ લાગણીએ જે વેદના અને સંવેદના સર્જી હતી તેની સ્પષ્ટ ઝલક નાના શેઠાણી અને ગીધુકાકાના મુખમંડળ પર મંડરાતી હતી.\n\n",
      "duration": "3 mins",
      "category": "Drama"
    },
    {
      "id": 17,
      "title": "સાહસથી સિદ્ધિ",
      "story_name": "શંકર બચપનથી જ ડ્રાઈવીંગ કરવાનો શોખ ધરાવતો હતો. આખા ગામમાં સાયકલ સહુ પ્રથમ શંકરના ઘેર આવી હતી. કારણ કે તેના પિતા ટપાલી હતા. એટલે સાયકલ વગર ન ચાલે. રવિવારની રજા હોય એટલે શંકરના હાથમાં સાયકલ આવે. આમ કરતાં કરતાં શંકર સાયકલ શીખી ગયો.\n\nશંકર એસ. એસ. સી. સુધીનો અભ્યાસ પુરો કરીને ગામના એક ગેરેજમાં કામ શીખવા માટે જવા લાગ્યો. કારણ કે શંકર એક ગરીબ ઘરનો હતો. પૈસા માટે તે મજૂરી પણ કરી લેતો પણ શંકર મગજનો ખુરાંટ હતો એટલે સ્કૂટર અને બાઈક રીપેર કરવાનું કામ શીખી ગયો. પછીતો ગામમાં \"શંકર. . . શંકર. . . \" થઈ ગયો. શંકર એક દિવસ પણ કામ પર ન આવે તો શેઠ નારાજ થઈ જતા. અને લોકો પણ તેના કામથી ખુશ ખુશાલ હતા. પછીતો શંકર બાઈક ચલાવવામાં એક્કો બની ગયો. હાઈવે પર પણ શંકર બે હાથ છૂટા મુકીને બાઈક ચલાવી લેતો. આનું કામ જોઈને બાજુના રધુ ગેરેજવાળાએ તેને ફોરવીલ ગાડીઓ રીપેર કરતાં શીખવી દીધું. પછીતો શંકર ટોપ લેવલનો કારીગર બની ગયો. હવે તો શંકર આ એરીયાનો જોરદાર કારીગર બની ગયો.\n\nદર વર્ષની જેમ બાજુના શહેરમાં મોટા મેળાનું આયોજન થયું. અને તેમાં ઘણી રાઈડસ સાથે મોતનો કૂવો પણ આવ્યો. મેળાના બીજા જ દિવસે આ કૂવામાં રેસમાં લેવાતી મારુતિ ગાડી બગડી ગઈ. સાંજે ખેલમાં આ ગાડી કામ ન આવે તો માલિકને ખૂબ મોટું નુકશાન સહન કરવું પડે તેમ હતું. ત્યારે કોઈએ સલાહ આપી અને શંકરને બોલાવી લાવ્યો. શંકરે તેના મગજનો ઉપયોગ કરીને ગાડીને રીપેર કરી આપી. પછી તેણે આ ગાડીને કૂવામાં પણ છૂટા હાથે મોતની સામે જંગ માંડયો અને માલિક અને બીજાનાં દિલ જીતી લીધાં. માલિક ખુશ થઈ ગયા અને તેને આ કામની ઓફર કરી. શંકરે આ ઓફરને સ્વીકારી લીધી. અને ખેલ દીઠ એક હજારના પગારથી તેણે કામ શરું કર્યું. પછીતો તેનું નસીબ જોર કરવા લાગ્યું. અને સારી કમાણી કરવા લાગ્યો. મેળો પૂરો થયો અને શંકરને બીજા શહેરમાં મેળામાં જવાનું થયું. ચાર દિવસ તેને રજા મળી, આ સમય દરમ્યાન ઈન્ટરનેશનલ \" કાર રેસ\" યોજાઈ હતી અને તેમાં જેને ભાગ લેવો હોય તે નામ રજીસ્ટર કરાવે અને રેસની ગાડી પોતાની લઈ આવે. તેવી જાહેરાત આવી.\n\nશંકરનું મન તો થઈ ગયું. પણ ગાડી લાવવી કયાંથી ? \n\nતેનો પણ રસ્તો નીકળ્યો, આ મોતના કૂવાના માલિકે તેને અજમાઈશ કરવા ઑફર સ્વીકારવા વિનંતિ કરી અને કારની વ્યવસ્થા કરી આપી.\n\n  શંકરે માલિકનો આભાર માન્યો.  \n\nનિયત તારીખ અને સમયે શંકર રેસ માટે પહોંચી ગયો. સહું પ્રથમ 10 ગાડીની એક સાથે રેસ હતી. તમામ રેસમાં ભાગ લેનાર હરીફો ગાડીમાં સજ્જ થઈને બેઠા હતા. સામેથી લીલી ઝંડીથી રેસને સ્ટાર્ટ આપ્યો અને રેસની ગાડીનાં વ્હીલ રોડ પર દોડતાં થયાં.  \n\nએક બીજાની આગળ પાછળ દોડતી ગાડીઓ જોવાની દર્શકોને મજા આવવા લાગી.\n\nહરીફો પણ પોતાનું કૌતુક બતાવવા અવનવા પેંતરા કરવા લાગ્યા.  \n\nહરીફાઈનો સમય પુરો થાય તે પહેલાં તો શંકર તેની ગાડીનો એક દરવાજો અડધો ખોલીને દર્શકોના અભિવાદન જીલવા એક હાથ બહાર કાઢીને હવામાં ફેરવવા લાગ્યો.  \n\nશંકરની ગાડી સહુથી પહેલી આવીને ઊભી રહી. અને ઉપસ્થિતોએ તાળીઓથી વધાવી લીધો.\n\nઆયોજકોએ તેને ફૂલહારથી સન્માનિત કર્યો. અને ટ્રોફી એનાયત કરી. તેને નિયત થયેલ 1 કરોડનું ઈનામ પણ આપ્યું.\n\nશંકરના આનંદનો પાર ન રહ્યો. તેના માલિકનો આભાર માન્યો.  \n\nશંકર રાતોરાત કરોડપતિ બની ગયો.\n\nમનોમન એટલું તો બોલ્યો કે,\" સાહસ વગર સિધ્ધિ\" મળતી નથી. \" સાહસથી સિદ્ધિ\" મળે છે. જીવનમાં આગળ વધવું હોય તો જીવ સટોસટના ખેલ પણ કરવા પડે છે. .\n\nશંકર હાલ 10 રેસની ગાડીનો માલિક થઈ ગયો છે. અને જેને પણ રેસમાં ભાગ લેવો હોય તેને તે ભાડેથી આપીને તગડી કમાણી કરી રહ્યો છે.",
      "duration": "3 mins",
      "category": "Drama"
    },
    {
      "id": 18,
      "title": "એકબીજાને પગલે",
      "story_name": "દાદા- દાદીના લગ્નની 75મી વર્ષગાંઠ નિમિત્તે પારેખ પરિવાર તેમના પુનઃલગ્ન કરાવી રહ્યો હતો. આવતી કાલે માંડવો છે. આજે ઘરમાં ભારે કલબલાટ છે. મંગળભાઈ પારેખ અને જમનાબેન પારેખને કુલ પાંચ દીકરા- દીકરી એ પાંચના પાછા અગિયાર અને એ અગિયારના પચીસ અને એમાંથી જેના લગ્ન થઈ ગયા હોય એમના છ. આમ ૪૯ જણાનો વસ્તાર!\n\nદાદા- દાદીને છોકરાઓ સવારના અલગ-અલગ ગેમ્સ રમાડી રહ્યાં હતાં. લગ્નજીવનના રિવ્યૂ લેવાઈ રહ્યાં હતાં. મીડિયાના લોકો પણ હાજર હતાં. બાળકો પ્રશ્નો પૂછી રહ્યા હતાં,\n\n\"દાદાનો પ્લસ પોઇન્ટ?\"\n\n\" શાણપણ અને હજારજવાબીપણું\"\n\n\n\n\"દાદીનો પ્લસ પોઇન્ટ?\"\n\n\" ગાંડપણ અને લાગણીશીલ સ્વાભાવ\"\n\n\n\n\" દાદાનો માઇનસ પોઇન્ટ\"\n\n\" લાગણીની મજાક ઉડાડવી\"\n\n\n\n\" દાદીનો માઇનસ પોઇન્ટ\"\n\n\" દરેક વાતને મજાક સમજી લેવી\"\n\n\n\nત્યાં બધા વડીલો આવ્યાં. \"ચાલો બાળકો હવે દાદા-દાદીને આરામ કરવા દો. કાલે વહેલા મંડપ મુહૂર્ત છે. દાદા-દાદી એકલા પડ્યાં.\n\n\" આ છોકરાઓ પણ. આ બધું શું માંડ્યું છે? \", દાદી શરમાઈને બોલ્યાં. \" અરે! એ બધા એ ના કર્યા હોત તો હું આયોજન કરત\", દાદાજીએ કહ્યું. \" જાઓને હવે. શરમાતા પણ નથી\", દાદીએ મીઠો છણકો કર્યો. \"આઈ લવ યુ\", દાદા વધુ બોલ્ડ થયા. \" ટુ \", દાદીએ ટૂંકમાં પતાવ્યું. \" આજે મને કહે તારી એક ઈચ્છા. જે મારે આ લગ્ન બાદ તુરત જ પુરી કરવી છે.\", દાદા હવે ગંભીરતાથી વાત કરી રહ્યા હતા. \" સધવા સ્વર્ગે સિધાવવું છે બસ બીજી કોઈ ઈચ્છા નથી\", દાદી દાદાની આંખમાં આંખ નાખીને બોલ્યાં. \" લગ્નના દિવસે મરવાની વાત શું કરે છે?\", દાદા ચિડાયા.\n\n\n\nમંડપ રોપણ, જમણવાર, મહેંદી, પીઠી , દાંડિયારાસ, જાન, વરઘોડો અને ફેરા. ફેરા બાદ દાદાએ કહ્યું, \" હવે રડ તારી વિદાય છે\", દાદા મસ્તી કરવા બોલ્યાં. આ બાજુ પવિત્ર અગ્નિ પ્રજ્વલિત હતો. છોકરાઓએ છેલ્લો પ્રશ્ન પૂછ્યો,\" દાદા- દાદી તમારે એક જ શબ્દમાં કહેવાનું છે . દા. ત. દાદાને કહેવાનું કે દાદી તેના માટે શું છે અને દાદી તમારે દાદા તમારા માટે શું છે એ એક જ શબ્દમાં કહેવાનું.\n\n\" તારી વિદાય છે ને તું બોલ પહેલા. આમ પણ લેડીઝ ફર્સ્ટ બિકોઝ આઈ એમ અ જેન્ટલમેન.\"\n\n\" વિશ્વાસ....\", બોલતા દાદી દાદાની બાહોમાં ઢળી પડ્યાં. બધાં છોકરાઓ અને વડીલો દોડ્યાં.\n\n\" શ્વાસ....\", બોલીને દાદા પણ દાદીને અનુસર્યા !",
      "duration": "2 mins",
      "category": "Drama"
    },
    {
      "id": 19,
      "title": "રામ વિનાની સીતા",
      "story_name": "\"મૈથીલી, બેટા આજે ઓલો ગુલાબી ડ્રેસ પહેરજે, તારા પર બહું જચે છે\".\n\nઆજે સવારથી તૈયારીઓ ચાલતી હતી. સુનયના બહેન, મૈથીલીનાં મમ્મી, ખૂશ તો હતાં, કારણ શારદા બહેને આ વખતે કહ્યું હતું કે,\"આ વખત તો જોજો રામ જ આવશે ને શિવ ધનુષ્ય ઉંચકી લેશે\". છતાંયે થોડો તણાવ અનુભવતાં હતાં એ એમના ચહેરાથી સ્પષ્ટ હતું.\n\nઆજે પંદરમો છોકરો મૈથીલીને જોવા આવવાનો હતો. અત્યાર સુધી ચૌદ છોકરાઓએ મૈથીલીને રિજેક્ટ કરી હતી.\n\n ના,ના, એવું નહતું કે મૈથીલીમાં કોઈ ખામી હતી. સુંદર પાતળી લગભગ પાંચ ફૂટ ચાર ઈંચ ઊંચી, ગૌરવર્ણી, એમ.બી.એ. થયેલી અને સારામાં સારા પગાર વાળી નોકરી કરતી મૈથીલી. સુનયના બહેન આમ થોડા જુનવાણી એટલે નાનપણથી જ દીકરીને પાકકલા ઘરકામ વગેરેમાં નિપુણ તો બનાવી જ હતી. તથા સંગીત ને નૃત્યનો મૈથીલીને પોતાને શોખ એટલે એ ક્ષેત્રમાં પણ તે પાછી પડે એમ નહોતી.\n\n \"તો તમને થશે જ કે મૈથીલી ઈસ લાઈક મોસ્ટ એલીજીબલ બેચલર ઈન ટાઉન. તો પછી ચૌદ ચૌદ મુરતિયાઓ એ કેમ તેને રિજેક્ટ કરી હશે.\"\n\nમૈથીલી જયારે કૉલેજનાં છેલ્લા વર્ષમાં હતી ત્યારે આકાશની ખૂબ નજીક આવી ગઈ હતી. અને આકાશને પણ મૈથીલી ખુબ ગમતી. બંને જાણે ભણવાની બાબત કહો કે કૉલેજમાં કોઈ વધારાની પ્રવૃત્તિ કહો, દરેક બાબતે એકબીજાથી ચઢીયતાં એટલે આકર્ષણ તો થવાનું જ, અને આગળ જતાં એને પ્રેમનું નામ અપાઈ ગયું.\n\n કૉલેજથી નીકળી બંન્ને નોકરીની શોધમાં હતાં, ત્યાં તો આકાશને એક અમેરિકન છોકરી સાથે લગ્ન કરી ત્યાંજ સ્થાયી થઈ, તેણીનાં પિતાનો પૂરો વ્યાપાર સંભાળવાનો પ્રસ્તાવ આવ્યો.\n\nઆકાશે મૈથીલીની જાણ બહાર આ પ્રસ્તાવને સ્વીકારી અમેરિકા જતો રહ્યો. આ વાત મૈથીલીને તેના એક મિત્ર પાસેથી મળી. સંબંધમાં વિશ્વાસઘાત એ વ્યક્તિનાં અસ્તિત્વનોજ ઘાત કરી નાંખે છે. જે સંબંધ આપણાં હોવાનો આધાર હોય છે, તેજ પાયામાંથી ખસી જાય તો અસ્તિત્વની ઈમારત ડામાડોલ થઈ જાય છે.\n\n મૈથીલી તેને જોવા આવતા દરેક મુરતિયાને આકાશ વિશેનો પોતાનો ભૂતકાળ કહેતી, કારણ તે ઈચ્છતી હતી કે, તેના લગ્નજીવનનો પાયો સંપૂર્ણ વિશ્વાસની ઈંટોથી ચણાય, પણ મૈથીલીની આ વાત સાંભળતા જ દરેક મુરતિયાઓ મૈથીલી માટેનું કેરેક્ટર સર્ટિફિકેટ એટલે કે ચરિત્રનું પ્રમાણપત્ર તૈયાર કરી લેતા, કે આને એક સંબંધની વાત કરી છે પણ એના બીજા પણ આવા સંબંધો હોઈ શકે છે, આકાશ અને એના સંબંધમાં તેઓ કોઈ સીમા પાર કરી ગયાં હશે તો... આવી છોકરી ન ચાલે.\n\nસુનયના બહેન ત્યાં તો રૂમમાં આવ્યાં ને મૈથીલી વિચારોનાં વમળમાંથી નીકળી કિનારે આવી. સુનયના બહેન બોલ્યાં, \"બેટા, આજે જે મુરતિયો આવવાનો છે, મહેરબાની કરી તેને તું તારો ભૂતકાળ ના કહેતી, કારણ બેટા, અહીં પત્ની તરીકે સીતા બધાંને જોઈએ છે. ભલે પછી પોતે 'રામ' હોય કે નહીં. અને સ્ત્રી ચરિત્રની અગ્નિ પરીક્ષા કરવામાં રામ પણ ક્યાં પાછાં પડ્યાં\".\n\nમૈથીલી પણ એક આંખે વિષાદ અને એક આંખે વિસ્મય લઈ બેસી રહી.\n\n",
      "duration": "2 mins",
      "category": "Drama"
    },
    {
      "id": 20,
      "title": "બ્રેકઅપ",
      "story_name": "\"મમ્મી -પપ્પા હું નીતાંતને બે મહીનામાં આઠ-દસ વાર મળી. મને તો તરત જ ખ્યાલ આવી ગયો હતો કે પત્નીને પોતાની મિલ્કત સમજનાર આ માણસ સાથે હું જીવી જ ન શકું ! પણ તમારો ખ્યાલ કરીને અને મને પોતાને પણ પ્રોપર ક્લોઝર મળે ત્યાં સુધી મેં સંબંધ ટકાવવા ખૂબ કોશિષ કરી. પણ નાવ આય એમ શ્યોર મારે આ સગાઈ તોડી નાંખવી છે. \" દીકરી નિયતિનાં આ શબ્દો સાંભળી શુભાએ આંખે છેડો દાબ્યો અને પપ્પા જરા ગુસ્સાથી બોલ્યાં \" અરે ! એમ થોડું કરાય ? પૈસાદાર કુટુંબનો, સાજો-સારો, કમાતો છોકરો છે. જીવવા માટે બીજું શું જોઈએ. આપણા કુટુંબમાં આવું ન ચાલે. \" પતિના શબ્દો સાંભળી શુભાએ ધ્રુસકુ મૂક્યું. નિયતિ થોડી ક્ષણ મા-બાપ સામે જોઈ રહી ને પછી મક્કમતાથી બોલી \" નીતાંત સાથે મેં ઓલરેડી બ્રેકઅપ કરી નાંખ્યું છે. તમારી સંમતિ નથી લેતી. . . તમને ફક્ત જણાવું છું. \"\n\nબોમ્બ ફોડી નિયતિતો પોતાના રૂમમાં ભરાઈ ગઈ. હવે લોકો ને શું જવાબ આપશું ? ને બધાં શું કહેશેનો કકળાટ કરતાં સુબોધભાઈ શુભા પર જ ઉકળી ઉઠયા \" આ તમારા જ લાડના પ્રતાપ ! જરાય દાબ ન રાખતાં છોકરીને ફટવી દીધી. ભોગવો હવે. \"\n\nજેને જે કહેવું હતું તે કહી નિશ્ચિંત થઈ ગયા. પણ શુભાની ઊંઘ વેરણ થઈ ગઈ. 'હવે સગાવહાલાને કેવી રીતે મોં બતાવશું ? નિયતિનું શું થશે ? એ તો પાછી છે બહુજ આળા સ્વભાવની. આ બ્રેકઅપથી એનું એ દીલ તો દુભાયું જ હોય ને ? એને યાદ આવ્યું પોતાની એક સખીની, સગાઈ તૂટી પછી એ કેવી ઉદાસ થઈ ગઈ હતી. દિવસો સુધી ઘરની બહાર ન નીકળતી. રડ્યા કરતી. ક્યારેક મરી જવાની વાત પણ કરતી. એ તો બધાં મિત્રો ને એના મા-સમજદાર તે એને સંભાળી લીધેલી. ને પછી બે-ચાર વર્ષે માંડ-માંડ એનું લગ્ન ગોઠવાયેલું. ના ના જે પણ કારણથી સગાઈ તૂટે સહન તો છોકરીએ જ કરવું પડે. અરે ! ભગવાન હવે શું થશે ? હું આ છોકરીને કેમ સંભાળીશ. આજકાલનાં છોકરાં તો પાછા ડિપ્રેશનમાં જતા રહે ! '\n\nમાંડ-માંડ આંખ મળી ને સવારે ઝબકીને જાગી ગયાં. નિયતિને હવે સંભાળવી પડશે. રોજ કરતાં નિયતિ મોડી ઊઠી તો ચિંતા થઈ ગઈ. પણ એણે તો ઊઠતાં વેંત \"મમ્મી આજે મસ્ત બટટાપૌંવા બનાવજે \" એમ ફરમાઈશ કરી નાસ્તો કરી, તૈયાર થઈ જોબ પર જવા નીકળી ગઈ. સુબોધભાઈ હજી દુનિયાને જવાબ દેવાના મૂડમાં નહોતા તે કામ પર ન ગયાં. પણ દુનિયા એમ કંઈ ચૂપ થોડી રહે. સામેવાળા તરફથી વાત વહેતી થઈ હતી તે ભાઈ-કાકા-મામા-બ્હેન-ભાણેજ અરે ! પેલા દૂરના ફુઆએ પણ ફોન કરી-કરી સગાઈ તૂટવાનો ખરખરો કરી લીધો-દીકરીના મા-બાપને ઠપકો આપી દીધો કે પછી સલાહ-સૂચન અને શુભેચ્છકો તરીકે હવે દીકરીને ઠેકાણે પાડતાં દમ નીકળશે એમ ચેતવી પણ દીધાં. સાંજ સુધીમાં તો બંને જણ જાણે પોતે જ ડિપ્રેશનમાં આવી ગયાં. સાંજે જોબ પરથી આવતાં જ નિયતિને વાતાવરણની ગંધ આવી ગઈ. એણે ફોન કરી પીત્ઝા ઓર્ડર કર્યાં ને પોતાની બે સહેલીઓને બોલાવી એક સરસ હિન્દી મૂવી શરુ કરી દીધું જેથી મમ્મી -પપ્પા જરા મૂડમાં આવે. શુભાએ જોયેલું -જાણેલું એ કરતાં અહીં તો રોલની અદલાબદલી થઈ ગઈ. ભવિષ્ય અને સમાજની ચિંતા ઉપરાંત પોતાની પેઢીનાં સજ્જડ વિચારોને કારણે મમ્મી -પપ્પા દુ:ખી દુ:ખી અને દીકરી એમને સધિયારો આપે ! દીકરીને મજબૂત જોઈ હવે બંને સ્વસ્થ તો થયા પણ એના લગ્ન હવે કેમ થશે નો સંશય તો રહ્યા કર્યો. ચાર મહીના પછી નિયતિ એક છોકરાને લઈ ઘરે આવી અને ઓળખાણ આપી કે આ બિલ્વ, મારી સાથે જ જોબ કરે છે. મારો બોસ છે. અમને બંનેને એકબીજાનો સ્વભાવ ખૂબ ગમે છે. અમે લગ્ન કરવા માંગીએ છીએ. એનાં મમ્મી -પપ્પા કાલે તમને મળવા માંગે છે. . . . .\n\nઅને પછી એક રાહતનો ભાવ બંનેનાં ચહેરા પર જોઈ બોલી \"તમને ખબર છે ? તમારી પેઢી હરએક સંબંધની રેખા જાણે પથ્થર પર જ આંકે જેને મીટાવવા જાઓ તોયે ઘસરકા તો પડે જ. જ્યારે અમે ખાત્રી ન થાય ત્યાં સુધી સંબંધોની રેખા પાણીમાં આંકીએ એટલે બ્રેકઅપની તડ પડે તોયે તરત જ સંધાય જાય અને ઉઝરડાં પણ ન રહે. બોલો છે ને સ્માર્ટ અમારી પેઢી ? \"\n\n",
      "duration": "3 mins",
      "category": "Drama"
    },
    {
      "id": 21,
      "title": "ખુલ્લા દિલથી",
      "story_name": "ખુલ્લા દિલથી એકબીજાને સમજવાની કળા જીવનમાં આનંદરસ ભરે છે :\n\n૧૦ વર્ષોથી પ્રયણ અને ફાલ્ગુનના સંબધ લોકો માટે કુતૂહલતા નું કેન્દ્ર સ્થાન હતા. બંને એકબીજા સાથે ખૂબ જ સાનુકૂળ તથા એકબીજાને સમજનાર જણાતા. ઘણીવાર તો મિત્રો તેમને ચીડવતા પણ ખરા કે કેવું નીરસ અને નિઃસ્વાદ છે તમારું જીવન. કોઈ ચર્ચા કે ઉગ્ર વિખવાદ જ નથી તમારી વચ્ચે.\n\nફાલ્ગુન આવા સમયે જાણે કે વાતને બંધ સદુકમાં દફનાવી દેવા માંગતો હોય એમ આહલાદક સ્મિત આપી પુરી કરી દેતી. એક દાયકો પૂરો થવા આવ્યો હોવા છતાં બન્નેની વચ્ચે એજ સુમધુરતા જોવા મળતી.\n\nપ્રણય હંમેશા કહેતો ફાલ્ગુન તને તો મારા કરતાં ઘણાં સારા છોકરા મળ્યાં હોત... તો પછી શા માટે હું...\n\nફાલ્ગુન તેનાં માથે ચુંબન કરી જાણે જવાબ આપવા ન માંગતી હોય એમ ત્યાંથી ચાલી જતી અને પ્રણય ચુંબનમાં છુપાયેલ અગણિત વાતો સમજી જતો. આ મીઠા છતાં ખટમીઠાં સંબધની પાછળ માત્ર પ્રેમ નહોતો. આટલાં વર્ષે પણ એજ તાજગીની મહેકનું મુખ્ય કારણ એકબીજાને ખુલ્લા દિલથી અપનાવવા અને સ્વીકાર કરવો એ હતું.\n\nદરેક સંબધ ને બાંધી રાખવાને બદલે તેને સ્વતંત્રતાથી પાંગરવા દેવો એ મહત્ત્વ નું છે. લગ્ન પછી પતિ પત્ની એકબીજાના પૂરક બનીને રહે છે ત્યારે એ સંબધ ની મીઠાશ કઈક અલગ જ હોય છે. એકબીજાને સમજવાની કુનેહ બન્નેએ કેળવવી પડે છે. બને જ્યારે ખુલ્લા મનથી એકબીજાના થઈને જીવવાનો પ્રયાસ કરે છે ત્યારે જીવનમાં આવનારી દરેક તકલીફોનો સામનો હસતા મુખે કરી શકે છે. પોતાનાથી થયેલી ભૂલોને ખુલ્લા મને કહી દેવી અને બીજાએ નિખાલસતાથી એને સ્વીકારી ભૂલી જવી એ પણ આનંદમય હોય છે.\n\nસ્ત્રી માત્ર હુકમ ચલાવવા અને પુરુષ માત્ર કમાવવા માટે નથી બનેલાં એ બન્ને એ જાણવું જરૂરી છે. સ્ત્રી પુરુષ ને સંભોગમાં આધીન થઈને રહે તો જ એ સારી અથવા વફાદાર એ સમજનાર પુરૂષ એ ભૂલી જાય છે કે સ્ત્રીની ઈચ્છા શું છે. આપણાં સમાજમાં આ બાબતે ક્યારેય સ્ત્રીની ઈચ્છા જાણવામાં આવતી નથી અને જો આવે છે તો જવલ્લેજ. સંબધ માં વફાદારી છે કે નહીં એ દર્શાવવા કોઈ પ્રમાણની જરૂર હોતી નથી. જેમ સ્ત્રી પોતાના પતિની સ્ત્રી મિત્રને આવકારે છે એમ જ્યારે એક પતિ પણ પત્નીના પુરૂષ મિત્રને વગર સવાલે સ્વીકારતો થાય એને ખરા અર્થમાં સમજવાની પરિભાષામાં બધી બેસે છે.\n\nસ્ત્રી-પુરૂષ બંને જ્યારે અહમ છોડી સમજવાની સિડી કંડારવા આગળ વધે છે ત્યારે જ ખરા અર્થમાં તેઓ એકબીજાને અપૂર્ણ માંથી પૂર્ણ કરે છે.\n\n",
      "duration": "2 mins",
      "category": "Drama"
    },
    {
      "id": 22,
      "title": "ચા, દાળ અને બાઈડી",
      "story_name": "“ચા” કૂકડો બોલેને યાદ આવે! “દાળ” નોકરી પર જવાનું હોય અને જમવા બેસીએ એટલે યાદ આવે! “બાઈડી” બાથરૂમમાંથી બહાર નિકળવાને ટાણે, ‘અરે મારો ટુવાલ આપને” ! આ ત્રણે  કમાલની ચીજ છે. જો એકાદ ટાયરમાં ‘પંકચર’ પડે તો જોઈ લો દિવસ દીવેલ પીધા જેવો થાય ! યાદ છે નાનપણ્માં ‘મા’ પેટની ગરબડ ન થાય એટલે દીવેલ પિવડાવતી?\n\nજો’ચા’માં મજા ન હોય, ‘દાળ’ સબુડકા ભરી પિવાય તેવી ન હોય અને ટુવાલ ‘બાઈડી’એ ધોયેલો ન આપ્યો હોય તો? કલ્પના કરી જુઓ ! કલ્પના જ કરજો , હકિકતમાં આવું ન બને તેવી પ્રાર્થના!\n\nમોઢામાં પાણી આવી ગયું.’ જો તમે કહો, કે હું ચા બનાવું છું, તો મારો જવાબ સાંભળવો છે’?\n\n“મારે ક્યાંય જવાની ઉતાવળ નથી ! ચા પીને જઈશ. ”\n\nતમે કહેશો,’અડધો કપ ચાલશે ને’?\n\n“શું કહ્યું, અડધો કપ’? મારી ચા ન મૂકશો! અડધા કપમાં તો મારું મોં પણ એઠું ન થાય. જો પિવડાવવી હોય તો આખો કપ, નહી તો હું ચાલી’.\n\nજેને જિંદગીમાં બીજી કોઈ બૂરી આદત નથી. બસ ચા મળે એટલે દિવસ સુધરી જાય ! હવે આ ચામાં દૂધ થોડું નાખવાનું, બરાબર !\n\n‘કેમ,બહુ મોંઘું મળે છે એટલે’ ?\n\nબસ મોંઘવારી દૂધમાં જ નડૅ છે ?\n\nઅરે ભાઈ ‘બાદશાહી ચા’ ચાલે લશ્કરી નહી !\n\nમારા એક મિત્ર હમેશા કહેતાં, ‘તમે ચામાં આટલું બધું નાખો છો તો પછી મસાલાના ડબ્બામાંથી હળદર , મરચું અને ધાણાજીરુ પણ નાખો ને ! ‘\n\n‘બેસો તમને એવી ચા બનાવી દંઉ’. આખા રુમમાં હાસ્યનું મોજું ફરી વળતું !\n\nહવે ગણવા માંડો હું ચામાં શું ,શું નાખું છું. ૧. પાણી, ૨. ચાનો મસાલો, ૩, તાજું વાટેલું આદુ, ૪. લીલી ચા, ૫. ફુદીનો. ૬. વાટેલી એલચીનો ભુકો, ૭. ખાંડ, ૮. દુધ અને અંતે ગુલાબી મિજાજમાં હોંઉ તો કેસર. આવી સરસ ચા બનાવી હોય ત્યારે મારી મિત્ર આવીને કહે ,’મારી ગ્રીન ટી  બનાવજે’. ફુગ્ગામાંથી હવા નિકળી ગઈ હોય ત્યારે બિચારા ફુગ્ગાની દયા આવે ! તેવા હાલ મારા થાય . ખેર, પસંદ અપની અપની ખયાલ અપના અપના !\n\nઆવી ચા પીને દિવસ શરૂ થતો હોય તો, એ દિવસ દરમ્યાન કોઈ પણ કાર્ય ખોટું ન થઈ શકે. ઉત્સાહ ભરેલો દિવસ જ્યારે પૂરો થાય અને ઘરે આવતા જો દાળમાં ગરબડ હોય તો આખા દિવસનો થાક ઘેરી વળે!\n\nમિત્રોને કહેતા સાંભળ્યા છે, ‘મારા બાળકો દાળ નથી ખાતા”!\n\nત્યારે મારા મુખ પર ચમક આવે, ‘મારા બાળકો દાળ પીએ છે’.\n\nકારણ સાદું છે ,પણ સચોટ છે. જે વ્યક્તિ દાળમાં મસાલા નાખવામાં કંજૂસાઈ કરે તેની દાળમાં કોઈ ભલીવાર ન હોય ! ્દાળમાં મીઠુ, ગોળ, ખટાશ બધું સરખું નાખ્યું હોય તો બતાવી આપજો બાળક દાળ ન ખાય. એમનું બાળક મારે ત્યાં આવે ત્યારે માગીને દાળ પીએ.\n\nમારા બાળકો નાના હતા ત્યારે ચેતવણી આપી હતી. કોઈને ત્યાં દાળ ન ભાવે તો ઓછી લેવી પણ બોલવું નહી. હમેશા ખાવાનું તપેલીમાં જોઈને ખાવું. બને ત્યાં સુધી ઘરેથી જમાડીને જ લઈ જતી. હવે ‘ચા’ અને ‘દાળ’નો આધાર ‘બાઈડી’ પર આવીને અટકે. એ તમારા બાળકોની ‘મા’ પણ હોઈ શકે !\n\nજો તેને સાચવતા ન આવડૅ તો જિવનથી હાથ ધોઈ નાખવા ! ‘બાઈડી’ બગડી તેના નસિબનું શું કહેવું ? બધા કાંઈ તુલસીદાસ, એરિસ્ટોટલ નથી થઈ શકતા ! પણ તે બનવાનો માર્ગ મોકળો છે ! લગ્ન પછી ‘બાઈડી’ને સાચવવી એ કળા, સહુને વરી હોતી નથી ! એ જેટલું સત્ય છે, તેટલું જ સત્ય એ પણ છે કે અમુક કન્યા “પિયર” આણામાં સાથે લઈને આવી હોય છે. એ ‘બાઈડી’ ક્યારેય સુધરે તેની ખાત્રી નહી. તેમનું ‘રિમોટ’ તેમની માતાઓના હાથમાં હોય છે.\n\n‘બાઈડી’ એ બહુ કઠીન વિષય છે. યાદ છે લગ્ન કરવા બેઠા ત્યારે ગોર મહારાજ બેથી ત્રણ વાર ‘સાવધાન’ બોલ્યા હતા. જો ચેતી ગયા હોત તો ‘બાઈડી’ નામથી ભડકત નહી !\n\nખેર, હવે પરણ્યા છો. બાપ પણ થયા છો તો પછી ‘બાઈડી’ની શરણાગતિ સ્વીકારો. જેટલા જલ્દી સમજી જશો એટલો સંસાર મધુર બનશે !\n\n‘હવે ખરી સમસ્યા છે’?\n\n‘ચા’ સારી પીવી છે’?\n\n‘દાળ’ સબડકા ભરીને પીવી છે’?\n\n‘બાઈડી’ને સંભાળવી છે’?\n\nસિક્કાને બે બાજુ હોય ! અરે, ત્રીજી ધાર પણ હોય !\n\nમનમાં શુભ ચિંતન કરો અને સિક્કો ઉછાળો !\n\nજવાબ કોઈને કહેતા નહી ! બાકી આ “ચા”, ‘દાળ” અને “બાઈડી”ના પ્રકરણ ઘરે ઘરે અલગ હોય ! જો કોઈ ભડવીર તેના પર શોધખોળ કરી પી. એચ.ડી. કરવાનો હોય તો તેને પ્રોત્સાહન આપવું જરૂરી છે. વિષય ખૂબ ગુઢ અને ગહન છે !",
      "duration": "3 mins",
      "category": "Drama"
    },
    {
      "id": 23,
      "title": "અભિશાપિત",
      "story_name": "સાંજનાં ઓળા એનાં ઘરનાં ઝરૂખામાંથી વગર પૂછયે અંદર ઉતરી આવ્યા..! આજે ખબર નહિ કેમ એણે આખા ઘરમાં ફરતી નજર કરી અને એક ગરમ છતાંય ઠાલો શ્વાસ છોડ્યો..! આમ તો એનાં ઘરની એક એક જગ્યાએ એનો સ્પર્શ હતો. ઘરનાં ખૂણે-ખૂણા, દીવાલો, દીવાલ પર સજાવેલું પેલું અધૂરું રહી ગયેલું પેઇન્ટિંગ-જે એણે જાતે બનાવેલું, અને પેલો નાઈટ લેમ્પ-જે ટોટલ વેસ્ટ જ તો હતો..પણ ..એનાં હાથનાં તિલસ્મી સ્પર્શથી નવું જીવન પામી આજે ટેબલ પર અડ્ડો જમાવતો હતો. પેલી જૂની વૉલ કલોક..બસ ટક ટક કરતી ચાલ્યે જતી હતી. એને જીવતદાન એ જ તો આપતી હતી..રોજ સમયસર ચાવીઓ ભરીને..! નહિતર આજનાં જમાનામાં સમય કોની પાસે છે એક તો જુનાંની સામે ય જોવાનો, અને પાછું, સામુ જોવાથી જ ક્યાં પૂરું થઈ જાય છે..? સમયસર ચાવી ભરવાનો ય સમય તો કાઢવો પડે ને..! પણ એ કરતી હતી..! સૌ ચીજ વસ્તુની એક કહાની, દાસ્તાન હતી..! અને એ દાસ્તાનમાં એ મુખ્ય નાયિકા હતી..! કહ્યુંને..એનો સ્પર્શ દરેક જગ્યાએ લાગેલો હતો..! એમ કહી શકાય કે દરેક ચીજ-વસ્તુઓએ કદાચ એને પોતાની અંદર તાદમ્યતાથી શ્વસી જ હશે..! પરંતુ આખા ઘરમાં એક જગ્યા એવી હતી જેને એણે પોતાનાં સમગ્રપણાંથી પોતાનાં પ્રત્યેક શ્વાસોમાં ભરી લીધી હતી, મન-મસ્તિષ્ક-હૃદયમાં છેક ઊંડે સુધી ઉતારી પોતાની કરી લીધી હતી, ના..એને કરી લેવી પડી હતી.. એ હતો એનાં તેરમા માળે આવેલાં ફ્લેટનો પશ્ચિમી ઝરૂખો ..!\n\nકેટલાં બધા સારા માઠા અતિતનો સાક્ષી બન્યો હતો આ ઝરૂખો ..! એણે અમસ્તી જ સરસરી નજર ઝરૂખા પર ફેરવી અને અચાનક એક પછી એક દ્રશ્ય જાણે તાદ્શ હોય એમ ઉપસવા લાગ્યા. એણે ઝરૂખા સામે નજર સ્થિર કરી. એની ફર્સ્ટ મેરેજ એનિવર્સરી હતી ત્યારે અવિનાશે કેટલી બધી કેંડલ્સ, ફ્લાવર્સ, પ્લાન્ટ્સથી સજાવી એને કેન્ડલ લાઈટ ડીનરનું સરપ્રાઈઝ આ ઝરૂખામાં જ તો આપ્યું હતું..! નિયતિ ..! ..એની દીકરી..બન્નેનાં જીવનમાં પ્રવેશવાની છે એ ખબર આપતાજ ખુશીથી ઊછળી પડેલા અવિનાશે એને એકદમથી ઊંચકી આ ઝરૂખામાં લાવી અને ચુંબનોની વર્ષામાં જાણે નવડાવી દીધી હતી અને..અને.. એનાં ગાઢ આલિંગનમાં એવી તો ભીંસી હતી કે અત્યારે ય યાદ આવતાં એક મીઠી ચીસ એનાથી નંખાઈ..! પોતાની જ ચીસનાં પડઘાથી એ સહસા ચમકી..! એણે ઝરૂખા સામે જોયું..! પણ આ શું.. \"ઓહ..નિયતિ...નહિ નિયતિ...\" ઝરૂખે આવી બેઠેલા પક્ષીને પકડવા નાની નિયતિ પાળીને અડેલીને પડેલાં ટેબલ પર રાખેલા પ્લાન્ટને હટાવી ચડી ગઈ હતી...અને એ દોડી..…હા…પુરી તાકાતથી દોડી..નિયતિને પકડી લેવા ..! પણ નિયતિ..! એનાથી ફરી એક ચીસ નખાઈ ગઈ...! એ ફરી સ્તબ્ધ બની ઝરૂખા સામે જોવા લાગી..! એક ધારદાર સન્નાટો..અને નિર્લેપ સાક્ષી એવો ઝરૂખો..!\n\nનિયતિનાં જવાંનું દુઃખ અવિનાશ જીરવી શક્યો નહોતો. બસ, ઝરૂખામાં ઊભો રહી સિગરેટનાં ધુમાડામાં રચાતા વલયોમાં ખોવાયેલો જ રહેતો. બન્નેનાં સંબંધમાં અકળ એવી દૂરી જાણે કાયમી છવાઈ ગઈ હતી...! એણે ઘણી કોશિશ કરી હતી અવિનાશની નજીક જવાની..! પણ વ્યર્થ..! એણે ફરી એક ઊંડો, ગરમ, સાવો ઠાલો શ્વાસ છોડ્યો. ખબર નહિ કશુંક અંદર ચુથાતું હોય એવું લાગ્યું..અને..અને.. એણે ઝરૂખા સામે જોઈ હાથ લંબાવી, છાતી ફાટી જાય એવી ફરીથી ચીસ નાખી...અવિઇઇઇ.....નહિ..નહિ...અવિઇઇઇ....! પણ અવિનાશે ત્યાં સુધીમાં તો ઝરૂખામાંથી છલાંગ લગાવી દીધી હતી..! એ સમયે હલકમાં અટવાઈ ગયો હતો એનો શ્વાસ..! તો ય એણે પોતાનાં અસ્તિત્વની સમગ્રતાથી, ફાટી આંખે ઝરૂખાની દીવાલો સામે જાણે ત્રાડ જ પાડી હતી, \"અભિશાપિત...!\" ગુંજી ઉઠ્યો અવાજ...દિવાનખંડમાં સજેલો ટેબલ લેમ્પ પડીને તૂટી ગયો હતો એના અવાજથી..પણ, પડઘો થઈ પાછો પોતાની તરફ જ ફર્યો..! \"કોણ અભિશાપિત ..?\" એણે ખાસ્સી વાર પોતાનાં હાથ વડે કાન દાબી રાખ્યાં હતાં. છેવટે એ પોક મૂકી ઝરૂખા ને કહી રહી..,\"તું અભિશાપિત..\"! ઝરૂખાની દિવાલોમાંથી અટ્ટહાસ્ય સંભળાયું.., \"હજી વિચારી લે..! હું તો મૂક-સાક્ષી માત્ર..તારે બાકીનું જીવન મારા સહારે જ વિતાવવાનું છે..! તારી એક એક વેદનાનું સાક્ષી મારે થઈ વગર વાંકે મારે સહન કરવાનું છે..! મેં તો તને કહ્યું નહિ કે મારા માટે તું છો અભિશાપિત..!\" હા, વાત તો ઝરૂખાની સાચી જ તો હતી..! એ મૌન થઈ ગઈ. હવે એનાં મૌનનો સાક્ષી હતો નિર્લેપ, નિષ્ઠુર ઝરૂખો !\n\nદૂર ક્ષિતિજમાં સૂર્યાસ્ત થઈ રહ્યો હતો..એણે ઝરૂખામાં પડેલી આરામ ખુરશીમાં પોતાનું શરીર ઠાલવી દીધું..! જાણે ઘણી લાંબી મુસાફરી કરી હોય એવો થાક વર્તાયો..! એણે આંખો મીંચી દીધી..! અચાનક અજબ હળવાશ અનુભવાઈ..એટલી હળવાશ કે એ ઊડવા લાગી..! એ પેલા નિર્લેપ નિષ્ઠુર ઝરૂખાની કેદમાંથી જાણે આઝાદ થઈ ગઈ હતી..! એ જઈ રહી હતી અવિનાશને પામવા..! આ જ તો એની નિયતિ હતી..! સંધ્યાનો સિંદૂરી રંગ આકાશમાં ઉતરી આવ્યો..એનું પેઇન્ટિંગ પૂર્ણ થઈ ગયું હતું..! અને પેલી વૉલ કલોક...એ બંધ થઈ ગઈ હતી..!",
      "duration": "4 mins",
      "category": "Drama"
    },
    {
      "id": 24,
      "title": "અવાર-નવાર",
      "story_name": "\"અવાર-નવાર આવતી રહેજે\" કહેતા, ચંદુ ગાંધીએ તેર વરસની જીવીના બરડે હાથ ફેરવતા પારલે ગ્લુકોના ચાર બિસ્કીટનું નાનું પેક હાથમાં મૂક્યું. ચંદુ ગાંધીનો હાથ , એક સાથે અનેક વીંછીની માફક જીવીને તેના બરડે ડંખ મારી ફરતા હોય તેમ અત્યારે પીડી રહયા હતા,પરંતુ ચાર દિવસથી ભૂખ્યા પેટની પીડા સામે તેને આજે તે વેદના વામણી લાગતી હતી.\n\nતેર વરસની 'જીવી' વાને ઊજળી પણ બાપ વગરની છોકરી, તેની 'માં, દિવાળીથી ટીબીથી પીડાતી હતી એટલે મહિના પહેલા ગામનું ફરતું સરકારી દવાખાનું 'માં,ને તેના ઝુંપડેથી ઉપાડી ગયેલ. જીવી ભણેલી તો હતી નહીં, પણ એટલી અબુધ નહતી કે ચંદુ ગાંધીના બરડે ફરતા હાથની ભાષા, તે ન સમજે, ચંદુની મુરાદ સમજવામાં તે પાવરધી હતી. પરંતુ મુશ્કેલીમાં હંમેશા છેલ્લું પગલે રહેલો ...ચંદુ યાદ આવતો... જીવીની વ્યાજબી જરૂરિયાત...એક પાર્લે ગ્લુકોનું પડીકું... અને ચંદુનો બરછટ હાથ એના કુંવારા બરડે ફરતો, ક્યારેક ચોકલેટના બદલે તે ગાલ સુધી પહોચી ચુમટો પણ ખણે, જીવી હંમેશા તેના આ ચંદુવાળા છેલ્લે પગલે સાવચેત રહેતી. અને ચંદુને છેટે રાખી ખપ પૂરતો વ્યવહાર રાખતી.\n\nજીવીને આ નંદાયેલી જિંદગી કોઠે પડી ગઈ હતી. સોળ વરસની થઈ ત્યાં માંએ સાસરે વળાવી, ત્યારે જીવીને થયું કે તેના 'અવાર-નવાર'ના એક ટાણાંના દિવસો ગયા, પણ આશા ઠગારી હતી, ચોથે મહિને તેનો ઘરવાળો ગામમાં વ્યાપેલી મહામારીમાં ખપી ગયો. સાસરિયાં તો હવે એને ડાકણજ માનતા.આવતા વેત જીવી તેના ધણીને ભરખી ગઈ તેવું માનવાવાળા હવે તેને મહેણાં મારતા, \" ભાદરવાની ભેંસ જેવી ફાલી છે, લાજ શરમ નેવે રાખી \" . અને આમ જીવીને સાસરિએ પણ હવે ઓરમાયું ચાલુ થતાં... પાછા 'અવાર-નવાર'ના એક ટાણાંના દિવસોની એંધાણી તેણે ભાળી. પણ પેટની આગ સામે 'માં, બાપની આબરૂ બંડ પોકારવા ઊંચી થતાં તેનું મન અટકાવતું હતું.\n\nએક દી જીવીનો  સસરો, તેને ઘરમાં એકલી ભાળી ભૂરાયો થયો, આમ \"નાળાંના પાણી નેવે ચડવા મથતા\" જોઈ, જીવીના આંતર મને આખરે બંડ પોકાર્યું અને સાસરિયું છોડ્યું, ને સરકારી દવાખાને ખોટા દરદના બહાને દાખલ થઈ, ડોકટરે તેનું જુંઠાણું પકડ્યું, ત્યારે પૂરી બીના કહેતા, ડોકટરની દયાથી દવાખાને દાખલ થયેલા દર્દીઓના છૂટક કામે લાગી શકી.\n\n.... સરકારી દવાખાનના સ્પેશિયલ રૂમમાં ચાલતા એર-કન્ડિશનમાં પણ ચંદુ ગાંધીને કપાળે 'ઝરી' ફરકી ચમકી રહી હતી, તેને ચશ્મા ઉતાર્યા અને ઝ્ભ્ભાની બાંયથી કપાળનો પરસેવો લૂછતાં ખાટલે પડેલી લકવાગ્રસ્ત પત્ની જોતાં ઘેરો નિસાશો નખાઈ ગયો.ત્યાં તેને મોબાઇલમા તેના દીકરાનો કેનેડાથી ફોન આવ્યો, બાપુ 'માં, ના શું સમાચાર ? ચંદુએ હકીકત કહેતા જણાવ્યુ કે, અંહી તે અઠવાડીયાથી છે, બધા રિપોર્ટ કરાવ્યા, અને ડોકટરોએ કોફરન્સ કરી. તેઓ એ નિદાન ઉપર આવ્યા છે.. કે દીકરા તારી 'માં, ના મગજમાં લોહીના કણો બાઝી ગયા છે, આપણો કેસ ફેલ છે, માત્ર તેને મેનેજ કરવાનો રહેતો હોવાથી, ડોક્ટર કહે છે માં ને ઘેર લઈ જાવ, જેથી અંત સમયે તે ઘરના વાતાવરણમાં જીવ છોડે તો તેને કોઈ ઉચાટ ન રહે. તેઓ માને આજે રાજા આપે છે\". \"ભલે બાપુ તમે હેરાન ના થતાં કોઈ બાઈ રાખી લેજો, તમે ખરચની જરાપણ ફિકર ન કરતાં\" ...\n\n.... જીવીને છેલ્લા આંઠ મહિનાથી ચંદુ હાળે ફાવી ગયું... એમ કહેવા કરતાં.. જીવીને અંહી બંગલે રાખી તેના દ્વારા ચંદુની લકવા ગ્રસ્ત પત્નીની દેખભાળ કરાવી તે ચંદુને ગોઠી ગયું હતું.. ચોવીસે કલાક.. ઘરમાં હરતું ફરતું આંકડે મધ જોઈને ચંદુની આંખયું ઠરેલી તેમાં તેની તબિયત રંગીન બનતી જતી હતી. જીવીએ બંગલો એવી આત્મીયતાથી સંભાળી લીધોકે જાણે પોતાનું ઘર. ભીષ્મ પિતાની જેમ મોતની રાહ જોઈ સૂતેલી ચંદુની પત્નીની પડખે રહી જીવી સેવા કરતી રહેતી. \"તૂટીની કોઈ બૂટિ નહીં\" આખરે \"સાવિત્રી\" નામ પ્રમાણે ચંદુની પત્ની ચંદુ પહેલા યમરાજા પાસે પહોચી ગઈ. ઓન લાઈન કાણ મોકાણ, બેસણું પત્યુ ત્યારે ચંદુને સાવિત્રીના મોતના દુ:ખથી અધીક દુ:ખ, ચંદુને જીવીને હવે છૂટી કરવી પડશે તેનું હતું. જેની સેવા માટે જીવીને રાખી હતી, તે સાવિત્રી હવે ધામમાં સીધાવી ગઈ હતી તો જીવીને બંગલે રાખવી કેવી રીતે ?..તેનો કોઈજ ઉત્તર ચંદુને મળતો ન હતો !\n\nઆજે સાવિત્રીનું તેરમું પતી ગયું હતું, અને ચંદુના કે સાવિત્રીના જે કોઈ સ્વજનો આવ્યા હતા તે દિલાસો આપતા વિખરાયા. બચ્યા માત્ર બે જાણ.. એક બાજુ વરસોની દબાવી રાખેલી ખોરી દાનત સાથે ચંદુ.. અને બીજી બાજુ દુનિયાના ટપલા ખઈ તૈયાર થયેલી જીવી.\n\nતે દિવસે બપોરે,ચંદુએ શબ્દો ગોઠવીને બોલતો હોય તેમ ચાલુ કર્યું... \"હું માત્ર તારી સાથે આડો સબંધ રાખી શકીશ 'જીવી'. સીધો સબંધ હવે આ ઉમરે રાખી શકીશ નહીં\". જીવીને નિરુત્તર જોઈ ચંદુ બબડ્યો \"ઓલી જીવી\"... આ ગામનો મેરાઈ કપડાં સિવે ત્યારે માપમાં થોડી છૂટ રાખે છે... ખબર છે ને ? , તેમ તું સબંધમાં થોડી છૂટ રાખજે હો. બંગલામાં રોજ નહિતો અઠવાડિયે દસ દિવસે આવતી રહેજે, નહિતો આખરે મહિને એકાદ દિવસ તો જરૂર આવવાનું રાખજે. અંહી તને કોઈ રોકવાવાળું નથી તું જ માલિક, અને કોઈ પૂછે તો કહી દેવાનું કે ચંદુ શેઠને ત્યાં રસોઈ કરવા જવું છું. હું તને અત્યારે મબલખ પૈસા આપી સાચવું છું તેમ સાચવતો રહીશ. મારી વ્યાજની આવક જ મહિને લાખ રૂપિયાની છે, તારે કોઈ ચિંતા નહીં, મહિને આંટો મારીશ તોય તારો પગાર સાચો\"..\n\nજીવીને ચૂપ રહેલી ભાળી ચંદુએ પૂછ્યું.. અરે જીવી \" મારી વાત ગોઠી કે નહીં ?\n\nચંદુની ચકોર નજરે નોઘ લીધી કે .. જીવીનો ચહેરો ગુમસુમ હતો.. તેને તો ચંદુનો બંગલો જોઈતો હોય તેમ લાગ્યું !\n\nઆખરે જીવીના હોઠ ફફડયા.. તે કોઈ વિચારમાં હોય તેમ ધીમેથી બોલી,,\" હું પગારની થોડી ભૂખી છું ચંદુ ?\n\nચંદુએ તેને પગાર ઉપરાંત છ હજાર વધારાના બોનસ લેખે આપ્યા અને ચંદુએ તેનો બરછટ હાથ જીવીને બરડે ફેરવ્યો ત્યારે તેનાથી ઊંચા સાદે બોલાઈ ગયું ' મન થાય ત્યારે પાછી આવતી રહેજે, હક્ક સમજી.જીવી કોઈ પ્રતીભાવ દાખવ્યા વગર પગારની નોટોને બ્લાઉસમાં સરકાવી, અને પાછું જોયા વગર સડસડાટ ચાલી નીકળી.\n\n.... ત્રણ મહિના વિત્યા, પરંતુ ચંદુને જીવીના દીદાર.. ન તો દુકાને થયા,… કે ન તો બંગલે !!! એક સવારે દુકાને જતાં પહેલા આજે જીવીના ઠેકાણે જવા વિચારી, ચંદુ તેનું એક્ટિવા જીવીના ઝૂંપડવાસે લઈ ગયો.. સાર્વજનિક બંબે ( પાણીના જોડાણે), ઘેરાયેલી એક બાઈને જીવીનું ઠેકાણું પૂછ્યું, તેણે જણાવ્યુ… અરે ચંદુ ભાઈ ફિકર ના કરશો... તમારાં ગાંધીયાણુંનું જેટલું બાકી હાથે તે તમને ફટ કરતાં રોકડું મળી જશે ! બીજી બોલી જીવીના ભાગ્ય ખૂલી ગયા, એ તો બે મહિનાથી મોટા માણસ સાથે બંગલામાં રહેવા ગઈ છે. ત્યાં ત્રીજી આવી વાતમાં ટાપસી પુરવતા બોલી અને બોલી પેલી બજારમાં અંગ્રેજી સ્કૂલ છેને એની સામે આવેલો સફેદ રંગનો બંગલો છે ત્યાં રહે છે અમારા જીવી બહેન.\n\n\"આ જીવલી હવે જીવી બહેન\" ! ચંદુનું મન આજે માંકડું બનેલું, એટલે દુકાનની દરકાર વગર તેણે એક્ટિવા જીવીના ઠેકાણે જવા દોડાવ્યું .બંગલાના ચોકીદારે તેને પ્રવેશતા રોકતા, તેણે જીવી બહેનને મળવું છે કહ્યું,અને ચંદુ, વિરાટ બાંગ્લામાં પ્રવેશતા આભો રહી ગયો. વધારે કઈ વિચારે ત્યાં તેની નજર વિલચેરમાં એક વડીલને બેસાડી બગીચાની સેર કરવી રહેલી જીવલી ઉપર પડી. ચંદુ તેની પાસે જઈ ચડ્યો. વિલચેરવાળા સદગૃહસ્તની નજર ચંદુ ઉપર પડતાં તેણે જીવી તરફ જોયું. અને જીવીએ ચંદુ વતી જબાવ આપ્યો \" એ મારા જૂના સાહેબ છે, હું એમને ઘેર તેમની પત્નીની સેવા માટે જતી હતી. ચંદુએ જીવીએ જાણી જોઈને 'રહેતી હતી\" ની જગ્યાએ 'જતી હતી' એવું કીધું તેની નોધ લીધી\" અને તેના માંકડું બનેલા મનમાં હજુ મેલી મુરાદો ઉછાળા મારી રહી હતી. વિલચેરવાળા સદગૃહસ્તે ચંદુને ઇશારાથી સામે રહેલી નેતરની ખુરશીએ બેસવા કીધું, અને ચંદુએ વિશાળ બંગલાનું વિહંગાવલોકન કરતાં બેઠક લીધી.\n\nથોડીક વારમાં એક છોકરાને જીવી સાથે ટ્રે લઈને આવતો જોયો. પાસે આવીને જીવીએ ચંદુ પાસે ટેબલ ઉપર વિદેશી બિસ્કિટનો ડબ્બો મુકયો અને ચાનો કપ આપ્યો. ચંદુની નજર હવે જીવી ઉપર બરાબર નજર પડતાં જોયું, માથે સિંદુર અને મંગલસૂત્ર સાથે ઊભેલી જીવીના મો ઉપર સાહબી કરતાં અત્યારે સંભ્રાત સમાજની ખુમારી વધારે હતી. ચંદુએ કોઈ સંમોહનમાં બેઠો હોય તે અવસ્થામાં બિસ્કિટ પોતાના મોમાં મૂક્યું ત્યાં વિલચેરવાળા સદગૃહસ્ત બોલ્યા, \"સાહેબ હું ખર્યુ પાન આજ કાલ કરતાં મને પંચીયાસી થયા, હું કેટલા દિવસનો મહેમાન ? પરંતુ પાછળથી કોઈ ડખો કે બબાલ ન થાય એટલે મે જીવી હાળે કોર્ટ મેરેજ કરેલા છે, એ મારો બહુ ખ્યાલ રાખે છે.\"\n\nઆ સાંભળી ભરપૂર ક્રીમવાળા બિસ્કિટનો ટુકડો ચંદુને તેના ગળે ફસાતો હોય તેમ લાગ્યો, અને હવે કડવા બનેલા તે ટુકડાને ધક્કો મારવા કપમાં રહેલી પૂરી ચા મોઢામાં ઠાલવી. કળ વળતાં સદગૃહસ્તને હાથ જોડી પાછો ફરવા જાય ત્યાં તેઓએ જીવીને ચંદુને વળાવા સાથે મોકલી.\n\nરસ્તામાં જીવી ગુસ્સા સાથે બોલી, \" ફટ'રે ચંદુ, મે મારી આખી જિંદગી, મારા માં બાપની આબરૂ, સાસરિયાંની ખાનદાની અને અમારા સમાજની પ્રતિષ્ઠા તેમજ મહાદેવની ડેરીએ કરેલી મારી છેડા છેડી, કોઈ કરતાં કોઈને કાળી ટીલી લાગે નહીં એવું હું જીવી. જિંદગીમાં સારા મોકા 'અવાર-નવાર' નથી આવતા, તે તારા હાથે, ખુદ તક જતી કરી છે.\"\n\n ..ત્યાં સુધીમાં બંગલાનો દરવાજો આવી ગયો હતો. ચંદુ બાહર નીકળ્યો ત્યારે તેના માંકડું બનેલા મનના ઉછાળા હજુ જપ્યા નહતા.       \n\n",
      "duration": "6 mins",
      "category": "Drama"
    },
    {
      "id": 25,
      "title": "મારા પ્રિય",
      "story_name": "આખા દિવસની રઝળપાટને અંતે કોઈ સાચા, સ્નેહાળને સદેહે મળવાની જીજીવિષા જાગે એમજ તને ઝંખતી હું મારી જિંદગીનાં એક લાંબા અંતરાલ પછી કોઈ પુણ્યના પ્રતાપે તને આભાસી મળી છું. મારી એકાકી જિંદગીનો એક છેડો તારા દેશ સુધી જોડાયેલો છે.\n\nઆ લેન્ડલાઈનના દોરડાંને લીધે કે મોબાઈલના વાયરલેસ નેટવર્કને લીધે આ આભાસી દુનિયામાં તુ મને આમ જ એક દિવસ મળી ગયો હતો.\n\nબહુ ખાસ આપણે વાતો ના કરતાં, તું મારા પતિ અને બાળકો વિશે કે મારા દ્વારા અપાયેલા સમાચારોમાં સારા નરસાની પૂછ પરછ કરતો, વળતા જવાબમાં હું ય આવો જ પ્રતિભાવ આપતી. તારી પત્ની અને બાળકો, કુટુંબ, નોકરી સમાજની રજે રજ માહિતી પૂછતી, હું સ્ત્રી છું અને ભાવુક પણ એટલે થોડું વધુ પૂછતી, ખાસ તારા પત્ની અને બાળકોનો સમય મને નથી આપી દેતો એનું ધ્યાન રાખતી, મારા કારણે તારા સામાજિક જીવનમાં કોઈ અડચણ ના આવે એનું ધ્યાન રાખતી. એક સ્ત્રી તરીકે એકલતાને મારાથી વધુ કોણ સમજી શકે? પણ તું હંમેશા એક ગરિમાયુક્ત સોહાર્દભાવ બનાવી રાખતો.\n\nપણ રાત દિવસ કોઈ કસક, જોડાણ કે સેતુ આખો દિવસ તારી તરફ ખેંચતો.\n\nસાહિત્ય, સમાચાર, કવિતા, બધાં સંબંધો વચ્ચે આપણો એક અનોખો નાતો પાંગર્યો.\n\nક્યારેક મારી વિદેશી ધરતી પર વિચારોમાં સદેહે તું ઊતરી આવતો, મારી સાથે જોજનો દૂર અંતર કાપી માનસપટ પર હાજર થઈ જતો.\n\nદૂર દૂર સુધી ફેલાયેલા લીલા છમ ઘાસનાં મેદાનો હોય કે રમતનું મેદાન, ચર્ચ હોય કે ચેરિટી શો, મારા બાળકનું સ્કૂલમાં યોગદાન કે સ્પર્ધા જીતવું, વાર્ષિક ફનક્શન હોય કે મારા પતિનું પ્રમોશન હોય કે રોજિંદી ધંધા રોજગારની વાતો, મારા બસ અને ટ્રેનના આવવા જવાના રસ્તા હોય કે ઠંડા, ગરમ વાતાવરણના બદલાવ હોય, તારા દેશ થી મારા દેશ સુધીના રાજકારણના રંગ હોય, સંબંધો ની નરમી ગરમી હોય, વિશ્વભરના દોસ્તો અને આભાસી વર્તુળના દોસ્ત બધામાં તું જ અને તું જ સર્વત્ર વર્તાતો.\n\nહજુ યાદ કરું છું કે કેટકેટલું આપણે સાવ ટૂંકા સમયમાં એકબીજામાં વહેતું કરી દીધું છે. લાગણીનો સાથે એક આખો મનોપ્રદેશ જે ભિન્ન ખંડોમાં આપણાં વચ્ચે વહેચાયેલો છે.\n\nમારું જગત તારી ગત અને ગતિ\n\nતારું જગત મારી ગત અને ગતિ.\n\nક્યાંક મારાં રસોડે રંધાતા વેર્સટન ફૂડની અરોમાથી તારા દેશી ચુલહે રંધાતા સ્વાદના ચટકા આપણને એક રસાસ્વાદમાં બાંધતા, મને દેશની માટી અને તને વિદેશી આકર્ષણથી જોડતાં.\n\nતું વાતો વાતોમાં ક્યાંક તારા સોફા ઓફીસ કે ઘરેથી મારા ઓફિસ ઘર કે રસોડે આવી ધમકતો ઓફકોર્સ તું ફાયદામાં રહેતો.\n\nતું વગર ટીકીટ અને વિસા એ આવી ધમકતો અને હું કાયમ લાખની ટીકીટ, બાળકો, ઘર અને પતિની ચિંતામાં એક ડગલું વિચારમાં ય ના ભરી શકતી.\n\nઆને મારી કમજોરી, લાચારી શું કહેવાય?\n\nઅંતર વલોવતાં આરતનાદ અને દૂર દૂર સુધી મારા માર્ગે પથરાયેલા લીલાછમ ઘાસનાં મેદાનો પર સૂર્યાસ્ત સાથે ધીરે ધીરે ઉતરી આવેલા કાળા ઓછાયા અને ભૂરામાંથી ધીરે ધીરે કાળા ડિબાંગ થયેલા વાદળોને લીધે મારું જોબથી ઘર તરફનું પ્રયાણ વધુ ભયાવહ લાગતું.\n\nખાસ તારી ગેરહાજરી અને પ્રતીક્ષામાં, મારા ઘરના રસ્તા તરફ માત્ર અને માત્ર ઘૂઘવતો દરિયો જ છે. અને જ્યારે દૂર ક્ષિતિજે ઘૂઘવતો એ મહાસાગર એની કાળી ભૂરાશ ભરેલી ઉછળતી તોફાની લહેરો અને સમુદ્રી તાકાત આકાશ સુધી ફેલાવતો મને બહુ ડર લાગતો અને તને એક મેસેજ કે કોલ કરી મારા ડરને તારા દેશ સુધી ધકેલી દેતી.\n\nમને હજુ નથી સમજાતું કોણ કોને ઘેરી રહ્યું છે, કોણ કોની કાળાશ વધુ ગહન કરી રહ્યું છે?\n\nઆ તારી યાદમાં મારી સાથે ઝુરતું કાળું નભ સમુદ્રને કાળી એકલતા આપી રહ્યું છે કે સમુદ્ર એની કાળી, ભૂરી એકલતાથી આખું આકાશ ભરી રહયો છે.\n\nતને મળવાની તલબ હવે અસહ્ય, અકથ્ય થઈ રહી છે.\n\nદ્રૌપદીના ચિરપુરણની મનોદશામા કૃષ્ણનાં સ્નેહનાં તાંતણા જેમ હું તને સતત મારી ઉપર આવરણ જેમ ઝંખી રહી છું.\n\nમારા દેશથી તારા દેશ સુધી ફેલાયેલા પંચ તત્વ કંઈ મદદ કરી શકે તો ક્યાંક વરસાદ જેમ વરસી જઉં કે ક્યાંક હૃદયની આગ જેમ ફેલાઈ જઉં. ક્યાંક આકાશ માર્ગે તને હવામાં સ્પર્શી લઉં કે કોઈક દિવસ પર્વત જેવી તારી અડગ નિષ્ઠુરતાને મારા દેશનાં તાજા પડેલાં સનોફોલની ટાઢકમાં ઓગાળી દઉં.\n\nકાંઈ સમજાતું નથી કારણ ભાવ બહુ ઉત્તમ છે. માત્ર દાર્શનિક પ્રેમ છે. પ્રેમનો ઉચ્ચતમ એક જ પ્રકાર છે, એકબીજાની કાળજી અને ચિંતા. આ નિષ્કપટ પ્રેમ દોસ્તી કે જે કંઈ હોય મારે તને બધું આપવું છે મારે તારી પાસેથી કાંઈ જોઈતું નથી એવું કહેવાની કે સમજાવવાની પણ જરૂર આપણી વચ્ચે નથી લાગતી. મૌનના આ સોલિડ બંધનને તું શું કહીશ?\n\nઆ આભાસી સંબંધને ગરિમાયુક્ત બનાવી રાખવા બદલ તારો ખૂબ ખૂબ આભાર. આ કુદરતી ખેંચાણને ફ્લર્ટ કરી કે ખોટી વાકપટુતાથી એકબીજાને સંમોહિત કર્યા વગર માત્ર પર્યાપ્ત શબ્દોમાં, એકબીજાની કાળજીના, નાજુક ઉત્તમ ભાવોને ઉમદા રીતે પરોવી મને સ્ત્રી બની રહેવામાં મદદ કરવા બદલ ખુબ ખુબ આભાર સખા.\n\n",
      "duration": "3 mins",
      "category": "Drama"
    },
    {
      "id": 26,
      "title": "મન જીત્યું બંધમાં",
      "story_name": "\"પપ્પા, આ લોકડાઉનમાં મન જીત્યું છે મગજની સામે, તમે પણ મનથી વિચારી જુઓ.\"\n\nદશરથકાકા અને પપ્પા બહુ જુના મિત્રો, એટલે અમારા બંનેના કુટુંબ એકબીજાને બહુ સારી રીતે ઓળખે. વળી, એક જ જ્ઞાતિના એટલે વારે-તહેવારે કે પ્રસંગોપાત ક્યાંતો અમારા ઘરે ક્યાંતો એમના ઘરે અમે બધા જ ભેગા થઈએ. એટલે મળવા મૂકવાનું તો ચાલ્યા જ કરે. આમ તો રોહન માટેની વાત બહુ પહેલાથી મારા ઘરમાં ચર્ચાતી હતી અને વળી હમણાં પંદર દિવસ પહેલા ફાઈનલી લીગલી માંગું પણ આવ્યું. અને ત્યાં જ અમારા ઘરમાં અસમંજસના વાદળો રચાવવાનું શરુ થયું. \n\nમિહિર, મિહિર નાણાવટી, કેનેડા ભણવા ગયો અને ત્યાં જ સેટલ પણ થઈ ગયો. જ્ઞાતિના ધનાઢ્ય કુટુંબ નાણાવટી ફેમિલીનો એકનો એક દીકરો. આમ પણ મિહિર પહેલેથી જ સ્માર્ટ અને ગમી જાય એવો અને વળી એના ફોઈએ પપ્પાને ફોન કરીને મારા માટે જરા વિચારવા કહ્યું. ઘરમાં બધા જ ખુશ, ઘર, પૈસો અને રૂપાળો છોકરો. પછી જોઈએ શું? પણ ત્યાં જ લોકડાઉન લાગ્યું અને વાત ત્યાં જ અટકી ગઈ. જોકે, અંદર અંદર અમે બંને વાતચીત કરતા હતાં અને મને મિહિર ગમ્યો પણ ખરો. પણ, આ મિહિર સાથે મારું ચોકઠું ગોઠવાઈ રહ્યું છે એ વાતની જાણ ઘર બહાર કોઈને હતી નહીં, કારણકે પપ્પાની ચોખ્ખી વોર્નિંગ હતી કે જ્યાં સુધી કંઈ પાક્કું ન થાય ત્યાં સુધી કોઈને જ જાણ થવી ન જોઈએ. \n\nએટલે દશરથકાકાને પણ આવી કોઈ જ ગંધ નહીં. વળી, આપણી સામાજિક પરંપરા મુજબ યુવાન છોકરા છોકરી દેખાયા કે તરત દરેકના મનમાં શરણાઈ વાગી જ જાય, ભલે એ યુવાન હૈયાઓમાં યુદ્ધના બ્યુગલ વાગતા હોય. એટલે રોહિણીકાકીએ દશરથકાકાને વાત કરીને રોહનનું માંગું નાખ્યું. ઘરમાં બધા જ મિહિરની બાજુએ ઝૂકેલા હતાં અને હું પણ. વાત ફક્ત એ જ ચર્ચાતી હતી કે દશરથકાકાને ના કેમ કરીને કહેવી? અને ત્યાં જ એક વધુ લોકડાઉનની જાહેરાત સરકાર તરફથી થઈ. પંદર દિવસ બીજા મળ્યા. હવે કહાનીમાં ટ્વિસ્ટ એ હતો કે જે દિવસે રોહનની વાત આવી એ જ દિવસે મેં જરા અકળાઈને રોહનને ના કહી દીધેલી, છતાં એને એના ઘરમાં આ બાબતે કોઈ જ વાત કરી નહીં હોય ત્યારે અને મારા ઘરે પણ કોઈ ફોનબોન નહીં. એટલે, એણે તો માનસિક રીતે આ સંબંધના અંતનો સ્વીકાર કરી જ લીધો હતો, એની મને ખાતરી થઈ ગઈ. હવે થયું એવું કે આ પંદર દિવસમાં પપ્પાને કોરોના થયો, આખું ઘર કોરેન્ટાઈન થઈ ગયું અને પપ્પાને હોસ્પિટલ લઈ ગયા. એ પછી દશરથકાકાના ઘરેથી જ પંદર-વીસ દિવસ સુધી અમારું ઘર ચાલ્યું. બધી જ વ્યવસ્થા રોહન જ કરતો હતો. ત્રણ લોકડાઉન - આવું ચાલ્યું પછી તો પપ્પા ઘરે પણ આવી ગયા અને ધીરે ધીરે બધુ હળવું થઈ રહ્યું હતું ત્યારે પપ્પાએ મને બોલાવી અને કહ્યું કે, \n\n\"મિહિર મને ગમે છે, પૈસે-ટકે પણ સધ્ધર છે, ઘર પણ સારું છે. તને ગમતો હોય તો વાત આગળ વધારીએ.\"\n\n\"પપ્પા, પણ રોહન...દશરથકાકા..!\"\n\n\"તું ચિંતા ન કર, જે દિવસે દાખલ થયો એ જ દિવસે મેં દશરથને ફોન કરેલો અને મિહિરવાળી વાત જણાવી દીધી હતી અને દશરથને એ બાબતે કોઈ જ વિરોધ નહોતો, એ તો એમ બોલ્યો કે તું તબિયત સંભાળ, હું ઘર સંભાળી લઈશ અને રોહનને સમજાવી પણ દઈશ.\"\n\n\"દશરથકાકાને બધી ખબર છે ?\"\n\n\"હા, દિકરા, મિત્રતા આને કહેવાય, તમારા હા કે ના ના જવાબથી જેના પર કોઈ જ અસર ન થાય. એ જિંદગીભર તમારી સાથે રહે અને એ જ જિંદગીની સૌથી મોટી કમાણી અને સિક્યોરીટી.\"\n\n\"હું મિહિર માટે એક દિવસ માંગું છું, કાલે મારો નિર્ણય કરું.\"\n\n\"ઘરમાં બધાને મિહિર ગમે છે, તને પણ ગમતો જ હશે. તો... ઠીક છે કાલે જણાવજે. પણ, ભવિષ્યનો નિર્ણય કરવાનો હોય ત્યારે મગજ વાપરવું જોઈએ. જાવ.\"\n\nલોકડાઉનના ચક્કરમાં બધા ઘરમાં બંધ હતાં અને હું મારા મન અને મગજના સળિયાઓથી ઘેરાયેલી જેલમાં બંધ હતી. સતત દશરથકાકા અને રોહનના વિચારો આવતા, બંને ને મારા નિર્ણયની ખબર હતી અને છતાં...મેં ઘણું વિચારીને રોહિણી આંટીને ફોન જોડ્યો,\n\n\"હલ્લો, આંટી, પૂજા વાત કરું છું.\"\n\n\"અરે, બોલ શું થયું? પપ્પા તો ઠીક છે ને?\"\n\n\"હા, બધું ઠીક છે, આંટી મારે તમને એક વાત પૂછવી છે.\"\n\n\"બોલ દિકરા, કેમ આમ ગોળગોળ વાત કરે છે?\"\n\n\"ઓકે,દશરથકાકાએ તમને રોહનના અને મારા...આઈ મીન... મિહિર અને મારા...\"\n\n\"મને ખબર છે, મને તું ગમે છે એટલે માંગું મેં જ નંખાવ્યું હતું અને તારા કાકા સાથે વાત પણ થઈ કે તારા ઘરે મિહિરની વાત ચાલે છે. ઇટ્સ ઓકે. ભૂલી જા.\"\n\n\"અને રોહન...?\"\n\n\"એને તો તે એ દિવસની ના કહી જ દીધી છે ને? પછી એને સમજાવવાનો આવતો નથી.\"\n\n\"એટલે તમને એ પણ ખબર છે ?\"\n\n\"જો, અમારા ઘરમાં બધી જ વાત થાય છે અને એ પણ મોકળા મને થાય છે. અને ગાંડી તું સાવ નાની હતી ત્યારથી દીકરી જ સમજી છે, વહુ બનાવવાની ઈચ્છા મારી હતી, અને એમાં તું ના કહે તો મારે બીજી દીકરી શોધવાની ?\"\n\nમેં ફોન મૂકી દીધો. રોહન સાલો જબરો મેચ્યોર નીકળ્યો. બધાને ટપી જાય એવો. સમજણ અને શાણપણમાં એક્કો. મગજ મિહિરમાં અને મન હવે રોહાનમાં અટવાતું હતું. એક તરફ પૈસો, કેનેડા, સેટલ લાઈફ હતી ત્યાં બીજી તરફ સમજણ, લાગણીઓ અને ફેમિલીની હૂંફ હતી. એ દિવસે આખી રાત જાગી અને સવારે પપ્પાને જઈને કહ્યું,\n\n\"પપ્પા, રોહન?\"\n\n\"અરે, કેમ? તને તો મિહિર...પ્લીઝ, શાંતિથી વિચાર ત્યાં ફ્યુચર સિક્યોર છે, ફાઈનાન્સિયલી એ વધારે સ્ટેબલ છે. કેનેડા..\"\n\n\"પપ્પા, જિંદગીમાં તકલીફ આવે છે ત્યારે સમજણ, મેચ્યોરીટી અને ફેમીલી બોન્ડીંગ જ જીતાડી જાય છે. લાઈફમાં પૈસો જરૂરી છે પણ પ્રેમ અને હૂંફની સામે કંઈ નથી.\"\n\n\"પણ દીકરા...મગજ વાપર.\"\n\n \"પપ્પા, આ લોકડાઉનમાં મન જીત્યું છે મગજની સામે, તમે પણ મનથી વિચારી જુઓ.\"\n\nઅને આમ હું અને રોહન એક થયા અને હવે કેનેડામાં જ સહ પરિવાર સેટલ છીએ.",
      "duration": "4 mins",
      "category": "Drama"
    },
    {
      "id": 27,
      "title": "વક્ત",
      "story_name": "રાજુને ધક્કા મારી હવેલીમાંથી કાઢી મૂકવામાં આવ્યો. પિતાએ રાજુને હવેલીમાં શેઠના ડ્રાઈવર તરીકે રખાવી દીધો હતો. રાજુ કૉલેજ ગ્રેજ્યુએટ હતો. પણ નોકરીની વ્યવસ્થા થતી ના હતી. કારણકે નોકરી માટે ઓળખાણ જોઈએ અને ગરીબ રાજુ પાસે લાયકાત સિવાય બીજું કાંઈ ના હતું. શેઠની આદત હતી બધાં નોકરોને હડધૂત કરતા. રાજુથી કાર સાફ કરવામાં વાર થઇ અને શેઠે પૂછ્યું તો જવાબ આપ્યો કે એની મા ને દવાખાને લઇ ગયો હતો. અને બસ શેઠ ઊખળી પડ્યા. અને એની મા ને જેમ તેમ બોલવા લાગ્યા કે તારી મા મરી જાય તો સારું. રાજુથી સહન ના થયું એણે કહ્યું શેઠજી મહેરબાની કરી મા માટે અપશબ્દ ના બોલશો. અને શેઠ એકદમ ગુસ્સામાં આવી ગયા. અને રાજુને ધક્કા મારી હવેલીથી બહાર ફેંકી દીધો.\n\n\n\nરાજુ ફરી નોકરીની તલાશ કરવા લાગ્યો. અને નસીબ જોગે એને એક ખૂબ સરસ કંપનીમાં નોકરી મળી ગઈ. જે ગવર્મેન્ટની જોબ હતી. આવકવેરા ડિપાર્ટમેન્ટમાં. રાજુની લગન અને કામ કરવાની શક્તિ થકી જોતજોતામાં રાજુને ખૂબ મોટી પોઝિશન મળી ગઈ.\n\n\n\nએકવાર શેઠજીને ત્યાં દરોડો પડ્યો. રાજુને આ કામ સોંપવામાં આવ્યું. રાજુ શેઠની હવેલીમાં પહોંચી ગયો. શેઠ ઘણા કાળા ધંધા કરતા હતા. રાજુને શેઠની વિરુદ્ધ ઘણા પુરાવા મળી આવ્યા. શેઠ રાજુને જોઈને ખુશ થયા કે રાજુ જરૂર પાંચ પચીસ રૂપિયા લઈને વાત ટાળી દેશે. રાજુને એક રૂમમાં લઈ ગયા અને રાજુને કહ્યું,\" તારે જોઈએ એટલા પૈસા લઇ લે પણ આ વાત અહીં દાબી દે.\" પણ રાજુ ઈમાનદાર ! એને કહ્યું,\" શેઠજી તમે એવું નહીં માનતા કે હું તમે કરેલા અપમાનનો બદલો લઉં છું. હું તો મારી ફરજ બજાવું છું. સોરી પણ તમારે જેલમાં જવું પડશે. તમે દેશ સાથે ગદ્દારી કરો છો.\"\n\n\n\nરાજુ હાથકડી પહેરાવી શેઠને જેલમાં લઇ ગયો.\n\nસમય સમયનું કામ કરે છે. આજ મારો સારો છે તો કાલે મારો ખરાબ હોઈ શકે. સમયના બધા ગુલામ છે. માણસે સમયથી ડરીને રહેવું જોઈએ. પૈસાનું અભિમાન કે રૂપનું અભિમાન લાંબુ નથી ચાલતું. ઈશ્વર સામે નમ્ર બની જીવવું જોઈએ.\n\n\"વક્ત કી ઠોકરમેં હૈ ક્યાં હુકુમત ક્યાં સમાજ। '\n\nઆદમી કો ચાહિયે વકતસે ડર કર રહે, કૌન જાને કિસ ઘડી વક્તકા બદલે મિજાજ !!",
      "duration": "2 mins",
      "category": "Drama"
    },
    {
      "id": 28,
      "title": "રસીલા",
      "story_name": "ઝરૂખો શબ્દ જ એવો મીઠો છે કે જે કે ત્યાં જવાનું મન થઈ જ જાય. હું કામ કરતા વારંવાર ત્યાં જઈ ન શકું પણ મન તો ત્યાં જ હોય. હરતા-ફરતા નજર નાખી લઉં. મારે કંઈ તડકામાં સુકવવું હોય કે તાર પર કપડાં સૂકવવા હોય હું ઝરુખામાં જ જોવા મળું. પંખીઓ પાણી પીને દાણા ચણતા હોય ત્યારે ત્યાં હું અવાજ કરવા ન જઉં. હા, સવાર સાંજ 'ચા' તો મારા વ્હાલા ઝરુખામાં જ.\n\n                          મારા ઝરૂખાની સામે જ રસીલાનો ઝરૂખો. ઘણીવાર સામે આવી જઈએ તો વાત પણ કરી લઈએ. રસીલા પાડોશમાં રહેતી હોવાથી મારી સખી બની ગઈ હતી. હમણાં થોડા દિવસોથી રસીલા દેખાતી ન હતી. મેં બે ત્રણ વાર ફોન કરી જોયો, પણ નેટવર્કની બહાર બતાવતો હતો. ખબર નહીં કેમ ! મને મનમાં છૂપી ચિંતા થઈ. રસીલાને એક દીકરી પણ છે. એ કૉલેજના છેલ્લા વરસમાં ભણે એટલે કદાચ ઘરે હશે એમ માની હું રસીલાના ઘરે ગઈ. રસીલાની ઘરે તાળું હતું. હું વિચારમાં પડી ગઈ.\n\nથોડા દિવસો પછી.........\n\n                       એક દિવસ અચાનક જ મારા ઘરનો દરવાજો ખખડવાનો અવાજ આવ્યો હું દરવાજો ખોલવા ગઈ. દરવાજો ખોલતા જ રસીલાને સામે જોઈ. હું ખૂબ ખુશ થઈ ગઈ. એને હાથ પકડીને અંદર લઇ ગઈ. મેં કહ્યું કે તું ઝરૂખામાં બેસ. હું ત્યાં ચા લઈને આવું છું. અમે બંને આરામથી ઝરૂખામાં બેસી ચા પીતા-પીતા વાતોએ વળગ્યા. મેં પૂછ્યું કે તું હમણાં ઘણા દિવસથી કેમ દેખાતી ન હતી ? રસીલાના મોં પર ઉદાસી છવાઈ ગઈ. મેં કહ્યું રસીલા તું વાત કર, હળવી થઈ જઇશ. રસીલાએ ચા નો કપ ટિપોઈ પર મુકતા વાતની શરૂઆત કરી.\n\nરસીલાએ મારી પાસેથી પહેલા વચન લીધું કે હું કોઈને આ વાત ન કરું. મેં પણ વચન આપ્યું કે હું કોઈને નહીં કહું. વાત કંઇક આ પ્રમાણે હતી. રસીલાએ કહ્યું કે હું તો ન વિધવા છું કે ન સૌભાગ્યવતી. આ સાંભળીને મને ખૂબ આશ્ચર્ય થયું મેં વચ્ચે પૂછ્યું કે તો ફોરમ ! દીકરી ફોરમનું નામ સાંભળી રસીલાની આંખમાં આંસુ આવી ગયા.\n\n રસીલા એ કહ્યું કે મને કલકત્તાના વેશ્યાબજારમાં વેચી દેવામાં આવી હતી. મેં ત્યાં ઘણા વર્ષો પસાર કર્યાં મને અચાનક જ ફોરમના આગમનની એંધાણીઓ મળી. હું ખૂબ ખુશ થઈ ગઈ. મારા આવનાર બાળકના ભવિષ્ય માટે હું ત્યાંથી ભાગી છૂટી. જેટલું રોકડ અને સોનુ લેવાય એટલું લઈ લીધું. હું ભાગવામાં સફળ થઈ.\n\nએ લોકોથી દૂર હું ગુજરાતમાં આવી ગઈ. ફોરમ સાત વર્ષની થઈ ત્યારે અચાનક એ લોકો અહી આવી ચડ્યા. મને બાવડું પકડીને ઢસડીને લઈ જતા હતા મેં ખુબ વિનંતી કરી કે મને અહીં રહેવા દો. તમે જે કામ કહો એ કરવા તૈયાર છું પણ એ નર્કમાં મારે પાછુ નથી આવવું. મારી દીકરી ફોરમ માટે હું બધું જ કરી છૂટવા તૈયાર થઈ ગઈ. એ લોકોએ કલકત્તા ફોનમાં વાત કરી એ તૈયાર થઈ ગયા કેમ કે એમને પૈસા મળવાના હતા.\n\n મેં મારી દીકરી અઢાર વર્ષની થઈ ત્યારે બધી વાત કરી દીધી હતી. એ લોકો ફોરમને પણ આ ધંધામાં ખેંચવાના હતા એ તો પાક્કું હતું. હું ફોરમની કોલેજ પૂરી કરવા દેવાની વિનંતી કરતી રહી, પણ છેલ્લા વરસમાં તો ખૂબ ખૂબ મુશ્કેલી ઊભી થઈ રહી હતી. એ લોકો ગમે ત્યારે કોલેજ પહોંચીને ફોરમને હેરાન કરતા હતા. મેં નક્કી કરી લીધું કે ગમે તે થાય મારે મારી દીકરીને બચાવવી જ છે.\n\n મેં ફોરમને વિદેશ મોકલવાની તૈયારી આરંભી દીધી. હું વીઝા આવી જતાં ફોરમને બોમ્બે મૂકવા ગઈ હતી. ફોરમનો ત્યાં જઈને ફોન નંબર ચેન્જ થઈ જશે ને ફોરમને ફોન કરવાની ના પાડી દીધી છે. ફોરમ હવે માસ્ટર કરીને ત્યાં સેટલ થઈ જશે. હું ઉદાસ છું કે હું હવે ક્યારે મારી દીકરીને નહીં મળી શકું.\n\nમેં પૂછ્યું કે કેમ ? રસીલાએ કહ્યું કે મને કેન્સર છે. મેં ફોરમને ના પાડી દીધી છે કે તું હવે ભારત ક્યારેય નહીં આવતી. એટલે જ થોડા દિવસો અમે બંને મા-દીકરીએ સાથે મનભરીને જીવી લીધા. હું અમારી સુમધુર યાદોથી તૃપ્ત થઈ અહીં આવી ગઈ. મને અચાનક મૃત્યુ આવે તો મારા અંતિમ સંસ્કાર તું કરી દેજે. તું સ્વતંત્ર છો કે તારે મારા વિશે સાંભળ્યા પછી સંબંધ તોડવા હોય તો........મેં એના મોં પર હાથ મૂકી દીધો. મારી આંખમાંથી ગંગા જમના વહેતી હતી. જે જીવન કથની સાંભળીને હું હચમચી ગઈ, એ જીવન રસીલા જીવી હતી.\n\n મેં મારા ઝરૂખેથી સામેના ઝરુખામાં નજર કરી તો ત્યાં હિંચકામાં ફોરમની યાદ હિંચકતી હતી. સ્મિતના પુષ્પો વેરતી હતી. એક અલગ જ અનુભૂતિ થઈ. અદ્રશ્ય ફોરમ ભલે થઈ પણ એનું ભાવિ ઉજ્જવળ થયું એ સંતોષ સાથે રસીલા સામે જોયું. રસીલાને પણ વિશ્વાસ બેઠો કે હું એની સાથે છું. મારે તો રસીલાનો સાથ પણ છૂટવાનો જ હતો. અમુક સંબંધો ટુંકાગાળાના હોય પણ એક અવિસ્મરણીય અને અવિભાજ્ય અંગ બનીને રહી જતા હોય છે. \n\n હું મારા ઝરુખેથી એનો સૂનો ઝરુખો જોઈ શકું એટલી હિંમત મારામાં છે ? હું મારી જાતને સવાલ પૂછતી રહી. સૂનો ઝરુખો શબ્દ જ મારા હૃદયને સુનકારથી ભરી મને અંદરથી હચમચાવી ગયો. હું એક આછી ધ્રુજારી સાથે હલી ગઈ.\n\nરસીલા મને ઢંઢોળતી હતી. \n\nમેં સ્વસ્થ થઈ રસીલાને પોલીસમાં ફરિયાદ કરવાનું કહ્યું. હવે દીકરીનું ભવિષ્ય સુરક્ષિત હોવાથી એ તૈયાર થઈ. રસીલાએ મન મક્કમ કરી મોબાઈલમાંથી નંબર ડાયલ કરી જ દીધો.",
      "duration": "4 mins",
      "category": "Drama"
    },
    {
      "id": 29,
      "title": "આનંદનો આવિષ્કાર",
      "story_name": "પિન્કી, બેટા તારા ટીવી નું વોલ્યુમ જરા ધીમું કરતો.જો દાદી પૂજા કરે છે ને? આટલા અવાજમાં ભગવાન નું નામ કેમ લેવાય? વસુધા એ પોતાની પૌત્રી ને બૂમ પાડી ને કહ્યું. સવારથીજ ગોરંભાયેલા આકાશની જેમ વસુધાનું મન પણ ઉદાસ હતું. કંઇ ગમતું ન હતું એટલેજ પૂજામાં મન પરોવીને શાંત થવા મથતી હતી.\n\nવસુધા..એક જાજરમાન વ્યક્તિત્વની સ્વામિની, કુટુંબ ના કેન્દ્રબિંદુ સમ વ્યક્તિ. પરણીને આવી ત્યારથી આખા ઘરને સંભાળી લીધેલ. સાથે એક સ્કૂલ માં જોબ કરી પોતાની જાતને એણે સમાંતર પ્રવાહોથી હંમેશા સજ્જ રાખી હતી.\n\n\n\nહવે પોતે નિવૃત છે, સંતાનો પોતાના સંસારમાં સ્થિર છે,પતિ ધંધામાં મશગૂલ છે. હવે એની પાસે ફૂરસદ જ ફૂરસદ છે. પણ હમણાંથી એને કંઈ ગમતું નથી. શરીર પણ નરમ ગરમ રહેવાથી એ હતોત્સાહ રહે છે. એટલેજ આજે એની સખી નયના એ ફોન પર એમની સાથે બદ્રીનાથ અને વેલી ઓફ ફલાવર આવવા આગ્રહ કર્યો ત્યારે એણે ના પાડી કે હવે મારાથી કઠીન મુસાફરી ન જ થાય. ખેર...આજે તો ભગવાન ના સાંનિધ્યમાં પણ શાંતિ નહીં મળે એવું લાગતા એણે પૂજા સમેટી લીધી.\n\n\n\nત્યાં તો અચાનક મોસમનો પહેલો વરસાદ તૂટી પડ્યો. જોરદાર હેલી ને પવન ના ઝપાટા. જલદી જલદી દોડી એણે ઘરનાં બારી બારણા વાસવા માંડયા , કયાંક વાછંટથી એને શરદી સળેખમ ન થઇ જાય!! એણે નાની પિન્કી ને મદદમાં આવવા બૂમ પાડી પણ પિન્કી કયાં? એ તો પણે આંગણામાં આનંદ થી ભીંજાતી બૂમો પાડે છે. વસુધા ને ફાળ પડી, પિન્કી બિમાર પડશે તો? એને ઘરમાં પાછી લાવવા દોડી પણ પિન્કી જેનું નામ! એણે તો વસુધા ના હાથ પકડી એના હાથમાં કાગળ ની હોડી પકડાવી દીધી. દાદી મેં આ હોડી બનાવી છે..તું જ એને તરતી મૂક. પિન્કી નું મન રાખવા ને પછીથી જલદી ઘરમાં જવાય એટલે વસુધા એ હોડી તરાવી.ને આ શું?હોડી આગળ વહેવા ને બદલે પાછળ ગઇ કે શું? વસુધા નું મન પચાસ વર્ષ પહેલાં ના સમયમાં સરકી ગયું..વરસાદ મા નાચતી કુદતી- ગામની ભરચક નદીમાં ધૂબાકા મારતી- વનવગડામા રખડતી- પ્રકૃતિના સાનિંધ્યમાં આનંદમય થઇ જતી વસુધા પાસે એ પહોંચી ગઇ...અવશ્ય પણે પિન્કીના હાથમાં રહેલ પ્લાસ્ટીકની થેલીમાંથી બીજી ત્રીજી એમ એક પછી એક હોડી ઓ લઇ એ તરાવવા લાગી. પિન્કી તો નાચતી કુદતી રહી એની સાથે સાથે એ પણ કયારે નાચવા ગાવા માંડી ખબર જ ન રહી. વરસાદની હેલીમાં એનું શરીર જ નહીં, મન આત્મા પણ જાણે ભીંજાઈ સ્વચ્છ થઇ ગયાં.\n\nઘણીવારે ઘરમાં આવી પોતાના ને પિન્કીનાં કપડાં બદલતા એને અહેસાસ થયો કે એની ઉદાસી એની વ્યગ્રતા તો કયાંય ગાયબ થઇ ગયા છે...\n\n\n\nએણે તરતજ નયના ને ફોન જોડ્યો \" હલ્લો નયના, મને લાગે છે હું તમારી સાથે ચાલીને વેલી ઓફ ફલાવર જરુર આવી શકીશ..હું આજથી જ પ્રેક્ટિસ શરૂ કરી દઇશ \"\n\nનયના એ હસતાં હસતાં પૂછ્યું \" લે તને આવું જ્ઞાન આવી પ્રેરણા કયાંથી મળ્યા? વસુધા બોલી \" પ્રેરણા ફક્ત ભારેખમ પુસ્તકો કે સફળ વ્યક્તિ જ થોડી આપી શકે? મારી પ્રેરણાદાયી તો છે મારી નાનકડી પૌત્રી જેના બાળસહજ ઉત્સાહ, કુતૂહલતા અને શંકારહિત હ્રદયે જ મને સમજાવ્યું કે આ જ તો છે જીવનની અનુભૂતિ જીવંત રાખવાની જડીબુટ્ટી.\n\n",
      "duration": "3 mins",
      "category": "Drama"
    },
    {
      "id": 30,
      "title": "કેવલનું સપનું",
      "story_name": "ઝરણાંનો હરખ આજે અનેરો હતો. કેટકેટલાં સપનાં જોયાં હતાં ! કેટલો સંઘર્ષ કરવો પડ્યો હતો ? કેટલું ગુમાવીને આજે એને મીઠું ફળ ચાખવા મળ્યું હતું. કેવલે અને ઝરણાં એ સાથે જ એક સપનું જોયું હતું ઝરણાં ને એક સફળ સ્ટેજ કલાકાર તરીકે જોવાની. સ્કૂલ કોલેજનાં સમયથી જ ઝરણાં અભિનયમાં એક્કો હતી. ખૂબજ ભાવસભર અને પાત્રમાં પરોવાઈને આત્મીયભાવથી અભિનય કરતી હતી. પછી ભલે ને પાત્ર સકારાત્મક હોય કે નકારાત્મક ! દીકરી, પત્ની, સાસુ, વિધવા, કે ત્યક્તા, માં કે બહેન ! એ પાત્ર ભજવતી વખતે એમાં જ ઓતપ્રોત થઈ જતી.આબેહૂબ નીભાવી જાણતી.\n\n          સમય જતાં ઝરણાંનાં લગ્ન કેવલ સાથે થયા. કેવલ એક સાહિત્ય સર્જક હતો. બેઉને પરસ્પર પ્રેમ થતાં લગ્ન ગ્રંથિથી જોડાઈ ગયા. ઘરની જવાબદારી નીભાવવામાં ઝરણાંનો શોખ એકબાજુએ રહી ગયો. કેવલે ઘણી એવી કૃતિઓ લખી હતી જેમાં ઝરણાં અભિનય કરી શકે તેમ હતી પણ પરિવારની જવાબદારીમાં એનાથી સ્ટેજ છૂટી ગયું. સફળ અભિનેત્રી બનવાનું સપનું અધૂરું જ રહી ગયું.\n\n        સમયનાં વહેણે ઝરણાંનાં જીવનમાં ઝંઝાવાત સર્જી દીધો. કેવલને પક્ષઘાતનો હુમલો આવ્યો. એનું અડધું અંગ લકવાગ્રસ્ત થઈ ગયું. હવે કેવલ ના લખી શકતો ના બોલી શકતો. પણ એક દિવસ એણે પોતાની આંખોની મૂક ભાષાથી ઝરણાંને સ્ટેજ શો નાં નાટકોમાં કામ કરવા સમજાવી.અને ઝરણાં એ કેવલની એ ઇચ્છાને પૂરી કરવા માટે એ કામ કરવાનું શરૂ કરી દીધું. એક પછી એક નાટકો એને મળવા લાગ્યા. \n\n          એક દિવસ આંતરરાષ્ટ્રીય ક્ષેત્રે યોજાયેલી નાટ્યસ્પર્ધા માં ભાગ લેવાનો અવસર ઝરણાં ને મળી ગયો. ને દિલથી એ મહેનત કરીને કામ કરવા લાગી. એની ધગશ અને અભિનય શૈલીથી અંજાઈને સુજલને એની ઇર્ષ્યા થવા લાગી. એણે ઝરણાં સાથે મિત્રતા કેળવી. અને ધીમે ધીમે એને પ્રેમમાં પરિવર્તિત કરી દીધી. સુજલે ઝરણાં પાસે પોતાનાં પ્રેમ નો એકરાર પણ કર્યો. ઝરણાં એ પણ તેને સાથ આપ્યો. \n\n        સુજલ ઝરણાંને ખૂબજ સાથ ને સહકાર આપતો ને એવું જતાવતો કે એ ઝરણાંને ખૂબજ ચાહે છે. સામે ઝરણાં પણ એવોજ સહકાર આપતી. બેઉનો જાણે એક જ ધ્યેય કે બેઉને જીતાડવા માટે તનતોડ મહેનત કરવી. બેઉનાં અભિનયનાં પણ એટલાં જ વખાણ થતાં હતાં સુજલ એમજ માનતો કે ઝરણાં મારાં ગળાડૂબ પ્રેમમાં છે. પણ ઝરણાં સુજલનો ઈરાદો બરોબર જાણી ગઈ હતી. એનાં જ પતિ કેવલે લખેલાં નાટકનો રચયિતા જ સુજલ છે એવું વાહિયાત જૂઠાણું સાબિત કરતી સુજલની ચાલ ઝરણાં ને બરોબર પરખાઈ ગઈ હતી. અને એટલેજ એ એક સફળ અભિનેત્રી જેવોજ અભિનય સુજલને પ્રેમ કરવાનો કરતી રહી.\n\n          સુજલને એની સહેજ પણ ગંધ ના આવવા દીધી. નાટક આંતરરાષ્ટ્રીય કક્ષાએ ભજવાયું હતું. દેશવિદેશમાં ડંકો વગાડનાર નાટકમાં જ શ્રેષ્ઠ રંગમંચની શ્રેષ્ઠ અભિનેત્રી, શ્રેષ્ઠ અદાકારાનો એવાર્ડ ઝરણાં ને મળે છે.અને સુજલ તો હતપ્રભ જ થઈ જાય છે. આ શું થઈ ગયું !! અને શ્રેષ્ઠ નાટ્ય કૃતિ રચયિતા નો એવોર્ડ પણ કેવલને નામે જાય છે.\n\n       જે નાટકમાં ઝરણાં અને સુજલે સાથે કામ કર્યું હતું જેનો રચયિતા પોતે જ છે એવું કહેનાર સુજલ આ સાંભળીને જાણે પથ્થર બની ગયો ! હા, એ સમજી ગયો કે ઝરણાંએ માત્ર તેની સાથે એક લાલચને સલામત રાખવા માટે પ્રેમ નું નાટક જ કર્યું હતું. એમાં પણ એ એક સફળ જ અભિનેત્રી સાબિત થઈ ગઈ હતી.\n\n        આજે ઝરણાં એટલે જ ખુશ હતી કે એણે અને કેવલે જોયેલું સપનું આજે સાકાર થયું હતું. ઝરણાં કેવલને વ્હીલચેરમાં બેસાડીને સ્ટેજ પર લાવીને એને મળેલાં એવોર્ડને સ્વીકારીને કેવલનાં ચરણે ધરે છે. અને કેવલનાં લકવાગ્રસ્ત અંગમાં એક અનોખું સ્પંદન થાય છે. એની આંગળીનાં ટેરવામાં કંપન થાય છે અને એક કંપનનો, સ્પંદનનો અનુભવ ઝરણાં એ અનુભવ્યો. એનો ચહેરો કેવલનાં બેઉ હાથમાં મૂકેલો હોય છે એમાં મૂકેલા ગાલને એ કંપનનો અહેસાસ થયો, અને આજે એને એનો ખરો એવોર્ડ જાણે પ્રાપ્ત થવાની અનેરી ખુશી મળી છે.\n\n",
      "duration": "3 mins",
      "category": "Drama"
    },
    {
      "id": 31,
      "title": "મત્સ્યકન્યા",
      "story_name": "નામ એવા જ ગુણ ધરાવતી ક્રુઝ. \n\nછેલ્લાં કેટલાંય વર્ષોથી સાગરની લહેરો પર નાચતી કૂદતી એક સાથે પાંચ હજાર પ્રવાસીઓને પ્રવાસ કરાવતી મત્સ્યકન્યાને હવે જાણે ઉંમર લાગવા માંડી હતી.\n\nછેલ્લા પ્રવાસમાં નાની મોટી ટેકનિકલ ખામીઓ, રુમની હાલત, સાવ નીચેના ભાગને સતત પાણીમાં રહેવાનું હોવાથી કટાતું જતું તળ આ બધું નડ્યું. સાત દિવસની યાત્રા પતાવીને આવેલી મત્સ્યકન્યા આ વખતે જાણે હાંફી ગઈ હતી. \n\nશિપિંગ કંપનીની મેનેજમેન્ટ ટીમની એક મિટિંગ તાત્કાલિક બોલાવવામાં આવી. ઘણી ચર્ચા વિચારણાને અંતે મત્સ્યકન્યાને હવે વિરામ આપવાનો નિર્ણય કરવામાં આવ્યો. સફેદ હાથી પાળવા જેટલો ખર્ચ એને નિભાવવામાં થાય એ બાબત પર મત લઈને એને શીપ બ્રેકિંગ યાર્ડમાં મોકલી આપવાનો આખરી ફેંસલો થયો. \n\nઆ મિટિંગમાં મત્સ્યકન્યાના મુખ્ય કેપ્ટન મિ. દેવ પ્રસન્ના પણ શામેલ હતા. બધા જ મુદ્દા મત્સ્યકન્યાની નબળી પડતી જતી પરિસ્થિતિ માટે રજૂ થયા તે સત્ય જ હતા એટલે એમને બે મહિના પછીની તારીખ ફાળવવામાં આવી. ભારે હૃદયે કેપ્ટન કોન્ફરન્સરુમની બહાર નીકળ્યા.\n\nબીજે દિવસે કિનારે ઉભેલી મત્સ્યકન્યા પર કેપ્ટન પહોંચ્યા ત્યારે મનમાં એને મધદરિયે લઈને જવાના આનંદને બદલે હવે એની હસ્તીને હથોડાને સોંપી દેવાનો પારાવાર અફસોસ હતો.\n\nસાગરની લહેરો હંમેશની જેમ મત્સ્યકન્યાને હળવે હળવે વ્હાલ કરી રહી હતી. કેપ્ટનને દરેક ફ્લોર પર નજર કરવાનું મન થયું.\n\nપ્રથમ ફ્લોર તો માત્ર એન્ટ્રી હતી જ્યાંથી આજ સુધી લાખો પ્રવાસીઓએ પોતાની રોમાંચક યાત્રાનો આરંભ કર્યો હતો. બીજા માળથી રુમ્સ, રેસ્ટોરન્ટ્સ, બાર, થિયેટર, ઓપેરા, ઓપન ઓરકેસ્ટ્રા, સ્વિમીંગપુલ, જીમ, ગેમ ઝોનની ભવ્યતા શરુ થતી હતી. \n\nજે મત્સ્યકન્યા પર પાંચ હજાર ટુરિસ્ટની ચહલપહલ રહેતી, જાત જાતના સંગીત ગુંજતાં, તરહ તરહના વ્યંજનોની સુગંધ પ્રસરતી ત્યાં એક ઘેરો સુનકાર હતો. કેપ્ટનના દિલમાંથી એક નિ:સાસો નીકળી ગયો. \n\n“અરેરે ! આ દિવાળી સાવ સૂની હશે.”\n\nનહીંતર દિવાળી વેકેશન તો અત્યંત વ્યસ્ત હોય. સ્ટાફને શ્વાસ લેવાનો સમય ન મળે એમ એક પછી એક પેકેજ ગોઠવાયેલાં જ હોય.\n\nઆમ જ બારમા ફ્લોર પર પહોંચીને શૂન્યમનસ્ક રીતે રેલિંગ પર ઊભા રહેલા કેપ્ટનની નજર કિનારા પર થોડે દૂર વસેલી એક વસાહત પર ગઈ. માછીમારી કરતો વર્ગ, આવી લકઝરી ક્રુઝ પર મજૂરી કરતો વર્ગ, કિનારે વસેલા મત્સ્યઉદ્યોગમાં કામ કરતો વર્ગ અહીયાં વસતો હતો. \n\nએમાંથી દસ બાર ટાબરિયાં મત્સ્યકન્યાને પોતાની નાની નાની આંખથી વિસ્મયપૂર્વક  નિહાળી રહ્યાં હતાં. અને હજારો યાત્રિકોને સપનાંની દુનિયામાં લઈ જનાર કેપ્ટનની આંખમાં એક સપનું ફરક્યું.\n\nજલ્દી નીચે ઉતરીને એ પેલાં ટાબરિયાંઓ તરફ ગયા. બે ચાર ભૂલકાં ડરથી ભાગી ગયાં. \n\n“અરે અરે ! એમ ભાગી ન જાવ. હું તમને મળવા જ આવ્યો છું.”\n\nએટલીવારમાં કોઈ અજાણ્યાને પોતાનાં બાળકોની નજીક ઊભેલો જોઈને પાંચ સાત શ્રમિકો પણ ધસી આવ્યા. \n\n“કોણ છો ? શું કામ છે ?”\n\n“તમારી સાથે વાત કરવી છે. તમને પેલું જહાજ દેખાય છે ? એ અમારી કંપનીનું છે. એમાં બે દિવસ રહેવા મળે તો ? દિવાળી આવી રહી છે. દિવાળી અને બેસતું વર્ષ તમને બધાને એમાં ગમશે ?”\n\n“મજાક કરો છો ? સાહેબ, અમારી દિવાળી એટલે એક જૂનું કપડું ઉતારીને બીજું જૂનું કપડું પહેરવું તે. અમારી દિવાળી એટલે અમારા છોકરાંઓને બીજાએ આકાશમાં ફોડેલા ફટાકડા બતાવવા તે. કોઈ ઉદાર દાતાઓ આવી ચડે તો મીઠાઈનું બોક્સ મળી જાય તે. રોજ કમાઈને રોજ ખાવાવાળા અમે દિવાળીએ રજા પાડીએ તો અમારાં ઘરોમાં નિર્જળા એકાદશી થઈ જાય.”\n\n“સાંભળો તો ખરા ! હું પૈસા માગતો જ નથી. બસ બે દિવસ અમારી મત્સ્યકન્યાની સવારી કરવાનું આમંત્રણ પાઠવું છું. એ મત્સ્યકન્યાની જિંદગીની આખરી યાદગાર સફર હશે. એની આવરદા પૂરી થવામાં છે. એ હવે યાત્રા કરી શકવાની પરિસ્થિતિમાં નથી. બ્રેકિંગ યાર્ડમાં જાય એ પહેલાં એને તમારા જેવા મુસાફરો મળે તો અમને સંતોષ થઈ જાય.”\n\nઅને પછી કેપ્ટને મેનેજમેન્ટ કમિટીમાં મહાપ્રયાસે પોતાના ખર્ચે અને જોખમે બે દિવસ મંજૂર કરાવ્યા. મર્યાદિત સ્ટાફ જેમણે સ્વેચ્છાએ આ ઉત્તમ કાર્યમાં સાથ આપવાનો સહયોગ દર્શાવ્યો.\n\nમત્સ્યકન્યાને ફરી શણગારવામાં આવી. દિવાળીની સવારે બસો શ્રમિક પરિવાર પોતાનાથી ક્યાંય ઉજળી મત્સ્યકન્યામાં ચેક ઈન થયા.\n\nકેપ્ટને દરેકનું સ્વાગત કર્યું. દરેકને રુમ ફાળવવામાં આવ્યા. બે દિવસ દરેક શ્રમજીવીને સપનાની દુનિયાની ભરપૂર સહેલ કરાવવામાં આવી. ક્યારેય ત્રણ ડબલાં પાણીથી વધુ પાણી નહાવા માટે નહોતું મળ્યું એ બધા સ્વિમિંગપુલમાં સાત જનમનું સ્નાન કરીને મોજમાં આવી ગયા.\n\nકેટલીય જાતના પકવાન બન્યા. રાતે ફટાકડાનો ખજાનો ખુલ્લો મૂકી દેવામાં આવ્યો. આતશબાજીનો ભવ્ય કાર્યક્રમ યોજાયો. \n\nજે સપનાં વર્ષોથી માત્ર બંધ આંખોએ જોવાતાં હતાં એવા ગરીબ પરિવારોને કેપ્ટને બે દિવસમાં આખી જિંદગીનાં સપનાં જીવાડવાનો પ્રમાણિક પ્રયાસ કર્યો. બેસતા વર્ષે દરેકને ગળે લગાડીને આવનારાં દરેક વર્ષ આવાં સારાં જાય એવી શુભેચ્છા પાઠવવામાં આવી. \n\nબે દિવસ મત્સ્યકન્યા પર કિનારેથી જ સાત દરિયા અને સાત આકાશની સ્વપ્નિલ યાત્રાનો અનુભવ કરાવ્યા બાદ વિદાય વખતે દરેક પરિવારને ગાદલાં, રજાઈઓ, ક્રોકરી, વાસણો, બાળકો માટે રમકડાં, કપડાં વગેરે અઢળક વસ્તુઓ આપવામાં આવી. એની સાથે મનથી ધનિક બનેલા બસો પરિવારોએ હૃદયપૂર્વકના ધન્યવાદ સાથે ચેક આઉટ કર્યું. જે વસ્તુઓ ભેટમાં આપવામાં આવી તેના પૈસા કાયદેસર રીતે કેપ્ટન અને એમના સાથીઓએ કંપનીમાં જમા કરાવ્યા. \n\nફરી એકવાર મત્સ્યકન્યા સૂની પડી પણ કેપ્ટનના મનમાં અઢળક ઉજાસ વ્યાપી ગયો હતો. અંતે કન્યાવિદાયની ઘડી આવી પહોંચી. સહુથી વધુ કેપ્ટનને આકરું લાગી રહ્યું હતું પણ મત્સ્યકન્યાની અંતિમ સફર કોઈએ ન કરી હોય એવી યાદગાર એના નામે લખાયાનો રાજીપો હતો. ",
      "duration": "4 mins",
      "category": "Drama"
    },
    {
      "id": 32,
      "title": "છેલ્લા ભગવાન",
      "story_name": "રામપરનું તળાવ. તળાવની પાળે વડ અને એની વડવાઈઓ પર આખા ગામના છોકરાવ હિંચકા ખાય. કેટલાકનો હાથ છૂટી જાય તો પાણીમાં પણ પડે અને એમ જ રમત રમતમાં તરતા પણ શીખી જાય. નાનકડું ગામ એટલે બધા એક બીજાને અંગત રીતે ઓળખે. કોઈનું છોકરું તોફાન કરતુ હોય તો ગામમાંથી કોઈ પણ વડીલ વઢે તો છોકરાના માબાપને ખરાબ ન લાગે. છેલ્લા કેટલાક વરસોથી ગામ ખાલી થઈ રહ્યું હતું. ગામના નગર શેઠનો દીકરો અમેરિકા ગયો પછી બધા જુવાનિયાઓને પૈસા કમાવવા બહાર જવાની લત લાગી અને ગામમાં માત્ર વૃદ્ધો રહી ગયા.\n\nએક દિવસ શેઠાણીને સરસ વિચાર આવ્યો અને શેઠે એને વધાવી લીધો. તળાવની પાળે મોટું મંદિર બનાવવું અને એમાં નવ દેરા કરવા. નવેયમાં નવ ભગવાન. એના મૂર્તિ પ્રતિષ્ઠા મહોત્સવમાં બધાને ભેગા કરવા અને દર વર્ષે એ જ  દિવસે ભેગા થવાનો મહિમા ઉભો કરવો. રજૂઆત થતાં જ ધાર્યા કરતા વધારે ફાળો ભેગો થઈ ગયો. શહેરમાંથી આર્કિટેક્ટ આવ્યા નકશા બન્યા અને કામ શરુ પણ થઈ ગયું. ગામ આખું વખતો વખત મંદિરના કામ માટે હજાર થઈ જતું. પાયા જલ્દી ખોદાઈ ગયા કારણકે બધા તગારા ઉપાડવા લાગ્યા. પ્લીન્થ સુધી તો કામ ફટાફટ આવી ગયું. હવે સલાટો પથ્થરની ઘડાઈ કરતા હતા. શેઠને વિચાર આવ્યો,\"મૂર્તિનો ઓર્ડર આપી દેવો પડે. બાકી મંદિર તૈયાર હશે અને ભગવાનની વાટ જોવી પડશે.\" શેઠ જયપુર ગયા અને મૂર્તિનો ઓર્ડર પણ અપાઈ ગયો. સલાટો માટે સવાર સાંજ ભાવતા ભોજન આવતા. મંદિરના થાંભલા બન્યા અને તેનું નક્સી કામ દેલવાડાને ટક્કર મારે તેવું થયું.\n\nએક દિવસ સમાચાર આવ્યા કે અચાનક આર્કિટેક્ટનું હૃદય બંધ પડી ગયું, એના આઘાતમાં શેઠને પેરાલીસીસનો એટેક આવ્યો. મંદિરના મુખ્ય બે કર્તાહર્તા ખસી ગયા. મંદિર બની ગયું. મૂર્તિઓ આવી. એક વિચિત્ર પથ્થર પણ જોડે આવ્યો. ચમકીલો, લાલમાં કથ્થાઈ ઝાંય વાળો ગ્રેનાઈટ. નવ દેરામાં નવ ભગવાન મુક્યા પછી એક દેરું પણ ખાલી હતું. શેઠ બોલી શકે તેમ હતા નહિ. બધાએ સમજી લીધું કે આ કોઈક ભગવાનનું સ્વરૂપ છે જે જયપુરમાં પૂજાય છે પણ આપણને ખબર નથી. વાજતે ગાજતે મૂર્તિ પ્રતિષ્ઠા થઈ ગઈ. શેઠના ખુબ વખાણ થયા. શેઠના દીકરા સોહમને બધાએ શેઠ સાજા થઈ જાય ત્યાં સુધી  રોકાઈ જવા સમજાવ્યો. અને પેલા ભગવાનને બધા છેલ્લા ભગવાન તરીકે ઓળખવા લાગ્યા, કારણકે તેમનું દેરું છેલ્લું હતું. એ ભગવાનને કોઈ દૂધ તો કોઈ તલ ચડાવતું, કોઈ તેલ તો કોઈ કમળ પણ ચડાવતું. છેલ્લા ભગવાનની પૂજા દરેકની શ્રદ્ધા મુજબ થતી.\n\nએક વિચિત્ર વાત એવી પણ બની કે છેલ્લા ભગવાનની માનતાઓ પણ સહુથી વધારે ફળતી. સોહમે પણ શેઠના સારા થવાની માનતા રાખી. અને માનતા ફળી પણ ખરી. સાડા ત્રણ મહિનામાં શેઠ સાજા થઈ ગયા. એકાદ અઠવાડિયા પછી તેમને મંદિર લઈ જવાયા. પેલું છેલ્લું દેરું જોઈને તે બેસી પડ્યા. \"લ્યો તો અંતે દસ દેરા બની જ ગયા? મેં કેટલી ના પાડી હતી પેલા આર્કિટેક્ટ ને.\" સોહમે પેલી છેલ્લા ભગવાન વાળી વાત કરી એટલે તેમને વધારે નવાઈ લાગી. તેમણે મૂર્તિ  વાળાને ફોન કર્યો,\"ભાઈ, કેમ છો તમે. તમારી મૂર્તિ  તો જાણે સાક્ષાત ભગવાન જેવી જ  લાગે છે. પણ તમે ભૂલથી એક પથ્થરની મૂર્તિ વધારે મોકલી આપી છે અને એના પૈસા લીધા નથી.\" મૂર્તિ વાળો મૂંઝવણમાં મુકાયો. તેને કાંઈ સમજાયું નહિ એટલે શેઠે મૂર્તિનું વર્ણન કર્યું. પેલો હસ્યો,\"અરે શેઠ, એ તો રસ્તો સારો ન હતો અને થોડીક જગ્યા પડતી હતી એટલે ખાલી ટેકા માટે એ પથ્થર મુક્યો હતો. એનો આકાર તો કોણે જોયો હોય? અને એના પૈસા પણ લેવાના નથી. બીજું કોઈ કામ હોય તો જણાવશો.\" શેઠ અચંબામાં પડી ગયા. તેમણે પથ્થરને ધારીને જોયો. તેમને પણ વિશ્વાસ આવ્યો કે,\"પથ્થર ને જયારે પુજાવું હોય ત્યારે તે એની જગ્યા કરીજ લે છે.\"\n",
      "duration": "3 mins",
      "category": "Drama"
    },
    {
      "id": 33,
      "title": "મુક્તિ",
      "story_name": "\" હું શાકભાજી ખરીદવા જાઉં છું. દરવાજો અંદરથી બંધ કરી લેજે. અને હા, બાર વાગી જાય તો મલ્હારને અવાજ આપજે. ઉપર આવી રહે. એનું હોમવર્ક પણ બાકી છે. નહીંતર ઊભે તડકે રમ્યા કરશે. \"\n\nકીર્તિના ડગલાં દાદર ઉતરી ગયા. ટીવી નિહાળવામાંથી એક બ્રેક લઈ સુમિત દરવાજો બંધ કરવા ઊભો થયો. રવિવાર હતો. આરામનો દિવસ. બજાર ઘરથી અર્ધા કિલોમીટરને અંતરે હતું. એટલે કીર્તિને એની શાકભાજીઓ ખરીદીને પરત થતા બહુ સમય લાગવાનો હતો નહીં. એક નજર એણે ઘડિયાળ તરફ કરી. મલ્હારને હજુ થોડો રમવાનો સમય આપી શકાય. \n\nફરીથી ટીવી સામે આવી ગોઠવાઈ સુમિતે એક પછી એક ટીવીના ચેનલ બદલવા માંડ્યા. અચાનકથી એક અવાજ એને ધીમે સાદે પોતાના તરફ આકર્ષી રહ્યો.\n\n\" સુમિત અહીં આવ. સુમિત, સાંભળે છે ? આવ તો......\"\n\nસુમિતના હાથમાંનું રિમોટ ધ્રૂજવા માંડ્યું. એણે ધીમે રહી પોતાના શયનખંડ તરફ નજર કરી. તરતજ એની નજર ફ્લેટના દરવાજા તરફ ડોકાઈ. બહાર શેરીમાંથી બાળકોનો અવાજ ફ્લેટ સુધી સંભળાઈ રહ્યો. \n\n\" એ આઉટ છે. આઉટ છે. ચીટિંગ કરે છે. ના, ના.\"\n\nસુમિતે ફરીથી પોતાનું ધ્યાન ટીવી ઉપર કેન્દ્રિત કરવાનો પ્રયાસ કર્યો. સમાચાર ચેનલ ઉપર હાજર ન્યુઝ રીપોર્ટરના હોઠમાંથી સરી રહેલા શબ્દો ધીમે ધીમે મૌન થતા ગયા અને એના મોઢામાંથી ફરીથી એજ શબ્દો એને સંભળાવા લાગ્યા. \n\n\" સુમિત. અહીં આવ. સુમિત, સાંભળે છે કે ? જલ્દી આવ. \" \n\nસુમિત ધ્રૂજી ઊઠ્યો. એને એ શબ્દો તરફ આકર્ષાવુ ન હતું. એણે કાન ઉપર હાથ દબાવી દીધા. એની નજર શયનખંડની અલમારીને ડરીને તાકી રહી. ફરીથી એણે ફ્લેટના દરવાજા તરફ નજર કરી. દરવાજો બંધ હતો. કીર્તિ હજુ આવી ન હતી. મલ્હાર ફ્લેટમાં હાજર ન હતો. આવો અવસર ફરી મળશે નહીં. સુમિતનું મન લલચાઈ રહ્યું. નિર્ણય લેવાની મૂંઝવણ એના હૈયાના ધબકાર બમણા કરી રહી. \n\n'કમોન સુમિત. કોઈને કશી જાણ થશે નહીં. '\n\nટીવીનું રિમોટ ટેબલ ઉપર સરકાવી એ અત્યંત ધીમેથી સોફા ઉપરથી ઊભો થયો. \n\n\" ચીટિંગ. ચીટિંગ. ચીટિંગ. \"\n\nબાળકોના અવાજથી ડરી એ ફરી સોફા ઉપર ફસડાઈ પડ્યો. ચહેરા ઉપર બાઝેલા પરસેવાના ટીપા ઉપર એણે હાથ ફેરવ્યો. શ્વાસ જોરજોરથી ફૂલી રહ્યો હતો. ઘડિયાળના કાંટાનો ટક...ટક...ટક... અવાજ માથું ફાડવા લાગ્યો. \n\nએણે પોતાનું મન અન્ય દિશામાં વાળવાનો પ્રયાસ કર્યો. નેટફ્લિક્સ ઉપર નવી રિલીઝ થયેલી ફિલ્મ એણે શોધી કાઢી. કેટલા દિવસોથી એ ફિલ્મની રાહ જોઈ રહ્યો હતો. એના ગમતા સ્ટાર કાસ્ટ અને ગમતી થ્રિલર શ્રેણી. ટેબલ ઉપર કીર્તિએ સર્વ કરેલી ચિપ્સ એણે મોઢામાં મૂકી. ફિલ્મ શરૂ થઈ અને એણે આરામથી સોફા ઉપર પગ લંબાવી મૂક્યા. \n\nપહેલું દ્રશ્ય પાંચ મિનિટ માટે રમ્યું કે ફરીથી એજ શબ્દો એનું ધ્યાનભંગ કરવા માંડ્યા. એણે સભાન રીતે એ અવાજોને અવગણવાનો પ્રયાસ કર્યો. \n\n\" સુમિત. એ સુમિત. સાંભળે છે કે ? અહીં આવ તો. \"\n\nરમત પુન : આરંભાઈ હતી. મક્કમ ખેલાડી જેમ એણે પણ ફિલ્મના દ્રશ્ય ઉપર પોતાનું ધ્યાન હઠપૂર્વક ચોંટાડી દીધું હતું. પણ રમત પલટાઈ. ટીવીના પરદા ઉપરથી દ્રશ્ય ધીમે ધીમે ભૂંસાવા લાગ્યું અને ભૂતકાળની ક્ષણો દ્રશ્યના રૂપે ભજવાઈ ઊઠી. \n\n\" સુમિત. ક્યાં છે તું ? સાંભળે છે કે ? અહીં આવ. \"\n\nપિતાનું જૂનું ઘર. ટેબલ ઉપર અભ્યાસ કરી રહેલો બાર વર્ષનો સુમિત પિતાનો અવાજ સાંભળી દરરોજની ટેવ પ્રમાણે તરતજ ઊભો થઈ ગયો. એ જાણતો હતો કે પિતાજીથી હવે ન થોભાશે. સમય થઈ ગયો. એ તરતજ પિતાજી સામે આવી ઊભો રહી ગયો. એમના કઈ કહ્યા વિનાજ એણે હાથ લંબાવી મૂક્યો. પોતાની ફાઈલમાં વ્યસ્ત પિતાજીએ ઉપર જોયા વિનાજ એના હાથમાં પૈસા થમાવી દીધા. આગળ શું કરવાનું હતું એ જાણતો હતો. આઠ વર્ષનો હતો ત્યારથી જ આ પરંપરા બની ચૂકી હતી. પૈસા મુઠ્ઠીમાં દબાવી સ્લીપરના પટાક... પટાક... અવાજ જોડે એ ઘર બહાર નીકળી પડ્યો. \n\nભૂતકાળના દ્રશ્યથી હિપ્નોટાઈઝ થઈ ગયો હોય એમ સક્રિય મગજનો સાથ છોડી સુમિતે નિષ્ક્રિય મગજનો હાથ થામી લીધો. એ હાથ એને સાથે ખેંચી શયનખંડની એની અલમારી સુધી દોરી ગયો. ઘડિયાળની ટક.... ટક.. દસગણી બમણી ઝડપથી ઘરમાં ગૂંજી રહી. સુમિત પોતાની જાતમાં ન હોય એમ હાંફળો ફાંફળો અલમારીને બે હાથ વડે ખૂંદી વળ્યો. કીર્તિની નજરથી અહીં અંધારિયા ખૂણામાં છુપાઈ બેઠેલ પેકેટ એના હાથમાં લાગ્યું કે ભૂતકાળનું દ્રશ્ય મનોપટ પર આગળ વધ્યું. \n\nબાર વર્ષનો સુમિત દુકાન ઉપર પહોંચ્યો. મુઠ્ઠી ખોલી એણે દુકાનદાર તરફ આગળ ધરી. નિયતક્રમ અનુસરતા દુકાનદારે પૈસા લઈ સામાન એના હાથમાં થમાવ્યો. ટેવ પ્રમાણે એણે રસ્તાની વાટ પકડી. પરંતુ આ વખતે રસ્તામાં પડતી એક સુમસાન ગલીમાં એના કિશોર ડગલાં અટકી પડ્યા. ધીમે રહી એણે નજર દરેક દિશામાં ફેરવી. અવરજવર નહીંવત હતી. એ વાતની ખાતરી થતા એણે ધીમે રહી ઘરમાંથી ચોરીછૂપે ઉપાડી લાવેલ લાઈટર ખિસ્સામાંથી બહાર કાઢ્યું. એની સામે વર્ષોથી ધુમ્રપાન કરતા પિતાજીની નકલ કરતા એણે મોઢામાં એક સિગારેટ ગોઠવી. લાઈટર સળગાવ્યું અને સિગારેટને અગ્નિનો હળવો સ્પર્શ આપ્યો. કોઈ આવી જાય એ પહેલા.....\n\nકોઈ આવી જાય એ પહેલા.....\n\nસુમિતની નજર અલમારીમાંથી ચોરીછૂપે કાઢેલા પાકીટને એકીટશે નિહાળી રહી.\n\nથોડા સમયમાં ઘરની ડોરબેલ વાગી. સુમિતે બારણું ખોલ્યું. કીર્તિ પરસેવે રેબઝેબ શાકભાજીની થેલી જોડે ફ્લેટમાં પ્રવેશી. \n\n\" ઉફ્ફ...બહાર એટલી ગરમી છે ને સુમિત. મલ્હારને....\"\n\nકીર્તિની આંખોનો સંપર્ક સભાનપણે તોડતો સુમિત ચોરની માફક બાલ્કની તરફ જતો રહ્યો. કીર્તિની શંકાભરી દ્રષ્ટિ એને પાછળથી અનુસરી રહી. શાકભાજીની થેલી એક ખૂણે કરી એ સીધી બાલ્કનીમાં પ્રવેશી. \n\nસુમિત હજી પણ કીર્તિની દિશામાં પીઠ ફેરવી ઊભો હતો. એની આંખોમાં આંખો પરોવવાની હિંમત ન હોય એમ. \n\n\"સુમિત.\"\n\nકીર્તિના સંબોધનથી સુમિતના શરીરમાં કોઈ હલનચલન ન થઈ. કીર્તિએ અવાજ કડક કર્યો. \n\n\" સુમિત, તારા પપ્પાને શું થયું હતું ? \"\n\n\" કેન્સર. \" સુમિતના અવાજમાં ધ્રુજારી હતી. \n\n\" એમના ફેફ્સાઓ...\" કીર્તિએ વાક્ય અધૂરું છોડી દીધું. \n\n\" રાખ થઈ ગયા હતા. \" સુમિતે રડમસ અવાજમાં કીર્તિનું વાક્ય પૂરું કર્યું. \n\n\" એ દુનિયા છોડી ગયા ત્યારે તારી ઉંમર કેટલી હતી ? \" કીર્તિનો લ્હેકો કડવો પણ મક્કમ હતો.\n\n\" તેર વર્ષ. \" બે શબ્દોમાં જવાબ સંકેલતા સુમિત તૂટી પડ્યો. \n\nપાછળ ફરી એણે કીર્તિની આંખોમાં આંખો પરોવી. પસ્તાવાનો ધોધ સુમિતની આંખોને ધોઈ રહ્યો. ધ્રૂજતાં હાથે એણે ખિસ્સામાં છૂપાવેલું સિગારેટનું પાકીટ કીર્તિના હાથમાં સોંપી દીધું. \n\n\" એક પણ પીધી નથી. તારા સમ. મલ્હારના સમ. \" \n\nકીર્તિના માથા ઉપર સુમિતના હાથના વજનનું દબાણ થયું કે એની નજરમાં ભીનાશ ભરાઈ બેઠી.\n\n\" પપ્પા. પપ્પા. મેં હાફ સેન્ચ્યુરી મારી. \"\n\nશેરીમાંથી મલ્હારનો ગર્વ સભર અવાજ બાલ્કની સુધી પહોંચ્યો. \n\n\" આઈ વોઝ એ ચેન સ્મોકર. સહેલું નથી મારા માટે. પણ મારે કરવું છે. આ ગુલામીમાંથી આઝાદ થવું છે. મને તારા જોડે જીવવું છે. મલ્હાર જોડે જીવવું છે.\" બાળક જેમ રડી રહેલા સુમિતને કીર્તિએ ગળે લગાવી લીધો. સિગારેટનું પાકીટ એક ખૂણામાં પડ્યું એ શૂરવીર ક્રાંતિકારીને અચરજથી નિહાળી રહ્યું. \n\n",
      "duration": "5 mins",
      "category": "Drama"
    },
    {
      "id": 34,
      "title": "લવ યુ, મા !",
      "story_name": "જિલ્લા ક્લેકટરે કન્યાશાળા વિસ્તરણ માટે આ ગામની પસંદગી કરી હતી તે હવે આ ગામની કન્યાશાળામાં જુનિયર કોલેજ સુધીનાં અભ્યાસની વ્યવસ્થા થશે. આ બહુ મોટી વાત હતી કારણ અત્યાર સુધી અહીં સાત ધોરણ સુધીની જ વ્યવસ્થા હતી અને જેણે ચૂલો જ ફૂંકવાનો છે એણે' આગે પઢનેકી કા જરુરત હોવે ? ' એવું જ અત્યાર સુધીની પંચાયતોનું માનવું હતું. આતો જેનું મોટું નામ હતું અને વગ હતી એ કલેકટરના હુકમને તો ' કૈસો ટાળે ' ?\n\nઆજે એ શાળા સંસ્થાના શીલાન્યાસ માટે કલેકટર આવવાના હતાં. એમણે પોતે ખાસ રસ લઈને આ પ્રોજેક્ટ ઊભો કરેલો અને આ શાળા સાથે જોડાયેલી સ્ત્રી વિકાસ સંસ્થા માટે તો એમણે પોતે મોટું દાન કર્યું છે અને એનું નામકરણ પણ એજ કરવાનાં છે સાંભળી ગામનાં આગેવાનો તો અકળાતાં હતાં પણ ગામની સ્ત્રીઓ તેમાંયે ઊગીને ઊભી થતી કન્યાઓનાં મનમાં ખૂબ જ ઉત્સાહ અને પોતાના બહેતર ભવિષ્યની આશા ઉભરાતી હતી. અત્યારની શાળાના નાના મકાન પાસે જ વિશાળ જગ્યા ખુલ્લી પડી હતી. તેમાં જ નવો પ્રોજેક્ટ ઊભો થવાનો હતો. તેમાં મોટો મંચ અને મંડપ બાંધેલા. આજુબાજુના નાનાં -નાનાં ગામથી પણ લોકો આવેલા કારણ આ અંતરિયાળ પ્રદેશમાં આવું કંઈ પહેલી વાર થઈ રહ્યું હતું જ્યાં સ્ત્રીઓ કેન્દ્રમાં હતી બાકી આ સમાજમાં તો એ વર્તુળની ત્રિજ્યાની જેમ કપાતી જતી અને હવે ભૃણ પરીક્ષણની શોધ થયા પછી તો વર્તુળની બહાર જ ફેંકાતી થઈ ગઈ હતી.\n\nસરકારી ગાડીઓનો કાફલો અને એક મોટા બોક્સને લઈ એક મોટો ટેમ્પો આવી પહોંચ્યા. લાગતા-વળગતા આગેવાનો હાર-તોરા લઈ આ નવા 'પંકજ સાહબ કલેક્ટર ' ની ખુશામતમાં દોડી ગયાં. ગાડીનો દરવાજો ખુલ્યો એમાંથી પહોળા પટ્ટાની આછી પીળી સિલ્ક સાડી, મેચીંગ બ્લાઉઝ, એક ખભે પશ્મીના શાલ નાંખેલ એક જાજરમાન સ્ત્રી ઉતરી. આગેવાનો એને નઝરઅંદાઝ કરી ક્લેક્ટરને શોધવા ગાડીમાં ડાફોળીયાં મારતાં હતાં કે એક સેક્રેટરી જેવા માણસે આગળ આવી કહ્યું \" યહી હૈ આપકે નયે કલેક્ટર -પંકજ સાહીબ ' એક સ્ત્રીને આ રૂપમાં જોઈ આ ખુશામતીયા અચકાણાં પણ પછી આઘાત પચાવી '' રામ-રામ સા. . . . ખમ્માઘણી . . . \"કરતાં આગળ વધ્યા.\n\nકલેક્ટર સાહેબ. . પેલી સ્ત્રી હારતોરા સ્વીકારતી વિશ્વાસ પૂર્વક આગળ વધી. આખા પરિસરની ઝાંકી લઈ શિલાન્યાસની પૂજા ભાવપૂર્વક કરી મંચ તરફ આગળ વધી. હવે એકઠી થયેલી મેદનીને સંબોધી સંસ્થાના નામકરણની વિધી બાકી હતી. ગામનાં બુઝર્ગ આગેવાનો મંચ પર ગોઠવાઈ ગયા હતાં. બધાંને સાહેબની રહેમ નજરમાં જો રહેવું હતું !\n\nકલેક્ટરે વકતવ્ય શરૂ કર્યું \" આ શાળા સાથે સંલગ્ન સંસ્થાનું નામ હશે . . . આશા ધામ. . . . હા , અહીં સર્વ ઉંમરની સ્ત્રીઓ માટે આશાનું એક કિરણ હંમેશા ઝગમગતું હશે. એમનું ઉત્થાન એજ આ સંસ્થાનો મંત્ર. પહેલાં બાળકીઓ ને દૂધપીતી કરાતી હવે તો ભૃણ પરીક્ષણ કરી માતાના પેટમાં જ હત્યા કરી દેવાય છે અને લાચાર મા કંઈ નથી કરી શકતી. હવે આ ગામની હરએક બાળકી શિક્ષા મેળવી સક્ષમ બનશે અને હરએક સ્ત્રી સન્માન મેળવશે. \" સામે રહેલી સ્ત્રીઓએ તાળીઓથી એને વધાવતા એ આગળ બોલી \" અને આ બધું થશે એક સ્ત્રીના આશીર્વાદથી \" સાથે લાવેલા અને મંચ પર ગોઠવેલા પેઈન્ટીંગનું અનાવરણ કરતાં એ બોલી \" અને એ સ્ત્રી છે આ. . . . . . આશાદેવી \"\n\nએ તસ્વીર પર નજર પડતાં જ અનેક લોકોને કંઈક જાણીતો ચહેરો લાગ્યો. . પણ સ્ટેજ પર બેઠેલા મુખી સોહનલાલ તો પસીનાથી રેબઝેબ થઈ ગયાં. એની આંખ સામે સૂકલકડી, વીખરાયેલા વાળ અને હતાશ ચહેરે પોતાના હાથમાં મરવાના વાંકે જીવતી એક બાળકીને પકડીને ઉભેલી એક સ્ત્રી તરવરી. . . એને છેલ્લે જોયેલી એ દિવસે પોતે એ બંનેને ધક્કો મારી બહાર પરસાળમાં બેઠેલો અને 'મા સા ' એ કરી મૂકેલી બૂમાબૂમ સાંભળતો રહેલો એ યાદ આવ્યું. મા સા બોલતાં હતાં \" સોહન, આ તારી બાવળી બિંદણી આ છોરીને જણીને લાવી ને આપણા કુળનું સત્યનાશ કર્યું. પાછી આ બિમાર છોરીની દવા કરવાની વાત કરે છે. સાલ્લા મરવા દે બંનેને તે જાન છૂટે. \" આમતો પોતાને પણ આ સાપના ભારા જેવી છોરીથી છૂટકો જ જોતો તો, તે પોતે પણ ઉશ્કેરાઈને બોલેલો \" એ હુઈ, અણહુઈ કરને એક હી ઉપાય બચ્યો સે. આજ રાતે એ છોરી કો દૂધપીતી કર દે . \" ને એ મધરાતે એ મા-દીકરીને જાણે અંધકાર ગળી ગયો. એ સ્ત્રી એટલે કે આશાનું કોઈ જ સગુવહાલું નહોતું એટલે એની ભાળ મેળવવાનું કોઈ ઠામ-ઠેકાણુંએ નહોતું. ને પોતે મા-દીકરાને તો એ મેળવવું એ નહોતું. મોટી જમીનનાં માલિકને તો દહેજ સાથે દીકરો જણી દે એવી કન્યા મળી ગઈ.\n\nપણ અત્યારે આ તસ્વીર જોઈ સોહનલાલને ખુરસી છોડી અહીંથી સરકવામાં શાણપણ લાગ્યું. એણે સ્ટેજથી નીચે ઉતરવા પગ માંડ્યો ત્યાં માઈકમાં અવાજ ગૂંજ્યો. . . . . ''સોહનલાલ, તુમ જીસે બ્યાહકે લાયેથે વો બાવળી આશા ઓર તુમ જીસસે છૂટકારા પાના ચાહતે થે વો તુમ્હારી બેટીકા ભવ કૈસે ગયા નહીં જાણણા ક્યા ? \"\n\nસ્થિર થઈ ઉભેલાં સોહનલાલને જોતાં લોકોની યાદદાસ્ત સળવળવા લાગી. ત્યાં કલેક્ટર સાહિબા બોલ્યાં \" હા, આ એજ આશા છે જેણે પોતાની પુત્રીનાં શ્વાસ ગૂંગળાવીને ખૂટાડવામાં આવે એ પહેલાં ફક્ત ભગવાનને ભરોસે ઘર છોડ્યું. જિંદગીમાં પહેલીવાર બહારની દુનિયામાં પગ મૂક્યો. કોઈ ભણતર -કોઈ હુન્નર પણ નહોતો પણ પેટની જણીને જીવાડવા એક 'મા' ઝનૂનભેર મથતી રહી. નસીબ એને મુંબઈ ખેંચી ગયું. ખૂબ મહેનત કરી. એક ભલી સ્ત્રીના સહારાથી બ્યૂટીપાર્લરનો હુન્નર શીખી સમાજમાં માન ભર્યું સ્થાન મેળવ્યું. . .આ બધું કરતાં એનાં મનમાં એક જ ઝનૂન હતું . . મારી દીકરીને મારા જેવું જીવન ન મળે. . એ ખૂબ સક્ષમ બને '. અને એ દીકરી ખૂબ સક્ષમ બની આજે તમારી સામે ઊભી છે.\n\nસોહનલાલ માથું નીચું કરી ઊભો હતો. એના જેવા બીજા ઘણાં મર્દ 'હાશ ! પોતે તો ઢંકાયેલા રહ્યાં ' વિચારતાં ચૂપચાપ બેસી રહ્યાં. જ્યારે નવી પેઢીની તાળીઓ ઝીલતાં કલેક્ટર સાહીબા બોલ્યાં \"તમે એક 'મા ' ને કરેલા અન્યાયનો જવાબ આપવા આજે એ તો જીવતી નથી ! પણ હું ગર્વથી કહું છું કે આજે હું છું. , જે પણ છું તે મારી મા ને આભારી છે. એ જ્યાં પણ હશે ત્યાં ખૂબ ખુશ હશે... \"\n\nમાની તસ્વીર સામે જોતા પહેલી વાર કલેક્ટરનો અવાજ ધ્રૂજ્યો ને એ બોલી ઊઠી \" લવ યુ, મા. . . \"",
      "duration": "5 mins",
      "category": "Drama"
    },
    {
      "id": 35,
      "title": "શાંતિનું સરવૈયુ",
      "story_name": "તરલ તથા તરલા ખૂબ જ સુખી હતાં. જોનાર એક વાત સહજતાથી કબૂલ કરે કે સુખ પૈસાથી નહીં પણ પ્રેમને કારણે મળે છે. બાકી પૈસાદાર લોકોના ઘરમાં પણ લડાઈ ઝગડા જોવા ક્યાં નથી મળતાં ? તરલા તો એકદમ સામાન્ય ઘરની. પરંતુ મહેનતુ ઘણી. ટિફીનો કરતી. નાસ્તા બનાવીને વેચતી. ઘરમાં પથારીવશ મા હતી તો શેઠને ત્યાં મુનીમ તરીકે કામ કરતાં પિતા હતા. ઘરમાં સૌથી મોટી તરલા. પછી બે ભાઈઓ. જે આવક થાય એનો મોટોભાગ એની મમ્મીની દવાઓમાં ખર્ચ થઈ જતો. તરલાની મદદથી ઘર ચાલતું. પણ સમાજમાં વાતો થતી કે દીકરી કમાય છે એટલે માબાપ એના લગ્નનું વિચારતા નથી.\n\nસમાજની બીકે કે પછી દીકરીની જિંદગી ના બગડે એટલે પણ એના માટે મુરતિયા શોધવાનું ચાલુ કર્યું. આખરે ગરીબ ઘરનો તરલ તૈયાર થયો પરંતુ લગ્ન કોર્ટમાં કરવાના અને કંકુ ને કન્યા. તરલને ગરીબીના કારણે પૈસાપાત્ર ઘરની કન્યા મળવી મુશ્કેલ હતી.\n\nતરલનું ભણતર ખાસ ન હતું પરંતુ તરલાના પગલે એને સરકારી નોકરી મળી ગઈ. પગાર તો ખાસ ન હતો પરંતુ સરકારી નોકરીમાં લાભ ઘણા મળતાં હતાં. પતિપત્ની વચ્ચે ઘણો પ્રેમ હતો.\n\nભાઈબીજ કે બળેવ પર ભાઈને કહેતી,\n\n\"ભાઈ તમે બંને જણ મને એક રૂપિયો જ સુકનનો આપો. બાકી તો તમારા બંનેનો મારા પ્રત્યે પ્રેમ છે જ ને ! પૈસા આપીને પ્રેમ બતાવવાનો ના હોય. \"\n\nબંને ભાઈઓ કમાતા ન હતા. માફીમાં ભણતાં હતાં. પરંતુ બંને ભણવામાં હોંશિયાર હતા.\n\nએનો એકભાઈ એના મિત્રના પપ્પાની મદદથી વિદેશ ગયો. ટૂંક સમયમાં એણે સખત મહેનત કરીને ધીરેધીરે મિત્રના પપ્પાના પૈસા તથા બેંકલોનના પૈસા ચૂકવી દીધા. સાથે સાથે ત્યાં ભણતો પણ હતો. તેના માથે ઘરની જવાબદારી તો હતી જ. બિમાર માને ભારત દવા માટે પૈસા મોકલવા પડતા. નાનાભાઈના ભણતર માટે પૈસા મોકલવા પડતાં. નાનોભાઈ કમાતો થયો એ દરમ્યાન એની માતાનું અવસાન થયું. એ જ સમયે એના પપ્પાને આંખે દેખાવાનું બંધ થઈ ગયું.\n\nત્યારબાદ એના પપ્પાની એક જ જક હતી કે દીકરાને ભારત બોલાવી લો. હવે હું એને જોઈ ના શકુ તો કંઈ નહીં પણ હું એનો અવાજ તો સાંભળી શકીશ. જો કે તરલાની મમ્મીના અવસાન બાદ તરલાએ પિયરનું,ઘર પણ સંભાળી લીધું હતું. બંને ભાઈઓ કહેતાં તરલાએ માનું સ્થાન લઈ લીધું છે. જયારે એનો ભાઈ ભારત આવ્યો ત્યારે બોલ્યો,\n\n\"મોટીબહેન,મારી પાસે જે બચત હતી એ બધી વપરાઈ ગઈ છે. હું અહીં આવ્યો એમાં પણ મારે થોડા ડોલર ઉછીના લેવા પડ્યા છે. માટે હું તારા માટે કંઈ જ લાવી શક્યો નથી\"\n\nતરલા બોલી,\"ભાઈ તું મારે માટે ઘણું લાવ્યો છું. તારા પ્રેમની તોલે દુન્યવી કોઈ ચીજ ના આવે. બસ,ભાઈબહેન વચ્ચેનો પ્રેમ તો જિંદગીની અમૂલ્ય ભેટ છે. \"\n\nથોડા દિવસ રહી ભાઈ પાછો જતો રહ્યો.\n\nનાનાભાઈએ ભણવાની સાથે સાથે નોકરી કરવાનું પણ ચાલુ રાખ્યું હતું. કારણ ઘરમાં કોઈ આવક જ ક્યાં હતી ? જો કે તરલા નજીક રહેતી હતી એટલે કામમાં આવતી હતી. પરંતુ એક દિવસ તરલાએ કહ્યું,\"ભાઈ,તું લગ્ન કરી લે કારણ હવે તું મામા બનવાનો છું. પપ્પાની સંભાળ રાખનાર ઘરની કોઈ વ્યક્તિ હોવી જરૂરી છે. \"\n\nનાનાભાઈનેે પણ એક ગરીબ ઘરની પણ સંસ્કારી કન્યા મળી. પૈસાના અભાવે સાદાઈથી કોર્ટમાં લગ્ન કરી લીધા. ઘરમાં પૈસાની તકલીફ સતત ચાલુ જ રહેતી હતી. બે છેડા માંડ ભેગા થતાં પણ નાનોભાઈ ભણવામાં હોંશિયાર હતો. નાની મોટી નોકરીની સાથોસાથ ભણવાનું ચાલુ જ રાખ્યુ હતું.\n\nમાસ્ટરડીગ્રી મળી કે તરત એને કોલેજમાં નોકરી મળી ગઈ. એ પણ નજીકના શહેરમાં જતો રહ્યો.\n\nજો કે તરલાએ નાનાભાઈને કહ્યું,\"હજી તારી મોટીબહેન જીવે છે. તારે કંઈપણ જરૂર હોય તો મને સંદેશો મોકલજે. તને શરૂઆતમાં થોડી તકલીફ પડશે તો નવું ઘર લેતાં સુધી પપ્પાને મારે ત્યાં મૂકી જા. મારા દીકરા,દીકરીને પણ નાનાનો પ્રેમ મળશે. \"\n\nથોડા સમય બાદ નાનો ભાઈ પપ્પાને લઈ ગયો પરંતુ જતાં જતાં એટલું તો કહેતો ગયો,\n\n\"મોટીબહેન,તેં અમારા બધાની ખૂબ સંભાળ લીધી છે. તું તો અમારી મા બની ગઈ હતી. તેં અમને સાચવ્યા છે. માની બિમારીમાં તેં જ મા ની ચાકરી કરી. પપ્પાની આંખોની રોશની ગઈ ત્યારબાદ પણ તું સતત હાજર જ હોય. લગ્ન પહેલાં પણ તેં ઘર માટે ઘરનો દીકરો બની ફરજ નિભાવી. \"\n\nસમય ધીરેધીરે પસાર થતો હતો. એના ભાઈ એ અમેરિકાથી પત્ર લખીને જણાવ્યું કે તારા દીકરાની વિદેશ આવવાની ઈચ્છા હોય તો મારે ત્યાં રહેશે. એની બધી જવાબદારી મારી.\n\nપરંતુ તરલાના દીકરાએ કહ્યું,\"મારે તમને છોડી ને ક્યાંય જવું નથી. મારે અહીં જ રહેવું છે મેં નાનપણથી તમારો સંઘર્ષ જોયો છે. \"\n\nવર્ષો બાદ અમેરિકાથી એનો ભાઈ પાછો આવ્યો એના બીજા અઠવાડિયે જ ભાઈબીજ હતી. બંને ભાઈઓ બહેનને ત્યાં જમવા ગયા. જમ્યાબાદ કહ્યું,\"બેન,તારેે એક પેપર પર સહી કરવાની છે. \"\n\nતરલાએ એક ક્ષણનો પણ વિલંબ કર્યા વગર કહ્યું,\"ક્યાં સહી કરવાની છે ?\"\n\n\"રજિસ્ટારની ઓફિસમાં જઈને ઘર માટે સહી કરવાની છે. \"\n\n\"હા,ભાઈ હવે પપ્પાનું ઘર વેચી દો. મારે પૈસા નથી જોઈતા તમે બંને ભાઈઓ વહેંચી લેજો.\n\nમારે ઘરના ભાગના પૈસા નથી જોઈતા પણ તમે બંને ભાઈઓ પ્રેમથી આ રીતે આવતાં જતાં રહો. \"\n\nરજિસ્ટારની ઓફિસ પહોંચીને તરલાએ સહી કરી પરંતુ એને કાગળમાં શું લખ્યું છે એ પણ વાંચ્યું નહીં. સહી કરી કે તરત જ બંને ભાઈઓ તરલાને તથા એના પતિને એમની કારમાં સોસાયટીના એક ભવ્ય બંગલા પાસે લઈ ગયા. તરલાના હાથમાં ચાવી મુકતાં બોલ્યા,\"જીજાજી,તમે તથા મોટીબહેન તમારા નવા બંગલામાં પ્રવેશ કરો.\n\nહવે તમારા ભાડાના ઘરમાંથી તમારા કપડાં સિવાય કંઈ જ લેવાનું નથી. \"\n\nજયારે તાળુ ખોલ્યું ત્યારે બંગલામાં ફર્નિચર તથા એ. સી,ફ્રીઝ,ગીઝર બધું જ હતું. તરલ તથા તરલાને તો આ બધું સ્વપ્ન જ લાગતું હતું. એની આંખોમાં પાણી આવી ગયું. બંને જણાં બોલી ઉઠ્યા,\"અમે સુખી જ છીએ. આ બધું અમારે ના જોઈએ. \"\n\n\"મોટીબહેન,તમે અમારા માટે કેટલું બધુ કર્યું છે ? પિયરમાં પણ ટિફીનો તથા નાસ્તા કરી ઘરમાં પૈસાની મદદ કરતાં રહ્યાં. જીજાજી તમારો તો જેટલો આભાર માનીએ એટલો ઓછો છે. લગ્નબાદ પણ તમે મોટીબહેનને દરરોજ મદદ માટે પિયર આવવા દીધી. એણે તો માબાપની લગ્નબાદ પણ સેવાચાકરી કરી.\n\nઅમે તો એનો બદલો વાળી શકીએ એમ પણ નથી. \"\n\n\"નસીબદારોને માબાપની સેવા કરવાની તક મળે. એ તો અમારી ફરજ હતી. \"\n\n\"જીજાજી ફરજની વાત કરો છો તો અમારે પણ બેનને ધામધૂમથી લગ્ન કરાવીને વિદાય કરવાની હતી. એ વખતે બિલકુલ ખર્ચ કર્યા વગર બેનને વળાવી. બેનને કારણે અમારે રસોઈવાળી બાઈ ના રાખવી પડી. માબાપની સંભાળ પણ બેને જ રાખી. વર્ષો સુધી બેને બળેવ કે ભાઈબીજના પૈસા નથી લીધા. હવે અમે બંને ભાઈઓ ઘણું કમાઈએ છીએ.\n\nઆજે અમે બંને ભાઈઓ ખુશ છીએ. લગ્ન વખતે નહીં કરેલ ખર્ચ, બેનની પિયરમાં કરેલી કમાણીની રકમ, માબાપની કરેલી સેવા, ભાઈબીજ તથા બળેવ પર લીધેલો રૂપિયો એવા તો ઘણાય પ્રસંગો છે. અમે કેટલું યાદ રાખીયે ! બેન બસ આ બધી બાકી ચૂકવણી કરવી હતી. જો કે તેં જે કર્યુ એના બદલામાં આ ઘણું ઓછું છે. મોટીબહેન, આ નો સ્વીકાર કરો\" કહેતાં બંને ભાઈઓ તરલ તથા તરલાને પગે લાગ્યા. પરંતુ બીજી જ પળે બંને ભાઈઓને તરલા ભેટી પડી ત્યારે ત્યાં હાજર રહેલાં ચારેયની આંખોમાં હર્ષના આંસુ હતાં.\n\n\"મોટીબહેન,અમે બંને ભાઈઓ ફોન પર જયારે વાત કરીએ ત્યારે અમને કાયમ થતું કે અમે તારા માટે કંઈ જ કરી શક્યા નથી. અમે તારી જક ને કારણે વર્ષોસુધી એક રૂપિયો જ આપતાં હતાં. તને તો ક્યારેય પૈસાની પડી જ ન હતી. પરંતુ અમને થતું કે આપણી જિંદગીમાં કંઈક ખૂટે છે. અમે ઘણું કમાતા હતાં પરંતુ તેં અમને જે ખુશી આપી એવી ખુશી અમે તને આપી શક્યા નથી. જયાં સુધી તને સુખી ના જોઈએ ત્યાં સુધી જાણે કે અમારી જિંદગીના સરવૈયામાં શાંતિ ખૂટતી હતી. જયાં સુધી એ પ્રાપ્ત ના થાય ત્યાં સુધી સરવૈયામાં બંને બાજુ સરખી ના થાય.\n\n\"મોટીબહેન,જીજાજી બસ આપણા બધાનો પ્રેમ આવો જ રહે એવા આશીર્વાદ આપો.\n\nઅમે જઈએ છીએ. હવે દરવર્ષે આવતાં રહીશું. હા,અને દરવર્ષે તારી ઈચ્છા પ્રમાણે રૂપિયો આપતાં રહીશું. \"કહેતાં હાસ્ય અને સ્નેહથી માત્ર બંગલો જ નહીં હૃદય પણ ભરાઈ ગયું.\n\n",
      "duration": "6 mins",
      "category": "Drama"
    },
    {
      "id": 36,
      "title": "વિશેષ",
      "story_name": "સુશિલા અને તેનો પતિ સુનિલ એક રૂમના ભાડાના મકાનમાં રહેતા હતાં. સુનિલ શાળામાં ચિત્રકામના શિક્ષક તરીકે નોકરી કરતો હતો અને સુશિલા છૂટક હાથ બનાવટની વસ્તુઓ બનાવી વેચતી હતી. તેઓની આવક સીમિત હોવાથી કારકસરથી રહેતા હતાં. સુનિલ સરળ જિંદગી જીવનથી સંતોષી હતો ત્યારે સુશિલાને હમેશા જિંદગીમાં ઓછપ લાગતી હોવાથી દુ:ખી થઈ જીવતી.તેને ક્યારેક પોતાની નાની બહેનની જાહોજલાલીથી આ એક રૂમના ભાડાના મકાનમાં રહેવાથી નાનપ લગતી હોવાથી સુનિલથી નારાજ રહેતી હતી.\n\n એક દિવસે સુશિલાના ભાઈએ તેને ત્યાં પોતાના નવા બંગલાના ઉદ્ઘાટન પ્રસંગે તેની બહેન સુશિલા અને બનેવી સુનિલને તેડાવ્યા હતાં. આમંત્રણ આવ્યું ત્યારથી સુશિલા ચિડાયેલી હતી. તે સુનિલને કહેતી રહેવા'દે આપણે નથી જવું, તે પૈસા વાળાના ઝમેલામાં. સુશિલાનો ભાઈ પૈસાવાળો હતો અને તેને ત્યાં પ્રસંગે શહેરમાથી ઘણા મોટા નામાંકિત વ્યક્તિઓ આવવાના હતાં અને પોતાની પાસે સારા કપડાં કે પહેરવાના દાગીના ન હોવાથી સુશીલા પ્રસંગમાં જવાનું ટાળતી હતી.\n\n સુનિલને તો એમ હતું કે સુશિલાને તેને ભાઈને ઘેર જવા મળશે એટલે તે ખુશ થશે. પણ અંહી મામલો ઊલટો હતો. સુશિલાએ ઉત્સાહિત થવાને બદલે, ખાવાનું છોડી અને રડવાનું શરૂ કર્યું. તેણે આવા ભાઈના ઘરના મોટા પ્રસંગે જવામાટે તેની પાસે સારી સાડી, દાગીના કે સેન્ડલ નહતાં. તે ઈચ્છતી હતી કે ભાઈને ત્યાં જઈને ટીકાનું પત્ર નથી બનવું, સિવાય કે પ્રસંગને અનુરૂપ તેના વખાણ થાય તેવા ડ્રેસ અને જ્વેલરી હોય, જેથી તેની ખૂબ સુરતીના વખાણ થાય. ટૂંકમાં તે પાર્ટીમાં જઈ છવાઈ જવા માંગતી હતી. આખરે સુનિલે નમતું જોખી તેને નવું સ્કૂટર ખરીદવા માટે કરેલી બચતમાંથી પાંચ હજાર રૂપિયા સુશિલાને તેણે ગમતા કપડાં અને સેન્ડલ ખરીદવા માટે આપ્યા.\n\nસુશિલા તરત બઝારમાં ગઈ સાડી અને સેન્ડલ ખરીદ્યા, હવે તેની પાસે પાંચ હજાર રૂપિયામાંથી હવે ફક્ત પાંચસો રૂપિયા બચેલા અને હજી સાડી ઉપર પહેરવાના દાગીના ન હોવાથી તે મુઝવણ અનુભવતી હતી. ખુલ્લી ડોકે ગમે તેવી મોંઘી સાડી નો શું મતલબ?. \n\nવિતતા સમયે પાર્ટીની સાંજ આવી ગઈ, સુનિલને તેની પત્ની ફરી ચિંતાતુર દેખાઈ. તે અસ્વસ્થ હતી કારણ કે તેને લાગતું હતું કે તેની પાસે નવી સાડી સાથે પહેરવા કોઈ દાગીના નથી. સુનિલ, સુશિલાને કહે છે, તું પોતે એક રંગૂનના માણેકથી કમ સુંદર નથી,તારી સુંદરતાના નિખાર માટે કોઈ આભૂષણોની જરૂર નથી, ત્યારે સુશિલા કહે છે, તેની નાની બેન નવો હીરાનો હાર પહેરી આવવાની છે. અને તેની સાથે સરખામણી માં પોતાનું નીચું દેખશે,તે તેનાથી સહન નહીં થાય. સુનિલ એક શિક્ષક હતો અને તે જાણતો હતો કે હઠીલા વિદ્યાર્થી પાસે કેવીરીતે કામ લેવું, તેણે કહ્યું, પાર્ટીમાં ચલ ત્યાં થઈ પડશે, તારૂ માન અને મોભો જળવાશે, તેની જવાબદારી મારી, તું ચિંતા ન કર. એમ કહી તેણે સુશિલાના ભાઈ ભાભીને આપવા માટે પોતે બનાવેલું તેઓનું સરસ યુગ્મ પેંટિંગને પેકિગ કરી, સુશીલાને ઝડપી તૈયાર થવા કીધું.\n\nસુશીલા, સુનીલથી નારાજ હતી, પણ નામ પ્રમાણે સુશિલ હતી,તેણે સુનિલ ઉપર ભરોશો રાખી નવી સાડી અને તેની ઉપર રૂરલ હેંડી-ક્રાફ્ટનો પોતે બનાવેલ નેકલેસ પહેરી તૈયાર થઈ આવી ત્યારે,સુનિલ તેની સુંદરતાથી મોહિત થઈ ગયો. અને આખરે તેઓ તેમન મોપેડ ઉપર જ્યારે સુશીલાના ભાઈને ત્યાં પહોચ્યા ત્યારે ભાઈના નવા બંગલામાં પાર્ટી ચાલુ થઈ હતી.\n\n પાર્ટીમાં સુશિલાની નાની બહેન પાર્ટીમાં ખૂબ એન્જોય કરીને. તે દરેકનું ધ્યાન આકર્ષિત કરવામાં સફળ રહી મોજથી ફરતી હતી. અને તે શેખી મારતી બધાને તેના હીરાના હાર વિષે ચડાવીને વખાણ કરે જતી હતી. સુશીલા ભાઈને ત્યાં શહેરના મોટા વેપારીઓ અને જવેરી પણ આવેલા, તે સુશીલાની નાની બહેનની અજીબ હરકતથી આવાક થઈ ચૂપ રહેલા હતાં. બધા લોકો એ સુશિલાના ભાઈને મોઘી દાટ ભેટ સોગાત આપી દીધેલી હતી.તેનો ખડકલો દીવાન ખંડમાં હતો. ત્યાં સુશિલાનો ભાઈ સુનિલ પાસે આવ્યો અને મોટેથી પૂછ્યું, બનેવિજી તમારા તરફથી મારી ભેટ ક્યાં.?સુશીલા અને સુનિલ મુંજાઈ ગયા, સુનિલ હવે લાગ્યું કે, સુશીલા ખરું કહેતી હતી, અહી પાર્ટીમાં ન આવ્યા હોત તો સારું થાત. સુનિલ મોઘી ભેટમાં પેંટિંગની ભેટ આપતા નાનમ અનુભતો હતો. પણ હવે કોઈ આરો ન હોવાથી આખરે તેણે શરમ અનુભવતા પોતે લાવેલું પેંટિંગ સુશિલાના ભાઈને આપ્યું. ત્યારે સુશિલાની નાની બહેન લટકતી ચાલે આવી ભાઈને કહે \"ભાઈ મોટી બહેનની ભેટ \"વિશેષ\" ભેટ લાગે છે\" એટ્લે તેઓએ છેલ્લી આપેલી છે, \"ભાઈ તેમનું પેકેટ ખોલો અને અમને તો બતાવો ભેટ માં તમે મોટીબેનથી શું મેળવ્યુ !\n\n\"સુશિલા\"ના ભાઈએ તેની નાની બેનને દાદ ન આપી. પણ નાની બહેને ભાભીને ચાવી મારી તૈયાર કરેલા હોવાથી, ભાઈને જાહેરાત કરવી પડી કે \"મારી મોટી બહેન મારા માટે વિશેષ છે, મારા ઘડતરમાં તેઓનો ફાળો મોટો છે, તેઓએ મને આપેલી ભેટનું હું અનાવરણ કરી રહ્યો છું કહેતા સુનિલે બનાવેલ તેનું અને તેની પત્નીનું યુગ્મ પેંટિંગ ટેબલ ઉપર રાખ્યું ત્યારે,સુશીલા અને સુનિલ જેને વાસ્તવમાં મામૂલી ભેટ સમજતા હતાં તે લોકોની ચર્ચાનો વિષય બની ગઈ. બધા ટોળે વળી તે પેઈન્ટિંગને ઘેરી સુનિલની કળાના કરતાં હતાં. શહેરના મોટા ઝવેરી જગજીવન દાસે પેટિંગ પાસે આવીને સુશિલાના ભાઈ ભાભીના યુગ્મ પેઈટિંગમાં ભાભીના ગાળામાં જે નેકલેસ દોરેલો હતો તે જોઈ તેની ડિઝાઇન ઉપર વારી ગયા, અને સુશિલાના ભાઈને કહે,આ પેઈન્ટિંગ આવતી કાલથી મારા શો રૂમ માટે લઈ જવા માંગુ છે અને તેના બદલામાં પેઈન્ટિંગમાં દોરેલો છે તેવોજ હાર મારા તરફથી તમારી બહેન ને ભેટ આપવા માંગુ છું, અને હા પણ તે હાર આ તમાંરી નાની બહેને પહેરેલા હાર જેવો \"નકલી હીરાનો\" નહીં પણ \"વિશેષ\" હશે.\n\nએકજ પળમાં ક્યાથી ક્યાં વાત પહોચી ગઈ,સુશીલા તો સુનિલ ઉપર વારી ગઈ, તે સુનિલને ભેટી પડતાં બોલી ના જગજીવનજી હું પહેલેથીજ મોટી ભેટ મેળવી ચૂકી છું. મારે તેનાથી \"વિશેષ\" કઇ ન ખપે  મારી પાસે સુનિલ છે, તે ઘણું છે,કહેતા તે સુનિલને વળગી પડી.\n\nમોડીરાત્રે સુશીલા અને સુનિલ મોપેડ ઉપર પાછા પોતાના ભાડાના મકાને જતાં હતાં ત્યારે સુશીલા બેહદ ખુશ હતી. તેને અસલ શાન શું છે તેની બરાબર ખબર પડી ગઈ હતી. હવે તેણે જિંદગીમાં કોઈ ફરિયાદ નહતી. સુનિલ પણ સુશીલાના બદલાયેલા રૂપથી ખુશ હતો.\n\n ત્રીજે દિવસે સુશીલા બજારથી ઘેર આવી ત્યારે, એક લાંબી ગાડી તેના મહોલ્લામાં ઊભી હતી, એક અછડતી નજર ગાડી ઉપર નાંખી તે પોતાના બ્લોકમાં જતી હતી ત્યારે તે ગાડીનો દરવાજો ખૂલ્યો અને જોયું તો તે જગજીવન ઝવેરીજી હતાં તેઓના હાથમાં જ્વેલરી અને મીઠાઈનું બોક્સ હતું અને પાછળ ડ્રાઈવર ફળની ટોપલી લઈ ઊભો હતો, તેઓ સુશિલાની પાછળ આવ્યા અને તેના બ્લોકમાં આવી જગજીવન શેઠે પોતાના વાયદા મુજબ કિંમતી હાર સુશિલાને સુપરત કરી, કહ્યું કે આવતી કાલથી સુનિલને તેમના શો રૂમમાં જ્વેલરી ડીઝાઈનરની પોસ્ટ ઉપર નિમણૂક કરેલી છે. મહિને પચીસ હજાર પગાર અને રહેવા માતે વાલ્કેશ્વરમાં ફ્લેટ અને નવું સ્કૂટર પણ મળશે. હવે સુનિલને તેની \"વિશેષ\" કળા સ્કૂલના બાળકો વચ્ચે વેડફવાની જરૂર નથી. જગજીવન ઝવેરી બોલ્યા હીરાની પરખ ઝવેરી જ કરે,સુનિલ મારા માટે હીરાથી પણ વિશેષ છે. અને આ નીલમનો હાર એ સુનિલનું જોઈનિંગ બોનસ છે.",
      "duration": "5 mins",
      "category": "Drama"
    },
    {
      "id": 37,
      "title": "સાઈડ મિરર",
      "story_name": "સૂરજે પેપર વાંચીને એના મિત્રને ફોન કર્યો. \"સુબાહુ, આજના સમાચાર વાંચી હું ખૂબ વ્યગ્ર બની ગયો છું. તારે મને મદદ કરવી જ પડશે.\"\n\n\"તારે મારી મદદની જરૂર છે ! તારી પાસે પૈસો છે, સત્તા છે એથી વિશેષ તો તારૂ સુખી કુટુંબ. દુઃખ કે તકલીફ તો તારી જિંદગીમાં પ્રવેશી જ ના શકે. છતાં પણ તને કંઈ પણ તકલીફ હોય તો તારો મિત્ર હાજર છે. બોલ, હુકમ કર હું તને મદદ કરવા તત્પર છું\"\n\n\"સુબાહુ તું તો જાણે છે કે હું સરપંચ તરીકે વર્ષોથી ગામમાં છું. લોકો મને ઘણો પ્રેમ કરે છે હું વોટ માંગવા ના જવું તો પણ મારી લોકપ્રિયતાને લીધે હું જ સરપંચ બનીશ. પરંતુ નવા કાયદા પ્રમાણે બેથી વધુ બાળકો હોય એ ચુંટણી લડી ના શકે. તારા લગ્ન તો મારાથી ઘણા મોડા થયા હતા. મારે ત્યાં ત્રણ બાળકો છે. મોટી દિકરી છે પરંતુ તે પછી બંને દિકરા છે. નાનો દિકરો તો હજી પાંચ મહિનાનો છે. તારા લગ્નને ત્રણ વર્ષ થયાં તારે ત્યાં બાળક નથી તો મારા નાનકાને તું દત્તક લઈ લે.\"\n\n\"સૂરજ આ વિષે મેં મારી પત્ની સાથે વાત કરી હતી. પરંતુ એનું કહેવું હતું કે કોઈ જાણીતાનું બાળક દત્તક નથી લેવું કારણ એ ગમે ત્યારે માલિકી હક્ક કરે અને બાળકને લાગે કે અમે એના સાચા માબાપ નથી. બાકી મને વાંધો નથી.\"\n\n\"સુબાહુ, જો એવું જ હોય તો દત્તક વિધિ બાદ આપણે કયારેય નહિ મળીએ. મને દુનિયામાં માત્ર તારી પર જ વિશ્વાસ છે.\"\n\nઆખરે સુબાહુએ નાનકાને દત્તક લઈ લીધો. પરંતુ ત્યારબાદ બંને મિત્રો એમના વચન પ્રમાણે કયારેય મળ્યા નહિ.\n\nસૂરજ સતત પ્રગતિ કરતો રહ્યો. એ ત્યારબાદ શહેરમાં આવી ગયો. એ એમ. એલ. એ. પણ બની ગયો. દિકરી સારે ઘેર પરણાવી હતી. એ પણ ખૂબ સુખી હતી. દિકરા માટે પણ સારા સારા ઘરની કન્યાઓના માંગા આવતાં હતાં. અઢળક પૈસો હતો એ થોડો લહેરી પણ હતો. મિત્રો જોડે પિકનિક પર જતો હતો એ વખતે જ એની કારને અકસ્માત થયો અને ઘટના સ્થળે જ મૃત્યુ પામ્યો.\n\nત્યારબાદ તો સૂરજનો રાજકારણમાંથી રસ ઉડી ગયો. રાજીનામું આપી ઘેર જ બેસી રહેતો. ભૂતકાળ વાગોળતાં એને દત્તક આપેલ બાળક યાદ આવ્યો. વર્ષો બાદ એને એક મિત્ર મારફતે સુબાહુનું સરનામું મેળવ્યું. એનો મોબાઇલ નંબર પણ મેળવી લીધો. ફોન કરે કે મળવા જાય તો વચન તૂટે. એવું વિચારતાં બીજા છ મહિના પસાર થઇ ગયા. આ દરમિયાન એની તબિયત બગડતી જ રહી.\n\nઆખરે સૂરજે સુબાહુને ફોન કરીને કહ્યું, \"સુબાહુ, મારી તબિયત સારી નથી રહેતી. મરતાં પહેલાં વચનભંગ કરી ને પણ તને મળવા આવું છું. મને માફ કરજે. મારા વિષે તો છાપામાં સમાચાર આવતાં જ રહેતાં હોય છે એટલે સુબાહુ તો બધીજ વાતો મારા વિષેની જાણતો જ હશે. પણ હું કયાં એના વિષે કે નાનકા વિષે કંઈ જાણું છું ?\"\n\nઆખરે વર્ષો પછી સૂરજ સુબાહુ ને ત્યાં પહોંચ્યો. બંને મિત્રો પચીસ વર્ષ પછી મળ્યા હતાં. સુબાહુની આંખો માં આંસુ આવી ગયા. બોલ્યો, \"સૂરજ, ભાભીના અવસાનના સમાચાર મેં છાપામાં વાંચ્યા પણ આપણે વચનથી બંધાયેલા હતા.\"\n\n\"તારા ભાભી નાનકાનો વિરહ સહન ના કરી શકી. એને તારી પર વિશ્વાસ હતો પરંતુ એ આખરે તો મા હતી ને !\"\n\n\"સૂરજ તારા નાનકાના પગલાં અમારા માટે શુકનવંતા પુરવાર થયા. અમે આશા છોડી દીધેલી પરંતુ નાનકાના આગમન બાદ અમારે ત્યાં પણ સારા દિવસો આવ્યા. વર્ષ બાદ અમારે ત્યાં પણ અમારા દિકરાનું આગમન થયું. શરૂઆતમાં તો ખાસ વાંધો ના આવ્યો. બંને બાળકો હળીમળીને રહેતાં હતાં. જેમ જેમ બાળકો મોટા થતાં ગયા તેમ તેમ મારી પત્ની 'વહાલા દવલા' ની નીતિ અપનાવા લાગી. શરૂઆતમાં તો મેં બહુ ધ્યાન ના આપ્યું પણ મેં એક દિવસ એને પૂછી લીધું કે મને લાગે છે કે તારાથી અન્યાય થાય છે. તો એને જવાબ આપ્યો કે હું કંઈ ભગવાન નથી કે મારાથી અન્યાય ના થાય. આપણા દિકરા સાથે લોહીનો સંબંધ હોય જ્યારે પારકાએ પારકા. ત્યારબાદ એકવાર હું ઘેર આવ્યો તારે તારી ભાભી નાનકાને મારી રહી હતી. મને મનમાં ઘણુંજ દુઃખ થયું એટલે એની માત્ર પંદર વર્ષની નાની વયે હું એને પંચગીની હોસ્ટેલમાં મુકી આવ્યો. હું અવારનવાર એની ખબર લેવા જતો. તારા ભાભી ને તો 'ખોખું ગયું ને ચોખ્ખું થયું'. એટલે એ બહુ જ ખુશ હતી. તારો નાનકો પણ વેકેશનમાં ઘેર આવતો નહિ. વેકેશનમાંએ ગાઈડ તરીકે કામ કરી એનો ખર્ચ કાઢી લેતો. હું જયારે એને પૈસા આપું ત્યારે એ એવું જ કહે આપનો ખૂબ ખૂબ આભાર. હમણાં તો મારી પાસે પૈસા છે. જરૂર પડશે ત્યારે માંગી લઈશ. એ ભણવાની સાથે સાથે ટ્યુશન પણ કરતો. બારમા ધોરણના ગણિત અને વિજ્ઞાનના ટ્યુશનના ઘણા પૈસા મળતાં. એ પૈસાનો અસ્વીકાર કરતો ત્યારે મને ઘણુંજ દુઃખ થતું. હું મજબૂર હતો. ઈશ્વરને ત્યાં ન્યાય હોય છે એ હિસાબે અમારો દિકરો મોક્ષ વધારે પડતાં લાડ પ્યારને કારણે રખડેલ બની ગયો અને નાનકો ડોકટર બની ગયો. તારી ભાભીને કેન્સર થયું પણ જયારે ખબર પડી ત્યારે ઘણું મોડું થઈ ગયું હતું. ડોકટરોએ કહ્યું હવે જેટલી થાય એટલી સેવા કરો. માંડ મહિનો કાઢશે. ત્યારે એની ઈચ્છા નાનકાને મળી એની માફી માંગવા ની હતી પરંતુ એ સમયે એ એક કોન્ફરન્સમાં માટે અમેરિકા ગયો હતો. તારી ભાભીના મૃત્યુ બાદ એ આવ્યો. અમને મળવા પણ આવ્યો પણ બિલકુલ અલિપ્ત.\"\n\n\"સુબાહુ મારે નાનકાને મળવું છે. માત્ર એક જ વાર. હું એને મારી ઓળખાણ પણ નહીં આપું. બસ,મને એકવાર એની પાસે લઈ જા. તારો ઉપકાર હું નહિ ભૂલું.\n\n\"ઠીક છે એ મહાબળેશ્વરની સરકારી હોસ્પિટલમાં ડોકટર છે. બીજું કે એ જાણે છે કે અમે એને દત્તક લીધો છે અને તું એનો સાચો પિતા છે. એકવાર ગુસ્સામાં મારી પત્ની બોલી ગઈ બસ ત્યારબાદ એનું વર્તન જ બદલાઈ ગયું.\"\n\nજયારે બંને મિત્રો હોસ્પિટલમાં પહોંચ્યા ત્યારે નાનકો કે જે ડોકટર પરોક્ષના નામે ઓળખાતો હતો એ જમી રહ્યો હતો. એને તો આગ્રહ કરી બંને વડીલોને જમવા બેસાડી દીધા. જમ્યા બાદ સૂરજે કહ્યું કે. \" હું એકલો છું દુનિયામાં મારું કોઈ નથી તું પાછો ઘેર આવી. મારી ઓળખાણથી તને સારી નોકરી મળી જશે. તું જેમ ઈચ્છે તેમ કરજે પણ મારી સાથે ચલ.\"\n\nપરંતુ એ કંઈ જવાબ આપે એ પહેલાં જ સૂરજ બેભાન થઇ ગયા. ડોકટર હોવાના કારણે તરત સારવાર ચાલુ થઇ ગઈ. સતત ચાર દિવસ સુધી ખડેપગે ડોકટર પરોક્ષ સેવા કરતાં રહ્યા. સુબાહુએ તો કહ્યું પણ ખરૂ કે સૂરજ તું નસીબદાર છું. પણ સાજા થયા બાદ સૂરજ તથા સુબાહુ એ પરોક્ષને સમજાવ્યો કે તું પાછો ફર. આપણાજ શહેરમાં હોસ્પિટલ ચાલુ કર. સૂરજે તો એટલે સુધી કહ્યું કે મારી પાસે કરોડો રૂપિયા છે. તું વાપર જેથી મને લાગશે કે મેં પ્રાયશ્ચિત કર્યુ.\n\nડોકટર પરોક્ષ બંને વડીલો તરફ જોઇ હાથ જોડતાં બોલ્યો, \"આપ બંને વડીલ છો, મારા મહેમાન બનીને આવ્યા છો તેથી મારી આપના પ્રત્યે ફરજ હતી. મેં જે કંઈ પણ કર્યું એ માનવતા તરીકે કર્યુઁ. આપ મને લાલચ આપવાનું છોડી દો, હું સુખી છું. મારી જિંદગીની ગાડી સીધી ચાલી રહી છે. હા, બીજી વાત કે મારી ગાડીમાં મેં સાઈડ મિરર નથી રાખ્યો કારણ સાઈડ મિરરનો ઉપયોગ પાછળ જોવા માટે થાય છે. હું મારી સીધી ચાલતી ગાડીમાં ભૂતકાળને સાઈડ મિરરમાં જોવા નથી માંગતો. આપ બંને વડીલોને કંઈ પણ જરૂર હોય તો જરૂર પધારજો. હું આપની સેવા કરીશ. પરંતુ હમેશાં યાદ રાખજો કે મેં સાઈડ મિરર કાઢી નાંખ્યો છે.\"\n\n",
      "duration": "5 mins",
      "category": "Drama"
    },
    {
      "id": 38,
      "title": "ડિનર ડેટ",
      "story_name": "\"ચૈતસી તું શું કહી રહી છે ? આવું તો કોઈ દિવસ બને ?\" ચૈતસી ફ્લેટના પાર્કિગમાં હતી અને સામેથી આવતી કુંજલે તેના પર અચાનક જાણે કે જડતી લેતી હોય એમ બોલી ઉઠી.\n\nચૈતસીને આ વાતની જાણ હોય એમ કશું જ બોલ્યા વગર પાછળ ફરીને બોલી, \"હમ્મ...\"\n\n\"શું હમ્મ... હું તારી વાત માનવા તૈયાર નથી. હવે મને ફોડ પાડીશ કે સાચું શું છે... તું અને કૈતવ જ જાવ છો ને ? બોલ ને મારો અંદાજો સાચો છે...\n\n\"તારે મને કહેવું ન હતું તો કંઈ નહીં પરંતુ આવું બહાનું કેમ.. તે મને હર્ટ કરી છે હો.\" વાત કઢાવવા અથાગ પ્રયત્ન કરતી કુંજલ ત્યાં જ ઉભી રહી.\n\n\"કુંજલ તને નથી લાગતું તું કંઈક વધુ પડતું રીએક્ટ કરી રહી છે. હા આપણે સારા મિત્રો છીએ પરંતુ મને લાગે છે...\"\n\n\"તને લાગે છે આ તારા ઘર ની વાત છે એમ જ ને.\" આ વાક્ય કુંજલે ચૈતસી પાસેથી કોણ જાણે કેટલીવાર સાંભળ્યું હશે કે હવે તો એને પણ ખબર હતી કે એ આજ બોલશે.\n\n\"હા કુંજલ એજ.. કોણ જાણે કેટલીય વાર મેં તને કહ્યું છે પરંતુ તું તો ઠેર ની ઠેર જ છે. સારૂં સાંભળ... તું જે માને છે એ ખોટું છે અને મેં જે કહ્યું તું ને એજ સાચું છે સમજી.\"\n\nચૈતસીનું વાક્ય હજી તો પૂરું થાય ત્યાં તો જાહનવીબેન નીચે આવીને ઉભા રહ્યાં. રંગે જરા એવા શ્યામવર્ણ પણ એકદમ ભપકાદાર વ્યક્તિત્વ. સ્વભાવે હસમુખા. એમને જોતા કોઈ એમની ઉંમરનો અંદાજ લગાવી શકે નહીં.\n\nપોતાની યુવાનીમાં મિસ ગુજરાત રહી ચૂકેલા જાહનવીબેન હમેશાં ચૈતસીને કહેતા બેટા આપણી પર્સનાલિટી એવી હોવી હોઈએ કે સામેવાળા અંજાઈ જાય.\n\nચૈતસી પરણીને આવી ત્યારે એકદમ સાદી સીધી. કોઈ દિવસ મેકઅપને હાથ પણ નહોતો લગાડ્યો. અહીં આવી જાહનવીબેન સાથે રહી બધું શીખી ગઈ.\n\nહા.. મમ્મી ચાલો.. આઈ એમ રેડી...\n\nજાહનવીબેન ગાડી પાસે આવી ઉભા રહ્યાં.\n\n\"નમસ્તે આન્ટી.. તમે ખરેખર ચૈતસી સાથે...\" કુંજલ થોડીવાર માટે જાણે કે આભી જ બની ગઈ હતી.\n\n\"શું...? કંઈક સમજાય એવું બોલ બેટા. કોઈ પ્રશ્ન છે જે તું મને નહિ ખાલી ચૈતસીને કહેવા માંગે છે ?\" ચૈતસીને લાગ્યું કે આખી વાત આડે પાટે ચડે એ પહેલાં રોકી દેવી જોઈએ.\n\n\"મમ્મી ના, ના... તમે સમજો છો એવું કંઈ નથી. તમે તો જાણો છો ને કુંજલને, નાની અમથી વાતને કેવું મોટું સ્વરૂપ આપી દે છે. બસ આજે પણ એજ થયું છે.\"\n\n\"ઓહ... કેમ કંઈ વાતનું બહેશ્રીએ વતેસર કર્યું છે જરા મને પણ ખબર તો પડે.\"\n\n\"આન્ટી હું ચૈતસીને કાલની પૂછી રહી છું કે એ કોની સાથે જવાની છે. પરંતુ મને ચીડવવા કહે છે કે મમ્મી સાથે... એવું તે કેવું.\"\n\nજાહનવીબેનને આખી વાતનો ચિતાર મળી ગયો હોય એમ ચહેરા પર હળવી મુસ્કાન સાથે બોલ્યાં, \"અચ્છા તો આ વાત છે... બેટા ચૈતસી એકદમ સાચું જ કહે છે.. આજે... અલબત્ત બસ અત્યારે અમે બન્ને જ જઇ રહ્યાં છીએ. હું એટલે જ તો ફટાફટ તૈયાર થઈને નીચે આવી છું. આ ચૈતસી મારા કરતાં સારી દેખાયને એટલા માટે મને ખૂબ જ ઉતાવળ કરાવી છે હો.\" ચૈતસી અને જાહનવીબેન હસી પડયાં.\n\nકુંજલ સ્થિત પ્રજ્ઞ થઈને બોલી, \"પણ.... ચૈતસી તું તો કહેતી હતીને કે \"ડેટ\" પર જવાની છે તો...\"\n\n\"હા બિલકુલ. હું ડેટ પર જ જઈ રહી છું. ફરક માત્ર એટલો જ છે કે કૈતવની સાથે નહીં પણ મમ્મીની સાથે.\"\n\n\"આવું તે કેવું...! ડેટ પર તો પતિ, બોયફ્રેન્ડ કે પછી કોઈપણ પુરૂષ સાથે જ જવાય ને... આમ સાસુ સાથે...? ભઈ મને તો આ ના સમજાય. સાસુ સાથે તો માત્ર રસોડે કે પછી શાક માર્કેટ જ જવાય.\"\n\n\"ના બેટા કુંજલ. અમારા સંબધો કંઈક અલગ, અલબેલા છે. અમે ભલે સાસુ-વહુનો સંબધ ધરાવીએ છીએ પરંતુ હું એની સાસુ થવાને બદલે મિત્ર થવાનું વધુ પસંદ કરીશ.\n\nએક સાસુ વહુ કેમ ડેટ પર ન જઇ શકે ? મારા મતે તો દરેક સાસુએ એની વહુને ડેટ પર લઇ જવી જ જોઈએ. આના લીધે સંબધ વધુ મજબૂત બને છે. રોજ બરોજની જિંદગીમાંથી બહાર નીકળીને આવું કંઈક કરવાથી બંનેને તાજગી અનુભવાય છે. ક્યારેક પરિસ્થિતિઓના કારણે આવતી કડવાશ પણ આમ કરવાથી દૂર થાય છે. આ એક એવો સમય છે જ્યારે સાસુ અને વહુ બને દિલ ખોલીને એકબીજાની વાતો સમજવાનો અને સ્વીકારવાનો પ્રયત્ન કરે છે. સ્ત્રી લગ્ન પહેલાં પોતાની માતા સાથે આવો સમય અચૂક વિતાવતી હોય છે તો લગ્ન પછી સાસુ સાથે શા માટે નહીં? સાસુ તરીકે મને લાગે છે કે હું જેટલી સહુલીયત આપીશ તથા વહુને સાસુ બની નહિ પણ એક દોસ્ત બની એની સાથે રહીશ તો એ પણ ઘર અને પરિવારને સારી રીતે અપનાવશે. હા, હું ચોક્કસપણે એ પણ માનું છું કે સાસુએ મા બનવાની જરૂર નથી. માત્ર મિત્ર બની ઘર સંસારને આગળ ધપાવવાની જરૂર છે. આજના આધુનિક જમાનામાં જ્યારે વહુ ઘર અને નોકરીની સાથે એક નવા કુટુંબને અપનાવી આગળ વધતી હોય તો સાસુ પણ એ કરે જ છે.\n\nઆપણે ત્યાં હજી એવી માન્યતા છે કે સાસુ અને વહુ આવી રીતે ખાલી પોતાની સાથે છતાં બંને એકબીજા સાથે રહી ક્વોલિટી સમય પસાર કરે એવું શક્ય નથી. પરંતુ હું માનું છું કે બંને વચ્ચે મનમેળ બેસાડવા માટે આવું કરવું જરૂરી છે. આજે ચૈતસી પાંચ ડગ આગળ વધે છે તો મારે પણ બે ડગ વધવું જ જોઈએ. ખરેખર જુઓ ને તો ક્યારેક આવી ડેટ કુટુંબને હસતા રમતા સાચવવા માટે અને ખીલવવા માટે જરૂરી છે. ચોરે ચૌટે બેસી ને એકબીજાની નિંદા કરી\n\nસંબંધોમાં તિરાડ ઉભી કરવી એ ક્યાંનો ન્યાય છે?\n\nકહેવાય છે ને કે પતિના મન સુધી પહોંચવાનો રસ્તો એના પેટ સુધી છે તો હું એવું માનું છું કે સાસુ વહુના સુમેળ સંબંધોનો રસ્તો આવી નાની ડેટ છે.\"\n\n\"આન્ટી ખરેખર આજે મને સમજાયું કે તમારા સંબધો કેમ આટલા સરળ અને મીઠાશથી ભરપુર છે. હું પણ આજ દિશા તરફ આગળ વધવા પ્રયત્ન કરીશ.\" કુંજલે કહ્યું.\n\n\"બિલકુલ બેટા...\" ચૈતસી સામે જોતા જહ્નાવીબેને કહ્યું, \"ચાલો વહુજી આપણે પ્રસ્થાન કરીએ. આપણને \"ડિનર ડેટ\" માટે મોડું થઈ રહ્યું છે.\"\n\nત્રણેય ખૂબ જોરથી હસી પડ્યાં.",
      "duration": "5 mins",
      "category": "Drama"
    },
    {
      "id": 39,
      "title": "નાયિકા",
      "story_name": "આંતર રાષ્ટ્રીય મહિલા દિવસ નિમિત્તે આ વખતનો સ્પર્ધાનો વિષય હતો નારી શક્તિ. આ વિષય ઉપર અગાઉ પણ મેં અસંખ્ય વાર્તાઓ લખી હતી. હવે આ વખતે કઈ વાર્તા લખું ? કયા મુદ્દા ઉપર ? કયા પાત્ર વિશે ? એક તો સવારથી મને કૉન્સ્ટિપેશન પજવી રહ્યું હતું. ઉપરથી જાણે વિચારોનું પણ કૉન્સ્ટિપેશન થઇ ગયું હતું. ઓફિસના કાર્યો વચ્ચે આખું અઠવાડિયું ક્યાં નીકળી ગયું ખબર પણ ન પડી. આજે વાર્તા સબમિટ કરવાનો અંતિમ દિવસ હતો. મારી નજર ફરીથી લેપટોપની સ્ક્રીન ઉપર ખુલેલી વેબસાઈટના પેજ ઉપર સ્પર્ધાની અંતિમ તારીખ ઉપર ફરી વળી. હા, આજનીજ તારીખ હતી. ગમે તેમ કરીને આજે જ વાર્તા ટાઈપ કરવી પડશે. મારા મનને હું પડકાર ફેંકી રહ્યો. \n\nઆમ તો રાષ્ટ્રીય- આંતરરાષ્ટ્રીય સ્તર ઉપર પોતાનું અને પોતાના દેશનું નામ ચળકાવી ચુકેલી અસંખ્ય સ્ત્રી શક્તિ મારા મનમાં ઝળહળી રહી હતી. જુદા જુદા ક્ષેત્રોમાં, જુદી જુદી પરિસ્થિતિઓમાં, જુદા જુદા વ્યવસાયોમાં દુનિયા જોડે કદમથી કદમ મેળવી આગળ વધી રહેલી એ તમામ સ્ત્રીઓનું હું હૃદયથી સન્માન કરતો હતો. પરંતુ આ વખતે મને એક એવી સ્ત્રીની વાર્તા લખવી હતી જેની શક્તિ જોડે વાંચનાર \n\nદરેક સ્ત્રી સંવેદનાના તાંતણે બઁધાઈ શકે. જેનો સંઘર્ષ વાંચી 'આ તો મારોજ સંઘર્ષ છે.' એવો ભાવ મનમાં અનુભવી શકે. 'એ વુમન નેક્શ્ટ ડોર' ની વાર્તા. જેને કદાચ દરેક સ્ત્રી -પુરુષે પોતાની આસપાસ, અડોશપડોશમાં કશેને કશે નીહાળીજ હોય. \n\nબાલ્કનીના હિંચકા ઉપર બેઠો હું ફરીથી એકવાર આપેલા વિષય ઉપરના શબ્દો મનમાં વાગોળવા લાગ્યો. \n\nએજ સમયે મહોલ્લામાં આવી પહોંચેલી ટેક્ષીના દરવાજા ખોલવા અને બંધ થવાના અવાજે મારું ધ્યાન પોતાના તરફ ખેંચ્યું. રવિવારની શાંત બપોરે એ ટેક્ષી મહોલ્લામાં શું કરી રહી હતી ? હું લેપટોપ હિંચકા ઉપર સંભાળીને ગોઠવી મારો કોફીનો કપ ઊંચકી બાલ્કનીના એક ખૂણે ઉભો રહી ઉપર તરફથી નીચે મહોલ્લામાં ઝાંખી રહ્યો. મારા ઘરના સામેના મકાન તરફ આવી ઉભેલી ટેક્ષીની ડિકીમાં પેસેન્જર લગેજની ગોઠવણ ચાલુ હતી. ઘરના કેટલાક સભ્યો બેગની યોગ્ય ગોઠવણ કરવામાં પરોવાયા હતા ને કેટલાક સભ્યો પૂર્ણિમાને વારાફરતી ગળે લગાવી વિદાય આપતા ભાવુક બની રહ્યા હતા. પૂર્ણિમાની આજે ફ્લાઇટ હતી. મને યાદ આવ્યું. ગઈ કાલે સાંજેજ એની જોડે વાત થઇ હતી. પાંચ વર્ષ પછી એ ભારત આવી હતી. બે અઠવાડિયા માટે. બે અઠવાડિયા આમ આંખ ના પલકારા જોડેજ વીતી ગયા ? ટાઈમ રિયલી ફલાઇસ. \n\n'ટાઈમ'\n\nએ શબ્દ જોડેજ મને વાર્તા સ્પર્ધા માટેની ટાઈમ લિમિટ યાદ આવી. વાર્તા હજી ટાઈપ કરવાની બાકી હતી. હજી તો પાત્રજ નક્કી થઇ રહ્યું ન હતું. કોફીની ચુસ્કી જોડે હું ફરી મનોમન અકળાઈ ઉઠ્યો. મારું માનસિક કૉન્સ્ટિપેશન ફરી મને પજવવા લાગ્યું. હું અંદર તરફની દિશામાં ફરવા ગયો જ કે મારા મગજમાં ચમકારો થયો. હાથમાંના કોફીના મગમાંથી નીકળી રહેલી વરાળ મારા ચહેરાને ઉનો ઉનો શેકી રહી. તરતજ મારી દ્રષ્ટિ ફરી નીચે તરફ મહોલ્લામાં પરત થઇ. \n\nપૂર્ણિમા. હા, પૂર્ણિમા. મારી નાયિકા મારી સામે તો હતી.  એ વુમન નેક્શ્ટ ડોર ! યસ.....\n\nએજ ક્ષણે પૂર્ણિમાનો જીવન વૃતાંત મારી આંખો આગળ અતિ ઝડપે પસાર થવા લાગ્યો. આજથી દસ વર્ષ પહેલા એના લગ્ન થયા હતા. યુવક પરદેશનો હતો. પૂર્ણિમાએ બીએ બી એડ કર્યું હતું અને પ્રાથમિક શાળામાં એની નોકરીના બેજ વર્ષ થયા હતા. ધામધૂમથી લગ્ન કરી એ પરદેશ જતી રહી. પરંતુ લગ્નના એક વર્ષ પછી જયારે એ પોતાની પિતરાઈ બહેનના લગ્ન માટે ભારત આવી ત્યારે એણે સ્વપ્નેય વિચાર્યું ન હતું કે એની જોડે ભવિષ્યમાં કેટલો મોટો દગો થવાનો હતો. એના પતિએ પરદેશથીજ તલાક માટેના કાગળિયા મોકલી દીધા. પહેલા તો પૂર્ણિમા કશું સમજી જ શકી નહીં. પરંતુ ધીમે ધીમે આખું ષડ્યંત્ર આંખો આગળ છતું થતું ગયું. શા માટે એના પતિએ એની જોડે લગ્નમાં હાજરી આપવામાં રસ દાખવ્યો ન હતો. માતાપિતાના દબાવમાં કરેલા લગ્ન એને આગળ વધારવા ન હતા. તેથીજ પૂર્ણિમાને એકલાજ ભારત મોકલાવી દીધી હતી. પૂર્ણિમાના ભારત આવ્યા પછી એણે માતાપિતાને સ્પષ્ટ ધમકી આપી દીધી હતી કે જો પૂર્ણિમા ઘરમાં પરત થઇ તો એ હંમેશ માટે ઘર છોડી જતો રહેશે. પોતાના દીકરાને ગુમાવવો ન પડે એ ડરે માતાપિતાએ પણ પોતાની સહમતી આપી દીધી. \n\nપૂર્ણિમા માટે આ દગો અસહ્ય હતો. આમ કોઈની દીકરીને રમવાનું સાધન બનાવી લેવાય ? મન ફાવે ત્યારે સંબંધ રચવો અને મન ફાવે ત્યારે કચરાની જેમ ઊંચકીને જીવનમાંથી બહાર ધકેલી દેવું ? એણે ડિવોર્સ પેપર ઉપર સહી કરવાની સ્પષ્ટ ના પાડી દીધી. \n\nલગ્ન ભારતમાં થયા હતા. એના પતિએ લગ્ન વિદેશની અદાલતમાં રજીસ્ટર કરાવ્યા ન હતા. પૂર્ણિમાના પિતા બેંકમાં નોકરી કરતા હતા અને માતા એક ગૃહિણી. એક મધ્યમ વર્ગીય પરિવાર માટે આંતરરાષ્ટ્રીય કોર્ટ કચેરી લોખંડના ચણા ચાવવા બરાબર હોય. પરંતુ પૂર્ણિમાએ પોતાના સ્વમાન ઉપર ખાધેલી ચોટનો સામનો કરવા બાંય ઉપર ચઢાવી લીધી. દીકરીની હિંમત નિહાળતા પિતાએ ગમે તેમ કરી ટિકિટની વ્યવસ્થા કરી નાખી. પૂર્ણિમા ફરી વિદેશ ગઈ. પોતાના હક માટે એ અડગ ઉભી રહી.\n\nશરૂઆતના દિવસો ખુબજ કપરા હતા. પરંતુ એણે તલાક આપવાની સ્પષ્ટ ના પાડી દીધી. પતિએ એના ઘરે આવતાજ ઘર છોડી દીધું. એ અન્ય શહેરમાં નોકરી લઇ સ્થાયી થઇ ગયો. પૂર્ણિમાએ એક નર્સરી સ્કૂલમાં નોકરી લઇ લીધી. થોડા સમય પછી એના પતિએ પોતાના માતાપિતાને પોતાના શહેરના નવા મોટા મકાનમાં બોલાવી લીધા. આખરે એ ફ્લેટ પૂર્ણિમાના નામ ઉપર કરી બધાએ એનાથી છુટકારો મેળવી લીધો. એના પતિએ ધર્મ બદલી બીજા લગ્ન કરી લીધા. આજે પૂર્ણિમા પાસે વિદેશમાં પોતાનું ફ્લેટ અને પોતાની નોકરી છે. એને કોઈના આશરાની જરૂર નથી. ગઈ કાલે મારી જોડે થયેલા વાર્તાલાપમાં એણે જણાવ્યું હતું કે થોડા વર્ષોમાં એ પોતાના ભાઈને પણ ત્યાં કામ કરવા બોલાવી લેશે અને પછી ધીમે રહી બન્ને પોતાના માતાપિતાને પણ ત્યાંજ ખેંચી લેશે. \n\nજો જીવન લીંબુ આપે તો એનું શરબત બનાવી લજ્જત માણવી જોઈએ. પૂર્ણિમા પોતાના હક માટે લડી અને પોતાના જીવનને વેસ્ટમાંથી બેસ્ટ બનાવ્યું. જોકે એનો પતિ અને એનું કુટુંબ આજે પણ એના જીવનમાં અડચણો ઉભી કરતા રહે છે. પોતાનું ફ્લેટ ગમે તેમ કરી પરત મેળવવા તેઓ કોઈને કોઈ બહાને એની પજવણી કરતા રહે છે. એના પતિની નવી પત્ની પૂર્ણિમાનું જીવન નર્ક બનાવવા કોઈ પણ તક જતી કરતી નથી. આ બધા સંઘર્ષો વચ્ચે ઘણીવાર પૂર્ણિમા મેન્ટલ ડિપ્રેશનનો શિકાર પણ બને છે. છતાં વિદેશી ધરતી ઉપર હજારો માનસિક તણાવો વચ્ચે એ એકલી અટુલી જજુમતી રહે છે. પોતાનો અધિકાર મેળવવા. એક અડગ વીરાંગના બની.\n\nપૂર્ણિમાની ટેક્ષી એને એરપોર્ટ પહોંચાડવા આગળ વધી અને મારી વાર્તા માટેના મુદ્દાઓ મનમાં એક પછી એક ગોઠવાઈ રહ્યા. હવે ફક્ત એને એક વ્યવસ્થિત માંડણીમાં ગોઠવવાના જ બાકી હતા. હું શીઘ્ર લેપટોપની દિશામાં આગળ વધ્યો.\n\nએજ સમયે મહોલ્લામાં 'પૂર્ણિમા' નામની ગુંજ ઉઠી. હું ફરી બાલ્કનીમાંથી નીચેની દિશામાં ઝાંખી રહ્યો. ટેક્ષી થોડી ક્ષણો માટે થંભી ગઈ. ટેક્ષીનું બારણું ખુલ્યું અને પૂર્ણિમા બહાર નીકળી. બહાર તરફ ઉભેલી સ્ત્રીને એણે ગળે લગાવી લીધી. બન્ને સખીઓની આંખોમાંથી અશ્રુધારા વહી નીકળી. પ્રેમથી નીતરતું આલિંગન આખરે છૂટ્યું અને પૂર્ણિમા ફરીથી ટેક્ષીમાં જઈ ગોઠવાઈ. ટેક્ષી એરપોર્ટની દિશામાં ફરી આગળ વધી. \n\nમારી નજર પૂર્ણિમાની સખી ઉપર આવી મંડાઈ. એની નજર આગળ વધી રહેલી ટેક્ષીને એકીટશે નિહાળી રહી હતી. \n\nજાનકી. અરે, જાનકી. મારું મન હેરતથી મને ઢંઢોળી રહ્યું. જાનકીને તો હું ભૂલીજ ગયો. એ પણ તો 'એ વુમન નેક્શ્ટ ડોર ' જ હતી. \n\nપૂર્ણિમાના મકાનથી ત્રીજું મકાન. એના લગ્ન પણ વિદેશમાંજ લેવાયા હતા. એ પણ લગ્નના થોડાજ મહિનાઓમાં દેશ પરત થઇ ગઈ હતી. સાસરિયા વાળાનો ખરાબ સ્વભાવ, એન આર આઈ પતિનો માનસિક ત્રાસ અને દહેજ માટેની ભૂખ. પરંતુ જાનકી તો કદી પરત પરદેશ ન ગઈ. એણે સહેલાઈથી ડિવોર્સ પેપર ઉપર સહી આપી દીધી. એ પોતાના હક કે અધિકાર માટે ઉભી ન થઇ. એણે હક જવા દીધો. પોતાના છૂટી ગયેલા અભ્યાસ ઉપર પુનઃ ધ્યાન કેન્દ્રિત કર્યું. ઘણું ભણી. ડિગ્રી મેળવી અને એક મોટા ફર્મમાં પોતાની કારકિર્દી આરંભી દીધી. થોડાજ સમયમાં એનો પગાર સારો એવો થઇ ગયો. આજે એ પોતાના માતાપિતા પાસે શાંતિથી રહે છે. ઘરના ખર્ચમાં પિતા અને ભાઈના ખભેથી ખભો મેળવી પોતાનું યોગદાન આપે છે. સાથે સાથે પોતાની પેઈન્ટિંગના શોખને વ્યવસાયિક રૂપ આપવા માટે પ્રોફેશનલ કોર્સ પણ કરી રહી છે. એનું મન હંમેશા વ્યસ્ત અને પ્રફુલ્લિત રહે છે. કોઈ પણ પ્રકારનો માનસિક તાણ એને સ્પર્શી શકતો નથી. \n\nજાનકીનો જીવનસાર મારી આંખો આગળ ઘટનાઓની સાંકળ સ્વરૂપે ઉભો થયો. એજ સમયે ટેક્ષી મહોલ્લો વટાવી જતી રહી. જાનકી ધીમે રહી પોતાના ઘરમાં પ્રવેશી ગઈ. હું ધીમે રહી હિંચકા ઉપર પરત થયો. મારો કોફીનો મગ એની જગ્યા ઉપર પહોંચી ગયો . મારું લેપટોપ ફરી મારી ગોદમાં આવી ગોઠવાયું. \n\nકીપેડ આંખોની આગળ ઉપસી આવ્યું.  એક તરફ પૂર્ણિમા અને બીજી તરફ જાનકી.  એક તરફ હક અને બીજી તરફ મનની શાંતિ. પણ બન્ને તરફ એકસમાન બહાદુરી. જેટલું કાળજું પોતાના અધિકારો અંગે લડવા માટે જોઈએ એટલુંજ કાળજું હક જતો કરી શાંતિની પસંદગી કરવા માટે પણ જોઈએ. \n\nમારી નાયિકા કોણ ?  હું કોની વાર્તા લખું ?\n\nમારું માનસિક કૉન્સ્ટિપેશન ફરી હાવી થયું અને હું લેપટોપ ઉપર રાહ જોઈ રહેલ કિપેડને શૂન્ય મનસ્ક નિહાળી રહ્યો. \n\n",
      "duration": "6 mins",
      "category": "Drama"
    },
    {
      "id": 40,
      "title": "રિટર્ન ટિકિટ",
      "story_name": "કાશીની અંધારી ગલીઓમાં એ અટવાઈ ગઈ. અહીં વૈકુંઠધામ અને ચિત્રકૂટ આવાસ , બાંકે-બિહારીધામ અને રાધેય ધર્મશાળા નજરે પડ્યા , પણ રૂક્ષમણી ધામ નજરે પડતું નહતું  . પથ્થર જડેલી ભીની  ગલીઓ અત્યંત સાંકડી, તેમાં બંધ ઝરૂખાઑ દીવાલોમાંથી બહાર ગુમડા જેવા ડોકાતા હતા . ખુલ્લી ગટરનું  ગંદું પાણી ગમે ત્યાંથી પગ પાસે ફૂટી નીકળતું હતું. સતત  સાડી સહેજ ઊંચી પકડી, આંખોને પણ ચારેકોર ફરકી , રૂક્ષમણી ધામ શોધવાનો હવે થાક તો લાગ્યો જ હતો. વધારામાં આવી સાંકડી ગલીઓમાં પાછી એકલદોકલ ભટકાતી  ગાયો ભીડ વધારતી હતી . આવી જગ્યાએ શ્વાસ રોકીને, ભીંતે ચોંટીને રસ્તો પસાર કરવો મુશ્કેલ બનતો હતો . સામેથી એક માયકાંગલો જનોઈ ધારી બ્રાહ્મણ ખુલા ડીલે કશુંક અસ્પષ્ટ બબડતો આવી રહ્યો હતો. એણે મારા કપાળે હર હર ભોલે કહેતા ચંદનનો લપેડો કર્યો અને ડાબી બગલમાં ગેરુ કલરનો  થેલો ચપાઇને દબાવી રાખી  દક્ષિણા માટે હાથ લંબાવ્યો,  એ વધારે નજીક આવે તે પહેલા, મે દસ નો સિક્કો તેના હાથમાં મૂક્યો , તરત જ બોલી પડી, 'રૂક્ષમણી ધામ?'\n\nએણે ડાબી બાજુની ગલી તરફ આંગળી બતાવી. ઇશારતથી સમજાવ્યું, 'પતરા વાળું મકાન છે. પહેલાં આ ગલીઓની ગૂંચમાંથી બહાર નીકળવાનું, પછી બીજી એવી જ ગૂંચમાં પેસી જવાનું. તેમાં ડાબી  તરફથી બીજી  ગલીના નાકે પહેલું મકાન. બડા હૈ, એમ કહ્યું એટલે ગફલત ન થવી જોઈએ. જે દિશામાં સાંકડી જરાતરા પ્રકાશવાળી ગલીમાંએ આગળ વધી, છેવટે માંડમાંડ, પૂછીપૂછીને, અથડાઈ-કુટાઈને, આ ભુલભુલામણીમાંથી ઇચ્છિત મુકામે પહોચી શકી.\n\nરૂક્ષમણી ધામમાં પ્રવેશ કરતાં પહેલાં, એણે બાહર ઊભા રહી  મન ભરીને શ્વાસ લીધો , રખેને  અંદર ચોખ્ખી  હવા ના હોય !  ગણીગણીને એ ગલીમાં વળી, અને બરાબર પહેલા મકાન પાસે થોભી. જંગ જીતના આનદ સાથે એટલી રાહત લાગી કે ઓટલા પર જ પગ લાંબા કરીને બેસી પડવાનું મન થઈ આવ્યું. ઓટલો પાછો સરસ હતો, સફેદ આરસનો અને ઠંડોગાર. અર્ધગોળ તકતી પર \"રૂક્ષમણી ધામ\" નામ પણ વાંચી લીધું. હવે વાંધો નહીં. આમાં જીવકોરબા જરૂર મળી જશે. યોગ્ય ઠેકાણે છે, એટલે અંદર જઈને પૂછતાંવેંત બા જરૂર દોડી આવશે કદાચ. વિચારવાયુમાં એણે બેલ માર્યો .....અને આવાસનો દરવાજો ખૂલે તેની રાહ જોતાં ..જોતાં  એ વિચારે ચડી..\n\nકુટુંબમાં તે મોહિની, જીવકોર તેની દાદી ,બીજા કુટુંબી, દાદા, માં અને બાપા  કાળક્રમે ગમ્ખ્વાર હવાઈ અકસ્માતમાં ખપી ગયેલા. પણ દાદી જીવકોરે ચારે કોરની મુસીબતોનો સામનો કરી ખાનદાની વેપારની ધુરા હાથમાં લઈ એને મોટી કરી અને આઈઆઈએમ  અમદાવાદથી એમબીએની પદવી યોગ્ય બનાવી . વેપારની ધુરા , સોંપી  હવે છેલા ત્રણ વરસથી પ્રભુ ભજનમાં સમય વ્યથિત કરતાં હતા . તેમાં ગયા મહિને બાના ગળે થયેલ ગુમડાંની સારવાર દરમ્યાન બાયપ્સીમાં આવેલ ગળાનાં કેન્સરનો  પોજિટિવ રિપોર્ટનાં અંતે એવું નિદાન થયું કે , થર્ડ સ્ટેજ કેન્સરની જપેટમાંમાં અન્નનળી આવી ગયેલી હોઇ હવે દવાથી ઈલાજ શક્ય નથી . જીવકોરબાએ  તેમની  બીમારીના સમય દરમ્યાન શરીરની નબળાઈને તટસ્થભાવે મુલવી ઉપચારના સૂચિત  પ્રયત્નોને  બિન આવશ્યક ગણી , શરીરને તેનો ધર્મ નિભાવવા આગ્રહિત હતા. તેઓએ  મૃત્યુને સમીપ ખડું ભાળ્યું  હોવા છતાં તેમને ચૈઇતીક અને  માનસિક સબળતા તેમજ ઇંદ્રિયોની પ્રસન્નતા  જાળવી હતી. \"વાસાંસિ જીર્ણાનિ યથા વિહાય\" ભગવદ ગીતાનો સંદેશ આત્મસાધ કરી ચૂકેલા બાએ ,તેઓના અંતિમ તબ્બ્કાને સહજતાથી સ્વીકારાતા , જીંદગીનો આખરી પડાવ કાશી મુકામે ગંગા તટે આવેલ માણિકર્ણિકા ઘાટ પાસે વીતાવાનું  નક્કી કરી અંહી \"રૂક્ષમણી ધામ\" ખાતે રહી હરિભજન કરતાં હતા.         \n\nકિચૂડાટ કરતું આવાસની બારણું ખૂલ્યું અને એ ની વિચાર યાત્રા અટકી . સામે ઊભેલી બાઈને કહ્યું ,મારે જીવકોર દીવાનને મળવું છે , તેઓને માટે અગત્યનો સંદેશ છે , રૂબરૂમાં મળી કહેવાનો છે. હું તેમની પૌત્રી છું . દરવાજો ખોલનાર સ્ત્રીએ  ઇશારાથી ચંપલ કાઢીને અંદર આવી જવા કીધું . ઓસરીમાં ઊભેલી એક કરડા ચહેરાવળી આધેડ મહિલાએ થેલી પણ બહાર જ રખાવી. કોઈ કારણસર નિયમ હશે એવો. દાખલ થઈ કે તરત થોડા તુલસીક્યારા આંખ સામે જ આવી ગયા. બે ઉંદર બળી ગયેલી દિવેટની ખેંચાખેંચમાં બખડતા હતા. જમણી તરફ મંજીરાં અને તબલાં પર ઠોકઠાકથી કંઈ ભજનકીર્તનની તૈયારી થતી હોય એવું લાગ્યું. પેલા કરડા ચહેરાની દોરવણી મુજબ એ જમણી તરફ ફંટાઈ.\n\nબેગ  બિસ્તરો જેવુ નથી ,'રોકાવાનાં લાગતા નથી?' સવાલ અને જવાબ બંને એણેજ આપ્યા . પણ મોહીનીએ ઉત્તર આપતા વધુમાં જણાવ્યુ ....'ના, રિટર્ન ટિકિટ કન્ફર્મ છે, અત્યારે બાને મળી , પછી  જઈશ,  ફરી કોઈ વાર મેળ પડશે તો પાછી આવીશ. પણ હા મારે ડોનેશન લખાવવાનું છે, લો આ ચેક  જમા લઈ લેશો .  એને થયું એ અમસ્તી જ બોલ્યે જતી હતી. રસ્તો દોરવણી આપતી મહિલાએ , છ આંકડાનો \"રૂક્ષમણી ધામ\"નાં નામે લખેલ ચેક જોયો , હવે તેની ચાલ હળવી અને ચહેરા ઉપરની રેખાઓ સૌમ્ય બની ગયી હતી .\n\nઓસરી વટાવી ચોકનું  પગથિયુ  ઊતરી ડાબી તરફ હૉલ તરફ   ફંટાવાનું થયું ત્યારે એણે જરા પાછળ જોઈ લીધું. ઓટલે હજી સફેદ રંગ સહેજસહેજ ફરફરતો હતો. એ હવે હોલમાં આવી ચૂકી હતી, અને પેલી બાઈ ચેક લઈ પછી જઇ ચૂકી હતી .  એક મોટા ખંડમાં શેતરંજી પર ગેરુ રંગનાં નાનાંમોટાં ટપકાં ગોઠવાયાં હતાં. એણે ચશ્માં સરખાં કર્યાં. કોઈ ઘટ્ટ અવાજે 'શ્રીકૃષ્ણ શરણં મમ્\u200Cથી શરૂઆત કરી. તાળીઓનો અવાજ કાનમાં તમરા બોલતો હોય તેવો વાગી ધાક પડતો હતો. મોટા અવાજમાં  બધું સંભળાતું જ બંધ થઈ ગયું. આવામાં જીવકોરબા ક્યાં બેઠા છે તે ને પૂછવું તે ખબર પડી નહીં. ખૂબ તરસ લાગી હતી. એણે પાછળ જઈ રસોડું શોધી કાઢ્યું. મોટા મોટા ચૂલા પાસે ધુમાડીમાં મહિલા કાર્યકર્તા કડછા-તબેથા ફેરવતા હતા. એણે પાણી માંગી પી લીધું.  એકાદ બાઈને જીવકોરબા ક્યાં હશે તે પણ પૂછી લીધું. 'વો સોનેરી ચસમે વાલી બાઈ અમદાવાદ સે આઈ હૈ,' એકે બીજીને કહ્યું. તો કોઈક ઓળખતું હતું જીવકોરબાને . તે બોલી 'આવો  મેરે પીછે.'વો ઉપરવાલે કામરેમે ઠહરી હુઈ હૈ...\n\nદાદર નજીક ખૂણામાં વ્યાસ પીઠ ઉયપ બિરાજેલ કેશવિહીન મસ્તક નીચી મુંડીએ  માળાના મણકા  ગણી રહેલું હતું. તેને પહેરેલી સાડીનો રંગ જો સફેદ  ન હોય તો શ્યામ વર્ણવાળી બાઈ અંધારામા  ભળી ગરકાવ થઈ જાય તેવું હતું . એક ખૂણે હાર્મોનિયમ પર એક  નાની  છોકરી, કોઈ  ભજન બેસાડવા મથતી હતી. ખોટા સૂર પર આંગળી પડતાં એને હસવું આવી જતું. ચમેલી , ચલો ફૂલઘર મેં…દાતા માટે માલા બનાવવાની  છે. એ એકદમ ઠેકડો મારીને ઊભી થઈ, ચણિયા ચોળી સરખી કરી પછી જરા આમતેમ જોઈ ઠાવકી ચાલે અંદરના રૂમમાં ખોવાઈ ગઈ.\n\nપહેલેમાળે આવેલી એક નાની ઓરડીમાં એ દાખલ થઈ. અગરબત્તી, ફોટાઓ અને તરભાણામાં લાલજી બિરાજેલા હતા, પાસે આસન  માળા, ચોપડીઓ, એક ખૂણે માટલી, બાજુમાં કાંસકો. એ આસપાસ જોતી રહી. અહીંથી નીચેનો ભજન ખંડ દેખાતો હતો. થોડી વાર ભોજનનો બેલ પડ્યો અને  પછી ફર્શ પરથી ભજન મંડળી ઉઠી, રસોડે પહોચી  . એને થયું હમણાં બા આવશે. બાની થાળી અને બા સાથે રૂમમાં આવ્યા , એને જોતવેટ ભાવ વિભોર બની ગયા. અરે મોહીની  એકદમ . ના ફોન  ના ખબર , બધુ બરબારતો છે ને ?\n\n હા,  બા બધુ બરાબર છે , હું તમને ખુશ ખબર આપવા આવી હું ! ડોક્ટર સુમતિ ભાઇનો ફોન હતો , કે બાને કેન્સર નથી , રિપોર્ટ નો સેમ્પલ નંબર બદલાઈ ગયો હોવાથી ગફલત થઈ હતી, બા ચાલો આપણે ઘેર , હું તમારી પણ  કન્ફર્મ રિટર્ન ટિકિટ લઈને આવી છું .\n\nઅરે ઘેલી , આમ ઘેલા ના કાઢ , મને અંહી ગોઠી ગયું છે , અને હવે તો આ દનડાંની રિટન ટિકિટ વાપરવાનો ટાઈમ આવ્યો છે... પણ હા તું પહેલા કઈ ખાઈ લે , અંહી રસોઈ બહુ ચટાકેદાર બને છે. કહેતા જીવકોર બા એ બારીએથી હાંક પાડી એક બીજી થાળી મંગાવી. બંને સાથે  જમ્યા અને પછી તૃપ્તિના ઓડકાર સાથે  મોહિની બાના ખોળે માથું ટેકવી સૂઈ ગઈ .. ઓફીસેથી બાઈ ડોનેશનની પહોચ લઈ  અને બહુમાન માટે ગલગોટાનો હાર લઈ આવી ત્યારે બાએ મોહિની ને ઢંઢોળી, પણ એ ઉઠી જ નહીં ! કાશી મુકામે  મોહિનીનાં દનડાંની રિટન ટિકિટ  અકાળે કન્ફર્મ થતાં , અત્યારે વાપરવાનો ટાઈમ આવી ગયો હતો !!!  ",
      "duration": "5 mins",
      "category": "Drama"
    },
    {
      "id": 41,
      "title": "સ્માર્ટ ફોન",
      "story_name": "સાંજે કંદર્પ ઘરે આવ્યો ત્યારે પત્ની રૂપાએ સમાચાર આપ્યા, \"બાપુજીનો ફોન હતો. કાલે બપોરની બસમાં તેઓ બા સાથે અહીં આવે છે. તેમણે કહ્યું છે કે બસ સ્ટેન્ડથી રિક્ષામાં તેઓ ઘરે આવી જશે.\"\n\n\"બીજું કાંઈ કીધું છે ? કોઈ ખાસ કામ, કેટલું રોકવાના છે વગેરે.\" કંદર્પે ચિંતા સાથે પૂછ્યું.\n\n\"કામનું તો કીધું નથી, પણ લાબું રોકાશે એવું એમની વાત પરથી લાગ્યું.\" કહેતા રૂપા રસોડામાં ગઈ.\n\nકંદર્પ એના માતા-પિતાનો એકનો એક દીકરો. કોઈ ભાઈ-બહેન હતા નહીં. પોતે ગામમાં એમની સાથે રહીને મોટો થયો હતો, ત્યાંની સ્કૂલમાં ભણ્યો હતો. કોલેજ વખતે હોસ્ટેલમાં રહ્યો હતો. એમ.બી.એ. થયા પછી મોટા શહેરની એક જાણીતી કંપનીમાં નોકરી મળી ગઈ હતી, એટલે અહીં આવ્યો હતો. પહેલા એકલો ભાડે રહ્યો હતો, પછી રૂપા સાથે લગ્ન બાદ પોતાનો ફ્લેટ લઈને રહેતો હતો. ફ્લેટ મોટો હતો અને ઘરમાં એ બંને સાથે આઠ વર્ષનો પુત્ર જય, એમ ત્રણ જણ હતા. એટલે બા-બાપુજી જયારે પણ આવે ત્યારે થોડું રોકાતા, છતાં એમને ખાસ અગવડ રહેતી નહીં. રૂપાને પણ સાસુ સાથે સારું બનતું. મમ્મી અહીં રહે ત્યાં સુધી રૂપાને રસોડામાંથી છુટ્ટી મળી જતી, તો જયને સ્કૂલ બસ સુધી મૂકવા લેવા જવાની જવાબદારી પપ્પા સાંભળી લેતા. જયને પણ દાદા સાથે સારું ફાવતું, એટલે રૂપાને ઘણી રાહત રહેતી. એવા સમયે તેનું બહાર જવાનું વધી જતું. કંદર્પને માતાની રસોઈમાં બાળપણનો સ્વાદ આવતો. રાત્રે જમી-પરવારીને બધા બેઠા હોય ત્યારે બાળપણની યાદો, ગામની નવાજૂની વગેરેમાં અડધી રાત પતી જતી. ગામની ખેતીમાંથી એમનો ખર્ચ નીકળે એટલી આવક થતી એટલે આર્થિક રીતે એમના તરફથી કોઈ તકલીફ નહોતી, બલ્કે જતી વખતે તેઓ થોડી-ઘણી રકમ જયના હાથમાં મૂકી જતા.\n\nછતાં એમની હાજરી હોય ત્યારે કંદર્પ અને રૂપા માટે થોડીક મૂંઝવણો પણ સર્જાતી. એકલા હોય ત્યારે જે પ્રકારે છૂટ લઈ શકતા તે સંકોચાતી. રૂપા બહાર જાય ત્યારે સાસુ કાંઈક કહીને ટોકતાં. ખાવા-પીવાની બાબતમાં પણ એવું થતું. નાની નાની બાબતોમાં પણ તેમની સલાહ ક્યારેક કંટાળાજનક બની જતી. જયના અભ્યાસ બાબતમાં પણ ક્યારેક દખલગીરી વધતી. રસોઈ મમ્મી બનાવતા એટલે સ્વાભાવિક રીતે જ સાંજના જમણમાં આધુનિક વાનગીઓને બદલે ખીચડી-શાક કે રોટલી શાકનું પ્રમાણ વધી જતું. જેમ જેમ દિવસો વીતતા જાય તેમ તેમ, એમના રહેવાના ફાયદા ઉપર એમના રહેવાના લીધે પેદા થતી અગવડો હાવી થઈ જતી અને એમ થવા લાગતું કે હવે એ લોકો જાય તો સારું..!\n\nઆમ છતાં તેમણે મોં પર હાસ્ય સાથે એવું કહેવાની ફરજ પડતી કે \"હજુ રહો ને, શું ઉતાવળ છે ?\"\n\nએ લોકો અહીં હોય ત્યારે જયને એમના ભરોસે મૂકીને રજાના દિવસે કે રાત્રે મિત્રોને ત્યાં મળવા જવાનું ખૂબ અનુકૂળ બની જતું.\n\nઆ વખતે પણ એ જ બન્યું. એક તરફ આનંદ હતો, તો બીજી તરફ મૂંઝવણ. પહેલું અઠવાડિયું તો ખૂબ આનંદમાં વીતી ગયું. બીજા અઠવાડિયા પછી એનો ભાર શરૂમાં હળવો રહીને ધીરે ધીરે વધવા લાગ્યો. એક સાંજે કંદર્પ અને રૂપા એમના એક મિત્રને ત્યાં ગયા હતા. મિત્રના ઘરમાં તેઓ બંને, તેમના બે બાળકો, અને તેમના મમ્મી-પપ્પા એમ છ જણાની વસ્તી હતી. એમના મિત્રે દરવાજો ખોલ્યો અને 'આવો' કહી પોતે રસોડા તરફ પાણી લેવા માટે વળ્યો. પરિચિત ઘર હતું એટલે ઔપચારિકતાની જરૂર નહોતી. બંને જણ ઘરમાં પ્રવેશ્યા ત્યારે ઘરના બધા માણસો જમી-પરવારીને હૉલમાં બેઠા હતા. ટીવી પર કોઈ સિરિયલ ચાલતી હતી, પણ કોઈનું ધ્યાન તેમાં હોય એવું લાગ્યું નહીં. સોફામાં બેસીને બધા પોત-પોતાના મોબાઈલ ફોનમાં વ્યસ્ત હતા. એ લોકોના બેઠા પછી મિત્રની પત્નીએ તથા તેના પપ્પા-મમ્મીએ તેમના તરફ જોઈને ઔપચારિક સવાલો પૂછી લીધા અને પાછા પોતાના મોબાઈલમાં વ્યસ્ત થઈ ગયા. કંદર્પે તેની નોંધ વિચારપૂર્વક લીધી. પછી તેઓ મિત્ર સાથે તેના રૂમમાં જઈને બેઠા. થોડી વાર ગપ્પા માર્યા પછી ઘરે જવા નીકળ્યા.\n\n\"તેં કાંઈ નોંધ્યું ?\" રસ્તામાં કંદર્પે રૂપાને પૂછ્યું.\n\n\"ના, શું ?\"\n\n\"જોયું ? બા કેવા વ્યસ્ત હતા ?\"\n\n\"મને તો બહુ ખરાબ લાગ્યું. તમારા મિત્ર સાથે તેના રૂમમાં જઈને ના બેઠા હોત તો હું તો હું પાંચ જ મિનિટમાં ઊભી થઈ જાત. મોબાઈલ માણસોને કેવા લાગણીહીન બનાવી દે છે !..\"\n\n\"એ તો ખરું, પણ મને એ જોઈને એક વિચાર આવ્યો છે.\"\n\n\"શું ?\"\n\n\"નિરાંતે કહીશ.\"\n\nરૂપા કંદર્પ સામે જોઈ રહી. એને કાંઈ સમજાયું નહીં. ત્યાં સુધીમાં ઘર આવી ગયું એટલે બંને અંદર ગયા.\n\nએ વાતને બે દિવસ વીતી ગયા પછી એક દિવસ કંદર્પ એક નવો સ્માર્ટફોન લઈને આવ્યો અને આવતાની સાથે સામે બેઠેલા પપ્પા સામે જોઈને કહ્યું, \"પપ્પા, હું તમારા માટે એક સરસ નવો ફોન લાવ્યો છું. બે દિવસ પછી તમારી વર્ષગાંઠ આવે છે, એટલે તમારા માટે ભેટ.\"\n\n\"મારે સ્માર્ટફોનની શું જરૂર છે, બેટા ? મને તો ચલાવતા પણ નહીં આવડે. મારે તો ડાયલવાળું ડબલું જ સારું. તારી મમ્મીને પણ ના આવડે. કેટલો મોંઘો આવ્યો હશે.\"\n\n\"ડાયલિંગવાળા ફોનનો જમાનો ગયો, પપ્પા. હવે તો મોબાઈલ ફોનનો જમાનો આવ્યો છે. ગામમાં હો ત્યારે કેટલા દિવસો સુધી તમારો ફોન બંધ પડી જાય છે, અને ભાડું પણ કેટલું વધારે. નહીં વાપરીએ તો યેં ચૂકવવાનું. એના કરતા તો આ ખૂબ સસ્તો પડે. વળી એમાં તમે સમાચાર વગેરે પણ જોઈ શકો. વોટ્સએપ પર તમારા મિત્રો સાથે ગપ્પા પણ મારી શકો.\"\n\n\"વાત તો તારી સાચી છે, બેટા. ગામમાં પણ હવે બધા પાસે મોબાઈલ છે. મારા જેવા બે-ત્રણ જણાને ત્યાં ડબલા છે, એટલે બગડે તો માણસ કેટલાય દિવસ પછી આવે. ચોમાસામાં તો લગભગ બંધ જ હોય. પણ મને શીખવશે કોણ ?\" \n\n\"એ તો આવડી જશે. હું તમને શીખવીશ. રૂપા પણ શીખવશે અને જય પણ હવે તો એમાં નિષ્ણાત થઈ ગયો છે.\"\n\nઅઠવાડિયામાં તો પપ્પા ફોન બરાબર વાપરતા શીખી ગયા, એટલું જ નહીં. વોટ્સએપ ઉપર મિત્રોને શોધીને ગપ્પા પણ શરુ કરી દીધા. ધીમે ધીમે એમનો ફોન-પ્રેમ વધતો જ ગયો. હવે તો જયને મુકવા જાય ત્યારે પણ ફોન સાથે જ હોય અને ઘણી વાર તો ફોનમાં વ્યસ્ત હોય ત્યારે જયને સામે કહેવું પડે કે \"દાદા, મારી બસ આવી ગઈ, બાય.\" રાત્રે જમીને પણ થોડી જ વારમાં પોતાના રૂમમાં જતા રહે અને ફોનમાં વ્યસ્ત થઈ જાય. ટીવી પર આવતી તેમની ખાસ સિરિયલો પણ વિસારે મૂકાઈ ગઈ. ક્યારેક એવું થવા માંડ્યું કે પપ્પા ફોનમાં વ્યસ્ત હોયકે એના કારણે નાહવાનું મોડું થયું હોય ત્યારે જયને બસમાં બેસાડવા રૂપાને જવું પડતું.\n\nઆ મોબાઈલ રોગ એટલો ચેપી છે કે એની અસર સાથે રહેતા કોઈને પણ થયા વિના રહે નહીં. કંદર્પની મમ્મીને પણ થયું કે મને પણ આ ચલાવતા આવડી જાય તો કેવું સારું ?  થોડા દિવસ પછી એક દિવસ રસોઈ કરતા કરતા એણે દબાતા અવાજે રૂપા આગળ બળાપો ઠાલવ્યો, \"આ તારા પપ્પાના હાથમાં એવું રમકડું કંદર્પે પકડાવી દીધું છે કે હવે તો મારી સાથે પણ સરખી વાત નથી કરતા. કાંઈ પૂછું તો હા-ના કરી દે. તમે લોકો ઘરમાં હો ત્યારે તો કંઈક પણ વાત થાય, પણ તમે ના હો ત્યારે તો મારે ઘરના રાચરચીલા સાથે જ વાત કરવી પડે..!\"\n\nરૂપા મમ્મીનો ઈશારો સમજી ગઈ. તેને થયું કે મમ્મીમાં પણ હવે ફોન રોગના લક્ષણો દેખાવા લાગ્યા છે. સાથે જ એને ચિંતા પણ પેઠી કે જો કંદર્પ માતૃપ્રેમના આવેશમાં મમ્મીને પણ ફોન લાવી દેશે તો  ઘરનું  અને રસોડાનું કામ પણ તેણે જ કરવું પડશે. \n\nજો કે, એક રીતે તો એ ગમતી વાત હતી કે ટકટકારો તો ઓછો થાય. થોડા દિવસ તો એણે કંદર્પને કાંઈ કહ્યું નહીં. એણે જોયું કે મમ્મીના સ્વભાવમાં કાંઈક બદલાવ આવ્યો છે. હંમેશા લાગણી અને \n\nપ્રેમથી વાત કરતા મમ્મી ક્યારેક ચિડાઈ પણ જતા, ક્યારેક કામમાં પણ આળસ કરી જતા,  ક્યારેક રસોઈ પણ બેસ્વાદ બની જતી.  આખરે એણે એક દિવસ આ વાત કંદર્પને કરી. કંદર્પ કાંઈ બોલ્યો નહીં. પણ એ ચિંતામાં પડી ગયો.\n\nલાંબી ગડમથલના અંતે કંદર્પને લાગ્યું કે મમ્મીને પણ ફોન લાવી આપવો જ પડશે. નહીં તો, અમારું જીવન તો આ લોકો ગામ હોય ત્યારે ચાલતું હતું તેમ ચાલતું રહેશે, પણ પપ્પા મમ્મી વચ્ચે આ ઉંમરે વિષાદ થાય તો પરિણામ ખરાબ આવી શકે, એમની તબિયત પર પણ અસર થાય.\n\nકંદર્પ હજૂ કાંઈ નિર્ણય લે તે પહેલા જ એક સાંજે મમ્મીએ કંદર્પને કહ્યું, \"બેટા, હવે મારે ઘરે જવું છે. તું મને બસમાં બેસાડી જજે. હું એકલી જતી રહીશ. મને ત્યાં પાડોશીઓનો સંગાથ મળે અને ઘરના કામમાં વખત પણ વીતે. તારા પપ્પાને તો અહીં કે ગામ બધે સરખું જ છે. એમને તો ફોન મળ્યો એટલે બધું મળી ગયું.\"\n\nકંદર્પ થોડી વાર મૌન રહ્યો. તેનું અનુમાન સાચું પડતું લાગ્યું. એને થયું કે મમ્મીને આ રીતે એકલી મોકલવાથી તો વાત વધારે બગડશે. થોડી વાર વિચારીને એણે મમ્મીને કહ્યું, \"સારું, એવું કરીએ. આ અઠવાડિયાના અંતે મારે બે દિવસની રજા છે. જયને પણ રજા છે. આપણે બધા સાથે જ ગામ જઈશું. બહુ વખતથી અમે પણ બહાર ગયા નથી. એ બહાને વેકેશન થઈ જશે. બરાબર ને ?\" એણે રૂપા તરફ જોઈને કહ્યું.\n\n\"બહુ સરસ. પણ તારા પપ્પાને કીધું ?\"\n\n\"હું વાત કરું છું.\" કહીને તે પપ્પા પાસે ગયો. તેમને રજાની વાત કરીને સંમતિ મેળવી લીધી અને શુક્રવારે સાંજે તો બધા ગામ જવા નીકળી ગયા. જતા પહેલા કંદર્પે મમ્મી માટે પણ એક ફોન ખરીદી લીધો, પણ તે ગામ જઈને આપીશ એમ વિચારીને પોતાની પાસે જ રાખ્યો.\n\nશનિ-રવિના બે દિવસ આનંદમાં વીતી ગયા. જયને તો મઝા આવી. દાદા જોડે ખેતરે પણ જઈ આવ્યો. રવિવારે નીકળતા પહેલા તે મમ્મીને ફોન આપવાનો વિચાર કરતો હતો, તે પહેલા જ પપ્પાએ કહ્યું, \"બેટા, આ ફોન તું પાછો લઈ જા. અહીં ગામમાં તો મારે બધા સાથે પરિચય અને બીજા કામો પણ ઘણા, એટલે સમય પસાર કરવાની ચિંતા નથી. અને મારે ક્યાં વધારે વાત કરવાની હોય છે ? એટલે આ ડબલું જ ચાલશે. આટલા દિવસના અનુભવે મને સમજાયું કે આતો એક પ્રકારનું વ્યસન છે, જે પોતાનાને પણ પારકા બનાવી શકે.\"\n\nકંદર્પને આશ્ચર્ય થયું. પોતે જે મનમાં રાખ્યું હતું તે પપ્પાએ આટલી સરળતાથી કહી દીધું. હવે મમ્મીને અલગ ફોન આપવાનો તો પ્રશ્ન જ નહોતો..!\n\n\"તમારી વાત સાચી છે. પણ એ ફોન તમે રહેવા દો. જ્યારે તમારું ડબલું બંધ હોય ત્યારે કામ આવશે. રોજ વાપરવો કે ક્યારેક તે તમારા પર છોડું છું. તમે મારા કરતા વધારે અનુભવી છો.\"\n\nચિંતાનું પોટલું માથા પર લઈને જવા તૈયાર થયેલા કંદર્પ-રૂપાને માથા પરથી મોટો ભાર હળવો થયો હોય એવો સંતોષ એમને થયો !",
      "duration": "5 mins",
      "category": "Drama"
    },
    {
      "id": 42,
      "title": "મોસમ",
      "story_name": "દેવભૂમિ દ્વારકા નજીકના ગુરુ ગામના સરપંચને ગામના કરસન ભંગીની પૌત્રી સામે સોનાની ચેનની, ઉચાપત અંગે ફરિયાદ અરજી મળી હતી. આ સાલ હોળીના દિવસ સુધી ઠંડીની મોસમનો  મુકામ રહ્યો હતો, હોળીનો તહેવાર હતો એટલે હોળીને ટાઢી પાડ્યા પછી પંચની બેઠક કરવી તેવું ઠરાવામાં આવ્યુ હતું.\n\nછઠ્ઠા દિવસે હરજીમુખીને આંગણે આજે ભીડ હકડેઠાઠ હતી. રૂપાથી મઢ્યો હોકો મોસાળામાં એક માસીના હાથમાંથી બીજી માસીના હાથમાં ભાણીઓ ફરે એવા લાડથી પંચના સભ્યઓ વચ્ચે ફરી રહ્યો હતો. પણ સન્નાટાથી વાતાવરણ ભારેખમ, બોઝિલ બની ગયું હતું. ફરિયાદ જ સનસનીખેજ હતી.\n\nફરિયાદ એક સોળ વર્ષની યુવતી પર હતી. ગામના શિવ મંદિરના પૂજારીના પુત્રના ગળાની સોનાની ચેઈનની ચોરી કરવાનો આરોપ એના પર મૂકાયો હતો. એક સોળ વરસની યુવાન યુવતી અને તે પણ સુંદર, અહીં લોકોની ભીડ ન જામે તો જ નવાઈ હતી. ચોરીના આરોપ હેઠળ કોઈ સુંદર યુવતીને આમ પંચ સામે નત મસ્તક ઊભેલી જોવાનુ અજુગતું હતું. આ ટાણે જાણે સૌ કોઈપોતાની સોનાની ચેન ચોરાઇ હોય તેમ પંચની કામગીરી જોવા એકઠા થયા હતાં.\n\nબીજુ કારણ એ હતું કે ગામના પોલીસ પટેલ ગોવિંદ ખુદ આ ઉચાપતના સાક્ષી હોવાના લીધે જુબાની આપવા હાજર રહેવાના હતાં. ગામ આખામાં લોકો એમની પ્રામાણિકતાથી માહિતગાર હતાં. દ્વારકાધીશના દર્શને દેશના વિવિઘ જગ્યાએથી આવતા સરકારી ઓફિસરો એમની મહેમાનગતિ માણવા એમના ઘેર આવતા. ગામમાં કોઈ પણ સારો-નરસો કાર્યક્રમ હોય તો એની જવાબદારી પણ પટેલ જ સંભાળતા. સરકારી ઓફિસરોને કેવી રીતે સાચવવા એની પટેલને બરાબર ખબર હતી. પોલીસ સાહેબ પાછા હતાં મિલનસાર, એટલે કોઈનુંય કામ કરી આપવામાં પાછા નહોતા પડતા.\n\nએકબાજુ ફરિયાદી  ઇજ્જતદાર શિવ મંદિરમાં પૂજારી, તો તેમને સાક્ષીના રૂપમાં સાથ હતો  નામી ગોવિંદ પોલીસ પટેલ અને  સામે  બાજુ એક અટુલી નાબાલીગ મોસમ.\n\nમોસમ એ યુવતીનું નામ હતું. તે કરસન ભંગીની એક માત્ર પૌત્રી હતી. પંચની કાર્યવાહી શરૂ થઈ. ગરીબ મોસમ પાસે બચાવ માટે કોઈ દલીલ કરે તેવું કોઈ હતું નહીં.\n\nપોલીસ પટેલ ગોવિંદના કહેવા પ્રમાણે લાંબા સમયથી મોસમ ગામમાં માંગી ટૂંગીને તેનું અને અને તેના ઘરડા દાદાનું ગુજરાન ચલાવતી હતી, તેઓ અહીં વરસ પહેલા આવ્યા ત્યારથી એને જોતા હતાં. લગભગ બે  મહિના પહેલાં એમના ઘર પાસે મહુડો પીધેલા મવાલી જેવા લોકોને મોસમની છેડતી કરતા જોયા અને એમને દયા આવી એટલે મવાલીઓને ધમકાવી બચાવી.\n\n મોસમનું કોઈ નથી એવી જાણ થતા પટેલે ગામના મંદિરની સફાઈ અને દેખભાળ કરવા શિવ મંદિરના પૂજારીને લઈ અને બેટંક ખાવાના સાટામાં કામે રખાવી. બે મહિના કામ કર્યા પછી એ અચાનક મંદિરમાંથી ગાયબ થઈ ગઈ. ગાયબ થઈ ગઈ એની કોઈ ફરિયાદ ન હતી, પણ પૂજારીએ તેમના પુત્રને આપેલી સોનાની ચેઈન લઈ ગઈ હતી એની સામે વાંધો હતો. પૂજારીએ ગોવિંદ પટેલ પાસે ફરિયાદ નોંધાવી. જ્યારે એ પકડાઈ ત્યારે સોનાની ચેઈન એની પાસે જ હતી. હવે આનાથી વધીને બીજો કયો પુરાવો હોઈ શકે ? પોલીસ ચોકીમાં સોનાની ચેઈન પણ પૂજારીએ ઓળખી બતાવી હતી. ચેઇન ઘડવાવાળા સોનીથી માંડીને પોલીસના અન્ય સાક્ષીઓપૂજારીની વાતને ટેકો આપ્યો. ગોવિંદ પટેલે પણ મોસમને મુદ્દા માલ સાથે કેવા સંજોગોમાં પકડી હતી એનું વર્ણન કર્યું. સરપંચના ધારા ધોરણે બધા સાક્ષીઓની જુબાની પૂરી થતી હતી.\n\nઆમ, મોસમ પર આરોપ પૂરવાર થતો હતો.  હરજીમુખીએ મોસમની પૂછતાછ આદરી. મોસમની કથિત વાતો પરથી એટલું ફલિત થતું હતું કે જો મજૂરી મળે તો મજૂરી, નહીં તો ભીખ માંગીને એનું અને એના દાદા કરસન ભંગીનું પેટ ભરતી હતી. ગામને પાદરે બાવળિયાની ઓથે કપડાં ટાંગી બનાવેલ આડશમાં તે દાદા સાથે પડી રહેતી. બાપ કોણ તે ખબર નહતી અને પિતા ગુમાવ્યા હતાં. મરી ગયા હતાં કે ચાલી ગયા હતાં એની ખબર નહોતી. માત્ર માતાએ એને ઉછેરી હતી અને દસ વરસ પહેલા તેની મા પણ મરી ગઈ હતી અને એ માતાની નિશાનીરૂપ આ ચેઈન છે. એવું કહેતા એ રડી પડી પણ પંચની બેઠકમાં દિલથી –દલીલથી નહીં સાબિતીથી જીતાય છે.\n\nહરજીમુખીએ એને પૂજારી સામે સવાલ કરવાનો, પોતાની સફાઈ આપવાનો મોકો આપ્યો. ખૂબ જ ધૃણાથી અને છાના ક્રોધથી તમતમતા ચહેરે મોસમે સાફ ના પાડી દીધી. પૂજારીની સાથે વાત કરવાનું તો દૂર એમની સામે જોવાનુંય ટાળ્યું અને ઉમેર્યું કે એણે ચેઈન ચોરી જ નથી. એ પોતાની માતાની છેલ્લી નિશાની અને પિતાની એક માત્ર  યાદગીરી છે.\n\nમોસમની આ નિર્ભિકતા અને પૂજારીના ફિક્કા પડેલા ચહેરા પરના રંગ જોઈને હરજીમુખી અને પંચના સભ્યોને અચંબો થયો.\n\nહરજીમુખીના સવાલો હજુ ચાલુ હતાં. શિવ મંદિરથી એકાએક ભાગી જવાનું કારણ પૂછતાં એણે સીધી નજર પૂજારી સામે તાકીને પંચને જે જણાવ્યું એ ખરેખર અકળાવનારી બાબત હતી. ગોવિંદ પટેલની ભલામણથી પૂજારીએ આશરો આપ્યો ત્યારે એના મનમાં પૂજારી માટે અપાર શ્રદ્ધા, સન્માન અને કૃતજ્ઞતાના ભાવ ઉપજ્યા હતાં. પણ પછી એ ધૃણા અને તિરસ્કારમાં પલટાતા ગયા. વખત જતાં પૂજારીની નજર અને નિયત સાફ ન હોય ત્યાં એ કેવી રીતે એમના આશરે સલામત રહી શકે ? આશ્રયદાતા જ જ્યાં ભરખી જવા તૈયાર હોય ત્યાં કેવી રીતે રહી શકાય ? એ એને લાલચ, ધમકીથી વશ કરવા મથ્યા, એને એમની વાસના પૂર્તિનું સાધન સમજીને જે વ્યહવાર આચરવા માંડ્યો એપછી તો એક પળ એ ત્યાં રહેવા તૈયાર નહોતી.\n\nહવે પંચની બેઠકમાં મોસમ માટે માટે સહાનુભૂતિ અને પૂજારી માટે નફરતના ભાવ છલકાયા, પણ કોર્ટમાં કોઈની સહાનુભૂતિથી સાબિતીથી કેસ મજબૂત નથી બનતો, એના માટે તો ઠોસ સાબિતી, નક્કર પુરાવા જોઈએ. આ ગરીબ, લાચાર છોકરી ક્યાંથી પુરાવો લાવે ? એ કેસ હારી જશે એમાં કોઈ શંકા નહોતી.\n\nચૂકાદા વખતે ચિક્કાર મેદની હતી. મોસમ માટે સૌના ચહેરા પર ઉત્સુકતા કરતાં ક્યાંય વધારે ચિંતા દેખાતી હતી. ન્યાયની દેવીના આંખે તો પાટા બાંધેલા હોય છે અને જે એની નીચે બેસીનેચૂકાદો આપવાના છે . એમની તટસ્થતા વિશે ખાતરી નથી હોતી કારણકે ઘણુ ખરું ન્યાયનું પલ્લું મોટાભાગે લાગવગ, ધનવાન કે મોભાદાર વ્યક્તિઓ તરફ વધારે નમતું હોય છે. હરજીમુખીની ધારદાર નજરે લોકોના ગણગણાટ પર સન્નાટો છવાયો.\n\nહરજીમુખીએ ચૂકાદો આપતા પહેલા એકવાર મોસમને સોનાની ચેઈન એની જ છે એની સાબિતી માંગી અને જો મોસમ ઈચ્છે તો એની સફાઈમાં હજુ પણ કંઈક કહેવાની તક આપી. મોસમની સફાઈ અને સાબિતી જ એ સોનાની ચેઈન હતી. જે પૂજારીએ મોસમ સાથેની છેડછાડમાં એની પાતળી કેડે બાંધેલી જોઈ લીધી હતી. મોસમ એ સોનાની ચેઈન પોતાની પાસેથી ચોરાઈ જવાના ડરે ગળાના બદલે કેડે કંદોરાની જેમ બાંધતી હતી.\n\nચેઈનની સાથે લંબગોળ નાનું પેન્ડન્ટ હતું. જે દૂરથી નક્કર દેખાતું હતું, પણ એ લંબગોળ પણ ડબ્બી ઉપર કોઈ દબાણ આપતા એ ખુલતી હતી. એમાં મોસમના પિતા અને માતાની તસ્વીર હતી. આ જ એનું સત્ય હતું અને આ જ એની સાબિતી હતી. જે મોસમે રડતાં મુખીને બતાવી.\n\n        ડબ્બીમાં યુવાનની ઝાંખી પડેલી એ તસ્વીર જોઈને હરજીમુખીના માનસપટલ પર એ યુવાનની તાજી છબી ઉપસી આવી. આ યુવાનને એ ખૂબ સારી રીતે ઓળખતા હતાં.\n\nહરજી મુખીના માનસ પટલ ઉપર સત્તર વરસ પહેલાની ધૂળેટીની યાદ ચલચિત્રના રિલ માફક સરી આવી. આ તસવીરવાળો યુવાન ત્યારે શહેરમાંથી હોળીની રજાઓમાં ગામ આવેલો અને ગામના અન્ય જુવાનિયાઓ સાથે હોળી મુખીએ ખેલતો જોયેલો અને તેમાં કરસન ભંગીની માસૂમ દીકરી સાથે વિશેષ લગાવ રાખી ફાગ ખેલતો જોયો હતો. હોળીનો તહેવાર હોય તે ટાણે કઈ અજુગતું નહોતું લાગ્યું, પણ અત્યારે તેફાગનો તાગ મળી જતો હતો. હોળીના ચાર દિવસ પછી તે યુવાન સફળતાના ઉચ્ચ શિખરે પહોંચવાની દોડમાં પછી કદી ગામમાં દેખાયો નહતો. તે હોળી પછી કરસન ભંગીની દીકરીએ કુંવારી માના લેબલ સાથે મોસમને જન્મ આપેલો તે આખું ગામ જાણતું હતું. પણ એ ઘટના પર સમયના થર ચઢતા ગયા અને એ ઘટના અત્યારે ભૂલાઈ ગઈ હતી.\n\nપણ આજે લગભગ સત્તર વર્ષ પછી એ હોળીનો ખેલાયેલો ફાગ ગણો કે પ્રેમીઓનો પ્રેમ, પરંતુ તેઓના શારીરિક ખેંચાણનું મૂર્તિમંત સ્વરૂપ મુખીની નજર સામે હતું. હવે તો હરજીમુખીને મોસમમાં પેલા યુવાનના અણસાર પણ કળાતા હતાં.\n\nભૂતકાળની સફર ખેડીને પાછા આવેલા હરજીમુખીએ એમની નજર સામે ઊભેલી મોસમ અને પંચની બેઠકમાં હાજર સૌની ઉત્સુક નજરને ખાળી અને એક તીખી નજર પૂજારી ઉપર ઠેરવી ચૂકાદો આપ્યો.\n\nમોસમ નિર્દોષ છે, પૂજારીજી તમારી ફરિયાદ ખોટી છે, એનેજવા દો.  કહેતા સોનાની ચેનની ડબ્બીમાં કરસન ભંગીની દીકરી સાથે રહેલો યુવાનનો ફોટો પૂજારીને બતાવ્યો ત્યારે, પંચની બેઠકમાં સન્નાટાને ચીરતા મુખીના અવાજથી ફેલાયેલી સ્તબ્ધતાના બોજ કરતાં પૂજારીના હૃદય પરનો બોજ વધારે હતો. પોતાના પેટના કુકર્મથી પૂજારીને પંચમાં જાણે પોતાની હયાતી ડંખતી હોય એમ સફાળા ઊભા થઈ ભીની આંખે મોસમને હાથ જોડી પાછા વળી ગયા.\n\nઅને બીજા દિવસે સવારે પૂજારીએ માનભેર મોસમ અને કરસનને પોતાને ત્યાં તેડાવ્યાત્યારે આ વરસે હોળી પછી વસંતનું આગમન થઈ રહેલ હતું...હરજીમુખીને હૈયે ટાઢકહતી કારણકે હવે 'મોસમ'ના જીવનની મોસમમાં હંમેશને માટે વસંત લહેરાવવાની હતી.",
      "duration": "5 mins",
      "category": "Drama"
    },
    {
      "id": 43,
      "title": "અવાર-નવાર",
      "story_name": "\"અવાર-નવાર આવતી રહેજે\" કહેતા, ચંદુ ગાંધીએ તેર વરસની જીવીના બરડે હાથ ફેરવતા પારલે ગ્લુકોના ચાર બિસ્કીટનું નાનું પેક હાથમાં મૂક્યું. ચંદુ ગાંધીનો હાથ , એક સાથે અનેક વીંછીની માફક જીવીને તેના બરડે ડંખ મારી ફરતા હોય તેમ અત્યારે પીડી રહયા હતા,પરંતુ ચાર દિવસથી ભૂખ્યા પેટની પીડા સામે તેને આજે તે વેદના વામણી લાગતી હતી.\n\nતેર વરસની 'જીવી' વાને ઊજળી પણ બાપ વગરની છોકરી, તેની 'માં, દિવાળીથી ટીબીથી પીડાતી હતી એટલે મહિના પહેલા ગામનું ફરતું સરકારી દવાખાનું 'માં,ને તેના ઝુંપડેથી ઉપાડી ગયેલ. જીવી ભણેલી તો હતી નહીં, પણ એટલી અબુધ નહતી કે ચંદુ ગાંધીના બરડે ફરતા હાથની ભાષા, તે ન સમજે, ચંદુની મુરાદ સમજવામાં તે પાવરધી હતી. પરંતુ મુશ્કેલીમાં હંમેશા છેલ્લું પગલે રહેલો ...ચંદુ યાદ આવતો... જીવીની વ્યાજબી જરૂરિયાત...એક પાર્લે ગ્લુકોનું પડીકું... અને ચંદુનો બરછટ હાથ એના કુંવારા બરડે ફરતો, ક્યારેક ચોકલેટના બદલે તે ગાલ સુધી પહોચી ચુમટો પણ ખણે, જીવી હંમેશા તેના આ ચંદુવાળા છેલ્લે પગલે સાવચેત રહેતી. અને ચંદુને છેટે રાખી ખપ પૂરતો વ્યવહાર રાખતી.\n\nજીવીને આ નંદાયેલી જિંદગી કોઠે પડી ગઈ હતી. સોળ વરસની થઈ ત્યાં માંએ સાસરે વળાવી, ત્યારે જીવીને થયું કે તેના 'અવાર-નવાર'ના એક ટાણાંના દિવસો ગયા, પણ આશા ઠગારી હતી, ચોથે મહિને તેનો ઘરવાળો ગામમાં વ્યાપેલી મહામારીમાં ખપી ગયો. સાસરિયાં તો હવે એને ડાકણજ માનતા.આવતા વેત જીવી તેના ધણીને ભરખી ગઈ તેવું માનવાવાળા હવે તેને મહેણાં મારતા, \" ભાદરવાની ભેંસ જેવી ફાલી છે, લાજ શરમ નેવે રાખી \" . અને આમ જીવીને સાસરિએ પણ હવે ઓરમાયું ચાલુ થતાં... પાછા 'અવાર-નવાર'ના એક ટાણાંના દિવસોની એંધાણી તેણે ભાળી. પણ પેટની આગ સામે 'માં, બાપની આબરૂ બંડ પોકારવા ઊંચી થતાં તેનું મન અટકાવતું હતું.\n\nએક દી જીવીનો  સસરો, તેને ઘરમાં એકલી ભાળી ભૂરાયો થયો, આમ \"નાળાંના પાણી નેવે ચડવા મથતા\" જોઈ, જીવીના આંતર મને આખરે બંડ પોકાર્યું અને સાસરિયું છોડ્યું, ને સરકારી દવાખાને ખોટા દરદના બહાને દાખલ થઈ, ડોકટરે તેનું જુંઠાણું પકડ્યું, ત્યારે પૂરી બીના કહેતા, ડોકટરની દયાથી દવાખાને દાખલ થયેલા દર્દીઓના છૂટક કામે લાગી શકી.\n\n.... સરકારી દવાખાનના સ્પેશિયલ રૂમમાં ચાલતા એર-કન્ડિશનમાં પણ ચંદુ ગાંધીને કપાળે 'ઝરી' ફરકી ચમકી રહી હતી, તેને ચશ્મા ઉતાર્યા અને ઝ્ભ્ભાની બાંયથી કપાળનો પરસેવો લૂછતાં ખાટલે પડેલી લકવાગ્રસ્ત પત્ની જોતાં ઘેરો નિસાશો નખાઈ ગયો.ત્યાં તેને મોબાઇલમા તેના દીકરાનો કેનેડાથી ફોન આવ્યો, બાપુ 'માં, ના શું સમાચાર ? ચંદુએ હકીકત કહેતા જણાવ્યુ કે, અંહી તે અઠવાડીયાથી છે, બધા રિપોર્ટ કરાવ્યા, અને ડોકટરોએ કોફરન્સ કરી. તેઓ એ નિદાન ઉપર આવ્યા છે.. કે દીકરા તારી 'માં, ના મગજમાં લોહીના કણો બાઝી ગયા છે, આપણો કેસ ફેલ છે, માત્ર તેને મેનેજ કરવાનો રહેતો હોવાથી, ડોક્ટર કહે છે માં ને ઘેર લઈ જાવ, જેથી અંત સમયે તે ઘરના વાતાવરણમાં જીવ છોડે તો તેને કોઈ ઉચાટ ન રહે. તેઓ માને આજે રાજા આપે છે\". \"ભલે બાપુ તમે હેરાન ના થતાં કોઈ બાઈ રાખી લેજો, તમે ખરચની જરાપણ ફિકર ન કરતાં\" ...\n\n.... જીવીને છેલ્લા આંઠ મહિનાથી ચંદુ હાળે ફાવી ગયું... એમ કહેવા કરતાં.. જીવીને અંહી બંગલે રાખી તેના દ્વારા ચંદુની લકવા ગ્રસ્ત પત્નીની દેખભાળ કરાવી તે ચંદુને ગોઠી ગયું હતું.. ચોવીસે કલાક.. ઘરમાં હરતું ફરતું આંકડે મધ જોઈને ચંદુની આંખયું ઠરેલી તેમાં તેની તબિયત રંગીન બનતી જતી હતી. જીવીએ બંગલો એવી આત્મીયતાથી સંભાળી લીધોકે જાણે પોતાનું ઘર. ભીષ્મ પિતાની જેમ મોતની રાહ જોઈ સૂતેલી ચંદુની પત્નીની પડખે રહી જીવી સેવા કરતી રહેતી. \"તૂટીની કોઈ બૂટિ નહીં\" આખરે \"સાવિત્રી\" નામ પ્રમાણે ચંદુની પત્ની ચંદુ પહેલા યમરાજા પાસે પહોચી ગઈ. ઓન લાઈન કાણ મોકાણ, બેસણું પત્યુ ત્યારે ચંદુને સાવિત્રીના મોતના દુ:ખથી અધીક દુ:ખ, ચંદુને જીવીને હવે છૂટી કરવી પડશે તેનું હતું. જેની સેવા માટે જીવીને રાખી હતી, તે સાવિત્રી હવે ધામમાં સીધાવી ગઈ હતી તો જીવીને બંગલે રાખવી કેવી રીતે ?..તેનો કોઈજ ઉત્તર ચંદુને મળતો ન હતો !\n\nઆજે સાવિત્રીનું તેરમું પતી ગયું હતું, અને ચંદુના કે સાવિત્રીના જે કોઈ સ્વજનો આવ્યા હતા તે દિલાસો આપતા વિખરાયા. બચ્યા માત્ર બે જાણ.. એક બાજુ વરસોની દબાવી રાખેલી ખોરી દાનત સાથે ચંદુ.. અને બીજી બાજુ દુનિયાના ટપલા ખઈ તૈયાર થયેલી જીવી.\n\nતે દિવસે બપોરે,ચંદુએ શબ્દો ગોઠવીને બોલતો હોય તેમ ચાલુ કર્યું... \"હું માત્ર તારી સાથે આડો સબંધ રાખી શકીશ 'જીવી'. સીધો સબંધ હવે આ ઉમરે રાખી શકીશ નહીં\". જીવીને નિરુત્તર જોઈ ચંદુ બબડ્યો \"ઓલી જીવી\"... આ ગામનો મેરાઈ કપડાં સિવે ત્યારે માપમાં થોડી છૂટ રાખે છે... ખબર છે ને ? , તેમ તું સબંધમાં થોડી છૂટ રાખજે હો. બંગલામાં રોજ નહિતો અઠવાડિયે દસ દિવસે આવતી રહેજે, નહિતો આખરે મહિને એકાદ દિવસ તો જરૂર આવવાનું રાખજે. અંહી તને કોઈ રોકવાવાળું નથી તું જ માલિક, અને કોઈ પૂછે તો કહી દેવાનું કે ચંદુ શેઠને ત્યાં રસોઈ કરવા જવું છું. હું તને અત્યારે મબલખ પૈસા આપી સાચવું છું તેમ સાચવતો રહીશ. મારી વ્યાજની આવક જ મહિને લાખ રૂપિયાની છે, તારે કોઈ ચિંતા નહીં, મહિને આંટો મારીશ તોય તારો પગાર સાચો\"..\n\nજીવીને ચૂપ રહેલી ભાળી ચંદુએ પૂછ્યું.. અરે જીવી \" મારી વાત ગોઠી કે નહીં ?\n\nચંદુની ચકોર નજરે નોઘ લીધી કે .. જીવીનો ચહેરો ગુમસુમ હતો.. તેને તો ચંદુનો બંગલો જોઈતો હોય તેમ લાગ્યું !\n\nઆખરે જીવીના હોઠ ફફડયા.. તે કોઈ વિચારમાં હોય તેમ ધીમેથી બોલી,,\" હું પગારની થોડી ભૂખી છું ચંદુ ?\n\nચંદુએ તેને પગાર ઉપરાંત છ હજાર વધારાના બોનસ લેખે આપ્યા અને ચંદુએ તેનો બરછટ હાથ જીવીને બરડે ફેરવ્યો ત્યારે તેનાથી ઊંચા સાદે બોલાઈ ગયું ' મન થાય ત્યારે પાછી આવતી રહેજે, હક્ક સમજી.જીવી કોઈ પ્રતીભાવ દાખવ્યા વગર પગારની નોટોને બ્લાઉસમાં સરકાવી, અને પાછું જોયા વગર સડસડાટ ચાલી નીકળી.\n\n.... ત્રણ મહિના વિત્યા, પરંતુ ચંદુને જીવીના દીદાર.. ન તો દુકાને થયા,… કે ન તો બંગલે !!! એક સવારે દુકાને જતાં પહેલા આજે જીવીના ઠેકાણે જવા વિચારી, ચંદુ તેનું એક્ટિવા જીવીના ઝૂંપડવાસે લઈ ગયો.. સાર્વજનિક બંબે ( પાણીના જોડાણે), ઘેરાયેલી એક બાઈને જીવીનું ઠેકાણું પૂછ્યું, તેણે જણાવ્યુ… અરે ચંદુ ભાઈ ફિકર ના કરશો... તમારાં ગાંધીયાણુંનું જેટલું બાકી હાથે તે તમને ફટ કરતાં રોકડું મળી જશે ! બીજી બોલી જીવીના ભાગ્ય ખૂલી ગયા, એ તો બે મહિનાથી મોટા માણસ સાથે બંગલામાં રહેવા ગઈ છે. ત્યાં ત્રીજી આવી વાતમાં ટાપસી પુરવતા બોલી અને બોલી પેલી બજારમાં અંગ્રેજી સ્કૂલ છેને એની સામે આવેલો સફેદ રંગનો બંગલો છે ત્યાં રહે છે અમારા જીવી બહેન.\n\n\"આ જીવલી હવે જીવી બહેન\" ! ચંદુનું મન આજે માંકડું બનેલું, એટલે દુકાનની દરકાર વગર તેણે એક્ટિવા જીવીના ઠેકાણે જવા દોડાવ્યું .બંગલાના ચોકીદારે તેને પ્રવેશતા રોકતા, તેણે જીવી બહેનને મળવું છે કહ્યું,અને ચંદુ, વિરાટ બાંગ્લામાં પ્રવેશતા આભો રહી ગયો. વધારે કઈ વિચારે ત્યાં તેની નજર વિલચેરમાં એક વડીલને બેસાડી બગીચાની સેર કરવી રહેલી જીવલી ઉપર પડી. ચંદુ તેની પાસે જઈ ચડ્યો. વિલચેરવાળા સદગૃહસ્તની નજર ચંદુ ઉપર પડતાં તેણે જીવી તરફ જોયું. અને જીવીએ ચંદુ વતી જબાવ આપ્યો \" એ મારા જૂના સાહેબ છે, હું એમને ઘેર તેમની પત્નીની સેવા માટે જતી હતી. ચંદુએ જીવીએ જાણી જોઈને 'રહેતી હતી\" ની જગ્યાએ 'જતી હતી' એવું કીધું તેની નોધ લીધી\" અને તેના માંકડું બનેલા મનમાં હજુ મેલી મુરાદો ઉછાળા મારી રહી હતી. વિલચેરવાળા સદગૃહસ્તે ચંદુને ઇશારાથી સામે રહેલી નેતરની ખુરશીએ બેસવા કીધું, અને ચંદુએ વિશાળ બંગલાનું વિહંગાવલોકન કરતાં બેઠક લીધી.\n\nથોડીક વારમાં એક છોકરાને જીવી સાથે ટ્રે લઈને આવતો જોયો. પાસે આવીને જીવીએ ચંદુ પાસે ટેબલ ઉપર વિદેશી બિસ્કિટનો ડબ્બો મુકયો અને ચાનો કપ આપ્યો. ચંદુની નજર હવે જીવી ઉપર બરાબર નજર પડતાં જોયું, માથે સિંદુર અને મંગલસૂત્ર સાથે ઊભેલી જીવીના મો ઉપર સાહબી કરતાં અત્યારે સંભ્રાત સમાજની ખુમારી વધારે હતી. ચંદુએ કોઈ સંમોહનમાં બેઠો હોય તે અવસ્થામાં બિસ્કિટ પોતાના મોમાં મૂક્યું ત્યાં વિલચેરવાળા સદગૃહસ્ત બોલ્યા, \"સાહેબ હું ખર્યુ પાન આજ કાલ કરતાં મને પંચીયાસી થયા, હું કેટલા દિવસનો મહેમાન ? પરંતુ પાછળથી કોઈ ડખો કે બબાલ ન થાય એટલે મે જીવી હાળે કોર્ટ મેરેજ કરેલા છે, એ મારો બહુ ખ્યાલ રાખે છે.\"\n\nઆ સાંભળી ભરપૂર ક્રીમવાળા બિસ્કિટનો ટુકડો ચંદુને તેના ગળે ફસાતો હોય તેમ લાગ્યો, અને હવે કડવા બનેલા તે ટુકડાને ધક્કો મારવા કપમાં રહેલી પૂરી ચા મોઢામાં ઠાલવી. કળ વળતાં સદગૃહસ્તને હાથ જોડી પાછો ફરવા જાય ત્યાં તેઓએ જીવીને ચંદુને વળાવા સાથે મોકલી.\n\nરસ્તામાં જીવી ગુસ્સા સાથે બોલી, \" ફટ'રે ચંદુ, મે મારી આખી જિંદગી, મારા માં બાપની આબરૂ, સાસરિયાંની ખાનદાની અને અમારા સમાજની પ્રતિષ્ઠા તેમજ મહાદેવની ડેરીએ કરેલી મારી છેડા છેડી, કોઈ કરતાં કોઈને કાળી ટીલી લાગે નહીં એવું હું જીવી. જિંદગીમાં સારા મોકા 'અવાર-નવાર' નથી આવતા, તે તારા હાથે, ખુદ તક જતી કરી છે.\"\n\n ..ત્યાં સુધીમાં બંગલાનો દરવાજો આવી ગયો હતો. ચંદુ બાહર નીકળ્યો ત્યારે તેના માંકડું બનેલા મનના ઉછાળા હજુ જપ્યા નહતા.       ",
      "duration": "6 mins",
      "category": "Drama"
    },
    {
      "id": 44,
      "title": "મઝધાર",
      "story_name": "ભાવનગરમાં રહેતો ખૂબ જ સુખી સંપન્ન, પૈસેટકે અધધ જાહોજલાલીની સાથે અતિ સુંદર સંસ્કારોનો સમન્વય ધરાવતાં પરિવારમાં જન્મેલી, સ્વભાવે ખૂબ જ નિખાલસ અને ચંચળ દીકરી નિલમ, એનાં માતા પિતા સાધના બેન અને રાઘવ ભાઈ સહિત બંને ભાઈઓ ભાભીઓ, ત્રણેય ભત્રીજા, ભત્રીજીઓ સહુંની લાડકી હતી. નિલમ પણ એનાં પૂરાં પરિવારને એટલો જ સ્નેહ કરતી હતી. ઘરમાં ક્યારેક કોઈ સભ્ય ઓછું હોય તો પણ એને મજા ન આવે. ક્યારેક કોઈ પારાવારિક પ્રસંગે પૂરાં પરિવારને બહારગામ જવાનું થતું ત્યારે, એન્જિનિયરિંગનાં છેલ્લાં વર્ષનો અભ્યાસ કરી રહેલી નિલમને એકલીને જ ઘરે રહેવું પડતું એ દિવસ એનો પરાણે પસાર થતો. \n\nઆ વખતે પણ ભાવનગરથી સોએક કિલોમીટર દૂર આવેલાં રણજીતપૂરામાં નિલમની ફોઈબાને ત્યાં એમની દીકરીની સગાઈનાં પ્રસંગમાં નિલમ સિવાય બધાંજ ગયાં હતાં. ભાવનગરમાં જ રહેતાં એનાં દૂરનાં માસીનાં ઘરે એ રહી હતી. ત્રણ દિવસથી ગયેલો પરિવાર આજે સાંજે પરત આવવાનો હતો એની નિલમ ખૂબ જ બેબાકળી થઈને રાહ જોઈ રહી હતી.\n\nપરંતુ, આ શું ? \n\n પ્રસંગ પતાવીને, ઈનોવા કારમાં પરત આવી રહેલાં એ પરિવારને અતિ ગોઝારો અકસ્માત નડતાં, દરેકેદરેક પરિવારજનોનાં ઘટનાં સ્થળે જ કમકમાટીભર્યા મોત નિપજયાં !\n\nઆવાં રુંવાડા ઊભાં થઈ જાય\u200C એવાં અતિ દર્દનાક સમાચાર સાંભળીને નિલમ સાવ દિગ્મૂઢ બની ભાંગી પડી ! એને એટલો બધો અસહ્ય આઘાત લાગ્યો હતો કે એને જરાયે રડવું પણ નહોતું આવતું ! એનાં ગામમાં રહેતા માસી સહિત બીજા સગાં સંબંધીઓ અને આડોશી પાડોશીઓને પણ નિલમ માથે અણધાર્યા ટૂટી પડેલા દુઃખનાં આભને જોઈને ઘણી જ સહાનુભૂતિ થતી હતી. પરંતુ કુદરતની સામે એ પણ બધાંજ લાચાર હતાં.\n\nએમને એમ બે મહિના વીતી ગયા. નિલમ હવે એ માસીની સાથે જ રહેતી હતી. માસી માસા પણ એને સગી દીકરીની જેમ જ એની સંભાળ રાખતાં હતાં. હંમેશાં હસતી ને હસાવતી નિલમ છેલ્લે ક્યારે હસી હતી એ પણ કોઈને ખબર નહોતી ! ક્યારેક એકીટશે આકાશમાં કેટલીવાર સુધી નિહાળ્યા કરતી, તો વળી ક્યારેક મોબાઈલમાં બધાનાં ફોટા ને જોઈને ધ્રુસકે ને ધ્રુસકે રડતી રહેતી. પોતે પણ તે દિવસે એ\u200C બધાંની સાથે રણજીત પૂર ગઈ હોત તો આજે એકલીને આવો આત્મજનોનો વિરહ સહવો ન પડ્યો હોત ! વળી વળી ને એ વાત બધાને કહેતી હતી.\n\nહજી થોડાંક મહિનાઓ પછી....\n\n નિલમે ઊંઘની ગોળીઓ ખાઈને આત્મ હત્યા કરવાની કોશિશ કરી !\n\nએ તો સારું હતું કે રોજ વહેલી સવારે જ ઊઠી જતી નિલમ તે દિવસે હજી પણ સૂતી છે તે તબિયત સારી નથી કે કેમ ? એમ સમજી ને માસી એની પાસે ગયાં ત્યારે ખબર પડી કે.....\n\nતેથી નિલમની તાત્કાલિક સારવાર થઈ ગઈ ને એને હેમખેમ બચાવી લીધી.  \n\nનિલમ ખૂબ જોર જોરથી રડીને, \"પોતાને શું કામ બચાવી ?\" માસીને પૂછવા લાગી. આવું ગંભીર પગલું ભર્યાની સાથે આવી હાલત જોઈને હવે તો માસી પણ સાવ ભાંગી પડ્યાં હતાં. ત્યારે, નિલમની સારવાર કરી રહેલાં ડૉક્ટર સંજના બેને નિલમની માસીને થોડાંક દિવસો માટે નિલમને કોઈ નારી સંરક્ષણ ગૃહમાં મોકલવાની વાત કરી. પહેલાં તો ડૉક્ટર સંજનાની વાત સાંભળીને નિલમનાં માસી ખૂબ એમની ઉપર ગુસ્સે થઈ ગયાં. એની (નિલમની) આવી દયનીય સ્થિતિમાં પોતાનાથી દૂર મોકલવાનું એ કેવી રીતે વિચારી શકે છે ?\n\nસંજના ડૉક્ટરે નિલમનાં માસીને સમજાવતાં કહ્યું, \"આવી રીતે અસહ્ય આઘાત પામેલી વ્યક્તિને એનાં જેવાં જ કે એનાંથી પણ વધારે દુઃખી વ્યક્તિની સાથે રાખવાથી, એને પોતાનું દુઃખ ઓછું છે એવો અહેસાસ થાય. ત્યારે આવી પીડિત વ્યક્તિ ધીરે ધીરે પોતાના દુઃખ, આઘાતમાંથી બહાર આવે છે. એટલે જ એકવાર નિલમની માનસિક સ્થિતિ સામાન્ય થઈ જાય પછી ફરીથી તમારી સાથે જ રાખજો. \n\nમારી નજરમાં આવાં ઘણાં બધાં પીડિતો છે જેને આવી રીતે નવું જીવન મળ્યું છે.\n\nસંજના ડૉક્ટરની વાત નિલમનાં માસીને ગળે ઉતરી. એટલે એમની વાતમાં સહમત થયા.\n\nઅઠવાડિયા પછી...\n\n ભાવનગરમાં જ છેલ્લાં દસેક વર્ષથી શરૂ થયેલું સુકાની નારી સંરક્ષણ ગૃહમાં લાગતી વળગતી કાર્યવાહી કરીને નિયમનનો પ્રવેશ કરાવ્યો.\n\nજોતજોતામાં 'સુકાની' માં આવ્યે નિલમને છ મહિના વીતી ગયા. હવે નિલમ 'સુકાની'નાં ટ્રસ્ટી સીમા બેન સહિત ત્યાંની અન્ય બહેનો સાથે ક્યારેક ખુલ્લાં મનથી વાતો કરતી હતી.\n\nએકવાર નિલમે સીમા બેનને પૂછ્યું, \"આ નારી સંરક્ષણ ગૃહનું નામ 'સુકાની' કેમ રાખ્યું છે ?\"\n\nએનો ખૂબ સુંદર જવાબ આપતાં સીમા બેને કહ્યું, \"કેટલીયે એવી બહેનો, દીકરીઓ માથે કુદરતી દુઃખ પડે છે ને એ આવડી મોટી દુનિયામાં સાવ એકલી જ થઈ જાય છે. ઘણી માતાઓ, દીકરીઓનું દુનિયામાં નિકટનું સ્વજન તો નહીં, પરંતુ દૂરનાં પણ કોઈ સગાં સંબંધીઓ નથી હોતાં ! એવી સ્થિતિમાં એનું જીવન જાણે, અંધાધૂંધ વાવાઝોડાંમાં મઝધારમાં (મધદરિયે) ડૂબતી નાવ જેવું અતિ કપરું થઈ જાય છે. ત્યારે એ મધદરિયે ડૂબતી નાવ ને જેમ કોઈ સુકાની બનીને તારે છે.\n\nએવી જ રીતે, જીવન પથનાં મઝધારમાં ઉભેલી આવી અનેક દુઃખિયારી બહેનો, દીકરીઓ માટે આ સંસ્થા જાણે 'સુકાની' બનીને એમને સંભાળી નવો જીવનરૂપી કિનારો (હૂંફ) આપે છે.\"\n\n  \"ઓહ.... એટલે એ વાતને અનુરૂપ આ નારી સંરક્ષણ ગૃહનું નામ તમે 'સુકાની' રાખ્યું છે !\n\nવાહ ! સીમા બેન કેટલી સરસ પ્રેરણાદાયી તમારી વિચારધારા છે ! \" નિલમે ખૂબ જ હરખાતાં કહ્યું,\n\nઅહિયાં આવ્યાં પછી પહેલી વખત આવી રીતે ખુશ થયેલી \u200Cનિલમને જોઈને સીમાબેનની આંખ પણ ભરાઈ આવી !\n\nહવે, નિલમની માનસિક સ્થિતિ સામાન્ય થતી જણાતાં સીમા બેનનાં હૈયે ટાઢક વળી.\n\nપછી સીમા બહેને ભીનાં થયેલાં પોતાની આંખોનાં ખૂણાને લૂછી લઈ, નિલમને પોતાની પાસે બેસાડીને કહ્યું, \"જો બેટા, તું અહીંયાં આ બધી બહેનોને જોઈ રહી છે ને એ દરેક, કોઈક તારી જેમ કુદરતી પડેલાં દુઃખનાં કારણે જીવનપથની મઝધારમાં સાવ અટૂલી થઈ ગયેલી છે તો કોઈ સમાજ કે ઘર પરિવારથી તરછોડાયેલી બહેનો છે. તારી સાથે તારાં 'માસી માસા' જેવાં સગાં અને સંજના ડૉક્ટર જેવાં હિતેચ્છુ તો છે ! આ લોકો જોડે તો કોઈ જ નથી. તથા તારી સામે તો હજી આવડી ઉંમર પડી (બાકી) છે ! ભગવાનને જે ગમ્યું એ સાચું ! એ વાતને સમજી ને હૈયાને હળવું કરીને શેષ જીવનમાં ડગ ભરજે.\"\n\n સીમા બહેનની દરેક વાતને ખૂબ જ ધ્યાનથી સાંભળી રહેલી ને માથું હલાવી ને 'હા' ની સહમતીમાં જવાબ વાળ્યો.\n\n\"નિલમ, હવે તું જીવનથી હારીને ક્યારેય કોઈ ખોટું પગલું નહીં ભરે, એનું મને વચન આપ\" નિલમનો હાથ પોતાનાં હાથમાં લઈ ધીરે રહીને સીમા બહેને કહ્યું.\n\n'હા',... કહેતાં નિલમનું હૈયું ભરાઈ આવ્યું ! વળી, ત્યારે જ પોતાની જાત ને સંભાળી, સ્વસ્થ થઈ ગઈ.\n\n સીમા બહેને નિલમને નાની બહેનની જેમ ગળે લગાવી દીધી.\n\n નિલમને મળવાં આવેલાં એનાં માસી માસાને પણ નિલમ અને સીમા બહેન વચ્ચેની વાતચીત સાંભળીને હૈયે શાતા વળી.\n\n હવે સીમાબહેને, સંપૂર્ણ રીતે સ્વસ્થ થઈ ગયેલી નિલમને માસી માસા સાથે એમનાં ઘરે જવાની મંજૂરી આપી.\n\nપરંતુ,નિલમે, અહીંયા સુકાની નારી સંરક્ષણ ગૃહમાં જ રહીને, જીવનની મઝધારમાં અટવાયેલી દુઃખીયારીઓને મદદરૂપ થવાની પોતાની મનસા દર્શાવી.  \n\nનિલમની એ વાતને એનાં માસી માસા સહિત સીમા બહેને સહર્ષ વધાવી લીધી.\n\nઅંતે, નિલમનાં માસી માબાપે, નિલમની જીંદગી સુધારવા વાળા સંજના ડૉક્ટર પાસે જઈને રહ્દય પૂર્વક આભાર માન્યો.\n\n",
      "duration": "5 mins",
      "category": "Drama"
    },
    {
      "id": 45,
      "title": "ચેમ્પિયન",
      "story_name": "“તુ ઘંટી બિગ બેંગ દી, પૂરા લંડન ઠુમક દા..”\n\nપૂરો પંજાબી માહોલ જામી ગયો હતો. \n\nહરપાલસિંગ અને કરતારસિંગના પરિવારમાં આનંદનો સાગર ઉછાળા મારી રહ્યો હતો. \n\nકેમ ન મારે?\n\nબંને લંગોટિયા દોસ્તોના સબંધને આજે “વેવાઈ” નામની મહોર લાગી હતી. \n\nહરપાલના દિકરા તેજપાલની સગાઈ કરતારની દીકરી ગુરજ્યોતકૌર સાથે નક્કી થયાનું ફંક્શન ચાલતું હતું.\n\nબંને પક્ષે હરખ હિલોળા લેતો હતો.\n\nમોટા ટિક્કાની રસમ નિર્વિઘ્ને પતવાની તૈયારીમાં હતી. બસ, તેજપાલને ભાલે સાસુમા ચરનજીતકૌર ચાંદલો કરે એટલી જ વાર હતી.\n\nકરતાર અને ચરનજીત હોંશેહોંશે હાથમાં વિધીવત સજાવેલી પૂજાની થાળી લઇને તેજપાલ તરફ ડગ ભરી રહ્યાંં હતાં.\n\nઅંદરના ખંડમાં ગુડિયા જેવી શણગારીને બેઠેલી નમણી છતાં ખડતલ ગુરજ્યોત મનમાં ને મનમાં સતરંગી સપનાઓ સજાવી રહી હતી. નાનપણથી સાથે ઉછરેલો અને બચપનની માસુમ દોસ્તી પછી હવે જેને માટે મીઠી લાગણી ઉછરતી જતી હતી તે પડોશમાં રહેતો ચંગો યુવાન તેજપાલ થોડા વખતમાં માથે સહેરો બાંધીને બાજુના ઘરમા કાયમ માટે લઈ જવા આવવાનો હતો. જે કોઠીમાં બચપનથી વગર રોકટોક પોતે રમવા જતી,લોહરીના તહેવારમાં બંને પરિવાર સાથે અગ્નિની પૂજા કરતી, તેજપાલ સાથે સંતાકૂકડી રમતી ગુરજ્યોત એ દહેલિજ પર શુકનવંતા થાપા મારીને પ્રવેશ કરવા આતુર હતી.\n\nથોડો શોરબકોર થતાં સપનામાંથી જાગ્રત થઇને ગુરજ્યોતે આમતેમ નજર ફેરવી.\n\nદ્રશ્ય સાવ ફેરવાઈ ગયું હતું. સામે એક ખુરશી પર તેજપાલ, બાજુમાં બીજી ખુરશી પર હરપાલઅંકલ બેઠા હતા અને સામે પોતાનાં બીજી-બાઉજી હાંફળાંફાંફળાં હાથ જોડીને એમની સાથે કંઈ વાતચીત કરી રહ્યાંં હતાં.\n\nદોડીને ગુરજ્યોત નજીક ગઈ. ત્યારે હરપાલઅંકલ કહી રહ્યાં હતાં,\n\n“ઓયે કરતારા, દેખ યારા આપણી દોસ્તી સરઆંખો પર. પણ શાદી-બ્યાહના મામલે હું રિવાજમાં પૂરું માનું છું. મોટા ટિક્કામાં એક લાખ રોકડા અને એક કિલો ચાંદી લઇશ. બ્યાહ વખતે પચ્ચીસ તોલા સોનું. બાકી તારી કુડીને તું સુખી રાખવા જે આપીશ તે લઈ લઇશ. દહેજ તો મને ગમતું જ નથી.”\n\nકરતાર સાવ હક્કાબક્કા હતો. ખેતીની જમીનમાંથી જે ઉપજતું એમાંથી ઘર ખુશી ખુશી ચાલતું. સાદો સીધો પરિવાર અને એક જ દીકરીનો વ્યવહાર એટલે મનમાં બહુ મોટી તૈયારી ક્યારેય નહોતી કરી. \n\nએમાંય હરપાલના દિકરા સાથે વાત પાક્કી થઈ ત્યારે તો વધુ નિશ્ચિંતતા લાગી હતી. \n\n“સાડા યાર હૈ, ફેર કોઈ ગલ નહીં..”\n\nપણ પરિસ્થિતિ પ્રતિકુળ કરવટ લઈ ગઈ.\n\nપણ આજે એમ થતું હતું કે, ભૂલ કરી.\n\nજેમ તેમ હાથ પૈર જોડીને મોટા ટિક્કાની રસમ તો નિભાવી. મહેમાનો વિદાય થયા. \n\nશાદી પર બાકીની બધી રકમ ભરપાઈ કરવાની ખાતરી લીધા પછી જ હરપાલે રસમ પૂરી કરી હતી.\n\nદિવસો વિતતા ગયા. શાદીની તારીખ નજીક આવતી ગઈ. આમ તો બધું સામાન્ય જ રુટીન ચાલતું હતું પણ છેલ્લા બે-ચાર દિવસથી બાઉજી-બીજી બહુ ચિંતામાં હોય એવું લાગી રહ્યું હતું. \n\nએક રાત્રે જમવાના ટેબલ પર ગુરજ્યોતે બીજીનો હાથ પોતાના હાથમાં લઈ કહ્યું,\n\n“બીજી, કિ ગલ હૈ? બહુ ફિકરમાં લાગો છો.”\n\nબાઉજીએ ચહેરા પરના હાવભાવ પલટી નાખતાં દીકરીને માથે હાથ ફેરવીને કહ્યું,\n\n“તુસી ફિકર ના કર. રબની દુઆથી બધું ઠીક થઈ જશે.”\n\nના બાઉજી, તુસી રબ દા વાસ્તા. દસો.. \n\nપણ ગુરજ્યોતના અતિશય આગ્રહની આગળ મા-બાપ લાચાર થઈ ગયાં.\n\n“એક્ક ગલ સુણ, બધો મળીને શાદીમાં પંદર લાખનો વ્યવહાર કરવાનો છે એવો સમધિજીનો સંદેશો આવ્યો છે. ઉપરાંત તને આપીએ એ અલગ, બારાતીઓની સરભરા અલગ,આપણી સાઇડની પરિવારનો વ્યવહાર અલગ- કુલ મળીને પચાસ-સાંઇઠ લાખ તો રમતાં રમતાં થઈ જાય છે.પણ તુ ચિંતા ન કર. વાહે ગુરુ મદદ કરશે.”\n\nગુરજ્યોત એ રાતે પડખાં ફેરવતાં એક મક્કમ કટ્ટર નિર્ણય પર આવી પહોંચી.\n\nસવારે હરપાલસિંગના ઘરમાં કંઇક અલગ ધમાલના અવાજ આવતાં પડોશીઓ ભેગાં થઈ ગયાં. કરતાર પણ સપત્નિ ત્યાં પહોંચી ગયો.\n\nકોઠીમાં અંદર દાખલ થતાં એના પગ રોકાઈ ગયા. હરપાલ અને તેજપાલની સામે ગુરજ્યોત રણચંડી સમી ખડી હતી.\n\nહરપાલને કહી રહી હતી,\n\n“તુસી તો બાઉજી દે દોસ્ત હો, તેનુ સબ પતા હૈ. બાઉજીની પરિસ્થિતિ તમને ખબર છે. મારા બીજી-બાઉજી કેવી રીતે તમારી માંગ પૂરી કરશે?”\n\nતેજપાલ સામે ધારદાર નજરે જોતાં ગુરજ્યોત બોલી,\n\n“ઓયે તેજ,તુ તો આધૂનિક બંદા હૈ. તારા આવા હલકા વિચાર? \n\nમારા બાઉજીએ મને શિક્ષણ એટલે જ આપ્યું કે હું સારા-નરસા માણસનો ભેદ પારખી શકું.”\n\nઅને ગુરજ્યોતે હરપાલસિંગના પરિવાર સામે હાથ જોડીને ધમાકો કર્યો,\n\n“આજથી હું તારી સાથે અને તારા પરિવાર સાથેનો સંબંધ ફોક કરું છું.”\n\nઅને કરતારસિંગ જાણેઅજાણે મનમાં દીકરીના વિચારવૈભવને બિરદાવી રહ્યાં.\n\nત્યાર બાદ સમય તો એની રફતારથી વહેતો જ રહ્યો.\n\nચાર વર્ષ વહી ગયાં.\n\nફરી આજ કરતારસિંગની કોઠીમાં નવવધૂ જેવો શણગાર થયો હતો. રોશનીમાં ઝગમગતી કરતારની કોઠી અને એવી જ ગર્વિલી રોશની કરતારસિંગ અને ચરનજીતકૌરના ચહેરા પર હતી. \n\nસતત ત્રીજા વર્ષે વિમેન બોક્સિંગમાં સ્ટેટ લેવલ પર ગોલ્ડમેડલ જીતીને પાછી ફરેલી વિરાંગના દીકરી ગુરજ્યોતકૌર શહેરમાં વિવિધ સંસ્થાઓ દ્વારા મબલખ સન્માન પામીને ઘેર પહોંચી રહી હતી. અને હવે પછી આંતરરાષ્ટ્રિય લેવલ પર દેશનું પ્રતિનિધિત્વ કરવા જઈ રહી હતી. \n\nપ્રતિક્ષાની પળ પૂરી થઈ અને ગુરજ્યોત બારણે આવીને ઊભી. બીજીએ ઓવારણાં લઇને બોક્સર દીકરીને ઘરમાં લીધી. કોઠીની બહાર કેટલીય ચેનલ, ન્યુઝપેપરના કેમેરા ફ્લેશ થતા રહ્યાં. \n\nસતત પરિવારના ઇન્ટર વ્યુ લેવાતા રહ્યાં. \n\nફોનની ઘંટડી સતત રણકતી હતી. \n\nકરતારસિંગ નમ આંખે ગર્વથી છલકતા હતા. \n\n“બેટા, તુસી સાડા નામ રોશન કર દિતાં.”\n\nબધો હલ્લો પૂરો થતાં ગુરજ્યોતે પોતાના રુમમાં પહોંચીને રુમ બંધ કર્યો. કબાટમાં એક ગોલ્ડમેડલનો વધારો થયો હતો. \n\nઅને ખુન્નસમાં પણ..\n\nગુરુજ્યોતે જિંદગીની બોક્સિંગ બેગ પર લખાયેલા એક નામ પર મજબૂત ગ્લોવ્ઝ પહેરીને પંચ ઉપર પંચ માર્યા કર્યા. અને પોતાને ભૌતિક વસ્તુઓ સાથે એક ત્રાજવામાં તોળનાર તેજપાલના પરિવારને હાર આપવાના સંતોષ સાથે થાકીને ચૂર થઈ ગયેલી ગુરજ્યોત વર્ષો બાદ લીધેલા નિરાંતના શ્વાસ સાથે પોઢી ગઈ.\n\nફરી થોડાં વર્ષો પહેલાંનું દ્રશ્ય પુનરાવર્તિત થતું હતું. \n\nઆંખમાં જ્વાળા ભરીને આગલે દિવસે ગુરજ્યોત ફરી તેજપાલના ઘરની ડોરબેલ મારી રહી હતી. \n\nઘર ખુલતાં સામે ઉભેલા હરપાલસિંગને ઝુકીને કહ્યું,\n\n“પેરી પોના ચાચાજી.”\n\nહરપાલ સ્તબ્ધ હતો ત્યાં જ અંદર જઇને તેજપાલની સાથે હાથ મેળવીને ગુરજ્યોતે આગ ઝરતી નજરે કહ્યું,\n\n“ઓયે તેજ, આ બધી સફળતા પાછળ તારો મોટો ફાળો રહેશે. તેં મારામાં લડવાનું ઝનૂન ભરી દીધું યારા. મારા જીવનનો રાહ બદલી નાખવામાં અને હવે મોટા લક્ષ્ય સુધી પહોંચવામાં તારો જે ભાગ રહેશે એ ક્યારેય નહીં ભૂલાય”\n\nતેજપાલની આંખમાં એક પછી એક પ્રગટી રહેલા સવાલ વાંચીને ગરુજ્યોત એનો હાથ પકડીને પોતાના રુમમાં લઈ ગઈ. રુમમાં જ્યાં બોક્સિંગ બેગ હતી એની સામે એને ખડો કરીને ગુરજ્યોતે કહ્યું,\n\n“દેખ, તેજ ઉથે દેખ..”\n\nઅને તેજપાલ બોક્સિંગ બેગ પર પોતાનું નામ મોટા અક્ષરે લખાયેલું વાંચીને સમજે, ભયભીત થાય ન થાય ત્યાં ગુરજ્યોતે બીજો ચાબખો માર્યો,\n\n“દોસ્ત, બચપનની દોસ્તી મેં નિભાવી પણ તને ન આવડી. એવા દગાબાજ ઇન્સાનની મારી જિંદગીમાં અહીયાં જ જગ્યા છે.”\n\nતેજપાલસિંગને ચેમ્પિયન દોસ્ત અને ઉત્તમ સંબંધ ખોવાનો અફસોસ થતો રહ્યો.\n\nઅને કરતારસિંગ દી કુડીએ બીજા દિવસથી ઘરમાં ફરી એ બોક્સિંગ બેગ પર બેવડા ઝનૂનથી પ્રેકટીસ કરવાનું ચાલુ કરી દીધું.\n\n",
      "duration": "5 mins",
      "category": "Drama"
    },
    {
      "id": 46,
      "title": "પસંદ નથી",
      "story_name": "મુદ્રાને તો વિશ્વાસ હતો જ કે એ તો એના મમ્મી પપ્પાની ખૂબ લાડલી છે. આજ સુધી એની કોઈ પણ વાતની ના નથી કહી. જયારે મૃદંગ તો ડોક્ટર હતો. ભલે ને એ સામાન્ય ઘરનો હોય તેથી શું થઈ ગયું ? જો કે એના પપ્પા તો કોઈ ખાનગી કંપનીમાં કલાર્ક હતા અને મૃદંગ પણ સ્કોલરશીપ મેળવીને તથા લોન અને દાનની રકમ મેળવીને જ ડોક્ટર થયો હતો. પણ પોતે તો જાણીતા જ્વેલરની એકની એક પુત્રી હતી અને સુરતમાં અબજોપતિમાં એમની ગણતરી થતી હતી. મુદ્રાને કોલેજમાં ભણવા કરતાં મોજશોખમાં વધુ રસ હતો. એ કોલેજમાં પણ કાર લઈને જતી. ડ્રાઈવર કારમાં મૂકવા આવે એ એને ગમતું ન હતું. તેથી એ જાતે જ કાર ડ્રાઈવ કરતી. એવામાં એક દિવસ ધોધમાર વરસાદ તૂટી પડ્યો એને મૃદંગને પલળતો જોયો અને કાર ઊભી રાખી. કારણ એને મેડિકલ કોલેજમાં મૃદંગને જોયો હતો. એની કોલેજ નજીકમાં જ હતી. તે દિવસે તો એને મૃદંગને કારમાં લિફ્ટ આપી. ત્યારબાદ તેઓ અવારનવાર મળતાં રહેતાં હતાં. મૃદંગ હોસ્ટેલમાં રહી ને ભણતો હતો કારણ કે એના માબાપ વલસાડ પાસેના નાના ગામમાં રહેતા હતાં. મુદ્રાને આમપણ ભણતર પ્રત્યે મોહ હતો. અને મૃદંગનો સાલસ તથા શરમાળ સ્વભાવથી એ એના પ્રત્યે આકર્ષાઈ હતી. મૃદંગને મુદ્રા પસંદ તો હતી પરંતુ એ જાણતો હતો કે આ અબજોપતિની દીકરી સાથે પ્રેમ કરવાનો કોઈ અર્થ નથી. એના જેવા ગરીબ ઘરના દીકરાને એના માબાપ હા કહે જ નહીં.\n\nજ્યારે મુદ્રાએ મૃદંગ પાસે એના પ્રેમનો પ્રસ્તાવ મુક્યો ત્યારે મૃદંગે સ્પષ્ટ કહી દીધું હતું કે \"એ શક્ય જ નથી કારણ આપણી વચ્ચે રાજા ભોજન અને ગાંગુતેલી જેટલું અંતર છે. \" પરંતુ મુદ્રાનું કહેવુ હતું કે મને તો તું જ પસંદ છું. મૃદંગ મુદ્રાને સમજાવતો રહ્યો કે આપણી વચ્ચે માત્ર દોસ્તીનો સંબંધ જ શોભે. પરંતુ મુદ્રા એની જક્ક છોડવા તૈયાર ન હતી. મુદ્રાએ જયારે એના મમ્મી પપ્પા ને વાત કરી ત્યારે એ લોકો તો તરત તૈયાર થઈ ગયા હતા. કારણકે એમને ભણતરનો મોહ હતો. એમાંય એમને ડોક્ટર જમાઈ મળે તો સમાજમાં એમની વાહ વાહ થઈ જાય. તેથી જ તેઓ નવસારી પાસેના ગામમાં મૃદંગના માબાપ ને મળવા ગયા. મૃદંગના માબાપને તો આટલી પ્રતિષ્ઠિત વ્યક્તિના ઘરેથી દીકરાનું માંગુ આવે એ વાત જ સ્વપ્નવત્ લાગતી હતી. જો કે મુદ્રાના ઘરનાની ઈચ્છા હતી કે ગામમાં વિવાહ વિધિ રાખવાને બદલે સુરતમાં રાખવામાં આવે તો વધુ સારું. પરંતુ મૃદંગના ઘરના એ કહી દીધું, \"અમારો એકનો એક દીકરો છે. માટે પ્રસંગ તો અહીં જ કરવો પડે. આમ પણ અમે જાન લઈને તમારે ત્યાં સુરત આવવાના જ છીએ ને ! તમે તમારા બધા સગાવહાલાં ને લઈને આવજો. અમારે તો પ્રસંગ ધામધૂમથી કરવાનો જ છે. \" આખરે દિવસ પણ નક્કી થઈ ગયો. મૃદંગના માબાપ તો ઈચ્છતા હતા કે મૃદંગ ગામમાં જ દવાખાનું કરે અને એની આવડતનો લાભ ગામ લોકોને મળે. મૃદંગ પણ કહેતો, \"તમારી ઈચ્છા એ જ મારી ઈચ્છા. આમ પણ મેડિકલના અભ્યાસને કારણે હું ઘણા વર્ષો તમારાથી દૂર રહ્યો છું હવે મારે તમારો ભરપૂર પ્રેમ મેળવવો છે. તમારા સ્નેહની સરિતામાં સ્નાન કરવું છે. મુદ્રા પણ આ વાત જાણીને ખુશ થઈ જશે. \" વિવાહના દિવસે બંને પક્ષ ખુશ હતાં. આવનાર દરેક વ્યક્તિનું ઉમળકાભેર સ્વાગત થતું હતું. બંને પક્ષ ના સગા એકબીજાની ઓળખાણ કરાવી રહ્યા હતા. મુદ્રા તરફથી એના મોસાળ પક્ષના તમામ સભ્યો હાજર હતાં. એટલું જ નહિ મોસાળ પક્ષના મામાના પડોશીઓ પણ હાજર હતા. દાગીના અને કપડાં પરથી એમની શ્રીમંતાઈ પ્રદશિર્ત થતી હતી. જો કે એમને મુદ્રાને પૂછીને લીધું કે\" તારા ફોઈ તથા કાકા કેમ નથી આવ્યા ? \"બાકી મુંબઈથી વલસાડ કંઈ બહુ દૂર નથી. મનમાં તો થયું કે અમદાવાદથી મોસાળ પક્ષના બધા આવી શકે તો મુંબઈથી બધા કેમ ના આવી શકે ? પ્રસંગ તો ધામધૂમથી પતી ગયો. પરંતુ મૃદંગના ઘરનાને એ વાત ખૂંચતી હતી કે છોકરીના કાકા તથા ફોઈ હાજર ન હતાં. તપાસ કરતાં ખબર પડી કે મુદ્રાના પપ્પા મુંબઈમાં ઘણા ઉચ્ચ હોદ્દા પર હતાં. પરંતુ એની મમ્મીને સાસરીમાં ભેગા રહેવું જ ન હતું. અમદાવાદમાં દુકાન હતી. બીજી દુકાન પણ ત્યાં કરી શકાય. પરંતુ સમાજમાં ખરાબ દેખાય એ બીકે એમને સુરતમાં દુકાન કરી. સાસરીવાળા એટલા અબૂધ ન હતા કે દીકરો જનરલ મેનેજરની તગડા પગારની નોકરી છોડીને સુરતમાં સસરાની જવેલરીની દુકાન સંભાળે એટલે કે સાસરીમાં એનું સ્થાન ઘરજમાઈ જેવું જ કહેવાય. સાસરીયાના અહેસાન તળે જ રહેવાનું. આ બાબતે એના ભાઈબહેનોએ એને ખૂબ સમજાવ્યો હતો. પણ મુદ્રાની મમ્મીએ બધા સાથે ઝગડો કરીને એનું ધાર્યું જ કર્યુ. એ જાણતી હતી કે એનો પતિ ઘરમાં મોટો છે. એને એની કમાણી ઘરમાં આપી દેવી પડે છે. અઢળક ધનસંપત્તિમાં ઉછરેલી એની મમ્મીને કામ કરવું ગમતું નહીં. કારણ એ તો અત્યાર સુધી હુકમ કરવા ટેવાયેલી હતી. એને તો સાસરે જેલ જેવું જ લાગતું હતું. સુરતમાં એ ખૂબ ખુશ રહેવા લાગી હતી. મહિનામાં બે કે ત્રણ વાર અમદાવાદ માબાપ અને ભાઈ ભાભીને મળવા જતી અને થોડા દિવસ ત્યાં રહીને આવતી. જિંદગીમાં દુ:ખ શબ્દની બાદબાકી થઈ ગઈ હતી. મુદ્રાના પિતાને તો પૈસા સાથે જ પ્રેમ હતો એટલે તો મુદ્રાની મમ્મીને કશું કહેતાં જ નહીં. પણ મુદ્રાની મમ્મીની જુદા રહેવાની ઈચ્છા પૂર્ણ થઈ ગઈ હતી. બંને પક્ષ પોતપોતાની રીતે ખુશ હતાં.\n\nમૃદંગના પપ્પાએ સંબંધ બાંધ્યા બાદ તપાસ કરી હતી. તેથીજ એમને એક દિવસ દીકરાને બોલાવી ને કહ્યું, \"બેટા, મને લાગે છે કે મુદ્રા તને અમારાથી દૂર લઈ જશે. જેમ એની મમ્મીએ સાસરી પક્ષવાળા જોડે પૈસાના કારણે સંબંધ તોડ્યો અને પતિને બીજા શહેરમાં લઈ આવી એજ રીતે મુદ્રા પણ તને ગામમાં દવાખાનું ખોલવા ને બદલે સુરતમાં જ લઈ જશે. કારણ દીકરી વળાવ્યા પછી તેઓ એકલા પડી જશે. આવનાર પત્ની કેવું વર્તન કરશે એ એની માના સ્વભાવ પરથી ખબર પડે. જેમ એની મમ્મીએ મુદ્રા ના દાદા દાદી હયાત હોવા છતાં પણ એમને આમંત્રણ આપ્યું ન હતું. મેં એ બાબતે તપાસ કરી છે. તું તો અમારો એક નો એક દીકરો છું બેટા, અમે તારાથી દૂર થવા માંગતાં નથી. \" કહેતાં મૃદંગના પપ્પાની આંખોમાં આંસુ આવી ગયા. મૃદંગે કોઈ જ જવાબ ના આપ્યો. ઘરનાને લાગ્યું કે દીકરો આ ચમકદમકની દુનિયામાં ખોવાઈ જ જવાનો. પરંતુ હવે તો દીકરાની ઈચ્છા પ્રમાણે જ થશે એવું માની મન મનાવી લીધું હતું.\n\nએક સવારે મૃદંગના ગામડાંના ઘર પાસે એક કાર આવીને ઊભી રહી. એમાંથી મુદ્રાના પપ્પા તથા મમ્મી ઉતર્યા. એમને કહ્યું કે તમારા દીકરાએ મારી દીકરીને ના કહી દીધી છે. અમે કારણ જાણવા આવ્યા છીએ. અમે તો જમાઈ માટે સુરતમાં ફલેટ લઈ લીધો છે અને નજીકમાં કલીનીકની જગ્યા પણ લઈ લીધી છે. કાલે અમે જગ્યા પણ બતાવી અને સાંજે આવીને અમને કહી દીધું કે મને મુદ્રા પસંદ નથી. \"મૃદંગના પપ્પા બોલ્યા, \" મૃદંગે મુદ્રાની પસંદગી અમને પૂછીને કરી નહોતી અત્યારે એની ના પસંદગી પણ અમને પૂછીને કરી નથી. \"\n\nજો કે મૃદંગના પપ્પાને મૃદંગના નિર્ણય બદલ માન થયું હતું. એ કઈ રીતે કહે કે, \"પૈસાના જોરે કોઈનો દીકરો છીનવી લેવાની તમારી યોજના ઊંધી પડી ગઈ.\" ",
      "duration": "5 mins",
      "category": "Drama"
    },
    {
      "id": 47,
      "title": "ઉપેક્ષિત વંશજ",
      "story_name": "સીમા બબડતી હતી.. હું મા થઇ તે જ મારો વાંકને? તારો મારા ઉદરે જન્મ થયા પછી સતત તું લાતો મારીને શુંય ગુસ્સો કાઢતો હતો તે ત્યારેય નહોતું સમજાયુ અને આજે પણ અબોલા તે શાના લીધા છે..મને તો સમજાતું નથી.\n\nતારું ભલું ઇચ્છવું અને તારી ભુખ ભાંગવી તે સિવાય મેં કદી તારી પાસેથી કશુંય ઇચ્છ્યું નથી. અને આ જેનીફર સાથે તારા લગ્ન થયાને તને શું થઇ ગયું? મને ખબર નથી કે તારે માટે હું વસુકી ગયેલી ગાય કે જેના આંચલમાં હવે દુધ નથી તેમ સમજીને તેં મને તારી જિંદગીમાંથી હાંકી મુકી. પણ ભલા ભાઇ તું ભુલી ગયો કે ઘરડી ગાય પણ ઉત્સર્જનના રુપમાં ખાતર આપે છે. બે વરસે વીકનો તું બાપ થયો તેથી શું વીક તારા એકલાનો? મારા ફુલનાં ગોટા જેવા પૌત્રને જોઇને મને તારું બચપણ ફરી માણવાનાં કોડ ના થાય?\n\nતારા પપ્પા તેમની સર્વ ઇચ્છાઓ મારીને જીવી શકે.. પણ ના મારાથી તેમ નથી થતું… હું તો મા છું ને? અને વીક તો મારા રુપિયાનું વ્યાજ…વળી એક લત્તામાં રહેવાનું અને તેને જોવા માટે મારે તારી અને જેનીફરની પરવાનગી લેવાની? લોહી તો ઉછાળા મારેજ ને!\n\nબરોબર જ્યારે તું પાંચ વર્ષનો થયો હતો ત્યારે તને કેડબરી એક્લેર ચોકલેટ ખુબ જ ભાવતી.. અને ત્યાર પછી તારા પપ્પા ચોકલેટ્ના કાગળની તને સરસ નાની ઢિંગલી બનાવી આપતા તારો ચહેરો એ આનંદને માણતો અદભુત રીતે ખીલતો..જોકે આ હાસ્ય ઉંમરની સાથે વિલાતું ગયું તને સ્કુલે મોકલવામાં અને રીક્ષાવાળાનો સમય સાચવવા ઘણી વાર હું ઘાંટા પાડું તે તને ના ગમે..તારે તો છબછબીયા કરીને ફુવારા નીચે નહાવું હોય.. પણ તેમ કંઇ ચાલે?\n\nહવે તો તું પણ બાપ બન્યો છુંને? મારી તારા માટેની ચિંતા હવે સમજી શકતો હોઇશ… ક્યારેક સુંદર ભવિષ્યના કાજે આજના કેટલાંક સુખોને ત્યાજવા પડેને? મને ખબર છે તને યુનિફોર્મ પહેરવો ગમતો જ નહીં…તને રીક્ષામાં બેસીને સ્કુલે જવું ગમતુ નહીં તને ડોલી ટીચર ગમતી પણ તેમનું હોમવર્ક કરતા કરતા તું થાકી જતો…વીડીયોગેમ તને ખુબ જ ગમે પણ પપ્પા તેમનું લાખ રુપિયાનું બીઝનેસ કોમ્પ્યુટર પર તે રમવા માટે એક કલાક આપતા તે તને ન ગમતું.. તેથી હું તારો પક્ષ લઇને વધુ સમય રમવા કહેતી ત્યારે પણ પપ્પા કહેતા કે તેને કોમ્પ્યુટર રમવા માટે નહીં પણ ભણવા માટે આપ.. જો તે કંઇક તેની ઉપયોગીતા શીખે તો.. આવતી કાલ તો આ નાનકડું રમકડું દુનિયાભરની સારી અને નરસી વાતો શીખવાડશે…તારા બાપા સાચા હતા..તું કોમ્પ્યુટર ઉપર ડેટાબેઝ અને વીડો શીખતો..સ્કુલના પ્રોજેક્ટ કરતો અને બીજા છોકરાઓ જેમને ઘરે કોમ્પ્યુટર ના હોય તેમની પાસે કોમ્પ્યુટરની જુદી જુદી વાતો કરી રુઆબ મારતો. વળી અમેરિકાથી લેગો રમત લૈને પપ્પા આવ્યા પછીતો તારું બહાર સોસાયટીમાં રમવાનું ઘટી ગયું..સ્કુલેથી આવી બા પાસેથી ભાખરી અને ગોળનો લાડુ ખાઇને લેગોના રમકડા રમતો રમતો ક્યારેય સુઇ જાય તે ખબર ના પડતી..\n\nહું પપ્પા સાથે ઓફીસેથી આવું ત્યાં સુધીમાંતો તારા બે ચાર રમકડા અને તે કેવી રીતે બનાવ્યાની વાતો કે પેલા તેનાથી બે વર્ષ મોટા તારક સાથે શું શીખ્યો અને તેને શું શીખવાડ્યાની વાતો કરે અને રાતનું દુધ પીને સુઇ જાય.\n\nતને શું કહું? અંશ મારે માટે તે પંદર મિનિટ આખા દિવસનો થાક ઉતારવા પુરતી હતી..અને ક્યારેક આ પંદર મિનિટના ક્વોલીટી ટાઇમ માટે તારી મોટીબેન નીરા પણ થનગનતી...ટ્યુશન્માં હોમવર્ક થયું કે નહીં તે ચકાસણી કરીને પપ્પા રાત્રે બેડરૂમમાં આવે ત્યાં સુધીમાં તું થાક્યો પાક્યો સુઇ જાય.. \n\nઆજેય હું તારી પાસે એ મારો ક્વોલીટી ટાઇમ માંગુ છું..આપી શકીશ? મારે વીક સાથે પણ તેની કાલી ઘેલી વાતો સાંભળવી છે.. તેમ કરીને તારું બચપણ માણવું છે.\n\nતને મોટો કરતા રહી ગયેલું વહાલ વીકને જોઇને હૈયે ઉછાળા મારે ત્યારે આ મા શું કરે..?\n\nહા ભાઇ હા તે તારું સંતાન પણ મારે તો સંતાનનું સંતાન..બે માનું વહાલ તેને મળતુ હોય ત્યાં તેને એક માનું વહાલ જ કેમ આપવાનું?\n\nતારા પપ્પા બહુ સમજે અને સમજાવે કે તારો પણ અંશ માટેનો માલીકી ભાવ કેવો જલદ હતો? તેવો જેનીફરને ના હોય? પણ મેં તો મારા સાસુને ક્યારેય રોક્યા નહોતા...હા જો કે તેમણે કદી મને ઉભરે છે તેવું વહાલ બતાવ્યું પણ નહોંતુ...\n\nનીરાની શ્રાવણી મળવા આવે ત્યારે જે વહાલ મને ઉભરાતું તે જ વહાલ મને વીક માટે ઉભરાય છે..મને ક્યારેય શ્રાવણીમાં “જમાઇનો છોકરો” દેખાતો નથી ત્યારે તું કેમ એમ વિચારે છે કે વીકમાં મને વહુનો છોકરો દેખાશે હેં?\n\nતારા પપ્પા મને તારા માટે મને આર્દ્ર થતી જુએ ત્યારે કહે..”પ્રભુનો ન્યાય સરખો.. તને વીક નથી મળતો પણ શ્રાવણી તો મળે છેને?” મારું કકલતું હૈયુ મને એમ જ કહે.. મને તો બંને જોઇએ.. બંનેમાં મને મારું લોહી દેખાય છે.\n\nતને યાદ છે અંશ તને નાની ઉંમર ચશ્મા આવ્યા હતા ત્યારે બાએ કહ્યું હતું કે લીલા ધાણાનાં પાંદડાનો અર્ક નાખો તે બે મહીના તો જાણે મારે માટે એક મુખ્ય કામ બની ગયું હતું.. ધાણાચૂંટીને લાવવાના.. તેના પાંદડા છુટા પાડવાના આને એક ચમચી રસ કાઢી તારી બંન્ને આંખોમાં નાખવાના દિવસમાં ત્રણ ત્રણ વાર...તું પણ ડાહ્યો ડમરો થઇને આંખમાં ચચરે છતા નંખાવતો.. તને ખબર કે મમ્મી એ ધાર્યું છે તો ચશમા ઉતારીને જ ઝંપશે...\n\nચશ્મા તો ગયા પણ ઓફીસનું કામ બહુ ચઢી ગયું તેથી હવે પેલો ક્વોલીટી ટાઇમ મોટી બેનને ભાગે જતો..બા કહે પણ ખરા સીમા તારી ખોટ નીરા પુરી પાડે છે....ત્યારે બાને હું કહું પણ ખરી કે મારે કામ નથી કરવું.. ત્યારે હસતા હસતા બા બોલે કે અંશને આ મોંઘી દાટ સગવડો અને કોમ્પ્યુટરો એમને એમ ઓછા અપાય છે.. બંને તેમના ભવિષ્ય માટે તો મહેનત કરો છોને?\n\nનીરાનું મોપેડ આવ્યુ ત્યારે તો તને તારી સાયકલ અકારી લાગતી હતી તેથી છ જ મહીનામાં નીરાને સ્કુટી અને તને નીરાનું મોપેડ મળ્યુ ત્યારે થોડા દિવસ તો બધુ બરોબર ચાલ્યું અને એક દિવસ મોપેડને બદલે સ્કુટરની જીદ શરુ થઇ.\n\nમા તરીકે હું બરોબર કુચવાતી.. મને થતું ક્યાંક અકસ્માત કરીને હાથપગ તોડીને ઘરે આવશે તો?\n\nવળી દસમું ધોરણ..ફી મોંઘી..ટ્યુશનના ખર્ચા પણ ભારે તેથી નવો હાથી પાળવાનો ના પણ પરવડે...હાથ ભીડમાં આવશે તો કેમ ચાલશે? નીરા બારમીમાં તેને મેડીકલમાં જવાનું તેથી તેની સ્કુટીને તો અડાય જ નહીં.\n\nપછી ખબર પડી કે ભાઇ તારી જિંદગીમાં જેની આવી ગઇ હતી અને મોપેડ પર ફરવામાં ભાઇને નાનમ આવતી હતી..એટલે લોન ઉપર બાઇક આવી.. તેના પેટ્રોલનું ભારેખમ ખર્ચ ચાલુ થયું અને તારા પપ્પાએ બે જોબ ચાલુ કરી જ્યારે મારા ઓવર ટાઇમ શરુ થયા ભાઇ!\n\nમને આજે તો ખરેખર જ લાગી આવ્યું જ્યારે તેં મને એવું કહ્યું કે તું તો ઉપેક્ષિત વંશજ હતો..\n\nના મારા રાજ્જા બેટા.. તું ઉપેક્ષિત નહોતો.. તારા મોટા મોટા સ્વપ્નોને ના પાડી તારી નજરથી નીચે અમારે નહોતુ ઉતરવું.. તેથી અમારો શોખ અમારી લાગણીઓને ખાળીને તમારા ભવિષ્ય માટે અમે કટીબધ્ધ થયા હતા.\n\nઆજે તમે જ્યાં છો ત્યાં અમારા પસીનાની તમને ગંધ નથી આવતી..મારા પાછા ઠેલેલા સ્વપ્ના નથી દેખાતા તે તો દુઃખનું કારણ છે. અમે જે કર્યુ તે કહી બતાવવાની વાત નથી..વાત છે તમને ભણાવતા ભણાવતા અમને પડેલા હાથમાં છાલાની અવેજમાં હું ફક્ત વીક સાથે રહેવા થોડોક સમય માંગુ તો તે આપવામાં આટલો ખચકાટ શો?\n\nપપ્પા તો કહે માની લે ને કે અંશ તારા ગામમાં નથી રહેતો..અને શ્રાવણી મળે તો છે ને?\n\nમા છું ને? શ્રાવણીમાં મને નીરા દેખાય.. અંશ ક્યાંથી દેખાય?",
      "duration": "5 mins",
      "category": "Drama"
    },
    {
      "id": 48,
      "title": "નિકાલ",
      "story_name": "વાલ્કેશ્વરના કોસ રોડ ઉપર સી ફેસ એપાર્ટમેંટના એકત્રીસમાં માળે ડિઝાઇનર બાથરૂમમાં સીલવર ફ્રેમમાં મઢેલ આદમ કદના બેલ્જિયમ અરિસામાં સ્નાન કરતી વખતે નિર્વસ્ત્ર બનેલી રાધિકા આપ્ટે, શાવરના હૂંફાળા પાણીથી ભીંજાઇ રહેલ કાયાને આજે પહેલીવાર ઘૂમાવી ફિરાવીને વારે વારે જોઈ રહેલી હતી. તેણે જોયું, પેઢું ખાસ્સું વધી ગયેલું હતું તો આંખો નીચે જામેલા ફેફર, અને જે મુખાક્રુતિ ઉપર નાઝ હતો તેની ચિબુક થોડી લબડેલી લાગી. છેલ્લા વીસ વીસ વરસથી પરસેવો પાડીને સાચવી રાખેલ દેહાકૃતિ હવે સાથ છોડી રહેલી હતી. વીક એન્ડમાં બાબા અમરના આશ્રમમાં ઓસડિયા ચૂસીચૂસી, યોગા સાથે પ્રાણીક હિલિંગનું ડીંડક વેઠયું પણ આખરે ઉમ્મરનો પડાવ હાવી થઈ રહ્યો હતો. દુનિયાની પૂરી સાહબી અત્યારે તો તેને નિરર્થક લગતી હતી. વિચારોના વમળમાં એકાએક તેનો હાથ તેના પેટ ઉપર ફર્યો અને તેને ૪૬૦ વોટ નો જોરદાર ઝટકો લાગ્યો હોય તેમ,શાવર બંધ કરી, શાવર કેપ કાઢી અને પિન્ક ટર્કીસ ગાઉન ચડાવી બાથરૂમની બાહર નીકળવા જતી હતી અને અચાનક કઈ ધારદાર કાંટા જેવું તેની પગની કોમળ પાનીને વાગ્યું. તેણે જોયુ તો , ભરજુવાનીના ઉંબરે ખોટો મુકાયેલ પગની યાદ તાજી થઈ આવી , તેનાજ ડાબા કાનથી નીચે પડી   ગયેલો ડાયમંડ સ્ટ્ડ તેની ગુલાબી પગની પાનીએ ખૂંપી ગયેલો હતો અને આખી બાથરૂમની ફર્શને જોતજોતામાં લાલચોળ બનાવી દીધી.\n\nરાધિકાને જિંદગીમાં કોઈ ડર હોય તો વહેતા લોહીનો, જેનાથી દૂર રહેતી. તે તેની સામે હતું, હોઠ ભીસી, એ ખૂંપેલા કાપને ખેંચી કાઢ્યો , આ પગમાં ખૂંપેલો ડાયમંડ સ્ટ્ડ ફેંકી દેવાની ઈચ્છા છતાં ફેંકી ના શકી. અને તેને મગજે જૂની યાદોએ ભરડો લીધો.\n\nવીસ વરસ પહેલા તે અઢાર વરસની રાધિકાને તેના શ્રીરામ પરફોર્મિંગ આર્ટ કોલેજના પ્રથમ વર્ષના દિવસો યાદ આવી ચુક્યા હતાં. ભરજુવાનીમાં કળી હવે ફૂલ બનતી જતી હતી. સતેજ હોવાથી તેની પાછળ ભમતા ભમરાઓથી તે દૂર જ રહેતી અને પ્રથમ વર્ષની એક્ઝામના ભાગ રૂપે એલોટ થયેલા પ્રેજેક્ટ વખતે શૈશવ વોરાનો પરિચય થયો. એક્ઝામ પૂરી થઈ અને આખુંય વેકેશન બંને એકબીજાના વિરહમાં હતા. નવા સત્રના નવા વિદ્યાર્થીઓના ઓરીનેશન વખતે યોજેલ ફંક્શન દરમ્યાન બંનેની જોડીએ \" મધુબનમે રાધિકા નાચે રે...\" પરફોર્મ કર્યું હતું. શૈશવ પણ ઓગણીસ અને પોતે પણ હવે ઓગણીસના વરસમાં પગ મૂકવાની હતી, જીવનમાં ખરેખર બહાર આવી હતી, રાધિકાનું રોમ રોમ નૃત્ય કરી રહ્યું હતું... તે પછી ત્રણ દિવસની સાપુતારાની કોલેજ ટ્રિપમાં બંને ખાસ્સા નિકટ આવી ગયા હતા, ત્યાં કુદરતના સાનિધ્યમાં એકલા ફરતા દૂર નીકળી ગયા અને એકાએક વાદળી વરસી, અચાનક પડેલા વરસાદથી બચવા નજીકના એક કોતરમાં આશરો લીધો, આ કોતર પહેલા પ્રેમનું મૂક નિરીક્ષક બની રહ્યું..અને તેઓને કલાકો સુધી અહી કોતરમાં કોતરાઈ રહેવું પડ્યું, છતાય બંનેમાથી કોઈને આ અંગે ફરિયાદ નહતી. આખરે ત્રણ એક કલાકે કોલેજની વાન શોધવા આવી ત્યાં સુધીમાં, ઘણું મોડુ થઈ ચૂક્યું હતું અને રાધિકાની જીવન ગાડીના ટાયરમાં પંકચર પડી ચૂક્યું હતું.\n\nસાપુતારાથી પરત આવ્યા પણ કોતરનો નશો છવાયેલો હતો, ત્રીજે દિવસે શૈશવે એક કેરેટના હીરાના સ્ટ્ડની જોડી કાને પહેરાવી ત્યારે રાધિકાને શૈશવમાં કનૈયો દેખાયો હતો.\n\nસમય વિતતો ગયો બીજે મહિને, રાધિકાની ચિંતામાં વધારો થયો, તેણે શૈશવને ફોન લગાવ્યો અને કહ્યું \"શૈશવ આઈ એમ કેરીગ\" ફોન ઉપર લાંબી ખામોશીએ રાધિકાની ચિંતામાં વધારો કર્યો, અને તે વીફરી અને રાડ પાડી શૈશવને ખખડાવતી રહી, ત્યારે શૈશવ બોલ્યો, રાધિકા તારે ધ્યાન રાખવું જોઈતું હતું ! રાધિકાને એમ હતું કે શૈશવ આનંદથી ઝૂમશે, પણ તે માટી પગો સાબિત થતો હતો. તેણે કહ્યું, રાધિકા હજુ મારે કેરિયર બનવાની છે, અમેરિકા જવું છે, સારી જોબ કરવી છે ત્યારે આ પળોજણના ચક્કર દૂર રહે તેમાં બંનેની ભલાઈ છે. કાલે સવારે તું મળજે, \"આનો\" નિકાલ કરાવી અપાવીશ. રાધિકા સાંભળી સુન્ન થઈ ગઈ, તે શું કરે, થાકી બીજે દિવસે કોલેજની વેલ્ફેર ટ્રીટ ડ્રાઈવમાં અર્બન એરિયાના ગામડે જવું છું તેવું ઘેર ખોટું કહી નાની બેગ લઈ, શૈશવે કીધેલા ઠેકાણે ઈચ્છા વિરુધ્ધ- શૈશવની બલાને ઠેકાણે પાડવા પહોચી ચૂકી હતી. લાગણી વિહીન ધમધમાટ ચાલતી હાટડીએ ચંદ રૂપિયાના જોરે, નિકાલ થયેલી બલાને રાધિકાએ સિસ્ટરને ટ્રેમાં લઈ જતી જોઈ ત્યારે તે લોહીથી તરબોર અડધી વેંતના લોહીથી ખરડાયેલ જોવાઈ ગયેલ ગર્ભજ, રાધિકાનું લોહી જોઈ ડરવાનું કારણ બન્યું હતું. ત્રીજે દિવસે બધુ નોર્મલ હતું પણ હવે રાધિકા એબનોરમલ થતી જતી હતી. અને તેની શૈશવ સાથેની મુલાકાતોમાં હવે પહેલા જેવો ઉત્સાહ કે ઉમંગ નહતો.\n\nબીજા બે વરસ વીતી ગયા, અને શૈશવ પાછા આવવાના કોલ સાથે અમેરિકા ગયો, તે અમેરિકા શું ગયો ? કે હવે ઈમેલ કે ફોનના રિપ્લાય પણ બંધ થઈ ગયા હતા. રાધિકાએ નિરાશા ખંખેરી,નાનો કોરિયોગ્રાફીનો વ્યવસાય ચાલુ કરી પોતાની સમગ્ર પ્રતિભાને તેની પાછળ લગાવી દીધી હતી આજે વીસ વરસ વીતે ફિલ્મ જગતમાં તેના નામના સિક્કા પાડવા ચાલુ થઇ ચૂક્યા હતા અને બેનરમાં તેનું માત્ર નામ હોવું, તે ફિલ્મની સફળતાની ગેરંટી મનાતી થઈ....સૌને સફળતાના ટોચે બિરાજેલી લાગતી રાધિકાને પોતાની કોઈ અંગત જિંદગી, કે આશા-ઊર્મિ હતીજ નહીં, તેને મન હવે બસ કુદરતના ક્રમે થતી સવાર સાંજને માત્રને માત્ર કામના બોજ હેઠળ \"નિકાલ\" કરવાથી વિશેષ નહતું.\n\nરાધિકાએ જૂની યાદોનું રાબેતા મુજબ ફીંડલુંવાળી નિકાલ કર્યો. અને આજની એપોઈંટમેંટ બુક જોઈ...  \n\nઆજકાલ અરોરા ફિલ્મ પ્રોડકશન તેઓના આગામી પ્રોજેકટ માટે શોધેલી એક 'જૂઈ'નામની નવયુવતીને તરાશી નૃત્ય કલામાં તૈયાર કરવાના ભાગ રૂપે રાધિકાને એસાઇન કરેલી, અને રાધિકા પણ મન પરોવીને તે નવ યૌવનાને તડામાર તૈયારી કરાવતી હતી પણ છેલ્લા વીસેક દિવસથી તે ડાન્સ પેરક્ટિસ દરમ્યાન સિરિયસ નહોતી અને થાકનું બહાનું કાઢી, તે છોકરી પ્રેક્ટિસમાં ખાડા પડતી હતી. આજે રાધિકાએ સેક્રેટરીને બોલાવી 'જૂઈ'નું આજનું સેશન છે કે નહીં તે જોવા તાકીદ કરી, નિત્ય ક્રમ મુજબ પૂજા કરવા બેઠી, પણ કેમેય કરીને આજે પૂજામાં ચિત્ત ચોંટતું નહતું. વારે વારે તેણે થાકનું નામ લઈ પ્રેક્ટિસથી ભાગતી જૂઈનો નમણો ચહેરો યાદ આવતો હતો.આખરે પૂજા આટોપી ફોન લીધો અને જૂઈને લગાવ્યો, અને પૂછ્યું કે તે ક્યારે આવે છે ? પણ જૂઈએ કહ્યું.. તે આ અઠવાડિયે આવી શકે તેમ નથી, તબિયત બરાબર નથી. આથી સ્ત્રી સહજ વ્યથિત થયેલી રાધિકાએ કહ્યું કે તે તેને મળવા માંગે છે અને થોડીવાર પછી તે મોસંબીનો ટોપલો લઈ જૂઈના મુકામે પહોંચે છે.       \n\nકોલ બેલ વાગતા દરવાજો ખોલી ઊભેલી આધેડ બાઈએ એક બૂમ મારી બેટા જૂઈ \"કોઈ આવ્યું છે\", અંદરના રૂમમાંથી અવાજ આવ્યો, બા \"તેઓને મારી પાસે મોકલો\".\n\nમોસંબીનો ટોપલો બાને આપી રાધિકા જયારે જૂઈ પાસે પહોચી ત્યારે જૂઈએ નજર ચૂકાવીને આવકાર આપતા બોલી, \"નાહકનો ધક્કો ખાધો, ડોક્ટરે કહ્યું છે કે અઠવાડિયામાં બધુ ઠીક થઈ મુસીબતનો 'નિકાલ' થઈ જશે\". પણ રાધિકાએ જૂઈને માથે હાથ ફેરવ્યો ત્યાં જૂઈના આંખમાં ખાળી રાખેલ અશ્રુનો બંધ તૂટી પડ્યો, મેમ,\" મે યુવાનીને પગથિયે આવતા મોટી ભૂલ કરી નાંખી છે, કસ્ટિંગ ક્રાંઉયના વમળમાં ફસાઈ ને મને અત્યારે બીજો પૂરો થઈ ત્રીજો મહિનો ચાલે છે, હું તમને સાચી વાતથી અજાણ રાખી, ગીલ્ટી કોનસિયસ કેરી કરવા માંગતી નથી. અરોરા ફિલ્મના ફાઇનાન્સર શેઠ સોહનલાલે બધી વ્યવસ્થા ગોઠવેલ છે અને આવતી કાલની તારીખ આપેલી છે, આવતે અઠવાડિયે મન મૂકીને પ્રેક્ટિસ કરી હું તમને પડેલ રજાનું સાટું વાળી આપીશ, આપ આ અઠવાડિયે માફ કરજો\".\n\n \"નો એબોર્શન\", એકા એક મોટા થયેલા અવાજે રાધિકાથી બોલી જવાયું... પણ મેમ આ મારી ઊગતી ઉમર... ફિલ્મની કેરિયર..\" નો, નથીંગ ઇસ સો ઇમ્પોર્ટેંટ\". હું અરોરાને કહું છું કે\" પ્રેક્ટિસ આઠ નવ મહિના ચાલશે અને તું મારી સાથે આ ફિલ્મી દુનિયાથી દૂર રહી તારા પેટમાં પળી રહેલ અંકુરને બેધડક પાંગરવા દે. તારા આવનાર સંતાનને મારે હવાલે કરજે, હું તેને મારૂ નામ અને ઠામ અર્પી દુનિયામાં પ્રસ્થાપિત કરીશ, તારી ભાવિ જિંદગીની કોઈક પળે આ \"નિકાલ\"ની યાદ આવે તો દોડી આવજે મારી પાસે તે તને સલામત જડશે\".\n\nજૂઈ ચોધાર આંસુ એ રડતી રાધિકાને વળગી પડી, હા મેમ મારામાં રહેલી સ્ત્રી પણ પહેલા સંતાનને જ્ન્મ આપવા માગતું હતું, પણ સમાજમા આવા અપયશનો કોણ સહારો, તેની ચિંતામા સપડાયેલી હતી, પણ મારી મુસીબતના નિકાલ માટે તમે કેમ તૈયાર થયા ?.. જૂઈ... મે દુનિયા જોઈ છે અને ભલે હું લોકોની નજરમાં મિસ રાધિકા, પણ દરેક સ્ત્રી જન્મજાત એક \"મા\" હોય છે. માનવ જીવન એ કુદરતે આપેલી અમુલ્ય દેન છે, અને સંસારમાં જીવન જીવતા જીવનની મુસીબતોનો નિકાલ શોધવાનો ન હોય, પણ ઉકેલ શોધવાનો હોય... જૂઈના એક હાથમાં રહેલ સ્લીપિંગ પિલ્સની બોટલ ફર્સ પર પડી ચૂકી હતી, તે મન મૂકી રડતાં ચહેરે રાધિકાના ખોળે ડૂસકાં લેતી રહી અને રાધિકા આપ્ટેનો પ્રેમાળ હાથ તેની પીઠ ઉપર ફરતો રહ્યો, ત્યારે રાધિકાની આંખ ભરાઈ આવી, આજે તેને કરેલી ભૂલનું પ્રાયશ્ચિત કરવાનો મોકો કુદરતે પૂરો પડતાં, હવે તેના પણ વહેતા લોહીના ડરનો પણ 'નિકાલ' થવાનો હતો.",
      "duration": "6 mins",
      "category": "Drama"
    },
    {
      "id": 49,
      "title": "સૂરજ આથમે એ પહેલાં",
      "story_name": "   `હા, બોલ યાર...’ દેવે પોતાના મોબાઈલના ડિસ્પ્લે પર વ્રજનું નામ જોઈ ઉપાડતા કહ્યું. સામે છેડેથી વ્રજનું એક વાક્ય સાંભળતાં જ દેવે દોટ મૂકી અને બાઈક સ્ટાર્ટ કરી ભગાવી મૂક્યું... બાઈક વીસ જ મિનિટમાં અગ્રવાલ હોસ્પિટલ પાસે આવી અટ્ક્યુ. દેવે બાઈક પાર્ક કરી અને હોસ્પિટલની અંદર પહોંચ્યો. મિ. સૂરજ દવે.. નામ આપતાં જ રિસેપ્શનિસ્ટે ઓપરેશન થીયેટર તરફ ઈશારો કર્યો. દેવને જોઈ વ્રજ તેની પાસે આવ્યો. દેવે જોયું તો વિહાર અને મલ્હાર પણ ત્યાં જ હતા.\n\n   `યાર ! બાઈક સામે ટ્રક આવી ગયું, સંતુલન બગડ્યું અને એક્સિડન્ટ થઈ ગયો.’ વ્રજે દેવને કહ્યું. વિહાર સૂરજના માતાપિતા પાસે જઈ તેમને પાણી પીવા માટે મનાવી રહ્યો હતો. એટલામાં મલ્હાર બે ચા હાથમાં લઈ આવ્યો અને સૂરજના મમ્મીપપ્પાને ચા પીવા વિનંતી કરવા લાગ્યો. સૂરજના મમ્મી સુધાબેન અને પપ્પા સુધાંશુભાઈની સ્થિતિ દયનીય હતી. પોતાના એકના એક સંતાનને આવી હાલતમાં જોઈ બંને સૂનમૂન થઈ ગયા હતા. દોઢેક કલાક પછી ઓપરેશન થીયેટરમાંથી ડો. પારેખ બહાર આવ્યા, તેમણે સુધાબેન અને સુધાંશુભાઈને પોતાની કેબિનમાં આવવા કહ્યું. શું કહેશે ડોક્ટર એ જાણવા બંને ઉતાવળે પગલે ડોક્ટરની કેબિનમાં ગયા. વિહારે દેવ તરફ ઈશારો કર્યો તેમની સાથે જવા... દેવ પણ કેબિનમાં ઘૂસ્યો.\n\n   ડોક્ટર પારેખે ચેર પર બેસી સામે પડેલા સોનોગ્રાફી મશીન પર આંગળીથી દર્શાવતા કહ્યું કે, `સૂરજને બંને પગમાં ઘૂંટણમાં સિરિયસ ઈન્જરી છે, આમ જુઓ તો થોડા સમય પછી તેને ટ્રીટમેન્ટથી સરખી કરી શકાય, પણ ગેરંટી નથી કે તે સક્સેસ જાય... આઈ મીન ટુ સે...’\n\n   સૂરજના માતાપિતાની આંખમાં આંસુ આવી ગયા. દેવે તેમને સાંત્વના આપતા કહ્યું, `હિંમત રાખો અંકલ આન્ટી... તમે સૂરજ સામે મજબૂત રહેશો તો એ પણ મજબૂત રહેશે... આપણે તેને ઊભો કરી દઈશું.’\n\n   થોડા કલાકો પછી સૂરજ ભાનમાં આવ્યો. પોતાના મા-બાપની પડખે મિત્રોને ઊભેલા જોઈ તેને ખૂબ રાહત મળી. થોડીક મિનિટો બાદ જ્યારે તેણે પોતાના હાથ-પગ હલાવવાની કોશિશ કરી ત્યારે તે બંને પગમાં કોઈ જ મુવમેન્ટ ન કરી શક્યો. એક-બે વાર ફરી નિષ્ફળ પ્રયાસો કરી જોયા... આખરે તેણે પ્રશ્નાર્થ નજરે મમ્મી-પપ્પા સામે જોયું, સુધાબેનની ભીની આંખો જોઈ તેને શક ગયો. `મારા પગમાં કંઈ વધારે ઈન્જરી છે ?’ તેણે પૂછી જ લીધું. સુધાંશુભાઈએ માંડમાંડ પોતાની જાતને સંભાળતા જવાબ આપ્યો, `ના બેટા, કંઈ ખાસ નહિ, પરંતુ થોડી ટ્રીટમેન્ટ લેવી પડશે. પછી નોર્મલ થઈ જશે.’ પપ્પાના જવાબથી સૂરજને સંતોષ તો ન થયો પણ તે અત્યારે મમ્મી-પપ્પાને સવાલો પૂછીને વધુ તકલીફ આપવા નહોતો ઈચ્છતો એટલે તેણે `ઠીક છે.’ કહી દીધું.\n\n  દેવ, વિહાર, વ્રજ અને મલ્હાર બધાએ મળીને હોસ્પિટલમાં વારાફરતી સૂરજની દેખરેખ કરી. એમ ને એમ ચાર-પાંચ દિવસ પસાર થઈ ગયા. પરિસ્થિતિમાં સુધાર દેખાયો એટલે ડો.પારેખે ડિસ્ચાર્જ આપી દીધો.\n\n   ઘરે આવતાં જ સુધાબેને બધા મિત્રોને કહી દીધું, કોઈએ ડિનર કર્યા વગર જવાનું નથી. `આજે હું સૂરજના ફેવરીટ છોલેપુરી બનાવવાની છું.’\n\n   `ઓકે આન્ટી.. ડન’ મલ્હારે મસ્તીથી કહ્યું. બધા જ દોસ્તો હસીમજાક કરવા લાગ્યા, ત્યાં અચાનક સૂરજ ગંભીર થઈ ગયો એટલે વિહારે પૂછ્યું, `શું થયું સૂરજ ? કંઈ જોઈએ છે ?’\n\n   `યાર.. બાસ્કેટબોલ ટુર્નામેન્ટ છે નેક્સ્ટ મન્થ.. હું કેવી રીતે ?’ કહેતા સૂરજ ગળગળો થઈ ગયો.\n\n   `અરે ! તું એમાં ઢીલો કેમ પડે છે ચેમ્પિયન ? નેક્સ્ટ યર ટ્રાય કરજે. જોજે તું જ સિલેક્ટ થઈશ.’ દેવને ખબર હતી કે સૂરજના મનમાં આ પ્રશ્ન થશે જ. એટલે તેણે આ વાત એકદમ લાઈટલી જ લીધી.\n\n   આમ ને આમ એક મહિનો વીતી ગયો. સુધાંશુભાઈએ મુંબઈના એક બેસ્ટ ડોક્ટરને હાયર કર્યા, સૂરજના પગની ટ્રીટમેન્ટ માટે. ટ્રીટમેન્ટ ચાલુ થઈ ગઈ. ત્રણ મહિનાની ટ્રીટમેન્ટ બાદ પરિણામ કંઈ જ ન આવ્યું. સૂરજ હવે પરિસ્થિતિ પામી ગયો હતો. તે સાવ ભાંગી ગયો. સુધાબેન અને સુધાંશુભાઈના માથે તો જાણે આભ તૂટ્યુ હતું. કોલેજના ફૂટબોલ ચેમ્પિયન સૂરજના જીવનનો હિસ્સો હવે વ્હીલચેર બની ગઈ હતી. દેવ, વિહાર, વ્રજ અને મલ્હાર રોજેરોજ સૂરજને મળતાં. તેને ક્યારેય એકલો ન પડવા દેતાં. બહારબહારથી આનંદનો ઢોંગ કરતાં મિત્રો અંદરથી ખૂબ જ દુઃખી હતા, સૂરજની હાલત જોઈને... એકવાર તો સૂરજે અંદરની ભડાસ કાઢતા કહી પણ દીધું, `તમે બધા મારી પાછળ તમારો સમય ન વેડફો. મારે હવે આમ જ રહેવાનું છે કાયમ...’ ચારેય મિત્રોને સૂરજની વાતનું દુઃખ નહોતું પણ તેની માનસિક પરિસ્થિતિ જોઈ ઢીલા પડી ગયા હતાં. આ વર્ષે સૂરજે એન્યુઅલ એક્ઝામ પણ નહોતી આપી. તેનું એક વર્ષ પણ વેડફાઈ ગયું હતું.\n\n   એકવાર વિહારે દેવ, મલ્હાર અને વ્રજને ફોન કરી ભેગા થવાનું નક્કી કર્યું. બધાં વિહારના ઘરે જ ભેગા થયા. સૂરજની તકલીફો દૂર કરવાનો ઉપાય વિચારવા લાગ્યા. આખરે મલ્હારને કંઈક સૂઝ્યું અને તેણે પ્લાન ઘડ્યો. ચારેય મિત્રોએ ભેગા મળી પ્લાન પર અમલ શરૂ કરી દીધો.\n\n   છાપાવાળો સૂરજના ઘરે રોજની જેમ છાપું ફેંકતો ગયો. દૂધવાળો દૂધ આપવા આવ્યો એટલે રોજની જેમ સુધાબેને દૂધની સાથે છાપુ હાથમાં લીધું અને ડાઈનીંગ ટેબલ પર મૂક્યું. સૂરજ પોતાના નિત્યકર્મ પતાવી રૂમની બહાર આવી, ટેબલ પરથી છાપુ ઉઠાવી વાંચવા લાગ્યો, એમાંથી એક બ્રોશર નીકળ્યું. સૂરજની નજર તેના પર પડી... `બ્રેઈની ક્વીઝ કોન્ટેસ્ટ’ તે ધ્યાનથી વાંચવા લાગ્યો. કોન્ટેસ્ટ આ જ મહિનાની પંદરમી તારીખે હતો. નિયમો પ્રમાણે પોતે એલિજિબલ પણ હતો. તેની આંખમાં ચમક આવી ગઈ. `પપ્પા... અહીં આવો તો....’ આટલા દિવસમાં આટલા જોશપૂર્વક પપ્પા સાંભળતાં જ સુધાંશુભાઈ ઝડપથી આવ્યા. `બોલ બેટા’ સુધાંશુભાઈએ પૂછ્યું.\n\n   `પપ્પા.. આ કોન્ટેક્ટ નંબર પર કોલ કરીને ડીટેઈલ્સ લેવી હતી. ક્વીઝ કોન્ટેસ્ટ છે તો મારે પાર્ટ લેવો છે. મારા મોબાઈલની બેટરી ઉતરી ગઈ છે તો તમે જરા...’ સૂરજે બ્રોશર પપ્પાના હાથમાં આપતા કહ્યું.\n\n   સુધાંશુભાઈએ ફોન કરી બધી વિગતો પૂછી લીધી. એ પછી તેમણે દેવને ફોન કર્યો અને કહ્યું, `પ્લાન સક્સેસ’ હા.. ચારેય મિત્રોએ સુધાંશુભાઈ અને સુધાબેનને પણ પ્લાનમાં શામેલ કરી દીધા હતા. બન્યું હતું એવું કે, એ દિવસે વિહારને આ ક્વીઝ કોન્ટેસ્ટની ખબર પડતાં જ તેણે મિત્રો સાથે પ્લાન કર્યો. સૂરજ કોલેજમાં ક્વીઝ કોન્ટેસ્ટમાં વિનર રહી ચૂક્યો હતો. તેનામાં દરેક વિષયનું નોલેજ હતું, પણ સીધા તો સૂરજને આ વાત કરવાથી તે માને એમ નહોતો. તે પોતાની તકલીફને કારણે ચીડચીડો થઈ ગયો હતો. એટલે આ બ્રોશર બનાવડાવી, તેના સુધી પહોંચાડવું અને તેને જાતે જ નિર્ણય કરવા દેવો એવું નક્કી થયું હતું.\n\n   આ બાજુ હવે, સૂરજને માર્ગ મળી ગયો હતો. તેણે લાયબ્રેરીમાંથી બુક્સ મંગાવી ઘરે જ વાંચવાનું શરૂ કરી દીધું હતું. તે પોતાની ખામી ભૂલવા લાગ્યો હતો. તેનું દિમાગ હવે વ્યસ્ત રહેવા લાગ્યું હોવાથી અવળી દિશામાં વિચારતું બંધ થઈ ગયું હતું. એકવાર તેની નજર પોતાના રૂમમાં લગાવેલ મિત્રો સાથે પડાવેલ ફોટોફ્રેમ પર પડી અને આંખમાં ઝળઝળિયા આવી ગયા. તરત જ સ્વસ્થ થઈ મિત્રોને ફોન કર્યા. પછી તો શું ? બધા જાણે રાહ જ જોતા હતા, મિત્રોનું ધાડુ આવી પડ્યું સૂરજના ઘરમાં.... ખૂબ હસીમજાક કરી... સૂરજે ક્વીઝ કોન્ટેસ્ટની વાત કરી, એટલે બધાએ અજાણ બનવાનું નાટક કર્યું અને તેને પાર્ટ લેવા બદલ એપ્રિશિએટ કર્યો. પોતાના વર્તન બદલ સૂરજે મિત્રો સામે માફી માંગતા કહ્યું, `સોરી યાર... તે દિવસે બધો ગુસ્સો તમારા બધા પર ઉતરી ગયો... તમે આટલી મદદ કરી એ માટે થેન્કયુ કહેવાની જગ્યાએ....’\n\n   `વાહ.. હવે તું દોસ્તોને સોરી અને થેન્કયુ કહીશ ?’ કહેતા દેવે સૂરજના માથા પર ટપલી મારી.\n\n   બધાએ આનંદથી નાસ્તાપાણી કર્યા અને છૂટા પડ્યા. આખરે ક્વીઝ કોન્ટેસ્ટ આવી ગયો. સમયસર સૂરજ ત્યાં પહોંચી ગયો. બધા કન્ટેસ્ટન્ટ સાથે ગોઠવાઈ ગયા. ક્વીઝનો પહેલો રાઉન્ડ, બીજો રાઉન્ડ અને ત્રીજો રાઉન્ડ પૂરા થયા અને વિનર અનાઉન્સ થયા. પ્રથમ રનરઅપ વેદાંત શાહ, સેકન્ડ રનરઅપ વિદ્યુત પટેલ એન્ડ ધ વિનર ઈઝ સૂરજ દવે... કોન્ટેસ્ટ જોવા આવેલા દેવ, વિહાર, મલ્હાર અને વ્રજ ઊભા થઈ નાચવા લાગ્યા. સૂરજને એવોર્ડ એનાયત થયો. સુધાબેન અને સુધાંશુભાઈના આંખમાં હર્ષના આંસુ આવી ગયા. પ્રોગ્રામ પત્યો એટલે બધા ઘર ભેગા થયા.\n\n   બીજા દિવસે ચારેય મિત્રો સૂરજના ઘરે આવી પડ્યા અને પાર્ટી પાર્ટી પાર્ટી બરાડવા લાગ્યા. સૂરજે ફોન પર જ પીઝાનો ઓર્ડર આપી દીધો... બધાએ જલસા કર્યા. સૂરજે એ કોન્ટેસ્ટનું બ્રોશર પોતાની બેગમાંથી કાઢી મિત્રોની વચ્ચે રાખ્યું... ચારેય મિત્રો એકબીજાની સામે જોવા લાગ્યા... `આઆઆ શું છે ?’ વિહારે અજાણ બનવાની એક્ટિંગ કરતાં સૂરજને પૂછ્યું.\n\n   `કંઈ નહિ.. બસ પૂછવું હતું કે, આવું એક જ બ્રોશર તે ક્યાં બનાવડાવ્યું ? સ્પેશ્યલ મારા માટે ?’ સૂરજે ધડાકો કર્યો.. ચારેય મિત્રોને શું બોલવું, કંઈ ન સમજાયું. બધા થોથવાવા લાગ્યા... ચારેયની દયનીય હાલત જોઈ સૂરજને હસવુ આવી ગયું. તે ખડખડાટ હસી પડ્યો અને તેને જોઈ બધા મિત્રો હસી પડ્યા.. જોરજોરથી હસવાનો અવાજ સાંભળી સુધાંશુભાઈ રૂમમાં આવી ગયા... પોલ ખૂલી ગઈ છે એ જાણી તેમણે સૂરજને કહ્યું, તારા આ ચારેય મિત્રોએ મને દિલાસો આપતા કહ્યું હતું કે, `ગમે તે થાય અંકલ અમે સૂરજ આથમે એ પહેલાં તેના જીવનને ઉજાસથી ભરી દઈશું.’\n\n",
      "duration": "6 mins",
      "category": "Drama"
    },
    {
      "id": 50,
      "title": "ભગીરથ",
      "story_name": "લાંબા ડગલા ભરી દોડતા અશ્વ સમાન યૌવનના તાલે હેલાળે ચડેલો કોલેજના ત્રીજા વર્ષમાં અભ્યાસ કરતો, યુવાન એટલે ભગીરથ, જેનું સુખી કુટુંબ અને પાછો એકનો એક હોવાથી તેનો લાડકોડમાં ઉછેર. ભગિની એટલે ,પરીઓના દેશમાં વિચરતી તથા ઘૂધાવતા દરિયા સમાન તેની હંમેશા મનોસ્થિતિ રહેતી. ભગિનીનું કુટુંબ તેઓના કુટુંબ માટે વર્ષોથી પરિચિત. \"ભગિની\" જોતા જ ગમી જાય એવી ફૂટડી અને સાથે હોશિયાર પણ તેટલી. તેના માતા પિતા તરફથી \"ભગીરથ\" માટે માગું આવ્યું અને બંને પક્ષે બધું જ યોગ્ય અને સમોવડિયા. \"ના\" પાડવા માટે કોઈ કારણ હતું જ નહીં. મુલાકાતો ગોઠવાઈ અને આખરે ગોળધાણા પણ ખવાઈ ગયા. એવું નક્કી થયું કે ભગીરથનો અભ્યાસ પૂરો થાય પછી લગ્ન ગોઠવવા. બસ, પછી તો યુવાનીનો થનગનાટ અને ભગીરથ અને ભગિની બંને આકાશમાં જ ઉડવા લાગ્યા. તેઓ ક્યારેક રંગીન કલ્પનાની દુનિયામાં ખોવાઈ જતાં. એવો એક પણ દિવસ ન હોય જ્યારે તેઓ એકમેકને મળ્યા ન હોય. આવા મસ્ત પેમી પંખીડાઓને જોઇને લોકો કહેતા પણ ખરા કે આ જોડને કોઈની નજર ના લાગે તો સારું !. દિવસો…મહિનાઓ…વર્ષો વીત્યાં.. ભગીરથનો અભ્યાસ પૂર્ણ થયો, ભગીરથે આગવો કારોબાર વિકસાવ્યો અને ભગિનીને શાળામાં જોબ મળી અને બંને આખરે લગ્નબંધનમાં જોડાઈ ગયા.\n\nમાતા-પિતાનો સમરસ સ્વભાવ અને ભગિનીની સુમેળતાથી ઘરમાં \"માં\" \"દીકરી\" જેવો પ્રેમ સાસુ વહુ,અનુભવતા. અને તે બંનેને આનંદમાં જોઈ ખુશ થતાં, ભગીરથ માટે તે પરમ આનંદના દિવસો હતા. તેમાય વળી જ્યારે ચાર વરસના લગ્ન જીવન દરમ્યાન બે બાળકોનું ઘરમાં આગમન થયું –( ગત વર્ષે ભગિનીની જ નાની આવૃત્તિ સમી રૂપકડી દીકરી આયુષીનું આગમન અને તેનાથી બે વરસ પહેલા જન્મેલો રાજકુમાર સમાન અક્ષિત), -ત્યારે ભાગીરથનો આનંદ ચરમ સીમાએ હતો. સમય પાણીના રેલાની માફક કોઈ આફત કે અવરોધ વગર વહી રહ્યો હતો.\n\n આયુષીનો પ્રથમ જન્મદિવસ આવતો હોઇ, તેને ધામધૂમથી ઉજવવાનું નક્કી કર્યું. ભગીરથ અને ભગિની બંનેએ સાથે મળી બધું પ્લાનિંગ કર્યું હતું અને હોંશથી તૈયારીઓ પણ કરી હતી. અને આખરે એ દિવસ આવી ગયો. સવારે ભગીરથ ઉઠ્યો ત્યારે ભગિની તો ઘરમાં હતી નહીં, ભગીરથની \"મા\"એ કયું કે તે આયુષીને લઈ મંદિરે દર્શન માટે ગઈ છે, સવારના દસ વાગવા આવ્યા છતાં પણ ભગિની પાછીના ફરી, એટલે ભગીરથ હવે ચિંતામાં હતો, તેવામાં સિવિલ હોસ્પિટલથી ફોન આવ્યો કે ભગિનીની કારને અક્સમાત થયેલો છે માં- દીકરીની હાલત ગંભીર છે. ભગીરથ ઉપર તો જાણે આભ તૂટી પડ્યું, તે દોડતો સિવિલ પહોચ્યો ત્યા સુધીમાં ભગિની આ દુનિયા છોડી અનંતની યાત્રાએ ઉપડી ચુકી હતી, પરંતુ ભારે જાહેમતથી આયુષીને બચાવી લેવાઈ હતી.\n\nલગ્ન વેદીએ જન્મોજન્મ સાથે રહેવાના વાયદા કરીને ભગિની ૩૦વર્ષની વયે ભગીરથને આ જગતના મહાસાગરમાં મધદરિયે મૂકી ચાલી ગઈ. ભગીરથની તો પૂરી દુનિયા લૂંટાઈ ગઈ. તેનું પૂરું અસ્તિત્વ ધૂળમાં ભળી ગયું હતું. તે હવે સાનભાન ગુમાવી એક જીવંત લાશ બની બંને છોકરાઓને ઉછેરવામાં ધ્યાન પરોવવા મથતો હતો.\n\n ભગીરથના પિતાજી તેને કહેતા રહેતા દીકરા, નાસીપાસ ના થા \"દુઃખનું ઓસડ દહાડા\". પણ આ દુઃખ એવું હતું જેનો કારમો ઘા કેમે કરીને ભરાય એવો ન હતો. ભગીરથની આંખના આંસુ સુકાતા ન હતા. આંસુના પડળ સાથે હવે તેને નજરે પડ્યું વૃદ્ધ માતાપિતાનું દુઃખ, જેમણે વ્હાલી દીકરી સમાન વહુ ગુમાવી હતી. ભગીરથ ત્રણ વર્ષના અક્ષિત અને એક વર્ષની નવજાત આયુષીની આંખોમાં ઊભરતા પ્રશ્નો અને મુંઝવણ અનુભવી શકતો હતો. એક ઝાટકે કિલ્લોલ કરતું ઘરનું વાતાવરણ હવે અચાનક બદલાઈ ગયું હતું. ભાગીરથના સાસુ સસરાએ તેને છોકરાઓના ઉછેર માટે સંતાનોને મોસાળમાં તેમની સાથે લઈ જવા વિનવ્યું , પણ ભગીરથનું મન ના માનયુ અને, આયા રાખી, તેણે ભવિષ્યની રૂપરેખા નવેસરથી આલેખી.\n\nપોતાની જાતને સંતુષ્ટ કરવાથી ખુશી નથી મળતી. ખુશી મળે છે યોગ્ય હેતુ માટે પ્રતિબદ્ધતાથી. એવું માનતા ભગીરથે તેના હ્રુદય પર પથ્થર મૂકી, નિર્ણય લઈ લીધો. તેણે સાસુ-સસરાને જણાવ્યું કે, તે, તેના સંતાનોને તેની સાથે રાખશે અને.તે જ બંને બાળકોને માતા-પિતા બંનેનો પ્યાર આપી મોટા કરશે. ખબર નહિ તે વખતે ભાગીરથે ક્યાંથી આટલી હિંમત સમેટી હશે. પણ ભાગીરથે તેનું જીવન હવે એક અર્થસભર હેતુ માટે સમર્પિત કરી, અંતરનો ખાલીપો, વલવલાટ છુપાવી સામાન્ય જિંદગી તરફ ડગ માંડ્યા હતા.\n\nસમય વહેતો રહ્યો. ભગીરથ પણ આખરે તો એક માનવી ને ?. ભલે બહાર ન બતાવે પણ ક્યારેક તે થાકી, હારી જતો. સદાય હસતો ભગીરથનો ચેહરો હવે ક્યારેક છૂપી ચિંતાની લકિરોથી નિસ્તેજ લાગવા માંડ્યો. તે તેના કારોબારમાં ચૂપચાપ મોડે સુધી કામ કરતો રહેતો. ક્યારેક અતીતમાં ખોવાઈ પણ જાય. ભાગીરથના સ્ટાફ/કર્મીઓની સહાનુભૂતિ હંમેશા તેની સાથે હતી. આ બધામાં ઘેર રાખેલી આયા \"આશા\"નો ભગીરથને ખૂબ સપોર્ટ રહેતો હતો, આમ સામાન્ય દેખાવ પણ, આશા ઠરેલ, તથા સ્વભાવે ધીર ગંભીર અને સહૃદયી હતી. એકલા હાથે બંને બાળકો અને મારા માતા પિતાની જવાબદારી બેખૂબીથી સંભાળતી હતી. ક્યારેક ઓફિસમાં વધુ કામ હોય તો બાળકોને લેશન કરાવતી, તો ક્યારેક ભગીરથની માતાની ડોક્ટરની એપોઇન્ટમેંટ હોય તો તે સાથે જતી. ભગીરથની મદદ માટે મુશ્કેલીના સમયમાં \"આશા\" એક દિવાલ બનીને ઊભી રહેતી. આમ \"આશા\" અને ભગીરથ ખૂબ સારા મિત્રો બની ગયા. પડકારોનો સામનો કરવા એક સાથી મળવાથી તેના ચેહરા પરનું ખોવાયેલું સ્મિત પણ ધીરે ધીરે પાછું આવ્યું. ભગીરથનું મૌન આશાને સમજાઈ જતું, તો આશાની આંખોના ભાવતે ક્ષણમાં પારખી લેતો. તેઓના બંનેમાંથી કોઈની પાસે હૃદયના ભાવ વ્યક્ત કરવા માટે પહેલ કરવાની હિંમત નહતી. આશાને ઘેર, ક્યારેક કોઈ ને કોઈ કામ અંગે તેની અવરજવર રહેતી. અને વખત જતાં તેના ઘરના સૌની સાથે, તેનો ઘરેબો કેળવાઈ ગયો હતો.\n\nએક દિવસ મોડુ થતાં આશાને તેને ઘેર ભગીરથ મૂકવા ગયા ત્યારે, આશાના મમ્મીએ પૂછ્યું કે તમે બંને શા માટે લગ્નથી જોડાઈ નથી જતા ?, ભગીરથજી તમે કહો તો તમારા ત્યાં માગું લઈને આવીએ, અમારી દીકરીનું સુખ તમારે સંગ હોય તેમ અમને લાગે છે. આ પહેલાં ભગીરથને તેના માતા, પિતા તથા મિત્રોએ ઘણીવાર તેને મુવ ઓન કરવા આગ્રહ કરેલો અને તે હંમેશા ના ની રટ પકડી બેઠેલો, હતો પણ આજે આશાના માતાના પ્રસ્તાવે તેને વિચારતો કરી દીઘો. ભગીરથે આશા સાથે વાત કરી. તેને તો આ ક્ષણનો જ ઈન્તેજાર હોય તેમ લાગ્યું. પણ તેની કેટલીક શરત હતી. લગ્ન પછી નવું બાળક ન જોઈએ તેના હયાત બે બાળકો જ તેઓના જીવનકાળના બાળકો રહે. અને હવે આશાના માં-બાપા પણ જીવે ત્યાં સુધી ભાગીરથને ત્યાં રહી કુટુંબનો હિસ્સો બની રહે . પહેલીવાત આશાએ તથા બીજી વાત તેના માતા- પિતાએ સ્વીકારી લીધી. અને આશા સાથેના ભાગીરથની જિંદગીના બીજા પડાવેથી, તેના નવા જીવન પથનો પ્રારંભ થયો.\n\nનવા વાતાવરણમાં ગોઠવાતા ભગીરથ અને તેના માતા પિતાને થોડો સમય જરૂર લાગ્યો પણ આશાના અને તેના માતા પિતાના પ્રેમ અને સૂઝબૂઝના કારણે તકલીફ ન પડી. તેઓ ત્રણેય હવે ભગીરથના કુટુંબના પાંચ સભ્યઓ સાથે દૂધમાં સાકર ભળે તેમ હળી-મળી ગયા. અક્ષિત અને આયુષી, બંને બાળકો અભ્યાસમાં ભગિની જેવા જ તેજસ્વી હતા. અક્ષિતે યુનિવસિટી રેન્ક મેળવી વધુ અભ્યાસ માટે તે અમેરિકા ગયો અને ત્યાં જ લગ્ન કરી સેટલ થયો અને આયુષીને પણ તેણે અમેરિકા બોલાવી લીધી. સમયાંતરે ભગીરથ અને આશા, બંનેના માતપિતા પણ ગુજરી ગયા અને ભગીરથે પણ તેનો કારોબાર સંકેલી લીધો હતો. હવે તેઓ ક્યારેક ઇન્ડિયા તો ક્યારેક અમેરિકા આવતા જતા રહેતા. આ વર્ષે ભગીરથ અને આશા અમેરિકા દીકરા અક્ષિતને ત્યાં પાંચ મહિનાથી હતા. તેથી તેઓ ઇન્ડિયા પરત જવાનું વિચારતા હતા. પરંતુ અક્ષિતનો એવો આગ્રહ હતો કે તેની બહેન આયુષીની ૨૫મી બર્થડે ઉજવીને જાવ તો સારું. તેથી ભગીરથ અને આશા થોડુ વધારે રોકાઈ ગયા. આયુષીની બર્થડ માટે સાંજે ૭૦ લોકોની પાર્ટી રાખી હતી. બધા ખૂબ ખુશ હતા. ભગીરથે આયુષી માટે એક સરસ મજાની રૂબીની રિંગ લઈ તેના દીકરા અક્ષિતને આપીને કહ્યું કે તે સાચવીને રાખે, તેના જ્ન્મ દિવસની ભેટ છે. બર્થડેની સવારે આયુષીને  તેના પપ્પા ભગીરથને લઈ સવારે મંદિરે ગઈ. થોડાક જ સમયમાં અક્ષિતના સેલ ફોનમાં ૯૧૧ નંબર જોતાં તેના શરીર માં ભયનું લખ – લખું આવ્યું, કાતિલ ઠંડીમાં પણ પરસેવે રેબ ઝેબ થઈ ગયો ..... શું આ...ઇતિહાસનું પુનરાવર્તન…!!!નો કોલ...!! હાઇવે પોલીસના મેસેજથી તે હેબતાઈ ગયો.. ક્રોસ રોડ પર આઈસ કાપી રહેલા વાહન સાથે આયુષીની કાર ધડાકા ભેર અથડાવાથી કારનો કચ્ચરઘાણ વળી ચૂક્યો હતો અને બંનેને હેલ્થ સેન્ટરમાં દાખલ કરેલા હતા.\n\nઅક્ષિત માટે આ અણધર્યો ઘા હતો, તે તેની પાલક માતા આશાને લઈ હેલ્થ સેન્ટર પહોચે ત્યારે આયુષી ખતરાની બહાર હતી,પરતું ભગીરથના આયુષ્યની દોરી હાથમાંથી સરકી ચૂકી હતી …., ભગીરથ પણ હવે અક્ષિત–આયુષીની માતાની જેમજ ખુશીના મોકે, આમ અચાનક અનંતની વાટે ચાલી ચૂક્યા હતા …. અક્ષિતને સમજ નહોતી પડતી કે તે તેની જાતને સંભાળે,આયુષીને સાંત્વના આપે કે તેની પાલક માતા આશાને આશ્વાસન ?…માતા પિતાને યાદ કરતાં તેની રડીને લાલઘૂમ થયેલી આંખો આકાશમાં તાકીને \" પૂછતો રહ્યો કે હવે ભાઈ બહેનના ઉત્કર્ષ માટેના કરાયેલ \"ભગીરથ\" પ્રયાસોનું ઋણ કેવી રીતે વળાશે....?",
      "duration": "6 mins",
      "category": "Drama"
    },
    {
      "id": 51,
      "title": "નવા સંબંધમાં",
      "story_name": "ઘરનું આંગણું ખચોખચ ભરાયું હતું. \n\nનીરજકાકા અને સુમિતા કાકી, એમની દીકરી મંજુમ સાથે મુંબઈથી કાલે રાતે ૧૦ વાગ્યાની ટ્રેનમાં જ આવી પહોંચ્યા હતા. રાજીવમામા અને પ્રેમા મામી પણ પોરબંદરથી સવારે ૬ વાગ્યે આવી ગયેલા. એ બધાની સાથે પાડોશના સંજય કાકા, હર્ષદા કાકી અને તેમનો શ્રેયસ પણ જોડે ખરો જ.વડોદરાનાં એક બીએચકે હોમમાં બધા ને સમાવવાની જગ્યા તો ક્યાંથી હોય એટલે બધાએ ઘરના આંગણામાંજ ડેરો જમાવ્યો હતો. એક અગત્યનો નિર્ણય કેટલાય સમયથી મુલતવી રખાયેલ હતો એને આજે કોઈ પણ હિસાબે અંતિમ ઓપ આપી ને ઠપ્પો લગાવી જ દેવાનો હતો.\n\nબધાનું એક જ કહેવું હતું, “સ્નેહા અને આનંદને હવે વધુ ઢીલ દેવામાં જોખમ છે. બહુ મનમાની ચલાવી અત્યાર સુધી. આજે તો ફેસલો કરીને જ જવાના.”\n\n૧ વર્ષ પહેલાં સ્નેહાનાં પતિ ઉલ્લાસનું કાર એક્સિડન્ટમાં મૃત્યુ થયું હતું. ઘરમાં ફક્ત ૪ વ્યક્તિઓ હતાં, સ્નેહા, ઉલ્લાસ, એમની ત્રણ વર્ષની દીકરી શ્રીજા અને ઉલ્લાસનો ભાઈ આનંદ. સ્નેહા અને ઉલ્લાસ બેમાંથી કોઈનાં પણ માતાપિતા હયાત હતાં નહીં, એટલે ઉલ્લાસનાં મૃત્યુ બાદ પરિવારમાં ત્રણ જણા જ રહ્યાં હતાં. સ્નેહાને કોઈ ભાઈબહેન પણ હતાં નહીં. અલબત્ત, સ્નેહાનાં મામા-મામી અને ઉલ્લાસનાં કાકા-કાકી એમની ખબર રાખતાં અને વારતહેવારે મળતાં રહેતાં. ઉલ્લાસનાં મૃત્યુ પછી સ્નેહાએ ઇલેક્ટ્રોનિક્સની દુકાન સંભાળી લીધી હતી. આનંદ પણ પેન્ટિંગના ક્ષેત્રે ધીરે ધીરે કાઠું કાઢી રહ્યો હતો. શ્રીજા પણ એનું બાળપણ માણી રહી હતી. પરિવાર ધીરે ધીરે બહાર આવી રહ્યો હતો. ઉલ્લાસની કમી તો હતી અને રહેવાની હતી.\n\nછેલ્લાં ૬ મહિનાથી આ સગા સ્નેહાની પાછળ પડેલા, “આનંદ સાથે મેરેજ કરી લે. તારી ઉંમરનો જ તો છે. તમને બંનેને કેટલું ફાવે પણ છે. અમે શંકા નથી કરતાં, પરંતુ તમારો મનમેળ ઘણો સરસ છે. શ્રીજાનું તો વિચાર, એને બાપનો પ્રેમ બીજું કોણ સારી રીતે આપી શકશે? અને તું? આ પહાડ જેવડી જિંદગી તું કેવી રીતે કાઢીશ?” આવનાર દરેક વ્યક્તિની વાતનો સૂર કાંઇક આવો જ રહેતો. પણ સ્નેહા અને આનંદની તો ના જ રહેતી. બધાં સગાએ વારાફરતી બંનેને સમજાવવાનો પ્રયત્ન કરી જોયો હતો, પણ બેમાંથી એકેય ટસનું મસ નહોતું થતું. અને એટલે જ, બધાં સગાએ સંપ કરી આજની મીટીંગ ગોઠવી દીધેલી.\n\nસ્નેહા બધાં માટે ટ્રેમાં ચા લઇને આવી. આનંદ પણ બેઠો હતો.\n\nનીરજકાકા: “આનંદ, બેટા શું કરે છે તું? શ્રીજા તારી દીકરી નથી? એ શાળાએ જશે ત્યારે કોની આંગળી પકડીને જશે? જીવનમાં ડગલે અને પગલે જ્યારે એને પપ્પાની જરૂર પડશે ત્યારે એની પાસે કોણ હશે?”\n\nઆનંદ: “શ્રીજા, મારી દીકરી છે અને રહેશે. ઉલ્લાસ ભાઈનાં ગયા પછી ભાભી અને શ્રીજા પ્રત્યે મારી ફરજ ઘણી વધી ગઈ છે એ મને સુપેરે સમજાય છે.”\n\nસુમીતાકાકી: “પણ દીકરા, એક કાકા તરીકે તું ફરજ નિભાવે અને બાપ તરીકે. એમાં આસમાન-જમીનનો ફેર પડી જશે. કાલ, ઉઠીને તારી વહુ આવશે, તો એ તને તારું ધાર્યું બધું નહી પણ કરવાં દે, ત્યારે તું શું કરીશ?”\n\nરાજીવ મામા: “સ્નેહા, તું ચા સાઈડ પર મૂક. અમે બધાં લઇ લઈશું. તું અહીં બેસ દીકરી. ઉલ્લાસ માટેની તારી લાગણી અમને સમજાય છે. પણ, જીવનમાં તને જીવનસાથી તો જોઇશે. ઉલ્લાસની યાદો એ કમી નહીં પૂરી શકે.”\n\nપ્રેમામામી: “દીકરી સ્નેહા, તને તો ખુદને ખબર છે ને કે બાપ વિનાનું જીવન કેવું હોય? તું ૧૫ વર્ષની હશે ત્યારે સુધીર કુમાર આ દુનિયા છોડી ગયાં. તે તો તારી મા ને જોઈ છે ને! પતિ વિનાનું એમનું જીવન અને બાપ વિનાનું તારું જીવન કેવું હોય એ તો તારી નજર સમક્ષ છે. તને નથી લાગતું કે તારી મમ્મીએ પણ જો બીજા મેરેજ કર્યા હોત તો જીવનસાથીની હુંફને લીધે હજી વધુ જીવી શક્યા હોત? એ આજે જીવિત હોત તો એમની પણ આ જ ઈચ્છા હોત.”\n\nસંજયકાકા: “આનંદ અને સ્નેહા, આજુબાજુમાં શું વાતો થઇ રહી છે એ ખબર છે ને? તું અને સ્નેહા જ્યારે બાઈક પર શાક લેવા નીકળો છો ત્યારે બધાં પીઠ પાછળ અનાબશનાબ બોલતાં હોય છે. જેમને સાંભળું છું એમની બોલતી બંધ કરું છું, પણ બધાંનાં મોઢાંને તો ક્યાંથી તાળા મરાય? તમે બંને જ્યારે શ્રીજાને પાર્કમાં લઇ જાવ છો અને સાથે મળીને ઝૂલા ઝુલાવો છો, લોકોનાં ડોળા તમારા તરફ જ હોય છે.”\n\nહર્ષદાકાકી: “દીકરા, લોકો શક કરે છે. શ્રીજા મોટી થશે અને સાંભળશે તો એને કેવું લાગશે? એનું કુમળું મન આ બધું સહન કરી શકશે? એની મનોસ્થિતિ કેવી બનશે? અને શું ખોટું છે લગ્ન કરી લેવામાં? વર્ષોથી આવું થતું જ આવ્યું છે. કંઇક નવું નથી કરી રહ્યાં આપણે ! હા,શરૂઆતમાં થોડું અજુગતું લાગશે, પણ પછી તો તમે ગોઠવાઈ જશો. ખબરેય નહીં પડે. મન થોડું કાઠું કરીને આ નિર્ણય લઇ લો. અમને તો આમાં કશું ખોટું નથી લાગતું.”\n\nશ્રેયસ: “આનંદભાઈ, હું તમારી જગ્યાએ હોત તો પરિવારની ભલાઈ માટે મેં આવો નિર્ણય લઇ લીધો હોત.”\n\nસ્નેહા આનંદ સામે જોઈ રહી હતી, બેવની આંખો એકબીજાને કશુંક કહી રહી હતી. સ્નેહાએ ઈશારો કર્યો અને આનંદ સમજી ગયો, “સારું, અમે બંને એકલામાં વાતો કરવાં માંગીએ છીએ. અમને અડધો કલાક આપશો?” બધાએ સર્વસંમતિમાં ડોકું ધુણાવ્યું. સ્નેહા અને આનંદ ઘરમાં ગયાં. આશાભરી આંખે બધાં રાહ જોવાં માંડ્યા. આખરે આ છોકરાઓ એકબીજા સાથે વાતચીત કરવાં સંમત થયાં હતાં. અડધો કલાકને બદલે તેઓ પંદર જ મિનીટમાં આવી ગયાં. પણ આ શું? આનંદના મ્હો પર લાલ ટપકું અને હાથમાં રાખડી! બધાનું ચોંકી જવું સ્વાભાવિક હતું!\n\nદરેક જણ આ બધું શું થઇ ગયું એ શોક પચાવવાની કોશિશમાં કરી રહ્યાં હતાં. એટલામાં આનંદ બોલ્યો, “તમે બધાં નવા સંબંધની વાત કરો છો, પરંતુ પહેલાંથી અમારાં મનમાં જે સંબંધ બંધાઈ ગયો છે એનું શું? ભાભી આવ્યાં ત્યારે મમ્મી ઘરમાં હતી. પણ મમ્મીનાં ગયા પછી મારી ભાભી મારી માં બની ગયાં છે એનું હું શું કરું? તમે બધાં કહો છો કે અમે એક ઉંમરનાં છીએ, પણ અમને તો જુદું જ ફીલ થાય છે એને ક્યાં દાટીએ? અમારાં વચ્ચે ૬ મહિનાનો નહીં પણ મા-દીકરાની ઉંમરનો તફાવત છે, જે તમે નહીં જોઈ શકો.”\n\nસ્નેહા: “મારા માટે આનંદ મારો પ્રેમાળભાઈ છે, વ્હાલસોયો દીકરો છે, નટખટ દિયર છે, અને યસ, ફ્રેન્ડ પણ છે. પણ, જે સબંધની તમે વાત કરો છો એ તો છે જ નહીં, કરવું નથી અને જરૂર પણ નથી. હું એમ નથી કહેતી કે કોઈ પણ ભાભી-દિયરે આવું ન કરવું જોઈએ, પણ અમારાં સંબંધોનાં સમીકરણ જુદા જ છે. એને જ્યારે પણ જોઉં છું તો મારું હૈયું માંનાં પ્રેમથી છલકાય છે, એની અવગણના તો કેવી રીતે કરું? ઉલ્લાસ હતો ત્યારે હું આનંદની મા હતી, હવે તો મારે આનંદનાં બાપ પણ બનવાનું છે. એના લગ્ન લેવાના છે. બહુ બહાર ફરે છે ! હવે, તો ઘરમાં પૂરવો જ છે. અને હા, મને શ્રીજાની ફિકર નથી. જ્યાં સુધી આનંદ છે, એને બાપની કમી નહીં આવે. એની વહુ ગમે એવી આવે, આનંદ નહીં બદલાય. બીજું, શ્રીજાને પણ પરિસ્થિતિ સાથે જીવતાં શીખવાનું છે. રહી વાત, મારા જીવનની તો હા, એક વર્ષ પછી મને પણ જીવનસાથીની કમી લાગે છે. મને પણ એમ થાય છે કે મારા જીવનમાં કો’ક હોય. ઇન શોર્ટ, હું બીજા લગ્ન માટે ઓપન છું.”\n\nઆનંદ: \"ભાભી માટે સારા જીવનસાથી શોધવાનું કામ મારું છું. જ્યાં સુધી ભાભી અને શ્રીજાને યોગ્ય હોય એવી વ્યક્તિ નહીં મળે, ત્યાં સુધી હું નહીં ઝપુ. પણ, ભાભીને હું જેવાતેવાંનાં ખૂટે નહીં બાંધુ. હવે તો ભાભી માટે ઉલ્લાસભાઈ કરતાં સારા જીવનસાથી શોધીને જ ઝપીશ. રહી વાત લોકોની તો એ તો બોલવાનાં જ છે. એમનાં બોલવાને કારણે અમે અમારી જિંદગી બદલવાનાં નથી. આજે એ લોકો અમારી ખિલાફ બોલે છે, કાલે અમારી જિંદગીઓ થાળે પડતાં જોશે તો અમારું ઉદાહરણ આપશે. એટલે જેને જે બોલવું હોય એ બોલે, અમને કોઈ ફર્ક નહીં પડે. શ્રીજાને પણ કોઈ અસર નહીં થાય. ઘરનું વાતાવરણ જ બાળકોની મનોસ્થિતિને વધારે અસર કરતું હોય છે, બહારનું એટલું નહીં.”\n\nસગાવ્હાલાંઓ અવાક હતાં; સમજાવવાનાં શબ્દો ન હતાં. આનંદનાં હાથની રાખડી ઘણું કહી રહી હતી. સ્નેહા અને આનંદનાં શબ્દોએ બધું જ ક્લીયર કરી દીધું હતું. કહેવા-કરવાનું કશું બાકી રાખ્યું ન હતું. એલોકો માત્ર ઠપકો આપી શકે એમ હતાં, જે એમણે કર્યું.\n\nનીરજકાકા અને સુમિતાકાકીએ તો સાફ શબ્દોમાં સુણાવી દીધું, “આજથી અમારી પાસે કોઈ સલાહ લેવાં ન આવતાં. અમારી વાતનું માન રાખતાં તમને આવડતું જ નથી.”\n\nસંજયકાકા પણ કહેતા ગયાં “મનમાની જ કરવી હોય તો અમારું કોઈ કામ નથી. લોકોને મોઢે હવે અમે તાળા નહીં મારીએ.”\n\nમામા-મામીને ખોટું લાગ્યું છતાં બોલ્યા, “સ્નેહા, જેવી તારી મરજી. તું માની ગઈ હોત તો સારું હતું. આજે જે થયું એ ખરેખર ખોટું થયું છે. તારી માનો આત્મા દુ:ખી થતો હશે.”\n\nઆનંદ અને સ્નેહા હાથ જોડીને ઊભાં હતાં. મ્હોં પર બધાને નિરાશ કર્યાનાં ભાવ હતાં, પરંતુ બોડી લેંગ્વેજથી સાચું કર્યાની પ્રતીતિ થતી હતી.\n\nવાતને ૨ વર્ષ ૩ મહિનાનાં વહાણા વાયા હતાં. બધાંનાં ઘરે એક કંકોત્રી આવી હતી. ભાઈ-બહેન એક જ માંડવામાં પરણી રહ્યાં હતાં. સ્નેહાનાં લગ્ન એક પુત્રીનાં પિતા એવાં એરફોર્સ ઓફિસર વિવેક સાથે અને આનંદનાં લગ્ન એમની જ જ્ઞાતિની છોકરી પૂર્વા સાથે સંપન્ન થયાં. વિદાય વેળાએ પૂર્વા એ સ્નેહાને કહ્યું હતું, “દીદી,આજથી આ ઘર તમારું પિયર છે. આ ઘરનાં દરવાજા તમારાં માટે ખુલ્લા જ છે.” . વિવેકે પણ આનંદને સાંત્વના આપી હતી, “હું પૂરેપૂરી ઈમાનદારીથી કોશિશ કરીશ કે સ્નેહા અને શ્રીજાને કોઈ વાતે ઓછું નહીં આવે.”\n\nઆનંદની આંખોમાં પાણી જ પાણી હતાં. સ્નેહાની આંખો પણ અનરાધાર હતી. બંને એકબીજાને ભેટીને ખૂબ રડ્યા.\n\nવિદાય વેળાએ આનંદ બોલ્યો, “બેન, આજે આપણે નવા સંબંધમાં બંધાઈ ગયાં.”",
      "duration": "7 mins",
      "category": "Drama"
    },
    {
      "id": 52,
      "title": "ફટ રે ભુંડા!",
      "story_name": "છાયા છાપામાં ફોટો જોઇને ચોંકી ગઇ. છાપામાં ફોટો તો સુશીલાબેનનું નામ બોલતું હતું પણ માનો કે ના માનો આ સોના કાકી જ છે. એમ વિચારીને છાયાએ સોનાકાકી જ્યાં રહેતા હતા ત્યાં રાજકોટ ફોન કર્યો. ફોન અજયે ઉપાડ્યો તેને તો એમ કે બા હમણા નાની ફોઇને ત્યાં રહે છે.. છાયાએ નાની ફોઇને ફોન કર્યો ત્યાં એવો જ સંદેશો આવ્યો કે તેઓ તો ગોંડલ મીના ફોઇને ત્યાં છે. મીનાને ફોન કર્યો તો કહે બા તો રાજકોટ ગયા છે. ત્યારે છાયા બોલી મને તો ચિંતા થાય છે..છાપામાં કોઇ સુશીલાબેન નો ફોટટો છે પણ અવ્વલ સોના કાકી જ જોઇ લો…\n\nઆમતો ધરમ ધ્યાનમાં દિવસ જતો રહેતો પણ રાત પડે અને ભૂતકાળની ભૂતાવળો તેમને ઝંપવા ના દે. ડોક્ટરે તેમને ઉંઘની ગોળીઓ આપેલી છતાંય રાતનાં ૩ વાગે અને ઉઠી જાય…સામાઇક, પડીકમણુ કરે અને સમજે પણ ખરા કે આયુષ્ય કર્મનો ક્ષય ના થાય ત્યાંસુધી મોતને ગળે લગાડવાની વાતો આત્માને નરકે ઢસડી જાય… આમેય માએ જીવતે જીવતદાન કરી નાખ્યું હતું અને વહેંચવા જેવું વહેંચી દીધુ હતુ.. ઈઠ્ઠોતેર વરસના સોના કાકી અડસઠની વયે વિધવા થયા હતાં..અજયને મુંબઈથી બોલાવીને નાનકડી કરિયાણાની દુકાને બેસાડી દીધો હતો. જેથી અજયના દીકરા બંટુ સાથે તેમના દિવસો જાય. અજયની વહુ રાજવી પણ શાંત અને ગુણીયલ હતી પણ તેમને તે વાતનુ દુઃખ હતું કે અજયને તેમના જેવી ઉજળી વહુ ના મળી..પણ બંટુ બરાબર અજય ઉપર હતો તેથી તેમને હેત ઉભરાતું..\n\nતે દિવસે વ્યાખ્યાનમાંથી આવ્યા ત્યારના રડુ રડુ થતી તેમની આંખો જોઇ મીના બોલી પણ ખરી..\n\n”બા આજે કેમ ઢીલા છો?“\n\n“કંઇ નહી તારા બાપા આવીને પજવે છે.”\n\n“બા! કેમ આવું આડું બોલે છે?”\n\n“શું કહું? અપાસરે બેઠી ગુરુવાણી સાંભળતી હતી ને એકદમ ઝોંકુ આવી ગયું અને સપને ચઢી ગઇ.. તારા બાપા કહેતા હતા કે હવે કોની રાહ જુએ છે?’\n\nમેં કહ્યું “આયુષ્ય કરમ જબરું લખાવીને આવી છુંને ? તેથી એ પતે નહી અને દેહ છુટવા વારો આવે ત્યારે અવાયને?”\n\nમીના જરા શંકાની નજરથી જોતાં બોલી.. “બા તું તો અમને કહેતી હતીને કે દી’ના સપના તો પાણીના પરપોટા..”\n\nભલે ચાલ આજે મને હવે રાજકોટ પહોંચી જવું છે… હું થોડુંક ખાઇને જતી રહીશ.. ઘડીયાળ સાડા અગિયાર બતાવતી હતી તેથી સોના બા બોલ્યા ય ખરા ..સવા બારની બસ મને મળી જશે.\n\n“ભલે બા તને જેમ ઠીક લાગે તેમ કરજે.”\n\nએસ ટી સ્ટેંડ ઉપર રાજકોટની બસની બાજુમા ડેમ જતી બસ પણ હતી નારાયણ સરોવરના ડેમની ચદર પડી (છલકાયો હતો) તે વાત સાંભળી ડેમની બસમાં સોનાબહેન ચઢી ગયા. બસ ચાલુ થૈ અને નિંદરમાં અધુરું સપનું આગળ ચાલું થયું.\n\n“હવે કોની રાહ જુએ છે? બંટુ મોટો થશે અને તેને પરણાવવાની વાતો કરી તારી જાતને કાં હલકી કરે?”\n\n“જુઓ ! તમે મને ખોટી ના ભટકાવો…આયુષ્ય કર્મનો ક્ષય થાય ત્યારેને?\" અને અજયના બાપુ ખડ્ખડાટ હસ્યા..\n\n“કાં મારી મશ્કરી કરો?”\n\n“હવે વેવલી ના થા… હું બે ભવ પુરા કરીને હવેના ભવમાં તારી રાહ જોઉ છું.”\n\n“પણ મારા દીકરાઓ રડેને?”\n\n“તારે જોવું છે તારા દીકરાઓ તને કેટલું રડે છે? તો માર ભુસકો અને તને બતાવું તારા દીકરા તને કેટલું રડે છે!\"\n\nપાસેના સ્ટોર ઉપરથી કાગળ લીધો અને ત્રણ વાક્યો લખ્યા.. પોલીસ અજયને હેરાન ના કરે તે હેતુથી અને તે ચીઠ્ઠી પર્સમાં મુકી.. ચંપલ બાજુમાં મુકી અને એ તંદ્રામાં જ સોનાબેને ભરેલા જળાશયમાં ભુસકો માર્યો.\n\nતંદ્રા તુટીને આંખમાં નાકમાં અને મોંમા ઘણુ બધું પાણી એક સાથે ફરી વળ્યું.. થોડાક તરફડીયા અને અંદરનો જીવ જઇને બેઠો એમની પાસે. “કેમ તું તો કહેતી હતીને લાંબુ આયુષ્ય કરમ લખાવીને આવી છું ને આ દેહ કેમનો એકદમ છુટી ગયો?”\n\n“સાચુ કહું તમારા ગયા પછી જીવવાનું ગમતું જ નહોતુ.. બધા પોત પોતાના સંસારમાં અને હું બધેય એકલી.. મને તો ગમતું જ નહોતુ.”\n\n“તોય આ દસ વર્ષ તો કાઢ્યાને? ચાલ હવે જોઇએ આગળનો તમાશો…”\n\nબચાવવા વાળી ટુકડી આવી પણ ત્યાં સુધીમાં બહુ મોડું થઇ ગયું હતું.. દેહ પાણીથી લથબથ હતો પણ ચેતના તત્વ તો ત્યાં હતુ જ નહી. બધા જ પ્રાથમિક ઉપાયો બાદ ડોક્ટરે મૃત્યુ થયેલ દેહ જાહેર કર્યો.\n\nછાપામાં ફોટો અપાયો અને બીન વારસી લાશની જેટલી આમાન્યા જળવાય તેટલી આમાન્યા જળવાઇ. એક દિવસ.. બે દિવસ... હવે તો લાશ ગંધાવા માંડી હતી.\n\nછાયા દ્વારા અજયને આ વાતની જાણ થતાં જ તે ગોંડલ પોલીસ સ્ટેશન પહોંચ્યો..બે દિવસ રાહ જોઇને પોલીસ તો દેહને બીનવારસી કહી ચિતા દેવાની તૈયારી કરાઇ રહી હતી.\n\nપોલીસને પુછતાં પોલીસે તેમનું પર્સ અને તેમા મળેલી ચીઠ્ઠીના આધારે તેમને સુશીલા બહેન માનીને અંતિમ સંસ્કાર આપવાની તૈયારી કરી રહ્યા હતા.. લાશ ડેમમાં પડ્યા રહેવાથી ફુગાઇ ચુકી હતી. તેમનો ડ્રેસ જુદો હતો. મા પંજાબી ડ્રેસ તો કદી પહેરતા નહોતા. લખાણમાંના અક્ષરો સ્પષ્ટ કહેતા હતા તે સોનામાના જ અક્ષરો હતા.. ત્રણ જ વાક્યો તેમના અંતર મનની વરાળનો આયનો હતો..\n\n”હું ખુબ જ કંટાળી ગઇ છું. આ દેહને ક્યાં સુધી અર્થ વિહીન વેંઢારવો.. મારા સંતાનોને કોઇ હેરાન ના કરે તેથી કોઇ જ ઠામ ઠેકાણું આપ્યા વિના સૌને રામ રામ- સુશીલા બેન.\"\n\nઅજય તરત જ પાછો વળી ગયો પોલીસને મારી માનું નામ તો સોના બહેન છે કહીને.. સ્મશાન ખર્ચ ન કરવો પડે તેથી.. તે દિવસે પેટ્રોલ છાંટીને ચિતા ઉપર દેહ મુકાયો અને ભડ ભડ લાગવી જોઇએ તે આગ વારંવાર પાણીને કારણે બુઝાઇ જતી હતી..પુરા ત્રણ કલાક લાગ્યા સ્મશાનમાં તે દેહને ભસ્મ થતાં.\n\nફુગાયેલી લાશ પાસે મા અને બાપ બંને અદેહે ઉભા હતા. પૈસાનો ખરચ ના થાય તે હેતુથી અજય જ્યારે પાછો વળી ગયો ત્યારે સોનાબા રડતા હતાં અને બાપા હસતા હતા..\n\n“જોયું? આ તારા અજયે છેલ્લી ખાંધ પણ ના આપી.. અને તું તેની ચિંતા કરીને ચીઠ્ઠીમાં જાતે બીન વારસી થઈ ખરુંને?\"\n\nવાસ્તવમાં અજય પાછો વળ્યો અને માએ ફીટકાર વરસાવ્યો.. ફટ રે ભુંડા… તને મેં આ સંસ્કાર તો નહોતા આપ્યા.\n\nઅજય બહુ જ બેચેન હતો નાની ફોઇ, મીના ફોઇ, છાયા બહેન અને મોહલ્લાના બધા લોકો પુછ્યા કરે “બા કયાં?” અને અજયની આંખમાંથી બોર જેવડા મોટા આંસુડા પડે..”બાને શું ખોટું લાગ્યું કે તેઓ ક્યાંક જતાં રહ્યાં..”\n\nદિવસો વહી ગયા.. મહીનાઓ જતા રહ્યા.. માને ખોળવાના નામે… મા તો જતી રહી.. જે છે તેને વહેંચવાનું તો હતું જ નહીં.. માના ફોટા પાસેના દીવા પાસે રોજ મૌન ક્ષમા યાચના થાય છે.\n\nજે સબંધો હતા તે જીવ ગયોને પુરા થયા..”મારો અજય મારો અજય” કહેનારી સોનાબા તો હતી ન હતી થઇ ગઇ. કોણ કહે છે દીકરામાં મા બાપ જીવે છે? જિંદગીની ઘરેડ ચાલુ છે.\n\nઅજયનો દીકરો બંટુ એકલો બાને યાદ કરે છે…અને આકાશે ધ્રુસકે ને ધ્રુસકે સોનાબાનો આત્મા રડે છે.\n\nઅજયની પત્ની અને છાયાની નાની બહેન રાજવી અજયની બેચેની સમજતી નહોતી પણ કોઇક ગહેરો શોક લાગ્યોછે તેમ કરીને પુછ પુછ કરતી. પણ બાની વાત આવે અને અજયના આંસુ તરત જ ટપ ટપ કરતા નીકળવા માંડે.\n\n“આવું ક્યાં સુધી ચાલે?” રાજવીએ છાયાને પુછ્યુ\n\nરાજવીના પપ્પા ડોક્ટર હતા તેથી તેમનો સંપર્ક થયો ત્યારે તેમને શરુઆતમાં તો બા ઘર છોડીને ગયા તે વાતનો આંચકો લાગ્યો.. પણ આ પ્રકારની વાતો છોકરીઓમાં વધારે હોય એમ વિચારીને તેમણે અજયની સાથે સોનાબાની વાત કરવાની સૌને મનાઇ ફરમાવી.\n\nરાજવી અને તેના પપ્પાએ અઠવાડીયા પછી ”સોનાબા આવે છે” વાળી વાત અજયને કહી..\n\nઅજય તો સ્તબ્ધ થઇને બોલ્યો.. “એ કેમ બને?\"\n\nરાજવી કહે “એમનો ફોન આવ્યો હતો તેઓ સોનગઢ હતા અને આજે ચાર વાગ્યાની બસમાં આવે છે તેવો ફોન આવ્યોને.. છાયાબહેનનો.”\n\nઅજય જોરથી ઠૂઠવો મુકતા બોલ્યો..”તે તો કદી આવવાના નથી.. તેઓ તો ડેમમાં પડીને મરી ગયા..”\n\n“હેં!” રાજવી અને તેના પપ્પા બંને સંગાથે બોલ્યા.\n\nઅજય ખુબ જ રડ્યો તેનો ડુમો હવે ખુલ્લે આમ બહાર આવી ગયો હતો. આજુબાજુ વાળા બધા ભેગા થઇ ગયાને બાના ફોટા સામે રડતા તે પહેલી વાર બોલ્યો..”મા મને માફ કર.. કોઇ દી’ નહીંને તારા સ્મશાન ખર્ચ માટે જીવ ટુંકો કર્યો…\"\n\nરડતા સોનાબાના આત્માને પહેલી વાર ટાઢક થઇ..”અજય અજય” કહેતા તે આત્મા કયારે હવામાં વિલીન થઇ ગયો તે કોઇને ના સમજાયુ.. તે રડતો હતો.\n\n“બા તમારા ફોટા ઉપર સુખડનો હાર સુધ્ધાં ના ચઢાવ્યો કે ના તમારી પાછળ પૂજા ભણાવી.. મા મને માફ કર…” તેને કોણ જાણે કેમ માના શબ્દો સંભળાતા હતા.. \"ફટ રે ભુંડા!\" પણ આ શબ્દોમાં ધિક્કાર નહોતો..માના શબ્દો હતા..પેલું નાનું બાળક ખોટું કરે અને તેને ભુલ સમજાઇ જાય ત્યારે જે મીઠો ઠપકો હોય તેમ જ…\n\n\"બંટુ પપ્પાને રડતા જોઇને બોલ્યો પપ્પા બા હવે ક્યારેય નહી આવેને?\"\n\n“હા બેટા.” કહીને ડોક્ટર નાનાએ તેને બાથમાં લીધો.\n\n",
      "duration": "6 mins",
      "category": "Drama"
    },
    {
      "id": 53,
      "title": "વાત એક ઉપકારની...",
      "story_name": "“હિતેશ રૂડો-રૂપાળો છે એટલે ને અટકને લીધે ક્યારેક કોમેડી થાય છે.” નંદાબહેને હસીને સવિતાને કહ્યું.\n\nનંદાબહેન અને દિલીપભાઈને બે સંતાન. શીતલ અને હિતેશ. બાજુની સોસાયટીમાં રહેતી સવિતા નંદાબહેનની ખાસ બહેનપણી. મળવા આવે ત્યારે એકાદ કલાક બેસે. \n\n “હિતેશની જોડે એક બ્રાહ્મણની દીકરી ત્યાં નવી નવી નોકરીમાં લાગી છે. હિતલાને કંઈ પૂછ્યાગાછ્યા વગર એ ગાંડીએ તો એના બાપાને વાત કરી.ગયા રવિવારે એ બાપ-દીકરી અમારું ઘર શોધતા આવ્યા.એમણે અમને પરિચય આપ્યો ત્યારે નવાઈ લાગી.એ વડીલ તો આંખો ઝીણી કરીને આખા ઘરનું નિરીક્ષણ કરે.પછી હળવે રહીને અમને પૂછ્યું કે હિતેશકુમારના જન્માક્ષર આપશો? હિતલાના પપ્પા તો હસી પડ્યા. એ વડીલને કહ્યું કે ત્રિપાઠીસાહેબ, અમને તો કોઈ વાંધો નથી પણ સચ્ચાઈ જાણીને તમે ભાગી જશો.એ બાપ-દીકરી આશ્ચર્યથી તાકી રહ્યા હતા એમને નિખાલસતાથી સમજાવ્યું કે અમે શર્મા એટલે રાજસ્થાન કે યુ.પી.ના બ્રાહ્મણ નથી.અમે તો મહેસાણા બાજુના શર્મા છીએ..હજામ. સારા શબ્દોમાં કહો તો વાળંદ!”\n\n        “હાય રામ! પછી શું થયું?” \n\n“ધૂળ ને ઢેફાં..ચા પીને એ લોકો જતા રહ્યા. રાત્રે ફોન ઉપર શીતલને વાત કરી તો એ પણ ખડખડાટ હસી પડી..”\n\n“શીતલના લગ્નને તો બે વર્ષ થઈ ગયાને? એ લોકો તો લંડનમાં જ છેને?” \n\n“ભગવાનની દયાથી જમાઈ એવો મળ્યો છે કે અમને જરાય ચિંતા નથી. મનોજકુમાર લાખ રૂપિયાનો માણસ છે. શીતલ તો એવા સુખમાં હિલ્લોળા લે છે કે અમને યાદેય નથી કરતી..” એમના અવાજમાં સંતોષનો રણકો ઉમેરાયો.“સાસરે ગયેલી દીકરીને પિયરની જરાય યાદ ના આવે, એનાથી મોટું સુખ દીકરીના મા-બાપ માટે દુનિયામાં એકેય નથી! અત્યારે પાંચમો મહિનો જાય છે ને જમાઈ ફૂલની જેમ સાચવે છે મારી શીતલને..” \n\n“એની ડિલિવરી માટે તમે જવાના કે તમારી વેવાણ જશે?”સવિતાએ પૂછ્યું. \n\n“વેવાણની તબિયતના ઠેકાણા નથી. મને કહે તો અબઘડી વિમાનમાં બેસી જાઉં, પણ જમાઈએ ના પાડી.ત્યાં પાડોશમાં જ એમનો ભાઈબંધ રહે છે, એની મા કડેધડે છે.એ બધું સંભાળી લેશે.બધી વ્યવસ્થા કરી રાખી છે.મારે તો અહીંથી મેથીના લાડવા મોકલીને રાજી થવાનું..”\n\nલંડનમાં શીતલે પુત્રને જન્મ આપ્યો. એના ત્રીજા જ દિવસે અહીં મનોજની મમ્મીએ દેહ મૂક્યો. મનોજના પપ્પા નગીનભાઈ ભાંગી પડ્યા. એકનો એક દીકરો લંડનમાં ને અહીં પોતે સાવ એકલા. સાંઈઠ વર્ષમાં હજુ છ મહિના બાકી હતા. નોકરી કરવાની હતી,ત્યાં સુધી ઑફિસમાં સમય પસાર થઈ જશે પણ પછી શું એ ચિંતા એમને કોરી ખાતી હતી.રૂપિયા-પૈસાની કોઈ ફિકર નહોતી,પણ ખાલીખમ ઘરમાં ચોવીસેય કલાક કઈ રીતે વીતાવવાના? મનોજે તો કહી દીધેલું કે રિટાયર થઈને લંડન આવી જજો પણ એમના મનમાં દ્વિધા હતી. અહીં મંદિરના ઓટલે કે સાંજે બગીચામાં મિત્રોની સોબત મળે, ત્યાં વાત કોની જોડે કરવાની? અલબત્ત, અહીં એમને મોટામાં મોટી તકલીફ જમવાની હતી.બહારનું જમવાનું ફાવે નહીં, રસોઈ આવડે નહીં, કંટાળો આવે છતાં,જાતે બનાવવાનો પ્રયત્ન ચાલુ રાખ્યો. એ નિવૃત્ત થયા એ પછી નંદાબહેન અને દિલીપભાઈએ એમની પૂરી કાળજી રાખી. દર બે-ચાર દિવસે આવીને એ બંને ખાસ્સું રોકાતા.કોઈને કોઈ બહાને અઠવાડિયે એકાદ વાર જમવા પણ  બોલાવતા.ક્યારેક એમને ત્યાં નંદાબહેન રસોઈ બનાવે.\n\nરવિવારે સવારે એ બંને એમની સાથે પચાસેક વર્ષની એક સ્ત્રીને લઈને આવ્યા એટલે નગીનભાઈને આશ્ચર્ય થયું.“આ મારી બહેનપણી રસિલા...” ઓળખાણ કરાવીને નંદાબહેને અધિકારથી કહ્યું. “આજે અમે ત્રણેય અહીં તમારી સાથે જમવાનો કાર્યક્રમ બનાવીને આવ્યા છીએ.બધી રસોઈ રસિલા બનાવશે..” પછી હસીને ઉમેર્યું. “ઊંધિયામાં એની માસ્ટરી છે એટલે રીંગણ તો અમે લઈને જ આવ્યા છીએ.તમે રસોડામાં જઈને એને બધા ડબાડૂબલી બતાવી દો..”\n\nનગીનભાઈ રસોડામાં રસિલાને માર્ગદર્શન આપી રહ્યા હતા ત્યારે નંદાબહેનની હાજરી હોવા છતાં અછડતી નજરે નગીનભાઈ રસિલાનું નિરીક્ષણ કરી રહ્યા હતા.પચાસેક વર્ષની ઉંમરે પણ શરીરનો બાંધો ઘાટિલો હતો.તંદુરસ્તીથી ચમકતી ઘઉંવર્ણી ત્વચા,નમણું નાક અને વિશાળ આંખોમાં ભોળપણ.  \n\nએ પછી નંદાબહેન અને નગીનભાઈ બહાર આવી ગયા.જબરજસ્ત ઝડપથી રસિલાએ એકલા હાથે રસોઈ બનાવી. ચારેય સાથે જમવા બેઠા. “હું ખોટા વખાણ નહોતી કરતીને?” જમતી વખતે નંદાબહેને હસીને નગીનભાઈને પૂછ્યું.  “બોલો સાહેબ,રસોઈ કેવી લાગી?”\n\n“અદ્ ભૂત!” નગીનભાઈએ આદરભાવથી રસિલાની સામે જોયું. “ખરેખર,તમને સારું લગાડવા નથી કહેતો.પણ જે સાચું છે એ કહું છું. આવી ટેસ્ટી દાળ કોઈ હોટલમાંય નથી ખાધી.ભડથાનો સાચો સ્વાદ કેવો હોય એ આજે ખબર પડી.” \n\n“ને ફૂલકા રોટલી?”નંદાબહેને હસીને પૂછ્યું. “.મારા ભારતના નકશાની તુલનામાં આ રોટલીને તો ઓસ્કાર એવૉર્ડ આપવાનું મન થાય છે!” ખુશખુશાલ નગીનભાઈના અવાજમાં સુખદ આશ્ચર્ય હતું.\n\n        “જુઓ,નગીનભાઈ, છાસ લેવા જવું અને દોણી સંતાડવી એવી આવડત મારામાં નથી.” જમ્યા પછી બધા સોફા ઉપર બેઠા હતા ત્યારે નંદાબહેને ઠાવકાઈથી સમજાવ્યું.“તમારાથી ખાનગીમાં મનોજકુમાર સાથે અમારે પંદર દિવસથી રોજ ફોન ઉપર ચર્ચા ચાલે છે.વોટસેપ પર વીડિયો કોલમાં મનોજકુમાર અને શીતલની સાથે આ રસિલાને પણ વાત કરાવી દીધી છે.એ બંને પણ મારી વાત સાથે સો ટકા સંમત છે અને જો તમે હા પાડશો તો એ બંને રાજી રાજી થઈ જશે.” \n\n“હું કંઈ સમજ્યો નહીં..”નગીનભાઈના અવાજમાં ગૂંચવાડો હતો.  \n\n “મારી વાત શાંતિથી સાંભળો..”નગીનભાઈની સામે જોઈને નંદાબહેને સમજાવ્યું.  “આ રસિલા મારા ગામની જ છે. શેરીની ધૂળમાં સાથે રમીને મોટા થયા છીએ. બે વર્ષ અગાઉ એના પતિનું અવસાન થયા પછી એ બાપડી આ સંસારમાં સાવ એકલી છે.ઈશ્વરે સંતાનસુખ નથી આપ્યું એટલે વિધવા થયા પછી હતાશામાં ડૂબીને રડ્યા કરતી હતી.એની દશા જોયા પછી,સાચું કહું? કાચી સેકન્ડમાં તમારો લાચાર ચહેરો નજર સામે તરવરી ઉઠ્યો.સંસારસુખના કોઈ અભરખા આ ઉંમરે ના હોય એ સમજું છું, એ છતાં,જીવનસાથીની સાચી જરૂરિયાત તો આ ઉંમરે જ હોય.તમે બંને સમદુ:ખિયા છો.પોતપોતાની પીડા મનમાં સંતાડીને વેદનાનો ભાર વેંઢારીને જાણે દિવસો ટૂંકા કરતા હો એ રીતે મરતા મરતા જીવી રહ્યા છો.દુનિયાની પરવા કર્યા વગર તમે બંને એક બનીને જીવશો તો જિંદગી જીવવા જેવી લાગશે.”\n\nનગીનભાઈના ચહેરા પરની અવઢવ પારખીને નંદાબહેન ઉમેર્યું. “કોઈ ઉતાવળ નથી.આજે અમે જઈએ છીએ.રસિલા અહીં રોકાશે. તમે બંને શાંતિથી વાતો કરીને એકબીજાની સાથે ફાવશે કે નહીં એ નક્કી કરી લો.જરૂરી લાગે તો કાલે ફરીથી મળજો. એ પછી,બંનેની ઈચ્છા હોય તો આર્યસમાજમાં લગ્ન ગોઠવી આપવાની જવાબદારી મારી..”\n\nનગીનભાઈ રસિલાના ચહેરા સામે તાકી રહ્યા.નંદાબહેન અને દિલીપભાઈ ઊભા થયા.\n\n“મારી ફરજમાં આવે છે એટલે એક ખુલાસો કરી દઉં..” પગ ઉપાડતાં અગાઉ નંદાબહેને સ્પષ્ટતા કરી.“આ મારી બહેનપણી કામકાજમાં હોશિયાર છે. ઘરરખ્ખુ છે એટલે તમારું ઘર સાચવશે. એની રસોઈનો તો તમે ટેસ્ટ કરી લીધો..” એણે હસીને ઉમેર્યું.  “બાકીના ટેસ્ટ એ ધીમે ધીમે કરાવી દેશે..” બીજી સેકન્ડે ગંભીર થઈને માહિતી આપી.  “આમ તો એની તબિયત ઘોડા જેવી છે પણ,ક્યારેક અસ્થમાનો પ્રોબ્લેમ થાય છે.એકદમ ઠંડા વાતાવરણમાં દમની તકલીફ થઈ શકે.રેગ્યુલર લાઈફમાં તમને દવાનો ખર્ચો નહીં કરાવે એ મારી ગેરંટી..” \n\nદસેક દિવસ પછી વીસેક સંબંધીઓની હાજરી વચ્ચે આર્યસમાજમાં નગીનભાઈ અને રસિલાની લગ્નવિધિ દરમ્યાન વાતાવરણ ઉત્સાહથી છલકાતું હતું. રજા મળે એવું નહોતું એટલે મનોજ અને શીતલે વોટસેપથી પપ્પાને અને નવી મમ્મીને ખૂબ ઉમંગથી શુભકામનાઓ આપી.\n\nહોટલમાં જમણવાર પછી હસીખુશી હતી.નવદંપતીએ ફરવા માટે અંબાજી અને આબુ જવાનો કાર્યક્રમ ગોઠવ્યો હતો.એ મુદ્દે મીઠી મજાક-મશ્કરી પણ ચાલી.\n\nઘેર આવતી વખતે સવિતા નંદાબહેનની સાથે કારમાં ગોઠવાઈ ગઈ. “આવને..થોડી વાર આરામથી બેસીને જજે..” ઘેર પહોંચ્યા પછી નંદાબહેને આગ્રહ કર્યો એટલે સવિતા રોકાઈ ગઈ.દિલીપભાઈ અંદરના રૂમમાં આરામ કરવા ગયા.\n\n        “તેં ખરેખર પુણ્યનું કામ કર્યું..” સવિતાના અવાજમાં આદરભાવ હતો.“ બે દુ:ખિયારા હૈયાને એક કરીને એમનું જીવતર સુધારી નાખ્યું..વલોપાત કરતા વેવાઈને રસિલા જોડે પરણાવીને બંનેની પીડા હળવી કરી..ખરેખર સાચી સેવા!”\n\n “સેવા?ધૂળ ને ઢેફાં!” નંદાબહેન ખડખડાટ હસી પડી. “ એ નગીન કાલ મરતો હોય તો આજ મરે, એની પીડા દૂર કરવામાં મને શું રસ હોય?મને તો મારી દીકરીની જ ચિંતા હોયને? વેવાણ મરી ગઈ પછી સાવ નવરોધૂપ આ નમૂનો લંડન જવાનું વિચારતો હતો. પાકા પાયે બધી તૈયારી શરૂ કરી દીધેલી. બાપ-દીકરા વચ્ચે ફોન ઉપર લાંબી લાંબી વાત થાય એ સાંભળીને મારી દીકરી ભડકી ગઈ હતી.  ફોન ઉપર મારી પાસે ઉભરો ઠાલવ્યો. કાયમ માટે સસરાનો બોજો એ કઈ રીતે વેંઢારે? એનો દીકરો હજુ એક વર્ષનો છે. એને રડાવીને એ બિચારી ઘેર બેસીને ઑફિસનું કામ કરે છે.મને કહે કે છોકરાના બાળોતિયાં ધોવાનોય ટાઈમ નથી મળતો એમાં આ ડોસાના ધોતિયા ક્યાંથી ધોવાશે? દીકરીની મા છું એટલે મગજમારી કરીને પણ કોઈક રસ્તો તો શોધવો પડેને? એમાં આ રસિલા મળી ગઈ ને મને રસ્તો જડી ગયો.એ બિચારીને આશરો મળી ગયો ને મારી ઉપાધિ ટળી ગઈ!” આંખ મિચકારીને એણે ઉમેર્યું. “કુદરતની મહેરબાની એવી કે રસિલાને અસ્થમાની તકલીફ છે.એ ક્યારેય લંડન જવાનું વિચારી પણ ના શકે.ત્યાંની હવામાં તો તરત ઉથલો મારે..એની માયામાં નગીનભાઈ પૂરેપૂરો લપેટાઈ જશે એટલે એને અહીં મૂકીને એ એકલો લંડન કઈ રીતે જવાનો? શીતલને કાયમી શાંતિ!..” નંદાબહેન બોલતી હતી ને સવિતા સ્તબ્ધ બનીને સાંભળતી હતી.",
      "duration": "6 mins",
      "category": "Drama"
    },
    {
      "id": 54,
      "title": "ગરમ મસાલો",
      "story_name": "તાજા વરસેલા મેઘથી બહાર તરફ ભીંજાયેલું ઘાસ શયનખંડ ને એની મધુર સુગંધથી મહેકાવી રહ્યું હતું. અરીસામાં પોતાનું પ્રતિબિંબ નિહાળી રહેલી સ્વાતિને પોતાનું રૂપ વધુ નિખરી ઊઠેલું અનુભવાઈ રહ્યું હતું. ઘેરા લીલા રંગની સાડી એના શ્વેત રંગને વધુ નિખાર આપી રહી હતી. લગ્નની મહેંદી હજુ હાથોમાં એના ગાઢ રંગ અને મહેક જોડે ચળકી રહી હતી. એ લાલ મહેંદીવાળા હાથ વડે એણે સિંદૂરની ડબ્બીમાંથી માથાનો સેંથો પૂર્યો જ કે હાથમાંની લાલ બંગડીઓના અવાજથી શયનખંડ ગુંજી ઊઠ્યો. ગળામાં મંગળસૂત્ર ચઢાવી, સાડીનો પાલવ માથા ઉપર વ્યવસ્થિત ગોઠવી એ ધીમે ડગલે રસોડા તરફ ઊપડી. \n\nઆખું રસોડું મસાલાની તીખી સુગંધથી મહેકી રહ્યું હતું. આવી રહેલી છીંકને સાડીના પાલવ વડે સ્વાતિએ શીઘ્ર રોકી લીધી. પથ્થર ઉપર છુંદાઈ રહેલા મસાલાઓ વૃદ્ધ ચહેરા ઉપર સંતોષ અને આનંદના ભાવો પહોંચાડી રહ્યા હતાં. સ્વાતિના ચહેરા ઉપર એનાથી વિપરીત અણગમાના હાવભાવો વ્યાપી ગયા. આજે પણ એજ પથ્થરની કટકટ. ગઈ કાલે મનોજને એકાંતમાં વાત તો કરી હતી. પણ એ ક્યાં રહી ગયા? બજારમાં આટલી વાર? શાકભાજી સાફ કરતા કરતા સ્વાતિએ રસોડાની બારીમાંથી એક નજર રસ્તા તરફ નાખી. \n\nસામે તરફથી બંને હાથમાં બજારનો સામાન ખરીદીને આવી રહેલા મનોજને નિહાળતાંજ સ્વાતિને હાશકારો થયો. \n\n\" લે બા, બધુંજ લઈ આવ્યો.\"\n\nદીકરા પાસે મંગાવેલી દરેક સામગ્રી યોગ્ય માત્રામાં અને યોગ્ય ગુણવત્તાયુક્ત આવી કે નહીં એની ચકાસણી કરવા વૃદ્ધ શરીર પથ્થર છોડી ઊભું થયું. \n\n\" લે વહુ. અહીં આવતી રે. આ મસાલા વાટ એટલે હું સગવડ કરું. \"\n\nશાકભાજી છોડી સ્વાતિ પથ્થર પાસે ગોઠવાઈ. એના ચહેરાના હાવભાવોમાં અણગમો બમણો થઈ ઊઠ્યો. પથ્થર પર એના હાથ વડે છૂંદાઈ રહેલા મસાલાઓ કરતા એની આંખોમાં વ્યાપેલી તીખાશ વધુ તેજ હતી. મનોજની આંખો એ તેજ તીખાશથી બળી ઊઠી. ગઈ કાલે રાત્રે પલંગ ઉપર સ્નેહની એ પળમાં સ્વાતિને વાત કરી જોવાનું વચન આપી તો બેઠો હતો. પણ બાની આગળ મોઢું ખોલવું એટલે પોતાના જ પગ ઉપર કરવત ફેરવવી. એક તરફ બાનો તીખો સ્વભાવ અને બીજી તરફ પત્ની માટેનો પ્રેમ. સૂડી વચ્ચે સુપારી જેમ એ લટકી રહ્યો હતો. સ્વાતિને અચાનક ઉધરસ ચઢી. સ્વાતિ તરફ પીઠ ફેરવી બજારની સામગ્રી જોવામાં વ્યસ્ત બાએ પીઠ ફેરવયા વિના જ હુકમ આપ્યો. \n\n\" આને થોડું પાણી આપ.\"\n\nબાનો પડ્યો બોલ ઝીલવાની ટેવથી વિવશ મનોજ તરતજ પાણી લઈ સ્વાતિ નજીક પહોંચ્યો. સ્વાતિએ પાણીનો લોટો હાથમાં ન લીધો. ફક્ત તીખી આંખે મનોજ ઉપર પ્રહાર કર્યો. ત્યારે મનોજને સમજાયું સ્વાતિને સાચેજ ઉધરસ આવી ન હતી. એ તો ફક્ત એક સંકેત હતો. એને ગઈ કાલે રાત્રે શયનખંડમાં આપેલ વચન યાદ કરાવવા. સ્વાતિને આંખો વડેજ આશ્વાસન આપી મનોજ જાતેજ બધું પાણી ગટગટાવી ગયો. એ પાણી દ્વારા જાણે એનું ગળું સશક્ત થયું હોય એમ હિંમત ભેગી કરતો એ બા નજીક પહોંચ્યો. \n\n\"બા, હું શું કહેતો હતો....\" \n\nપથ્થર ઉપર મસાલા ફૂટી રહેલી સ્વાતિની નજર અત્યંત ધ્યેયબઘ્ધ મનોજને તાકી રહી. બજારની સામગ્રી જોવામાં વ્યસ્ત બાએ મનોજને નિહાળ્યાં વિનાજ મોટા અવાજે પ્રશ્ન પૂછ્યો. \n\n\" શું છે.....?\" \n\nબાના અવાજથી આત્મવિશ્વાસમાં કમી આવી હોય એ રીતે પોતાનું ગળું ખોંખરી મનોજે વાત આગળ વધારી. સ્વાતિના હાથ પથ્થર ઉપર પહેલાથી પણ વધુ ગતિમાં આગળપાછળ ફરી રહ્યા. જાણે એ પોતાની ઝડપથી મનોજને વાત વધુ ઝડપથી આગળ વધારવાનો સંકેત આપી રહી હોય. \n\n\"બા હવે આ ઉંમરે પથ્થર ઉપર મસાલા કરવાનું છોડ. તારા હાડકાઓને થોડો આરામ આપ. તે બહુ કર્યું. બસ હવે.\" \n\nદીકરા તરફ ગર્વની દ્રષ્ટિ ફેંકી વૃદ્ધ હાથ ફરી પોતાના કાર્યમાં વ્યસ્ત થયાં. \n\n\"હા, હવે વહુ આવી ગઈ છે તો મને ચિંતા જ નથી. ધીરે ધીરે બધું એને શીખવી દઉં એટલે હું છૂટું.\"\n\nપથ્થર ઉપર ઘસાઈ રહેલા હાથમાં ક્રોધ અને અકળામણ ભળતા એ હજી વધુ ઝડપ ગ્રહણ કરી રહ્યા. એ ઝડપથી ડરી મનોજનું થૂંક ગળામાં ઉતર્યું અને શબ્દો ગળાની બહાર ઉછળી આવ્યા. \n\n\"બા હવે તો બધા નવું મશીન વસાવે છે. વીજળીથી ચાલે. મસાલા તો એવા ઝડપે પીસી આપે... અને હાથ પણ નહીં દુઃખે. બધુજ આપમેળે થઈ જાય.\" \n\nબજારની સામગ્રી પડતી મૂકી વૃદ્ધ શરીર પાછળની દિશામાં ફર્યું. એ સલાહ કઈ દિશામાં થઈ આવી હતી એ વર્ષોના અનુભવવાળી આંખો ક્ષણભરમાં પામી ગઈ. એ આંખોની અગનજ્વાળા સહન ન થતા સ્વાતિની નજર પથ્થર પર પીસાઈ ચૂકેલા મસાલાઓ ઉપર સ્તબ્ધ થઈ થંભી ગઈ. વૃદ્ધ શરીર અન્ય દિશામાં ફર્યું. મનોજ તરફ એક આંગળી ચેતવણી સ્વરૂપે ઉપર ઉઠી. \n\n\"વર્ષોની પરંપરા આમ આજકલના નવા વિચારોથી અટકી ન પડે. આ પથ્થર મને મારી સાસુએ આપ્યો હતો અને હું મારી વહુને આપીશ. આ ઘરમાં આજ સુધી હાથમહેનતે તૈયાર થયેલા મસાલાઓએ જ જમવાની લજ્જત જાળવી છે અને આગળ પણ જાળવશે. સમજી લેજો. આજ પછી આ વિષય ઉપર કોઈ ચર્ચા ન થશે.\" \n\nએ દિવસે ન્યાયાધીશનો હથોડો એવો અફળાયો કે એ રસોડામાં કદી અર્વાચીન મશીન વસાવાની કોઈ વાત નીકળીજ નહીં. વર્ષો વીતતા ગયા અને સ્વાતિના હાથ એ પ્રાચીન પથ્થર ઉપર આગળથી પાછળ ઘસાતા રહ્યા. હાથ મહેનતે તૈયાર થયેલા એ મસાલાઓ પરિવારના જમણને પારંપરિક સ્વાદની ભેટથી મહેકાવતા રહ્યાં. \n\nઆખરે એક દિવસ આવ્યો જયારે એ પ્રાચીન પથ્થર જુના નકામા સામાનના સંગ્રહ- સ્થાન સમા ઘરના સ્ટોરરૂમમાં જઈ પટકાયો. એના સ્થાને રસોડામાં નવી ચળકતી મિક્સી ગોઠવાઈ ગઈ. સ્વાતિના હાથ રાહતનો શ્વાસ ભરી રહ્યા. એક પછી એક ઘરમાં સાફ કરી સૂકવેલા મસાલાઓ એ મિક્સીમાં પડવા લાગ્યા અને નામના જ સમયમાં બધુજ સુંવાળું પીસાઈને તૈયાર થઈ ગયું. ફૂલોનો હાર પહેરી વૃદ્ધ બા પોતાની ભીંત ઉપર શણગારાયેલી તસ્વીરમાંથી એ દ્રશ્ય નિ:સહાય નિહાળી રહ્યાં.\n\n૨૫ વર્ષ પછી....... \n\nઘરનું બારણું ધીમે રહી ખૂલ્યું. રેવતીએ ઘરમાં પ્રવેશતા જ કાંડા ઘડિયાળ ઉપર નજર કરી. બેઠક ખંડમાં સામેની ભીંત ઉપર સજ્જ ઘડિયાળે પણ એક સમાન આંકડાઓ દર્શાવ્યા. મોડું થઈ ગયું. અત્યંત ઝડપે પોતાના શયન ખંડમાં જઈ એણે ત્વરિત સ્નાન લીધું. કાળી ટાઈટ સ્લેક્સ ઉપર પીળા રંગની ઘૂંટણ સુધીની કોલરવાળી કુર્તી ચઢાવી. અર્ધ ભીના વાળને મહેંદીથી સુશોભિત હાથ વડે ખભા ઉપર છૂટાં મૂક્યા કે લાલ રંગની બંગડીઓથી આખો શયનખંડ ગુંજી ઊઠ્યો. સેંથામાં સિંદૂરનો સ્પર્શ કરી, ગળામાં મંગળસૂત્ર પહેરી, ઘરે પરત થતી વેળા સુપર માર્કેટથી સાથે લઈ આવેલ બજારની સામગ્રી જોડે એ સાસરેના રસોડામાં પોતાનું પહેલું જમણ તૈયાર કરવા ભાગતા ડગલે ઉપડી. \n\nલગ્ન પછી નોકરી કરવાની પરવાનગી આપે એવું કુટુંબ મળી ગયું હતું. પોતાનું સદ્દભાગ્યજ વળી. હવે પોતાના તરફથી અન્ય કોઈ ભૂલ થવી જોઈએ નહીં. બપોરનું ભોજન સાસુમા તૈયાર કરી નાંખતા. ફક્ત રાત્રિનું ભોજન પોતાના હિસ્સે આવ્યું હતું. એમાં કોઈ કચાશ રહેવી ન જ જોઈએ. વિચારોના વમણ જોડે રેવતી રસોડામાં પ્રવેશી. સ્વાતિ પોતાની નવી વહુના રસોડામાં પ્રથમ દિવસને પોતાના અનુભવી માર્ગદર્શન જોડે સરળ બનાવવા અગાઉથીજ ત્યાં હાજર હતી. સાસુને પગે લાગી રેવતીએ ઝડપ વધારી પોતાની સાથે લઈ આવેલ વાનગી માટેની સામગ્રીઓને એક પછી એક રસોડાના પ્લેટફોર્મ ઉપર ગોઠવવાની શરૂઆત કરી. સ્વાતિની નજર સંતોષ ભર્યા હાવભાવો જોડે દરેક સામગ્રી ઉપર ફરવા માંડી. અંતિમ સામગ્રી કોથળીમાંથી બહાર નીકળી જ કે સ્વાતિના હાવભાવોનો રંગ બદલાઈ ગયો. \n\n\"આ શું છે.... ?\" \n\nએક તીખો પ્રશ્ન રસોડાના વાતાવરણ ને ઉષ્ણ બનાવી રહ્યો. \n\n\"આ મસાલો છે, મમ્મી. આ કંપનીનાં મસાલાઓ જ મારા ઘરે વપરાય છે એનો સ્વાદ ....\" \n\nરેવતીના શબ્દો ઉપર બળજબરીએ પૂર્ણવિરામ મૂકતા સ્વાતિએ એક વેધક દ્રષ્ટિ રેવતી ઉપર ફેંકી ને એનું વાક્ય આગળ વધતું અટકી પડ્યું. સ્વાતિએ પોતાના હાવભાવો નિયંત્રણમાં લેતા રસોડાના નિયમોથી રેવતીને માહિતગાર કરી. \n\n\" જો બેટા. તારા ઘરે જે કઈ થતું હોય એમાં હું દખલગીરી ન કરી શકું. એ જ રીતે મારા ઘરના નિયમોમાં અન્ય કોઈ દખલગીરી ન જ કરી શકે. વર્ષોથી આ ઘરમાં ઘરે તૈયાર થતા મસાલાઓ જ જમણને પરંપરાથી બાંધી રાખતા આવ્યા છે. ઘરે બધુ જ હાજર છે. જે વાનગી બનાવવાની હોય એને અનુરૂપ સામગ્રી પસંદ કરી, ધોઈ, સૂકવી આગળથી તૈયાર કરી રાખવી ને પછી આ મિક્સીમાં પીસી નાંખવી. ખબર નહીં બહારના આ રેડીમેડ મસાલાઓમાં શું ભેળસેળ થયું હોય. સ્વચ્છતાના ધોરણ જળવાયા હોય કે નહીં ? \"\n\nસ્વાતિના ભાષણથી રેવતીના મોઢા ઉપર કંટાળાના ભાવો પારદર્શક થવા માંડ્યા. પણ નોકરી બચાવવાના ચક્કરમાં આ બધું સાંભળવું પડશે એ વિચારે મનોમન ચીઢ કરતી રેવતી નિ:સહાય જૂની પેઢીનું લાંબુંલચક ભાષણ સાંભળતી રહી. \n\n\" ને હવે તો આપણા સમયમાં મસાલાઓ ઘરે પીસવું કેટલું સહેલું છે ! મારા સાસુ તો જાતે પથ્થર ઉપરજ બધું વાંટતા ને મારી પાસે પણ એજ કરાવતા. પણ તારી સાસુ તો સમજે છે. મારા હાથ દરેક પીડા સહી ગયા પણ તારા માટે તો આ છે..\" \n\nપોતાની નવી વહુને નવી મિક્સી ભેટમાં આપી સ્વાતિ રસોડાની બહાર નીકળી ગઈ. પોતાની જોડે રેવતીએ ખરીદેલ ઈન્સ્ટન્ટ મસાલાનું પેકેટ પણ લઈ ગઈ. \n\nરસોડામાં એકલી પડેલી રેવતીના દાંત ભીંસાયા પણ નોકરીનો વિચાર આવતાજ એણે હાથમાં થમાવવામાં આવેલ નવી મિક્સીનું પ્લગ ઈલેક્ટ્રિક સર્કિટમાં બળજબરીએ છણકા જોડે ભીંસી દીધું. \n\nએ દિવસ પછી એ મિક્સી નિયમિત ફરતી રહી અને ઘરે જ ધોઈને સાફ થઈ સૂકાયેલી સામગ્રીઓને પીસી પીસી ઘરના જમણને પારિવારિક પરંપરાગત સ્વાદનો સેતુ બનાવતી ગઈ.\n\nઆખરે વર્ષો પછી એક દિવસ રેવતીએ રસોડામાં રાહતનો દમ ભર્યો. વર્ષોથી ઘસાયેલી મિક્સી ઘરના સ્ટોરરૂમમાં પડી ધૂળ ખાઈ રહેલા મસાલા ફૂટવાના પથ્થરની બાજુમાં પટકાયેલી હતી. રેવતીએ મન્ચુરિયન મસાલાનું રેડીમેડ પેકેટ ખોલી સ્ટવ ઉપર તૈયાર થઈ રહેલી પોતાની વાનગીમાં એ મસાલો નિરાંતે ઉમેર્યો ને ચહેરા ઉપર પરમ સંતોષ વ્યાપી ગયો. એની પાછળની રસોડાની અલમારીના પારદર્શક કાચમાંથી છોલે મસાલા, પનીર ટિક્કા, પાવભાજી મિક્ષ, પાણીપુરી મસાલા, સાંભાર મસાલા જેવા નામો દર્શાવતા વૈવિધ્યપૂર્ણ રેડીમેડ મસાલાઓ શ્રેણીબઘ્ધ દર્શન આપી રહ્યા હતાં. એ અલમારીના સામેની ભીંત ઉપર શણગારાયેલી તસ્વીરમાંથી ફૂલોની માળા પહેરી સ્વાતિ નિ:સહાય જડ આંખોએ એ મસાલાઓને અવિરત નિહાળી રહી હતી.",
      "duration": "7 mins",
      "category": "Drama"
    },
    {
      "id": 55,
      "title": "મારી કાન્તા!",
      "story_name": "સંસ્કૃત વિદ્વાન મમ્મટે કવિતાનાં પ્રયોજનો વર્ણવતાં દર્શાવ્યું છે કે કવિતા એ કાન્તાની જેમ ઉપદેશ આપનારી હોય. માટે અહીં આદર્શ કાન્તાને લક્ષમાં લીધી લાગે છે, અને તેથી જ તેના મતે કડવા ઉપદેશને મિષ્ટ વાણીમાં ઘોળીને પાઈ દેનારી ‘કાન્તા‘ સમી કવિતા હોય. નરી ઉપદેશની વાતો કવિતાની કલાની વિષકન્યા સમી બની રહે.\n\nહું કવિતાનાં પ્રયોજનોની ચર્ચા કરવા નથી માગતો, કારણ કે ખુદ મમ્મટે અને કેટલાય કાવ્યમીમાંસકોએ એ કાર્ય બજાવ્યું છે. હું તો કાન્તાનાં પ્રયોજનો વિષે જ ચિંતન કરી રહ્યો છું. વળી આ ચિંતન કાલ્પનિક નથી, પણ સાચે જ આદર્શ લક્ષણોનો યોગ મારી કાન્તામાં થયેલો છે. મારી કાન્તાને લગ્નથી માંડીને આજ સુધી અવલોકી છે. અહીં કરવામાં આવતું તેના ગુણોનું નિરૂપણ એ કંઈ મારી કાન્તાનો પ્રચાર નથી કે મારા સુખી દાંપત્યજીવન વડે દુખિયાઓ સામેનો કોઈ ઉપહાસ પણ નથી! હું મારી કાન્તાના ગુણોનું આલેખન એટલા માટે કરી રહ્યો છું કે જેથી પરિણીત કે અપરિણીત સ્ત્રીઓ મારી કાન્તાના ગુણોમાંથી એકાદનું ગ્રહણ કરે, તો પણ તેમના સંસારને મધુર બનાવી શકે.\n\nતો આ રહી એ મારી કાન્તા!\n\nમારી કાન્તા પ્રત્યેક ક્ષણે મિષ્ટ વાણીમાં મને ઉપદેશ આપે છે. મારી એક જ પ્રકારની ભૂલોની હજારો પુનરાવૃત્તિઓ ટાણે એના એ જ સ્મિત વડે મને સન્માર્ગે દોરે છે. તપસ્વીઓ જ પ્રાપ્ત કરી શકે તેવી આ સિદ્ધિ મારી કાન્તાએ હસ્તગત કરી છે. રોજિંદા જીવનવ્યવહારની નાનીમોટી મારી ક્ષતિઓ ટાણે મારી કાન્તા હકારાત્મક પ્રશ્નાર્થસૂચક ટકોર એવી કમનીયતાથી કરે છે કે એ મને અતિ મિષ્ટ લાગે છે. વળી એવી ટકોર સાંભળવા ખાતર જ એવી ભૂલો અસંખ્યવાર કરવા હું લલચાઉં છું. મારી કાન્તા મારી કપડાં પહેરવાની ઢબ, ભોજનરીતિ, રહનસહન, ઊંઘવાજાગવા, હરવાફરવા કે વાક્-વિનિમય એવા પ્રત્યેક પ્રસંગે મિષ્ટ ઉપાલંભ આપતી સ્મિતને પોતાના ચહેરાથી જરાય અળગું કરતી નથી.\n\nકોઈ પણ વ્યક્તિના વ્યક્તિત્વના જમા પાસામાં હોય છે, તેનો સ્વર; મારી કાન્તાનો સ્વર રૂપાની ઘંટડી સમો છે તેમ કહેવું ચીલાચાલુ લાગશે, પરંતુ તેથીયે વિશેષ કહું તો તેના મુખમાંથી નીકળતો પ્રત્યેક શબ્દ મારા કર્ણખંડની દિવાલોમાં કેટલાય સમય સુધી ગુંજ્યા કરે છે. આ ગુંજન મારા હૃદયતલને હચમચાવી દે છે અને પ્રત્યેક ક્ષણને મધુરજનીની એ દિવ્ય ક્ષણો સમા રસથી રસી દે છે. વળી ઉચ્ચારણ વખતે થતો તેના ઓષ્ઠનો આરોહઅવરોહ, દંતપંક્તિની સંતાકૂકડી અને તેની જિહ્વાનું હલનચલન એવાં નમણાં અને મનમોહક બની રહે છે કે મારાં નેત્રો એ સૌંદર્યને પામવા જતાં મારી કર્ણેન્દ્રિયને નિષ્ક્રિય બનાવી દે છે, પરિણામે તેણે અવાજનો શો રણકાર કર્યો તેનો ખ્યાલ સુધ્ધાં પણ રહેતો નથી.\n\nમારી કાન્તાનું સૌંદર્ય પરાકાષ્ઠાને પામે તેવું તો નથી, પણ જે કંઈ છે તે મારા મનને અવશ્ય ભાવે છે. મારે મન સૌંદર્ય એ ગૌણ બાબત છે. સંસ્કાર, શીલ અને ચારિત્ર્ય એ જ મારી કાન્તાનું સાચું સૌંદર્ય છે. તેનો વાન ગૌર નહિ, પણ સાધારણ શ્યામ છે. પ્રમાણસરના અવયવો તેના ચહેરા ઉપર એવા સ્થિત છે કે બધા પોતપોતાના સ્થાને શોભી ઊઠે છે. મારે આવા કે તેવા પ્રકારનાં નાક, કાન કે ચક્ષુઓની કોઈ અપેક્ષા સેવવી નથી પડી. વળી આ અપેક્ષાનો કોઈ માપદંડ પણ હજુ સુધી મને લાધ્યો નથી. મારો માપદંડ માત્ર એ જ કે પ્રથમ નજરે હૃદયમાં ઊતરી જાય તેવું ચહેરાનું સૌંદર્ય હોય. કોઈ પણ કલા કે સૌંદર્યને આખરે તો અખંડ જ નીરખી શકાય. કાન્તાના ચહેરા વિષેનો કોઈ સ્પષ્ટ ખ્યાલ મારી પાસે નથી અને કદાચ કોઈની પાસે નહિ હોય. માની લો કે ખુદ વિધાતા કોઈને માટીનો પિંડ આપીને એમ કહી દે કે બનાવી લે તારી કાન્તા આ પિંડમાંથી, તો હું નથી માનતો કે કોઈ તેમ કરી શકે! પોતે ચહેરો કંડારવા બેસે તો મને લાગે છે કે મસ્તકનો ગોળ ભાગ તૈયાર કરીને બેસી જ રહેવાનો સમય આવે! ચહેરાના સ્પષ્ટ ખ્યાલ વિના કામ કેવી રીતે આગળ વધી શકે! આમ મારી કાન્તાના ચહેરા વિષે હું માત્ર એટલું જ કહી શકું તેમ છું કે, 'શી ખબર! કોણ જાણે, પણ મને તેનો ચહેરો જોવો ખૂબ ગમે છે! જોયા કરું, બસ જોયા જ કરું!'\n\nમારું હૃદય અને મારી કાન્તાનું હૃદય અમારાં બંનેનાં શરીરોમાં અલગઅલગ હોવા છતાં અમારી સુખશય્યામાં અમે ધબકાર તો એકસરખો જ અનુભવીએ છીએ, જાણે કે એક જ હૃદયધબકતું ન હોય! મારાં પ્રત્યેક સંવેદનોની અસર એનું હૃદય પણ ઝીલે છે. મારા હર્ષ ટાણે એને હર્ષ થાય છે, મારી વ્યથા ટાણે એ વ્યથા અનુભવે છે. અમારાં મનોમંથનો, અમારાં સ્પંદનો, અમારા આઘાતો અને પ્રત્યાઘાતો, અમારી વેદનાઓ, અમારા ઉલ્લાસો, અમારી આશાઓ, અમારી નિરાશાઓ સર્વ સહિયારાં બની રહે છે.\n\nમારી કાન્તા એ માત્ર સૌંદર્યની પૂતળી બની રહીને મારા શયનખંડની શોભા માત્ર જ બની નથી રહેતી, તે રાંધણકલામાં પણ પાવરધી છે. અમારું રસોડું એ પણ સ્વર્ગીય વાનગીઓ સર્જે છે. મને ઈષ્ટ વાનગીઓ એને ઈષ્ટ હોય છે. મારે કદીય કહેવું નથી પડતું કે ભોજનની થાળીમાં અમુક વાનગીઓ હોય કે પછી વાનગીઓમાં અમુક સ્વાદ હોય. તેની બનાવેલી રસોઈ એટલી આદર્શ હોય છે કે મારે કદીય કોઈ ફરિયાદ નથી હોતી. રસોઈનું સમયપત્રક મારા મનમાં હોય છે અને તેને વાંચવા માટે તેની પાસે દિવ્ય ચક્ષુ છે.\n\nવસ્ત્રપરિધાનકલામાં મારી કાન્તા એવી પારંગત છે કે મારે એ નથી કહેવું પડતું કે અમુક સાડી સાથે અમુક બ્લાઉઝ મેચ થશે. અરે! એના વસ્ત્રપરિધાન માટે તો ઠીક, પણ મારા વસ્ત્રપરિધાન માટે પણ તેની પાસે સૌંદર્યસૂઝ છે. મારાં કપડાં માટેના કાપડની ખરીદી, કપડાંની સિલાઈ, ધોલાઈ સર્વ બાબતો પરત્વે એટલી બધી જાગૃત છે કે રહી રહીને મને એક શંકા થયા કરે છે કે તે સંભવિત પૂર્વજન્મમાં કોઈ વરણાગિયો પુરુષ તો નહિ હોય! તેની કેશગૂંફનની કલા વિષે તો કહેવાનું જ શું હોય! એની એ કલા મારી દૃષ્ટિથી એટલી તો પરિચિત છે કે ગમે તે પ્રકારે તેની કેશગૂંથણી થએલી હોય, પણ મારી દૃષ્ટિને માટે તો તે ફાઈનલ જ હોય છે! ઘરની સજાવટ માટે મારી સમજાવટની તેને જરૂર પડતી નથી. સર્વ ચીજો યથાસ્થાને યથોચિત જ હોય છે.\n\nમારા શોખ અને મારી અભિરુચિઓની એ હંમેશા સહભાગી રહી છે. સાહિત્યકલામાંનો એનો મને મળતો સથવારો ખરેખર અનન્ય છે. જગત આખાયને મારાં સર્જનોથી આંજી દેવાની દિવ્ય પ્રેરણા મને તેના સાન્નિધ્યમાંથી સાંપડી રહે છે. મારી પ્રત્યેક કવિતા, પ્રત્યેક વાર્તા કે નવલકથામાં બસ એ જ હોય છે, એ જ હોય છે.‘ આ કાવ્યમાં આમ હોત તો, આ વાર્તાની નાયિકાને આમ ઉપસાવી હોત તો, આ નવલકથાનો અંત તે રીતે હોત તો‘ વગેરે જેવાં સૂચનો કરતી, મારાં સર્જનોની મુદ્રણ માટેની નકલો કરી આપવા ઉપરાંત જોડણીમાં ખૂબ કાચા એવા મારા માટે તે સાચી જોડણીઓ પણ કરી આપે છે. મોતીના દાણા જેવા અક્ષરો વડે મારાં સર્વ સર્જનોના ઉતારા કરી આપતી મારી કાન્તા મારા સાહિત્યક્ષેત્રે મારી છાયા સમી બની રહે છે.\n\nઆમ મારી કાન્તા એ મારી આસપાસ ભિન્નભિન્ન પરિસ્થિતિએ સરખા અંતરે રહેતા વર્તુળના પરિઘ સમી બની રહે છે. હું કેન્દ્રસ્થાને સ્થિત હોઉં છું અને તે નાનાંમોટાં વર્તુળો રૂપે મારાથી કોઈકવાર દૂર તો કોઈકવાર નજીક રહેતી હોય છે. મારી કાન્તાને મારા ઉપરાંત બીજાં ગૌણ બિંદુઓને પણ પોતાના પરિઘમાં સમાવવાં પડતાં હોય છે. આ બધાં બિંદુઓ છે, મારાં માતાપિતા, અમારાં સંતાનો. આ સૌની તે સાથે સૌજન્યપૂર્ણ વ્યવહારથી વર્તે છે. મારાં માતાપિતા પ્રત્યે મારા જેટલી જ તેના દિલમાં ભક્તિ છે. મારા મિત્રો, મારાં સ્નેહીઓ પણ મારી પાસેથી જેટલો પામી શકે તેટલો જ આદરસત્કાર તેની પાસેથી પામે છે. અમારાં બાળકોનો ઉછેર પણ આદર્શ ઢબે થાય છે. બાળમનોવિજ્ઞાનને તો જાણે ઘોળીને પી ગઈ હોય તેમ તેમના ચારિત્ર્યઘડતરમાં મારે કંઈ કહેવું તો નથી પડતું, પણ ઊલટાનું બાળકો પ્રત્યેના મારા કઠોર વર્તાવ ટાણે મને માર્ગદર્શક બની રહે છે. આમ મારાથી કોઈકવાર દૂર તો કોઈકવાર નજીક રહેતી એવી મારી કાન્તા અને હું બેમાંથી એક અને એકમાંથી બે એમ થતાં રહીએ છીએ.\n\nહું નથી ઈચ્છતો કે તે સદાકાળ મારા ઉપર જ છવાયેલી રહે. મારે પણ કેટલાંય સામાજિક અને આર્થિક કારણોસર બહારના જગતમાં આથડવાનું હોય છે. આવા ટાણે તે મને કદીય અવરોધરૂપ નથી બનતી. તેણે મને કદીય પત્નીઘેલો કે મોહાંધ બનવા નથી દીધો કે જેથી હું મારી જવાબદારીઓ પ્રત્યે દુર્લક્ષ સેવું. આવી કોઈક ક્ષણોમાં તેણે એક યા બીજી યુક્તિ કે પ્રયુક્તિ વડે મને સજાગ અને સભાન રાખ્યો છે.\n\nહજુ તો મારી કાન્તા વિષે ઘણું બધું કહી શકું એમ છું! કેમ ન કહી શકું? એ મારી વાસ્તવિક કાન્તા થોડી છે! અતિશયોક્તિની પણ કોઈક હદ હોય તો ખરી ને!\n\n\n\n‘તો પછી!‘, તમે પૂછી બેસશો.\n\n\n\nતો મારો જવાબ છે, ‘એ તો છે મારી સ્વપ્નકાન્તા!‘",
      "duration": "6 mins",
      "category": "Drama"
    },
    {
      "id": 56,
      "title": "પથ્થર દિલ - સળગતી આંખો",
      "story_name": "ડોક્ટર રાજ. જે લોકો ને આંખમાં થોડી ઓછી દ્રષ્ટિ હોય તેવા લોકો માટેની દવાનાં શોધક. પદ્મશ્રી ડોક્ટર રાજન રાજ. નોબેલ પ્રાઈસ માટે પણ એમનું નામ ચર્ચાતું હતું. આજકાલ તે અલગ અલગ સમારોહમાં સ્નમાનિત થતા હતા. એવાજ એક સમારોહમાં જવા તે નીકળ્યા અને પત્નીએ ટહુકો કર્યો કે આજે લોચનનો જન્મ દિવસ છે. સમયસર પાછા આવી જજો. ડોક્ટરે સ્મિત આપ્યું અને નીકળી પડ્યા.\n\nઅમદાવાદ વડોદરા એક્સપ્રેસ વે ખૂબજ સારો છે પણ તેના સુધી પહોંચવું તે હિમ્મતનું કામ છે. રિટર્ન ટિકિટ લઈને ચાલીસેક મિનિટમાં ડોક્ટર વડોદરા પહોંચી ગયા. ટોલ ટેક્સની લાઈનમાં હતા ને ફોન વાગવાનો શરુ થઈ ગયો. માંડ બીજી બાજુ નીકળતા સુધીમાં તો પાંચ ફોન આવી ગયા. છઠ્ઠી રિંગ વાગી એટલે ફોન ઉપાડ્યો. \"હેલો, અંકલ હું સચી બોલું છું. અમે સ્કુલમાંથી પાછા આવી રહ્યા હતા અને રસ્તામાં બે છોકરા સાથે ડ્રાયવરને ઝઘડો થયો. અમારા મેડમ વચ્ચે પડવા ગયાં તો વાત વણસી અને પેલા એ એસિડ ફેંક્યો. મેડમ ખસી ગયા એટલે પાછળ બેઠેલી ત્રણ છોકરીઓ પર એસિડ ઊડ્યો.\"\n\nઅચાનક નેટવર્ક જતું રહ્યું. ડોક્ટરે ગાડી ઊભી રાખી. મનમાં ફડકો પેસી ગયો.\n\n\"કોણ હશે એ ત્રણ છોકરીઓ? લોચનને તો કઈ નહિ થયું હોય ને? ના, આવું હું શું કામ વિચારું છું?\" તેણે ગાડી પાછી વાળી. ઉતાવળે તે એક ગાડીની પાછળ છેલ્લી લેનમાં નીકળ્યો. પેલી ગાડી નીકળી ગઈ પછી વચ્ચે આડસ મૂકી દેવાઈ. એક બેકપેક લગાડેલા છોકરાએ ઈશારો કર્યો કે બાજુની લેનમાં આવો. લગભગ પંદરેક ગાડીઓ હતી. ડોક્ટરે ગાડીનો કાચ ઉતારીને પરિસ્થિતિ સમજાવી.\n\n\"બધા આવીજ વાર્તાઓ કરે છે.\" કહી તે ચાલવા લાગ્યો. બાજુમાં પાટિયા પર લખેલું હતું.\n\n\"માત્ર લાલ બત્તી વાળી ગાડીઓ માટે.\" તેને વિચાર આવ્યો.\" પેલી ગાડીમાં તો લાલ બત્તી ન હતી. પછી વિચાર આવ્યો કે લાલ બત્તી તો હવે ક્યાં રહી જ છે?\n\nફરી ફોન રણક્યો, \"અંકલ, લોચન પર પણ એસિડ...\" ફરી ફોન કપાઈ ગયો. તે ગાડીમાંથી બહાર નીકળ્યો. ફોનમાં રિંગ જતી જ ન હતી. હવે ખરેખર ઉતાવળ હતી. તેને ટિકિટ પણ લેવાની ન હતી. તેણે આડસ હટાવી અને ગાડીમાં બેઠો. અચાનક પેલો છોકરો પ્રગટ થયો અને ગાડી પર હાથ માર્યો. આડસ વચ્ચે ખસેડી અને દરવાજા પર હાથ માર્યો. ડોક્ટરે નીચે ઉતરીને હાથ જોડ્યા પણ વ્યર્થ.\n\n\"વિપુલ નામ છે મારું...\" અને કાન ફાટી જાય તેવી બૂમો પાડતા તે વાંકો વાળ્યો. સુંઉઉઉ અવાજ આવ્યો અને ગાડીનું ટાયર બેસી ગયું. ડોક્ટરને તેના ભાઈનો અવાજ સંભળાયો.\n\n\"જો હવે દેશમાં પહેલા જેવું નથી રહ્યું. અમેરિકા આવી જાવ બધા. અહીં બહુ સારું છે. વળી તારા જેવા માણસોની તો ખૂબજ ડિમાન્ડ છે.\" અને વિસ વર્ષ પહેલા પોતે ના પાડીને કેટલી મોટી ભૂલ કરી હતી તે તેને સમજાવા લાગ્યું.\n\nદસ મિનિટમાં ફટાફટ ટાયર બદલી ને તે બારમા નંબરે ઊભો રહ્યો. ફરી આંઠ મિનિટ માં નંબર લાગ્યો અને વિસ સેકન્ડ માં તે પાછો એક્સપ્રેસ વે પર આવી ગયો. ફરી ફોન રણક્યો. \"હું મેડમ બોલું છું. લોચન અને સામાન્ય સારવાર આપીને અમે દવાખાને લઈ જઈએ છે. આપને ફોન ન લાગતા એના મમ્મી ને કર્યો .એ નીકળી ગયા છે. અમે તમારા હોસ્પિટલ પર જ જઈએ છીએ. બે છોકરીઓને ગાલ પર અને એક આંખ પર અને લોચનની બંને આંખો પર એસિડ ઊડ્યો છે. અમે...\" ફરી ફોન કપાઈ ગયો. ફરી ફોન કર્યો પણ નેટવર્ક ન આવ્યું. આગળ બધીજ લેનમાં ભારે ટ્રક ચાલીસની ગતિથી ચાલતી હતી. ઘણા બધા હોર્ન વગાડ્યા પછી એક જગ્યા મળીને જરાક આગળ જતા એક ટેમ્પો વચ્ચે આવી ગયો. હોર્ન વગાડતાંની સાથેજ ટેમ્પોવાળો આડુંઅવળું ચલાવવા લાગ્યો. ડોક્ટરે ગાડી ધીમી કરી ત્યાં એક ગાડી ખોટી બાજુથી નીકળવા ગઈ અને ટેમ્પાની પાછળ અડી ગઈ. એમના ઝઘડામાં જગ્યા મળતાજ ડોક્ટરે એકસો ચાલીસની ગતિથી ગાડી દોડાવી, આણંદ જતું રહ્યું અને પત્નીનો ફોન આવ્યો. \"હું પહોંચી ગઈ છું. લોચનની આંખો પર ચામડી આવી ગઈ છે. ખુલતી નથી. પણ ચિંતા ન કરશો. હું છું તેની સાથે. જુનિયર ડોક્ટર પહોંચવામાં છે. તમે સમારોહ પતાવીને તરત જ આવી જજો.\" ડોક્ટરને ગળે ડૂમો ભરાઈ ગયો. પત્નીએ માની લીધું કે વાત કરવાનું શક્ય નથી અને ફોન કાપી નાખ્યો.\n\nદીકરી જન્મી એટલે દાદી બોલ્યા હતા, \"કેવી રૂપાળી દીકરી છે અને એની આંખો? જાણે ભગવાનના લોચનિયાં. ભાઈ હું તો આને લોચન જ કહીશ.\" એને લોચનનું બાળપણ યાદ આવી ગયું. તેની ભાવવાહી આંખોથી તે બધાના મન મોહી લેતી. \"શું હવે તેનાં લોચનિયાં કાયમ માટે બંધ...?\" ડોક્ટરની આંખો ભરાઈ આવી. નડિયાદ પસાર થઈ ગયું હતું. \"બસ હવે એક કલાક. જો થોડીક ઉતાવળ કરું તો કદાચ દસેક મિનિટ બચી શકે.\" ફોન કરવાની ઈચ્છા હતી પણ હિમ્મત ખૂટી ગઈ હતી. અચાનક એક ગાડી ડાબી બાજુથી નીકળી. સામે પાટિયું હતું. રીપેરીંગ ચાલતું હતું. ચૂંઉઉઉઉ અવાજ સાથે ગાડી ઘસડાઈ અને પાટિયા સાથે અથડાઈ. જો જરાક આગળ ગઈ હોત તો આગળ આવેલા ખાડામાં પડી ગઈ હોત. તેનો જીવ તાળવે ચોંટી ગયો. આગળની લાઈટ ફૂટી ગઈ હતી. તેની ગાડી જાણે આંખો વિનાની બની ગઈ હતી. તેને ચિંતા વધી. ગાડી જરાક પાછળ લઈને બાજુમાની નાની જગ્યામાંથી કાઢી અને ફરી એકસો વિસની ગતિએ પેટ્રોલ પમ્પ વટાવ્યો. થોડેક આગળ ફરી કંઈક કામ ચાલતું હતું. ગાડી ધીમી કરીને કાઢી લીધી.\n\nઅમદાવાદ ટોલ નાકા આગળ બે બુથ તો બંધ હતા. બાવીસમાં નંબરે ગાડી પસાર થઈ ત્યારે ડોક્ટરે બને તેટલું જલ્દી અમેરિકા જતા રહેવાનું નક્કી કરી લીધું હતું. ડાબી બાજુના ફાંટામાં વળતાની સાથે જ જથ્થાબંધ રીક્ષાઓ આડેધડ પડી હતી. બે મિનિટે ગાડી બહાર નીકળી. આગળ પુલ નીચે ફરી અટકવું પડ્યું. સિગ્નલ એની મેળે બદલાતા હતા અને માણસો મન ફાવે તે રીતે પસાર થતા હતા. ચાર યુનિફોર્મવાળા માણસો એક ઓટલા પર બેસી મોબાઈલ માં કંઈક જોતા હતા. ડોક્ટરને આ બધાને નિયમો સમજાવવાની ઈચ્છા થઈ પણ અત્યારે એનો સમય ન હતો. થોડેક આગળ રેલિંગ તૂટેલી હોવાથી તે એક ગાડીની પાછળ બસની લેનમાં ઘુસી ગયા. થોડી ગભરામણ થઈ અને પછી બહાર નીકળ્યા પછી રાહત થઈ. નારોલ સર્કલ પસાર કર્યા પછી થોડો ટ્રાફિક વધ્યો. પીરાણા પસાર કર્યા પછી તેણે ગતિ વધારી અને પોલીસે ઈશારો કરીને ગાડી ઊભી રખાવી. લાયસન્સ, અને બીજા કાગળિયા બતાવ્યા ત્યાં ફરી ફોન આવ્યો. જેવો ફોન ઉપાડ્યો કે હવાલદારે દરવાજા પર હાથ માર્યો. \"એટિટ્યૂડ બતાવે છે? ફોન નીચે.. નીચે.. એક વાર કહ્યું...\" અને ફોન ખેંચી લીધો. ડોક્ટરે ભીના અવાજે કહ્યું, \"સાહેબ, મારી દીકરીને દવાખાનામાં દાખલ કરી છે... હું પોતે ડોક્ટર છું... મારી પત્ની નો ફોન છે...\"\n\n\"ડોક્ટરની ચોકડી ક્યાં છે? અને દીકરી દવાખાના હોય તો તું અહીં થોડો રખડતો હોય?\" હવે તેની ધીરજ ખૂટી રહી હતી. હાથમાંથી ફોન ખેંચી લીધો. અચાનક રિંગ વાગી ને ફોન ઉપાડતા સામેથી અવાજ આવ્યો, \"ડોક્ટર, ડી.એસ.પી બોલું છું... હોસ્પિટલ છો?\" ડોક્ટરની આંખોમાં આંશુ આવી ગયા અને હવાલદારે ફોન ઉપાડીને બૂમ મારી, \"કઈ છે એ?\" અને સામેથી આવેલો અવાજ સાંભળીને તેની પણ આંખો ભરાઈ આવી. \"અરે સાહેબ આ તો મને એમ કે આની ગાડીમાંથી...\" વાક્ય પૂરું થાય તે પહેલાજ સામેના આવજે તેને રોકી લીધો. ફોન ડોક્ટર પાસે આવતામજ તે નાના બાળકની માફક રડી પડ્યા. પોલીસની ગાડીની પાછળ હોસ્પિટલ પહોંચ્યા.\n\nજે બીજી છોકરીની આંખમાં એસિડ ઊડ્યો હતો તે ડી.એસ.પી.ની ભત્રીજી હતી. જુનિયર ડોક્ટરે સારવાર શરૂ કરી દીધી હતી. લોચનને આંખોમાં ખૂબજ બળતરા થતી હતી. તેનાં કપાળથી ગાલની ચામડી જાણે એક થઈ ગઈ હતી. ડોક્ટર રાજને પોતાના એવોર્ડ માટેનો ગર્વ ખૂટી રહ્યો હતો. તેણે રિપોર્ટ જોયા અને જાણે આશાનું કિરણ મળ્યું હોય તેવી લાગણી થઈ. આંખો સુરક્ષિત હતી. બેમાંથી એક બેનપણીની આંખમાં એસિડ જવાથી દ્રષ્ટિ જતી રહી હતી. ડી.એસ.પી.ના પરિવાર જનો રડતાં હતાં. લોકોનાં વિચારો નહિ બદલાય ત્યાં સુધી આ ચાલ્યા જ કરશે જેવી વાતો પણ ચર્ચાતી હતી. ડોક્ટરે હવે પિતામાંથી ફરી ડોક્ટર બનવાનો સમય આવી ગયો હતો. તેણે કપડાં બદલ્યાં અને ઓપરેશન થીએટરમાં ગયો. દીકરીનાં માથે હાથ ફેરવીને ઉપર જોયું, જાણે ઈશ્વરને સમર્પિત થઈને કામ કરવાની મંજૂરી લેતો ન હોય? રાત્રે બે વાગે તે વારા ફરતી ત્રણ ઓપરેશન પતાવીને બહાર આવ્યો. હવે તેને યાદ આવ્યું કે આજે લોચનનો જન્મ દિવસ હતો.\n\nબધું બરાબર થતા છ મહિના થઈ ગયા? જે કોઈ આવતા તે નિશાળને યા પેલાં બેનને દોષિત ગણાવતા. અંતે બેનની નોકરી ગઈ. પેલા છોકરાને શોધવો અઘરો હતો કારણકે કોઈને તેનું મોં યાદ ન હતું. લોચન સરખી થતાંજ તેણે સ્કેચ બનાવી આપ્યો અને કામ સરળ થઈ ગયું. હવે તે ફરીથી નિશાળ જવા લાગી હતી તે પહેલા જેટલી સુંદર લાગતી ન હતી. જેવી લોચનની પરીક્ષા પતી કે ડોકટરે ધડાકો કર્યો, \"આવતા અઠવાડીએ આપણે કાયમ માટે અમેરિકા જઈએ છીએ.\" લોચનની ખરબચડી આંખોમાં ભાવ બદલાયા. \"શું કામ? મારે અહીંજ રહેવું છે.\" હવે તેના મમ્મી પપ્પા બંને એ તેને કારણ સમજાવ્યું. ડોક્ટરે પોતાનો વડોદરાથી અમદાવાદનો અનુભવ કહ્યો. અને લોચન હસી. \"પપ્પા, મને તો અઢાર વરસ જ થયાં. પણ તમે તો કેટલા બધા વરસથી અહીં રહો છો. મારી સાથે જે થયું તે સંજોગો હતા. આવું રોજ થોડું જ થાય છે? હા બધા માણસો સારા નથી હોતા. તો બધા ખરાબ પણ ક્યાં હોય છે? વળી બધાજ આપણા જેવું વિચારશે તો બધા ખરાબ માણસો જ અહીં રહી જશે. આ મારો દેશ છે અને હું અહીં જ રહીશ.\" બધાએ સમજાવી પછી લોચન અમેરિકા જવા તૈયાર થઈ.\n\nવેકેશન પછી સ્કૂલ ખુલી ત્યારે લોચન આવી ગઈ હતી. પહેલાં જેવીજ સુંદર બનીને. તેની પ્લાસ્ટીક સર્જરી થઈ ગઈ હતી. ડોક્ટર વિચારતા હતા, \"વિચારો ની પણ આવી સર્જરી થતી હોત તો?\"",
      "duration": "7 mins",
      "category": "Drama"
    },
    {
      "id": 57,
      "title": "પેચ",
      "story_name": "ઈમારત હજી બાંધકામ હેઠળ હતી. નવ માળના ખોખા તૈયાર કરી નખાયા હતા. ઠંડી ઠંડી ઈંટોની શ્વાસ હજી સિમેન્ટના પાકા થરમાં પુરેપુરી શોષાય ગઈ ન હતી. હજી બાંધકામ એ તબક્કે પહોંચ્યું ન હતું કે ઈમારતની દેખરેખ માટે વોચમેન બેસાડવો પડે. રવિવારનો દિવસ હતો. રજાના દિવસે બાંધકામની પ્રક્રિયાને સંપૂર્ણ વિરામ આપવામાં આવ્યો હતો. એ ઉજ્જડ અર્ધ બાંધકામમાં ફક્ત કબૂતરોની પાંખોની ફફડાટ સિવાય કશું સંભળાઈ રહ્યું ન હતું.\n\nઈમારત મારા મકાનથી પગપાળા અંતરે હતી. એ વિસ્તાર થોડો સુનો હતો. પણ મારી પતંગબાજીના મુહાવરા માટે એ જ શ્રેષ્ઠ જગ્યા હતી. અમારા નળિયાંના છાપરાથી ઢંકાયેલા મકાનમાં અગાશીની વ્યવસ્થા ન હતી. હું તો નળિયાં પર ચઢી આરામથી પતંગ ચગાવી શકું. પરંતુ થોડા સમય પહેલા મહોલ્લામાં થયેલા અકસ્માતે મારા પપ્પાના હૃદયને હચમચાવી મૂક્યું હતું. અમારા પડોશમાં રહેતા પરિવારનો એકનો એક દીકરો આમજ નળિયાં પર ચઢી પતંગ ચગાવી રહ્યો હતો અને પગ લપસ્યો. માથું ફાટ્યું અને પ્રાણ...\n\nજો કે એ અકસ્માતથી મારા હૈયાને કશો ફેર પડ્યો ન હતો એવું તો ન જ હતું. તેથીજ કદાચ આ બંધાઈ રહેલી ઈમારતના નવમા માળે ઉપસ્થિત અગાશી મને સુરક્ષિત વિકલ્પ લાગી હતી. હું જોડે બધુજ લઈ આવ્યો હતો. મારા કન્નાઈ બાંધેલા પતંગ, મારો માંજો, માથા પર કેપ અને મમ્મીએ બનાવેલા મમરાના લાડુ અને ચીકી. \n\nઉત્તરાયણ પહેલાનો રવિવાર હતો. એટલે મારા જેવા પતંગ રસિયાઓ એક અઠવાડિયા પહેલાથી જ પેચની પ્રેકટીશ આરંભી ચૂક્યા હતા. હું એકજ શ્વાસે નવ માળા ચઢી ગયો. અગાશી ઉપર પહોંચતાજ શ્વાસ ફૂલી ગયો. અમારા વિસ્તારની એ એક માત્ર ઊંચી ઈમારત હતી. બાકી બધાજ ઘર, મકાન અને ઈમારત પાંચેક માળમાં જ સમેટાઈ જતા હતા. ઉપરથી નજારો ખરેખર દિલધડક હશે એ વિચારે મારા હાથમાંનો બધો સામાન એક તરફ મૂકી હું અગાશીની પાળી તરફ આગળ વધ્યો અને મારા મોબાઈલનો કેમેરો ઓન કર્યો. એ ઊંચાઈએથી ઝીલાઈ રહેલા નજારાને હજી વ્યવસ્થિત નિહાળું એ પહેલાજ આંખો સામેના દ્રશ્યથી હું અવાક રહી ગયો. શું કહું અને શું નહીં એ વિચારોમાં અટવાતા હું ભાન ભૂલેલા માનવી જેમ થોથવાઈ ગયો. મેં દ્રશ્યથી તરતજ નજર હટાવતા મારી પીઠ ફેરવી લીધી. જાણે જે નિહાળી લીધું હતું એ જાણીજોઈને નિહાળવાનો મારો કોઈ ઉદ્દેશ્ય ન હોય એવું પુરવાર કરવું હતું. મારા હૈયાના ધબકાર એટલા વધી ગયા હતા કે મારા કાન સુધી સરળતાથી પહોંચી રહ્યા હતા. \n\n\" આમ સોરી. યુ કન્ટિન્યુ. હું આપને ડિસ્ટર્બ કરવા ઈચ્છતો ન હતો. મને ખબર હતે કે આપ...તો હું....\"\n\nમારા પીઠ પાછળ શું થઈ રહ્યું હતું એ જાણવાની મને જેટલી જીજ્ઞાશા હતી એટલીજ એ દ્રશ્યને ન જીરવી શકવાની ભાવના પણ...\n\nમારા હાથમાં આછું કંપન હતું. પગ પણ થોડા ધ્રુજી ઉઠ્યા હતા. \n\n\" જતા રહો અહીંથી. હું અહીં પહેલા આવી હતી.\" પીઠ પાછળથી સંભળાયેલા અવાજમાં ભારોભાર ક્રોધ અને હુકમભાવ હતો. \n\n\" એક્ચ્યુલી આજે રવિવાર છે. આવતા અઠવાડિયે ઉત્તરાયણ છે. આખું અઠવાડિયું કામથી ભારોભાર વ્યસ્ત છે. મારે પેચની પ્રેકટીશ કરવી છે. એટલે આજની સાંજ સિવાય પ્રેક્ટીશનો અવસર મળશે નહીં.\"\n\nફેરવેલી પીઠ જોડે મારા ચહેરાના હાવભાવો એ સુંદર ચહેરો કળી શકશે નહીં એની ખાતરી જોડે ચહેરા ઉપર અંતરના ભાવો જેવાજ અજૂગતા હાવભાવો પ્રસરી ઉઠ્યા. થોડા ઉચ્ચારાયેલા શબ્દો થકી એકજ ક્ષણમાં ગુમાવી દીધેલો આત્મવિશ્વાસ ફરી રજ રજ કરી ભેગો થવા માંડ્યો. મારું શરીર આત્મવિશ્વાસ જોડે અગાશીની દરેક દિશામાં હલનચલન કરવા માંડ્યું. મારા સામાનને વ્યવસ્થિત ગોઠવવાની શરૂઆત કરતાં મેં સીધી એ બે મોટી સુંદર આંખોમાં ડૂબકી લગાવી. એક ઔપચારિક સ્મિત વેરી મારા પતંગ અને માંજાને યુદ્ધમાં ઉતારવા તૈયાર કરવા માંડ્યા. \n\nજાણે અગાશી મારી હોય એવા માલિકીભાવ મારા શરીરના હાવભાવોમાં નિહાળી એ સુંદર આંખો શોકથી ચકિત થઈ ઊઠી. પોતાની આંખો પર વિશ્વાસ ન આવ્યો હોય એમ એ મને ટગર ટગર મોટી મોટી કીકીઓ ફેરવતી નિહાળવા માંડી. હું પણ નફ્ફટાઈ પર જડાઈ ગયો. અગાસી છોડી જવાની મારી કોઈ ઈચ્છા ન હતી. અને આંખો સામે હાજર એ ગુલાબ જેવા યૌવનની એવી મરજી હોય તો પણ...હુ કેર્સ ? મનોમન્થન વચ્ચે મેં મારી વાત હકથી આગળ વધારી.\n\n\"...તો ચિંતા નહીં કરો. હું તમારા કામમાં વિઘ્ન ન નાખીશ. ને આશા રાખું આપ પણ મને શાંતિથી પતંગ ચગાવવા દેશો. \"\n\nસ્પેસશીપમાંથી ઉતરેલા કોઈ વિચિત્ર એલિયનને નિહાળી રહી હોય એમ એણે હવામાં ઊડી રહેલા પોતાના લાંબા રેશમી વાળને કાન પાછળ હડસેલી મારી તરફ એક વેધક દ્રષ્ટિ ફેંકી. એના સુંવાળા કાનમાં હિંચકા ખાઈ રહેલી ઈયરિંગ એ ક્ષણમાં કેવી સંમોહક દીસી ઊઠી ! જાણે ધ્યાનમાં એકાગ્ર ૠષિનું ધ્યાનભંગ કરતી કોઈ અપ્સરા હોય એમ એનું આકર્ષક શરીર હું થોડી ક્ષણો માટે તાકતો રહ્યો. \n\n\" એ ઢીલ આપ...ઢીલ આપ.... \"\n\nકોઈ દૂરની અગાશી ઉપરથી પડઘાયેલા શબ્દોથી હું ભાનમાં આવ્યો. મારો પતંગ આકાશને ચૂમી રહ્યો હતો. હવે બધુજ ધ્યાન એ તરફ કેન્દ્રિત કરવાનું હતું. મનને મક્કમ બનાવી મેં મારી નજર આકાશ ઉપર લાદી દીધી. એક ગરમ હુંકારો અગાશીના તાપમાનને ઉષ્ણ બનાવી ગયો. કદાચ કોઈનું માન હણાયું. જોકે એ અંગત અનુમાનનું પરિણામ હોઈ શકે. મારો એવો કોઈ ઈરાદો ન હતો. મારો ઈરાદો તો પાણી જેવો પારદર્શક હતો...\n\n\" મને વિશ્વાસ નથી આવતો. સાચેજ ? તમને કોઈ ફેર પડતો નથી ?\"\n\nબે સુંવાળા હાથ નાજુક કમર ઉપર આવી થોભ્યા હતા એવું અંતરે અનુમાન સાધ્યું. પરંતુ નજરને ઉપર જ કેન્દ્રિત કરવી યોગ્ય હતી. પતંગને વધુ ઢીલની જરૂર હતી. જો અચાનકથી દોરી અણધારી રીતે ખેંચી લઉં તો ખબર નહીં.\n\n\" જી, બિલકુલ નહીં. તમે વિશ્વાસ રાખો. આપણે બધા મુક્ત દેશમાં જીવીએ છીએ. આપણને કઈ પણ કરવાની સંપૂર્ણ મુક્તિ છે. તમને જે યોગ્ય લાગે તમે એ કામ કરી શકો છો. અન્યની ઈચ્છા, પસંદગીની દરકાર રહેવા દેવી જોઈએ. માઈ બોડી માઈ ચોઈસ, રાઈટ ? \"\n\nમારી આંખો હજી પણ ઉપરની દિશામાં સ્થિર હતી. હવે કેટલાક પતંગો મારા પતંગની આસપાસ ભમવા માંડ્યા હતા. મારા કૌશલ્યોની તાલીમ હવે કામે લગાડવાની હતી. ખુબજ હોંશિયારીથી કામ લેવાનું હતું. એક નાની ભૂલ...ને કામ તમામ....\n\nસામે તરફથી ના ' હા ' પડઘાઈ, ન ' ના '. સપાટ સન્નાટો. મારું હૃદય થોડું જોરથી ધબકવા માંડ્યું. નો ન્યુઝ ઈઝ ઓલવેઝ નોટ એ ગુડ ન્યુઝ. કંઈક તો અવાજ આવે. એકાદ શબ્દ તો કાને અફળાય. કોઈ પ્રત્યાઘાત, ક્રિયા - પ્રતિક્રિયા....નજર નીચે લઉં કે પછી.\n\nમનની દ્વ્રિધા હજી આગળ વધે એ પહેલા કાનમાં શબ્દો ગૂંજ્યા. \n\n\" તમને કદી કોઈએ દગો આપ્યો છે ? \"\n\nપતંગને સંભાળવામાં વ્યસ્ત મારા તલ્લીન ચહેરા પર એક લુચ્ચું સ્મિત ખેંચાઈ આવ્યું. એટલે નહીં કે એ પ્રશ્નનો ઉત્તર રમુજી હતો. પરંતુ એટલે કે એ એક પ્રશ્ન મારા મનમાં સળવળી રહેલા હજારો પ્રશ્નોનો ઉત્તર આપી ગયો. \n\nએક હાથ વડે માથા પરની કેપને સૂર્યના તડકા સામે વ્યવસ્થિત કરતા મેં ધીમે ધીમે પતંગની દોરી પાછળની દિશામાં ખેંચવા માંડી. \n\n\" તમે ચીકી ખાશો ? \"\n\n\" શું ? તમારું મગજ તો ઠીક છે ? \"\n\nસામે તરફથી ઘૃણાની આંધી છૂટી.\n\nહું શાંત મને એને પચાવી ગયો. \n\n\" ચીકી નથી ભાવતી તો ભલે. મમરાના લાડુ છે. મમ્મી જેવા આખા વિશ્વમાં કોઈ ન બનાવે. અહીં નીચે આ ડબ્બામાં છે. \"\n\nમારા ચહેરા પર રમી રહેલું સ્મિત કદાચ વધુ લુચ્ચું અને સ્વાર્થી દેખાઈ રહ્યું હતું. મારા મગજે મને ચેતવ્યો. જો પતંગને આમ વધુ પડતા આત્મવિશ્વાસ જોડે ઢીલો છોડી મુક્યો તો...મારા હાથની દોરી ઉપરની પકડ વધુ મજબૂત થઈ. \n\n\" જોક અપાર્ટ ! સાચું કહું તો હા. જેની ઉપર આંધળો વિશ્વાસ મૂક્યો હતો એણેજ...\" વાક્ય પૂરું કરવું મને જરૂરી ન લાગ્યું. \n\nઆટલા સમયથી આકાશમાં ભેરવી રાખેલી નજરને મેં ધીમે રહી અગાશી પર ઉતારી. સામે તરફથી મને તાકી રહેલી આંખોથી મનમાં ખલબલી મચી ગઈ. એ આંખોમાં કુતુહલ હતું, જીજ્ઞાશા હતી, દ્વ્રિધા હતી, મૂંઝવણ હતી. કદાચ મારી ઉપર વિશ્વાસ બેઠો હતો કે પછી...\n\nપેચ લેવાઈ ગઈ હતી. મને સ્મરણ થયું. મેં નજર ઉપર ઉઠાવી. મારો પતંગ અને બીજો અજાણ્યો પતંગ. ઢીલ...લપેટ...ઢીલ...લપેટ...નિર્ણાયક ઘડી...\n\nમંચ પર ઉભા પ્રતિભાશાળી અભિનેતા જેવા મારા ચહેરા ઉપર એક કટાક્ષમય સ્મિત લહેરાઈ ગયું. \n\n\" કેટલું વિચિત્ર છે આપણું મગજ ! જીવનમાં ભલે હજારો બાબતો સારી થઈ રહી હોય. પણ આપણું મગજ એકાદ નકારાત્મક બાબત ઘટી રહી હોય ત્યાંજ જડાઈ બેસે છે. આપણો વિશ્વાસ જાળવી રાખનારા અસંખ્ય વ્યક્તિઓ, પરિવારના સભ્યો, મિત્રો, શુભચિંતકોની વચ્ચેથી 'સૌથી મહત્વ ધરાવનાર વ્યક્તિ'નો એવોર્ડ આપણો વિશ્વાસ તોડનાર એકાદ નકામી, સ્વાર્થી, તદ્દન ધૃણાસ્પદ વ્યક્તિ લઈ જાય છે અને એ વ્યક્તિનું આપણા જીવનમાં શ્રેષ્ઠ મહત્વ સાબિત કરવા આપણે મૂર્ખતાનું ચરમ પ્રદર્શન કરતા જરાયે ખચકાતા નથી... \"\n\nમારી ઉપર ઉઠેલી નજર આકાશમાં સ્થિર જડાઈ ચુકી હતી. મહત્તમ ઢીલ હું આપી ચૂક્યો હતો. વધુ ખેંચતાણ નકામી હતી. પેચ ચરમસીમાએ હતી. મારાં હૈયાનો ભાર બમણો થઈ ઉઠ્યો હતો. લાંબા સમયથી ધરબાયેલી ચિંતા હવે સ્પ્રિંગ સમી અંતરમા ઉધમ મચાવી રહી હતી. પતંગ કપાઈ ન જવો જોઈએ. બસ.\n\nતાણની હદ વધતા મેં આંખો ચુસ્ત મીંચી લીધી. શું થશે અને શું નહીં...કોનો પતંગ કપાશે અને કોને...\n\nધડામ કરતો અવાજ અગાશીમાં ગૂંજયો. હૈયાએ એક ધબકાર છોડ્યો. મારો શ્વાસ રૂંધાવા લાગ્યો. \n\nપટાક...પટાક કરતા સેન્ડલ મારી પીઠ પાછળથી પસાર થઈ ગયા. હું સ્તબ્ધ ઊભો રહી ગયો. અર્ધ ચણાયેલી ઈમારતની દાદરો ઝડપથી કોઈ ઉતરી ગયું. મેં ધીમે રહી આંખો ખોલી. \n\n\"એ...કાઈપો છે ! \" \n\nદૂરની કોઈ અગાશીમાંથી ચીસ પડઘાઈ. મારી નજર ઉપર તરફ ઊઠી. \n\nમારો પતંગ કપાઈ ગયો હતો.\n\nએજ ક્ષણે ઈમારતના નીચે તરફ સ્કૂટીનું એન્જીન જીવિત થયું. હું તરતજ અગાશીની પાળી તરફ પહોંચ્યો. મારી દ્રષ્ટિ ગ્રાઉન્ડ ફલોરના ઊંડાણમાં પહોંચી. મને જાત ઉપર ગર્વ થઈ આવ્યો. થોડા સમય પહેલા અગાશીની આજ પાળી પર આત્મહત્યા કરવા ઊભી રહેલી સ્વપ્ન સુંદરી સ્કૂટી ઉપર ઘરે પરત થઈ રહી હતી. એક સુંદર પતંગ કપાતો બચી ગયો એ ગર્વ જોડે હું અન્ય પેચની તૈયારી અર્થે બીજો પતંગ પસંદ કરવા પાછળ વળ્યો.",
      "duration": "7 mins",
      "category": "Drama"
    },
    {
      "id": 58,
      "title": "પ્રપંચ",
      "story_name": "સિંગાપુર એરલાઇન્સની ફ્લાઈટને ન્યુયોર્ક પહોચવામાં હવે ફક્ત બે કલાક જેટલો સમય બાકી હતો. હાલ આ ફ્લાઈટ ૨૫૦૦૦ ફૂટની ઊંચાઈએ ઉડી રહી હતી. વાતાવરણમાં થોડોક પલટો આવતાં કદાચ પ્લેનને હજુ થોડીક વધુ ઉંચાઈએ લઇ જવું પડશે તેમ માની પાયલોટે વિમાનના ઈન્ડીકેટર સ્ક્રીન પર “ ફાસન યોર સિટબેલ્ટ “ અને “ નો સ્મોકિંગ” ની સૂચના પ્રદર્શિત કરી સાથે સાથે પબ્લિક એડ્રેસ સિસ્ટમ પર પણ તે અંગેની સૂચના રેલાઈ એટલે બધી એરહોસ્ટેસ હરકતમાં આવી ગઈ. થોડીક મિનિટોમાં ફ્લાઈટે ૩૦૦૦૦ ફૂટની ઉચાઇ પકડી. ઉંચાઈ વધવાના કારણે વિમાનમાં હવાનું દબાણ ઓછું થતાં દરેક યાત્રીની સામે ઓક્સિજન માસ્ક આપો આપ નીચે આવી ગયા. બીઝનેસ કલાસમાં મુસાફરી કરી રહેલા જસ્ટીસ પંકજ દવેએ પોતાના ચહેરા પર માસ્ક પહેર્યો તેમ છતાં તેમને શ્વાસ લેવામાં તકલીફ પડવા લાગી. તેમણે એરહોસ્ટેસની મદદ માગી. જસ્ટીસ દવેનો શ્વાસ ફૂલવા લાગ્યો હતો. તેમની છાતી ધમણની જેમ ફૂલતી અને બેસતી હતી. દરેક ફ્લાઈટમાં કેબીન ક્રુ ને પ્રાથમિક સારવારની ટ્રેનીંગ આપવામાં આવેલ હોય છે. એરહોસ્ટેસે જસ્ટીસ દવેને પ્રાથમિક સારવાર આપી તેમના શ્વાસોશ્વાસ નિયમિત કરવાનો પ્રયત્ન કર્યો તેમ છતાં જોઈએ તેવી સફળતા ન મળી અને યાત્રીની બગડતી જતી સ્થિતિ જોઈ એરહોસ્ટેસે પબ્લિક એડ્રેસ સિસ્ટમ પરથી વિમાનમાં કોઈ ડૉકટર મુસાફરી કરી રહ્યા હોય તો તાત્કાલિક બીઝનેસ કલાસમાં આવી જવા વિનંતિ કરી. \n\n\n\nએરહોસ્ટેસની વિનંતિ સાંભળી બીઝનેસ કલાસમાં જ મુસાફરી કરી રહેલ એક બત્રીસેક વર્ષનો યુવાન ડૉક્ટર આવી પહોચ્યો. તેણે જસ્ટીસ દવેની સ્થિતિ જોઈ તેમને ઊંડા શ્વાસો લેવાની સલાહ આપી. ઊંડો શ્વાસ લેવાનો પ્રયત્ન કરતાં જસ્ટીસ દવેને ઉધરસ ચઢી અને તે હાંફવા લાગ્યા. તેમને શ્વાસ લેવામાં વધારે તકલીફ પાડવા લાગી. ડોક્ટર સમજી ગયો કે જસ્ટીસ દવેને અસ્થમાનો એટેક આવ્યો છે. ડૉકટરે તેની પાસેની મેડીકલ કીટમાંથી પોર્ટેબલ નેબ્યુલાઈઝર કાઢી જસ્ટીસ દવેને સીટ પર સુવડાવી સારવાર શરુ કરી. તે સમય દરમ્યાન વતાવરણ નોર્મલ થતાં ફ્લાઈટ ફરીથી ૨૫૦૦૦ ફૂટની ઉંચાઈએ આવી જતાં વિમાનમાં હવાનું દબાણ પણ નોર્મલ થઇ ગયું. જસ્ટીસ દવે હવે નોર્મલ થતા જતા હતા. જસ્ટીસ દવેની બાજુમાં બેઠેલા યાત્રીએ ડૉકટરને પોતાની સીટ પર બેસવાની વિનંતી કરી તે ડૉકટરની સીટ પર જઈ બેસી ગયા.   \n\n\n\nદસ મિનિટમાં જસ્ટીસ દવેનો અસ્થમાનો એટેક શમી ગયો. તે એકદમ નોર્મલ થઇ ગયા. તેમણે ડૉકટરનો અભાર માન્યો. જસ્ટીસ દવેએ પોતાનો પરિચય આપતાં જણાવ્યું, “ હું ગુજરાત હાઈકોર્ટમાં જજ છું અને “ઇન્ટરનેશનલ એસોશિએશન ઓફ વિમેન જજીસ ઓર્ગેનાઈઝેશને” ન્યુયોર્કમાં યોજાનાર વાર્ષિક મેળાવડામાં “વિશ્વમાં સ્ત્રીઓને બરાબરીના ન્યાયિક હકો મળવા જોઈએ” તે વિષય પર મારા મંતવ્યો રજુ કરવા મને આમંત્રણ આપ્યું છે માટે હું ત્યાં જઈ રહ્યો છું. વધારે પડતા ધ્રુમપાનના કારણે મારા ફેફસાં નબળા પડી ગયાં છે. બે વર્ષથી મેં ધૂમ્રપાન સદંતર બંધ કરી દીધું છે તેમ છતાં મને ઘણીવાર અસ્થમાનો એટેક આવે છે.”\n\n        \n\nજસ્ટીસ દવેને યુવાન ડોકટર વિષે જાણકારી મેળવવાની જિજ્ઞાસ થતાં તેનું નામ પૂછયું તો તેણે જણાવ્યું કે તેનું નામ ડૉ. શિશિર ભટ્ટ છે. નામ સાંભળી જસ્ટીસ દવે ગુજરાતીમાં બોલ્યા ગુજરાતી છો ? શિશિર બોલ્યો હા. મારા પેરેન્ટસ ગુજરાતી છે. હું અમરિકામાં જન્મ્યો છું. જસ્ટીસ દવેને શિશિર સાથેની વાતચીતથી જાણવા મળ્યું કે તેની માતાનું નામ ઉર્મિલા અને તેના પિતાનું નામ અંકુર ભટ્ટ છે. તેઓ અમદાવાદના છે અને ૩૫ વર્ષ પહેલાં અમેરીકા શિફ્ટ થયા છે. તે અમેરિકન સીટીઝન છે. શિશિર કાર્ડિયાક સર્જન છે અને દિલ્હીમાં યોજાએલ “ગ્લોબલ કાર્ડિયાક કોન્ફરન્સ”માં ભાગ લેવા આવ્યો હતો. હવે ન્યુયોર્ક પરત જઈ રહ્યો છે.\n\n\n\nશિશિરના માતા પિતાના નામો જસ્ટીસ દવેને પરિચિત લાગ્યા. વધારે પૂછપરછ કરવી યોગ્ય નથી તેમ માની તે ચુપ થઇ ગયા પરંતુ થોડી વાર પછી તેમણે શિશિર ને પૂછયું, “શિશિર તારી માતાનું વર્જિન નામ ઉર્મિલા જોશી છે ?” શિશિરે હા પાડી. જસ્ટીસ દવે બોલ્યા કદાચ હું તારા માતા પિતાને જાણું છું. શિશિરે અચરજથી તેમની સામે જોયું. શિશિર બોલ્યો “અંકલ, હજુ એક કલાકની મુસાફરી બાકી છે તમે આરામ કરો” જસ્ટીસ દવેએ ઊંડો શ્વાસ લઇ તેમની આંખો બંધ કરી.  \n\n\n\nજસ્ટીસ દવેની સમક્ષ છત્રીસ- સાડત્રીસ વર્ષ પહેલાંનો ભૂતકાળ જાગૃત થયો. ઉર્મિલા, અંકુર અને પંકજની ત્રિપુટી કોલેજમાં તેમની દોસ્તી માટે મશહુર હતી. પંકજ શ્યામવર્ણનો જયારે અંકુરનો વર્ણ ઉજળો હતો. ઉર્મિલા એકદમ ખુબસુરત અને ચંચળ હતી. પંકજ શ્યામવર્ણનો હોવા છતાં ઉર્મિલા તેના તરફ આકર્ષાઈ હતી. તેનું આકર્ષણ દિવસે દિવસે પ્રેમમાં પરીણમ્યું. અંકુરને પંકજ પર ઈર્ષા થવા લાગી. તે આ બંનેની જોડીને તોડી ઉર્મિલાને પોતાની બનાવવાના પેંતરા રચવા માંડ્યો.\n\n\n\nપંકજની માતા બિમાર હોવાથી તેમને દવાખાને દાખલ કરવા પડ્યા હતા. પંકજ પોતાના માતા પિતાનું એકનું એક સંતાન હતો. પંકજના પિતા થોડાક સમયથી પથારીવશ હતા એટલે પંકજને માતા પાસે અને પિતા પાસે દોડાદોડી કરવી પડતી હોવાથી તે કોલેજ આવી શકતો ન હતો. અંકુર પંકજની માતાની ખબર પુછવા દવાખાને રોજ આવતો. એક દિવસે તેણે પંકજને કહ્યું ,” પંકજ, મારે નાટકમાં ભાગ લેવો છે તેના ઓડીશન માટે તું મને એક રોમાન્ટિક સીન લખી આપ જેમકે કોઈ યુવાન પોતાની પ્રેયસીને પ્રપોઝ કરતો હોય તેવું ખુબ લાગણીભર્યું સીન.” પંકજ વ્યસ્ત હોવા છતાં તેણે પોતાના ખાસ મિત્ર માટે સમય કાઢી એક રોમાન્ટિક સીન લખી આપ્યો. અંકુર તે પત્ર લઇ ચાલ્યો ગયો. જતાં જતાં કહેતો ગયો કે નાટકની તૈયારી કરવામાં વ્યસ્ત થઇ જશે તો તે રોજ દવાખાને આવી શકશે નહી. પંકજની માતાની માંદગી વધારે લંબાઈ. ઘણી સારવાર કરવા છતાં પંકજની માતા બચી ન શકયા. પંકજની માતાના મૃત્યુ નો આઘાત પંકજના પિતા જીરવી ન શકયા. ત્રણ દિવસ બાદ તે પણ મૃત્યુ પામ્યા. આટલા દુખદ પ્રસંગો બન્યા હોવા છતાં અંકુર અને ઉર્મિલા તેના ઘરે બિલકુલ ન ફરકયા એટલે પંકજને ખુબ દુઃખ થયું.\n\n\n\nલગભગ એક મહિના બાદ પછી પંકજ કોલેજમાં આવ્યો. બીજા મિત્રો તેની માતા અને પિતાના મૃત્યુ અંગે તેને દિલસોજી પાઠવી ગયા પરંતુ અંકુર અને ઉર્મિલા તેવો વિવેક કરવાનું પણ ચુકી ગયા. પંકજને ખુબ માઠું લાગ્યું અને જયાં સુધી તે બંને તેની માફી ન માગે ત્યાં સુધી તેમની સાથે વાતચીત ન કરવાનો નિશ્ચય કરી અભ્યાસમાં જોડાઈ ગયો. પરીક્ષા પૂરી થઇ ગઈ ત્યાં સુધી આ મિત્ર ત્રિપુટીના અબોલા ના તૂટ્યા. સમય પસાર થઇ ગયો. ઉર્મિલા અને અંકુર પરણી ગયા અને અમેરીકા ચાલ્યા ગયા. પંકજ વકીલાતનું ભણી પહેલાં વકીલાત કરી ત્યારબાદ જજ બન્યો અને હવે હાઈકોર્ટનો જજ પણ બની ગયો.      \n\n  \n\nજે.એફ.કેનેડી એરપોર્ટ, ન્યુયોર્કમાં ઈમીગ્રેશનની પ્રક્રિયા પૂરી કરી જસ્ટીસ દવે બહાર આવ્યા ત્યારે શિશિર એક્ઝીટ દરવાજા પાસે તેમની રાહ જોઈ ઉભો હતો. તેણે કહ્યું ,” અંકલ મારા મોમ અને ડેડ મને લેવા આવ્યા હશે. આપણે તેમને મળીએ. તમે કહ્યું હતું તેમ જો તમે તેમને ઓળખતા હશો તો જૂની ઓળખાણ તાજી થશે અને નહી ઓળખતા હોવ તો નવી ઓળખાણ થશે.” જસ્ટીસ દવેને કોઈને મળવું ન હતું પરંતુ વિમાનમાં શિશિરે તેમની સારવાર કરી હતી તેથી જસ્ટીસ દવે તેને ના ન પાડી શકયા. એરપોર્ટની બહાર લોંજમાં ઉર્મિલા ઉભી હતી. શિશિરને પંકજ સાથે આવતો જોઈ તેને ગભરામણ થઇ. “હાય મોમ, હાવ આર યુ ? “ કહી શિશિર તેની માતાને ભેટી પડ્યો. અને બોલ્યો, “હું તને ઓળખાણ કરવું, મીટ, જસ્ટીસ પંકજ દવે”  ઉર્મિલા બોલી, “શિશિર આઈ નો હીમ અને પંકજ સામે જોઈ બોલી કેમ છે પંકજ ? બહુ સમય પછી મળ્યા નહિ ?” શિશિરના “ ડેડ ક્યાં છે, મોમ ?” ના પ્રશ્નના ઉત્તરમાં ઉર્મિલાએ જણાવ્યું કે તે થોડાક કામ માટે ગયા છે આવતા હશે. શિશિર તેની મમ્મી પાસેથી ગાડીની ચાવી લઇ પાર્કિંગમાંથી ગાડી લેવા ચાલ્યો ગયો. \n\n\n\nઉર્મિલાએ પંકજને પૂછ્યું, “ સુનિતા કેમ છે પંકજ ? બાળકો શું કરે છે ? “\n\nપંકજ, “ કોણ સુનિતા ?”\n\nઉર્મિલા, “સુનિતા, જેને તુ બેહદ ચાહતો હતો તે. તેં તેની સાથે લગ્ન નથી કર્યા ? ” \n\nપંકજ, “ તને કોણે કહ્યું હું સુનિતાને ચાહતો હતો ? હું કોઈ સુનિતાને ઓળખાતો જ નથી. અને તારી જાણકારી માટે જણાવું કે મેં કોઈની પણ સાથે લગ્ન નથી કર્યા”  \n\nઉર્મિલા, “તારી માતા બિમાર હતા ત્યારે તેં એક નાના છોકરા સાથે મને એક પત્ર મોકલાવ્યો હતો જેમાં તું સુનિતાને તારો પ્રેમ સ્વિકારી લેવા વિનંતિ કરી હતી. ખુબ લાગણીથી ભરપુર પત્ર હતો. એટલે તો હું તારા જીવનમાંથી હટી ગઈ હતી.”\n\nપંકજ ને ચિત્ર સ્પષ્ટ થઇ ગયું અંકુરે તેની પાસે પોતાના અક્ષરોમાં ઓડીશન માટે જે લાગણી સભર રોમાન્ટિક સીન લખાવ્યું હતું અને જે તેણે ઉર્મિલાને તેની નજરો સમક્ષ રાખી ચિત્રણ કર્યું હતું તે લખાણનો અંકુરે પ્રપંચથી દુરુપયોગ કરી તેમના પ્રેમમાં ભંગાણ પડાવી તે ઉર્મિલા સાથે લગ્ન કરવામાં સફળ થયો હતો. \n\nઉર્મિલાના જીવનમાં કોઈ બવંડર ઉભું ન થાય તે માટે પંકજને કોઈ ચોખવટ કરવાનું ઉચિત ન લાગ્યું. \n\nશિશિર અને અંકુર આવે તે પહેલાં તે “ઇન્ટરનેશનલ એસોશિએશન ઓફ વિમેન જજીસ ઓર્ગેનાઈઝેશન” દ્વારા મોકલેલી ગાડીમાં બેસી રવાના થઇ ગયો. ",
      "duration": "6 mins",
      "category": "Drama"
    },
    {
      "id": 59,
      "title": "છેલ્લી 'ખેપ'",
      "story_name": "\" મનહર, આજે આંખ જરા વધારે ઝીણી રાખી માલ ઉતારવાનો છે...ખબર છે ને...?\"\n\n\" ફિકર નોટ...માયા શેઠ..., તમતમારે પાર્સલ મૂકાવી દો..''\n\nઆ સંવાદ જેટલો રોચક હતો એટલો જ એની પાછળનો ઈશારો પણ..!\n\nછેલ્લા બે વર્ષથી મનહર પોલીસની આંખોમાં ધૂળ નાંખી તેની એમ્બ્યુલન્સ વાનમાં સફળતા પૂર્વક ઈંગ્લિશ દારૂની વીઆઇપી ડિલિવરીથી માંડીને વેપારી ડિલિવરીને અંજામ આપતો આવેલ...તેથી સ્તો... માન સંગ યારસંગ ઉર્ફે 'માયા' નામના નામચીન અને દારૂના અઠંગ સપ્લાયર સાથે તેને એવી ફાવટ આવી ગયેલ કે જાણે વ્હિસ્કીના જામમાં સમાઈ રહેતો બરફનો ટુકડો.\n\n***\n\n\"કહું છું...મારી વાત સાંભળો ...હવે !\"\n\n\" આપણો મહેશ, કોલેજના પહેલા વરસમાં આવી પૂગ્યો, આપણને ભગવાને એક જ આ રૂડું રતન આપ્યું છે... કાલ ઊઠીને ઈના લગન પણ આવશે, કન્યા ગોતવાની થશે..તો, આ ડિલિવરીનો ધંધો મૂકી દો હવે, ઘણું કમાયા ... હવે જીવ અન આબરૂ બન્નેની બીક લાગે છે.\"\n\n\" અરે, ગાંડી...મહેશ ને આપણે સારામાં સારી કોલેજમાં એડમીશન અપાવ્યું છે... બસ, એકવાર એન્જિનિયર થઈ જાય એટલે બધું મૂકી દઉં...જોજે..\"\n\n\" તમે મૂકો એમ લાગતું નથી...લોભ ને થોભ ના હોય...અને હવે તો ચાલમાં રહેતાં પાડોશીઓ પણ ઘણી વાર પૂછે છે ...કે, મનહર ભાઈને એમ્બ્યુલન્સ લઈ કદી બજારમાં જોતા જ નથી...ક્યાં ને કઈ હોસ્પિટલમાં તેઓ હોય છે ? બાજુના શહેરમાં જાઓ છો એવું બે વરસથી બધાને ઠસાવતી આવી છું..પણ !\"\n\n\" કહી દેવાનું...વર્ષોથી એ શહેરમાં જ વરધીઓ ભરી છે એટલે ત્યાં જ જાઉં છું... જો જે ને, મહેશ નોકરીએ લાગે એટલે સાચુકલી એમ્બ્યુલન્સ સેવા અહિયાં જ ચાલુ કરીશ.\"\n\n\"તે દિવસે, પેલા રમજા કાણાના અડ્ડા પાસે તમારી ગાડી ને મહેશ જોઈ ગયેલો..ને એ પણ પૂછતો હતો કે બાપુ એમ્બ્યુલન્સ લઈને એ દારૂના અડ્ડા પર કેમ ગયા હતા ? મારે સમજાવતા નાકે દમ આવી ગયેલો કે...એ તો...કોઈ દારૂડિયો બેભાન થઈ ગયેલો તે બાજુના શહેરમાં દવાખાનામાં સારવાર માટે લઈ જવાની વરધી હતી એટલે જવું પડ્યું...બાકી તારા બાપુ એવી જગ્યાએ જાય નહીં !\"\n\n\" હા, એ દિવસથી આ બાજુની ડિલિવરી લેવાની બંધ કરી છે...હવે તો, મોટી પાર્ટીઓની હોમ ડિલિવરી અને આજુબાજુના ગામડાઓમાં 'દેશી' ના અડ્ડાઓને જ માલ પહોંચાડું છું...આમ, પણ...શહેરમાં પોલીસનો દાબ થોડો વધી પડ્યો છે.\"\n\n***\n\n\"બાપુ,...આ મહિને, સ્પોર્ટ્સ ક્લબના પૈસા આપવાના છે કોલેજમાં, દસ હજાર જોઈશે.\"\n\n\" દસ હજાર ?..અરે પણ કોલેજની ફી ભરી હતી તેમાં બધી ફી આવી ગઈ એવું તે કહેલું...ને!\"\n\n\" અરે,...બાપુ...તમને એમાં ખબર ના પડે,...કોલેજના જે સ્ટુડન્ટ્સ સ્પોર્ટ્સમાં રસ ધરાવે એમને જ ક્લબમાં સ્થાન આપે છે...તમે તો કશું સમજતા જ નથી !\"\n\n\" સારું...બેટા, લઈ જજે બસ, પણ ભણજે.\"\n\nકોલેજમાં જતા થયેલ મહેશના ખર્ચ અને લાઇફ સ્ટાઈલ હવે વધુ ને વધુ આગળ વધતી જતી હતી...અને, એ માટે થતો ખર્ચ મનહર ને વધુ ને વધુ ડિલિવરીની વરધીઓ લેવા મજબૂર કરતો ગયો.\n\n***\n\n\" માયા શેઠ,...આ માલ તો વેચવા લાયક નથી એવું કાલું કહેતો હતો...તો?\"\n\n\" જો...મનહર, અત્યારે માલની શોર્ટેજ છે...બોર્ડર પર ચોકી બદલાઈ છે એટલે માલ આવતો નથી. આ માલ કેવો છે એ બધાને કહ્યું પણ, બધાને અત્યારે કમાઈ લેવું છે...લોકોનું જે થવું હોય તે થાય ! તો... મારે શું, હું પણ વહેતી નદીમાં હાથ ધોઈ લઉં...હા...હા...હા...\"\n\n\" પણ...શેઠ,..?\"\n\n\" પણ ને બણ...મનહર, ડબ્બલ કમાણી મળશે...ને, આપણું ક્યાંય નામ આવવાનું નથી...તું તારે જલસા કર, ખેપ મારી આવ.\"\n\n\" મારે તો પૈસાથી લેવા દેવા, માલ કેવો ને શું છે...એથી મારે શું ? એવું વિચારતો મનહર 'ખેપ' મારવા ઉપડી ગયો...ને કામ પૂરું કરી ... દીકરાની સ્પોર્ટ્સ ક્લબ ની ફી નો જોગ કરી લીધો...\"\n\n***\n\n\" કહું છું, મહેશ આજકાલ ઘેર બહુ મોડો આવે છે, મને કંઈ સારું નથી દેખાતું...તમે જરા ધ્યાન રાખો...\"\n\n\" અરે, ગાંડી...જવાન છોકરો છે...ભાઈબંધો સાથે રહેતો હશે...બાકી, ભણે તો છે મારો દીકરો, જો ને રાતે કેટલે મોડે સુધી વાંચતો હોય છે.\"\n\n\" ના...પણ, તમે થોડા દિવસ, કામ બંધ કરી એની કોલેજમાં જઈ આવો...અને એના ભાઈબંધોની ય તપાસ રાખો, ચઢતું લોહી છે ક્યાંક ... \"\n\n\" જો... શાન્તા, ભલે કોઈને ખબર નથી પણ તું જાણે છે મારો ધંધો..., તે કદી મને નશો કરતો જોયો ?\"\n\n\" ના...હો !\"\n\n\" બસ, ત્યારે ...એ મારો દીકરો છે ... તું ચિંતા ના કર, હમણાં... મારે હેરાફેરી વધી ગઈ છે ને કમાણી પણ ! થોડું કમાઈ લેવા દે .''\n\n***\n\nવળી પાછા...મહિનાઓ વીત્યા... 'ખેપ' વધતી ગઈ ને મનહરની કમાણી પણ વધતી ચાલી.\n\n\" કહું છું...સાંભળો..\"\n\n\" શાન્તા, આજે મોટી ખેપ મારવાની છે..હવે નીકળવા દે...કાલે વાત કરશું...\"\n\n\" એમ ને એમ...દા ' ડા વીતે છે ને તમે વધારે ને વધારે આ ધંધામાં ડૂબતા જાઓ છો. છોકરો ત્રણ વરસથી કોલેજ જાય છે...જ્યારે માંગે ત્યારે ફી અને ચોપડાના પૈસા આપી દો છો, બીજા પણ ઘણા ખર્ચા કરે છે ... કદી ખાતરી તો રાખો કે એ ભણે છે કે બીજું કંઈ....?\"\n\n\" તું ખોટી ચિંતા કરે છે...જવાન દીકરો છે...તેને પણ દોસ્તારો જોડે રહેવાનું હોય...થોડી ખિસ્સા ખર્ચી ચાલ્યા કરે..\"\n\n\" મારી વાત કાપો નહીં, હવે...ધ્યાન રાખો તો સારું, પેલા રમજાના અડ્ડા બાજુ પણ તેને ઘણીવાર બાજુવાળા શંકર ભાઈએ જોયો છે, પણ, તમને કહેતાં મારી જીભ ખચકાતી હતી.''\n\n\" મારો દીકરો...એવો ના હોય...તો પણ, ચાલો...કાલે વિચારીયે...શું કરવું તે...\"\n\nવાત અધૂરી રહી ને....મનહરની એમ્બ્યુલન્સ પૂરપાટ દોડી પડી.\n\n***\n\nઆજે, માયા શેઠના ગોડાઉન તરફના રસ્તે જતાં...મનહર વિચારે ચઢી ગયો હતો. પત્ની શાન્તાની વાત સાચી હશે ? શું મહેશ ખરેખર અવળા માર્ગે હશે ? બરાબર ભણતો હશે કે નહીં ?...વગેરે...વગેરે.\n\nમનમાં ઉઠતા પ્રશ્નો ના જવાબ પણ મનમાં જ રચાતા હતા. છેલ્લા બે એક વર્ષમાં મહેશના ખર્ચમાં નોંધપાત્ર વધારો થયો હતો. એક યા બીજા બહાને પૈસા માંગવાનું, રાત્રે મોડા ઘેર આવવાનું, શાન્તા સાથે વાત વાતમાં ચિડાઈ જવાનું અને મહેશની પોતાની સાથે નજર મિલાવ્યા વગર વાત કરવાની પદ્ધતિ મનહર ને થોડી થોડી આજે સમજાઈ રહી હતી. ઘણીવાર, બાઈક પર પૂરપાટ વેગે બજારમાં કે દૂરના વિસ્તારોમાં મિત્રો સાથે ફરતો મહેશ પોતાની પણ નજરે ક્યાં નહોતો ચઢયો ? અલબત, અહીં પોતે પણ 'વરધી' ઉપર હોય એટલે...'તેરી બી ચૂપ...મેરી બી ચૂપ.'\n\n***\n\nમાયા શેઠ ના 'ગોડાઉન' આગળ પોતાની 'એમ્બ્યુલન્સ' પાર્ક કરતાં પહેલા...કાંઈક વિચાર કર્યો...ને મનહર, ઉતાવળા પગલે 'અડ્ડા' માં દાખલ થયો.\n\n\" માયા શેઠ, એક અરજ કરવી છે.\"\n\n\" મનહર, મારા યાર...તારે અરજ ના કરવાની હોય, બોલ...રૂપિયા જોઈએ છે ?\"\n\n\" ના...રૂપિયા તો ઠીક ઠીક કમાયો આજ સુધી, હવે...બધું સમેટવું છે, હાલની વસ્તી છોડી...નદીની પેલે પાર નવા મકાનો બને છે ત્યાં રહેવા જવું છે...ને હવે આ કામ બંધ કરવું છે.\"\n\n\" મનહર, કેટલા રૂપિયા જોઈએ છે... મકાન માટે, બોલ... બાકી, ધંધો અને મને છોડવાની વાત ના કર\"\n\n\" એવું નથી, ભાઈ...પણ, હવે બહુ થયું. મારે મારા દીકરા ને આ બધાથી દૂર રાખવો છે, તેને સારો માણસ બનાવવો છે...એટલે, હવે હું ખેપ નહીં મારું..\"\n\n\" બાપ હોય તેવો દીકરો હોય...મનહર, તારો દીકરો તારા જેવો હોશિયાર અને વફાદાર જ હશે...ચિંતા ના કર ને મોજ કર...આજે તું જ્યાં કહે તે વિસ્તારની ખેપ આપુ...બોલ...\"\n\n\" ના...ભાઈ, મે નકકી કરી લીધું છે, હવે મને ના કહો.\"\n\n\" અરે, મનહર...તારા દીકરાની કોલેજના ખર્ચા ક્યાંથી પૂરા કરીશ....હેં...?....હા....હા ....હા...!\"\n\n\"હું બીજો કોઈ ધંધો કરીશ...હવે આ નથી કરવું બસ.\"\n\n\" સારું...મનહર, તારું માન રાખ્યું...પણ તું ય મારું માન રાખ...હવે, આજ રાતની એક 'છેલ્લી ખેપ' મારી આવ, કાલથી તું છુટ્ટો...\"\n\n\" પણ...ભાઈ,...\"\n\n\" અરે, ત્રણ ગણા રૂપિયા ને નજીકની ખેપ, મારું માન નહીં રાખે ?''\n\n\" સારું ભાઈ, આ છેલ્લી ખેપ, બોલો.. ક્યાંની ?\"\n\n\" રમજાનો અડ્ડો...\"\n\n\" ભાઈ, એ તો મારી વસ્તીની નજીક છે ...હું ત્યાં હવે નથી જતો...તમને ખબર છે.\"\n\n\" હા...પણ જવું પડશે, ત્યાં માલ આપવાનું કામ જોખમવાળું છે ને પોલીસની આંખોમાં ધૂળ નાખવાનું તારા સિવાય કોનું કામ ! આમ પણ છેલ્લી ખેપ ને ત્રણ ગણા રૂપિયા...\"\n\n\" સારું, માયા શેઠ...ફિકર નોટ, પાર્સલ મૂકાવી દો, તમ તમારે...આજ રાતે આ છેલ્લી ખેપ મારી લઉં.\"\n\n***\n\nરાત્રે ૯/૦૦ વાગ્યાની આસપાસ... માલ રમજાંને ત્યાં ઉતારી...માયાના અડ્ડા પર પહોંચી....મનહરે શાબાશી મેળવી હતી. આખી રાત અડ્ડા પરના પોચા ગાદલા પર આમથી તેમ પડખા ફેરવતો રહ્યો...ને સવારે પેન્ટના આગળના ખિસ્સામાં છેલ્લી ખેપના મહેનતાણાના ત્રણ બંડલ મૂકી...શાન્તા ને પોતાના નિર્ણય ના સુખદ સમાચાર જલદી આપવાની નેમ સાથે પોતાના ઘર તરફ 'એમ્બ્યુલન્સ ' હંકારી મૂકી.\n\n***\n\nપોતાના ઘેર પહોંચે તે પહેલાં જ... રમજાના અડ્ડા પાસે...પોલીસની નાકા બંદી જોઈ મનહર ચમક્યો...પણ, ગાડી ખાલી ને પાછું એમ્બ્યુલન્સ લખેલું છોગુ...એટલે વાંધો હતો નહીં...મનહર આમ પણ એક્ટિંગનો નિષ્ણાત ! છેક, બેરિકેડ સુધી હંકારી ગયો...તો, ' એમ્બ્યુલન્સ ' લખેલું જોઈ...પોલીસે બેરિકેડ હટાવી લીધી ને...અંદર તરફ જવા ઈશારો કર્યો..., ઇન્સ્પેકટરના શબ્દો કાને અથડાયા...\n\n\" હવે, ત્રણ જણ છે...ડેડ છે, પોસ્ટ મોર્ટમ માટે જશે...ઓળખ સિવિલ હોસ્પિટલમાં થશે...આ એમ્બ્યુલન્સ આવી ગઈ...મૂકાવી દો..., સાલા...લઠ્ઠો પીવે આ લોકો ને હેરાન આપણે થઈએ....****\"\n\nમનહર ને ખબર પડી ગઈ હતી...કે પોતે જે ખેપ મારી હતી ...તે પીવાથી આ કાંડ થયો હતો. લઠ્ઠો હતો એટલે ત્રણ ગણા રૂપિયા માયા એ આપ્યા હતા.\n\nમનહરનો હાથ...ખિસ્સામાં પડેલ નોટોના બંડલ તરફ ગયો...થયું કે, હમણાં જ આ રૂપિયા કાઢી બાજુની ગટરમાં વહાવી દે....પણ શું થાય !\n\nસમસમી રહેલ મનહર આજે પોતાની એમ્બ્યુલન્સ ને પ્રથમવાર સાચી ખેપમાં લઈ જવા તૈયાર થયો.\n\nઇન્સ્પેકટરનો અવાજ પાછો સંભળાયો..\n\n\" ભાઈ, તારી એમ્બ્યુલન્સ થોડી આગળ લાવ, હવે છેલ્લી બોડી છે...વીસ બાવીસ વર્ષનો છોકરો લાગે છે...આ લઠ્ઠો પીવડાવવાવાળા તો ગુનેગાર છે જ પણ... આવડા છોકરાઓ દારૂના રવાડે ચઢી જાય તે માટે તેના માં બાપ પણ જવાબદાર ઠેરવવા જોઈએ.\"\n\n***\n\nછેલ્લી ડેડ બોડીને પોતાની 'એમ્બ્યુલન્સ ' માં મૂકવા માટે ઊંચકવા મદદ કરવા ગયેલ....મનહરનાં ચહેરા સામે ...એ મૃત યુવાન નિર્જીવ પણ ફાટી આંખે જોઈ રહ્યો હતો.\n\nજાણે, બંને એકબીજા ને ઓળખી ગયા હતા....!\n\nઆ એમ્બ્યુલન્સ વાળાના હૈયા ફાટ રૂદને...ભેગા થયેલા લોકો અને પોલીસના માણસો ને પણ હતપ્રભ કરી મૂક્યા હતા.\n\nબાપ ની 'છેલ્લી ખેપ ' પૂરી થઈ ને...દીકરાની 'છેલ્લી ખેપ ' શરૂ થઈ હતી.. !",
      "duration": "7 mins",
      "category": "Drama"
    },
    {
      "id": 60,
      "title": "સ્વયંવર એક નવી પહેલ",
      "story_name": "ઘરરર કરતી ગાડી આવીને ઊભી રહી. અરુણાબેનનો હાથ પકડી પુત્ર વરુણ અને પુત્રવધુ મિહિકા નીચે ઉતર્યા. અરુણાબેને સામે નજર કરી તો \"આશરો\" એવું વંચાયું. અરુણાબેનને જોઈને જ તમર ચડી ગઈ. એમના પગ લથડીયા ખાવા લાગ્યા. \n\nજે દીકરાને આટલા દુઃખ સહન કરી મોટો કર્યો, એ આજે અહીં વૃદ્ધાશ્રમમાં મૂકવા આવ્યો ? હજી તો પાંચેક દિવસ પહેલા જ જ્યારે અરુણાબેનના સહેલી અલકાબેન મળવા આવ્યા ત્યારે કહેતા હતા કે,\n\n\"અરુણા ! તું બહુ નસીબદાર છે તારો દીકરો તને કેટલો સાચવે છે. આ જો મારો મિહિર પત્નીને લઈ અલગ રહેવા જતો રહ્યો. હું હવે એકલી રહું છું ઘરમાં. જેના માટે આખી જિંદગી ખર્ચી એ દીકરો જ એકલા મૂકીને જતો રહ્યો. જમવાનું બે ટાઈમ પહોંચાડી જાય ને એને થાય એણે એની ફરજ પૂરી કરી. હવે તો બસ ભગવાન પોતાની પાસે બોલાવી લે તો સારું. ઈશ્વર તારા વરુણ જેવો દીકરો બધાને આપે....\"\n\nઅરુણાબેનની છાતી આ સાંભળી ગજ ગજ ફૂલી હતી. એમને પણ થયું કે વરુણ ને મિહિકા પોતાનો કેટલો ખ્યાલ રાખે છે. ક્યારેય ઉણપ નથી આવવા દેતા કોઈ વસ્તુની... હા, પણ એક ઉણપ તો એ લોકો પણ નથી ભરી શકવાના જીવનમાં..... અરુણાબેને એક નિસાસો નાખ્યો... કિરીટભાઈને સ્વર્ગસ્થ થયે લગભગ ચારેક વર્ષ થઈ ગયા. એમનો ખાલીપો જીવનમાં અરુણાબેન કાયમી અનુભવતા... \n\nઅરુણાબેન નીચે પડતા પડતા રહી ગયા. વરુણે મજબૂતીથી માનો હાથ પકડી રાખ્યો. અરુણાબેનની આંખોમાં ઝળહળીયા આવી ગયા. એ મનમાં જ બોલ્યા,\n\n\"દીકરા, મા આટલી જ નડે છે તો સહારો શા માટે આપે છે, ઝેર જ આપી દીધું હોત તો. અલકા સાચું જ કહેતી હતી, ઘોર કલિયુગ આવી ગયો છે, કઈ વ્યક્તિ કેવી નીકળે એ કોઈનેય ખબર નથી પડતી. શ્રવણ જેવો દીકરો આજે શેતાન થઈ ઊભો છે, મને એક વખત કહી તો દીધું હોત હું ખૂણામાં પડી રહેત. અહીં મૂકવા આવવાની શી જરૂર હતી. એ પણ કહ્યા વગર જ. ટીવીમાં જ્યારે આવા કિસ્સા જોતી કે દીકરો મા બાપને વૃદ્ધાશ્રમમાં મૂકી જતો રહ્યો ત્યારે બહુ દુઃખ થતું. આજે તો હું જ એ કમનસીબ કિસ્સો બની ગઈ. વહુએ પણ ક્યારેય જાણ પણ ન થવા દીધી કે હું એને આટલી ખટકું છું. હું ક્યાં કોઈને ભારે પડું એમ હતી. વરુણના પપ્પા ઘણું મૂકી ગયા છે મારે નામે. હે ભગવાન ! એવા તે ક્યાં કર્મોની સજા તું મને આપી રહ્યો છે, આના કરતાં તો તે વરુણના પપ્પાની સાથે મને પણ લઈ લીધી હોત તો.... મેં કાલે જ દીકરા ને વહુની વાત સાંભળી હતી, તું કહેતો હતો ત્યારે જ કે મમ્મી હમણાથી કઈક અલગ જ લાગે છે, એમનો સ્વભાવ કઈક બદલાયો હોય એવું લાગે છે, આપણે કાલે જ એમને 'આશરો' વૃદ્ધઆશ્રમમાં લઈ જઈશું, મિહિકા મને તારી વાત હવે સાચી લાગે છે.... હવે મા નો સ્વભાવ અલગ પણ લાગવા માંડ્યો, જેણે ઉછેરીને મોટા કર્યા એ જ હવે નથી ગમતા...\"\n\nવરુણ, મિહિકા ને અરુણાબેન વૃદ્ધાશ્રમની અંદર ગયા, સંચાલકશ્રી સામેથી જ આવકાર આપવા આવ્યા. વરુણ દર વર્ષે કિરીટભાઈની વરસી પર અહીં આવતો ને યથાશક્તિ દાન પણ આપતો. વળી પોતાનો જન્મદિવસ પણ અહીં જ ઉજવતો. લગભગ મોટાભાગના વૃદ્ધો વરુણને ખૂબ સારી રીતે ઓળખતા હતા. અરુણાબેન પણ એકાદ વખત અહીં આવ્યા હતા વરુણની સાથે. પણ આ વખતે તો કંઈક અલગ જ સંજોગ હતો. આ વખતે તો એ પણ બિચારા બની ગયા હતા. વરુણ બોલ્યો,\n\n\"મિહિકા તું ને મમ્મી અહીં બેસો હું આવું જરા મેનેજર સર સાથે વાત કરીને...\"\n\nમિહિકા ને અરુણાબેન એક બાંકડા પર બેઠા. અરુણાબેનને ઘણું કહેવું હતું, ઘણું ખીજાવું હતું પણ હવે શબ્દો જ નહતા નીકળતા, એમનાથી અમસ્તા જ રડી પડાય એમ હતું. હિંમત એકઠી કરી એ મિહિકા સાથે વાત કરવા જતાં હતાં ત્યાં જ વરુણ સામેથી આવતો દેખાયો. એ અરુણાબેન પાસે આવીને બેઠો. ઘડીભર મૌન છવાઈ ગયું. વરુણ માનો હાથ પોતાના હાથમાં લઈ બોલ્યો...\n\n\"મમ્મી ! તને યાદ છે પપ્પા હતા ત્યારે આપણે કેટલા ખુશ રહેતા, તારો લાંબો ચોટલો ને મોટો ચાંદલો કેટલી સરસ લાગતી તું. મને તો પેલાની જ મમ્મી જ ગમે છે, હવે તો તારો સ્વભાવ પણ સાવ જ બદલાઈ ગયો છો, તું મારી પહેલાની મમ્મી જેવી મમ્મી રહી જ નથી. મને કઈ વાત જ કરતી નથી, સાવ સુનમુન બસ કઈક વિચાર્યા જ કરે છે, નથી કશું બોલતી કે નથી કઈ કહેતી. મારે આવી મમ્મી નથી જોઈતી..\"\n\nવરુણ બોલતો બોલતો રડવા લાગ્યો. હવે મિહિકા બોલી,\n\n\"મમ્મી ! તમે મારી સાથે તો કશું નથી બોલતા, નથી મને કંઈ સૂચન કરતા કે નથી કઈ સલાહ આપતા. મારી બધી સહેલીઓની સાસુ બધીને કેટલું કહે, તમે તો કઈ બોલતા જ નથી, બસ એટલે જ મેં ને વરુણે નક્કી કર્યું છે તમારી એકલતા ભાંગવાનું....\"\n\nઅરુણાબેન હજુ કઈ સમજતા જ ન હતા. એમની આંખોમાં આંસુ સાથે મૂંઝવણ પણ હતી. એ વરુણ સામે પ્રશ્નસુચક નજરે જોઈ રહ્યા. વરુણ ફરી બોલ્યો,\n\n\"મમ્મી ! હું અહી તારો સ્વંયવર કરાવવા આવ્યો છું, અહીં કેટલાય એવા વૃદ્ધો છે જેમની ઈચ્છા ફક્ત થોડી ઘરની હૂંફ મળે એવી જ છે, હું ઈચ્છું છું કે તું તારા માટે એક હમઉમ્ર મિત્ર નક્કી કર કે જેની સાથે તું તારા દિલની વાતો કરી શકે. મમ્મી તને લાગશે કે હવે આ ઉંમરે આવું કરાય, પણ મમ્મી ઉંમર ગમે તે હોય મન હળવું કરી શકે એવો સાથી તો દરેકને દરેક ઉંમરે જોઈતો હોય. અમે અમારી દુનિયામાં વ્યસ્ત છીએ, તારા માટે સમય નથી પણ હોતો. તને સાંભળવા, તને સંભાળવા મને લાગે છે કોઈક તો હોવું જ જોઈએ. ને માટે જ હું તને અહીં લાવ્યો છું, દુનિયા શું કહેશે ? એ વિચાર છોડી દે મમ્મી ! જ્યારે તે એકલા હાથે પપ્પાના ગયા પછી બાળકોને મોટા કર્યા ત્યારે દુનિયા નહતી આવી તારો સાથ આપવા. હવે તારે નક્કી કરવાનું છે કે તારે કોને લઈ જવા છે આપણી સાથે, તું જ નક્કી કર. તું જેને પણ કહીશ એ વ્યક્તિ આપણા ઘરના સભ્ય બની જશે, અમે એને સહર્ષ સ્વીકારીશું...\" \n\nઅરુણાબેન તો જાણે થાંભલો થઈ ગયા. આંખમાંથી આંસુઓ જ વહેતા હતા. એમને ખબર નહતી પડતી કે દીકરાની વાત પર ખુશ થાય કે દુઃખી થાય...એ બોલ્યા,\n\n\"વરુણ ! હવે હું કેટલુંક જીવીશ દીકરા. મારે કોઈનીય જરૂર નથી. તું ને મિહિકા છો જ પછી શું જરૂર છે મારે, તમે બસ એક બાળક આપી દો મને એટલે એનું મોઢું જોઈ લઉં એટલે બસ ! બીજી કઈ તમન્ના નથી હવે જીવનમાં. હવે કઈ આવું બધું શોભે મને.....\"\n\nઅરુણાબેન વરુણની આંખોમાં જોઈ બોલ્યા. વરુણની આંખોમાં આંસુની ઝાંખપ હતી. એ અરુણાબેનને ગમે એમ કરી સમજાવવા માંગતો હતો. \n\n\"મા ! એમ બસ જીવવા ખાતર જ જીવન જીવવું એવું કોણે કહ્યું. કોઈ એક વ્યક્તિના જવાથી જીવન ખતમ નથી થઈ જતું. જિંદગીનું થોડું કઈ નક્કી છે કે કેટલા વર્ષ જીવીશું. મૃત્યુની રાહ જોઈ કઈ જીવન જીવાતું હશે. અહીં જો કેટલા એવા લોકો છે જે બસ કોઈકનો સાથ ઝંખે છે, ને તારે પણ આ ઉંમરે એ જ જોઈએ છે ને ! મને જે યોગ્ય લાગ્યું એ મેં કર્યું, હવે તારી મરજી તારે જે કરવું હોય એ. પણ એક વાત સમજી લેજે તું દુઃખી, એકલી ને નિરાશ રહીશ તો ઘરમાં કોઈ ખુશ નહીં રહે...\"\n\nઅરુણાબેન બોલ્યા, \"વરુણ ! મારે અત્યારે ઘરે જવું છે બસ,બીજું કંઈ નથી કહેવું. ચાલ હવે ઘરે જઈએ...\" \n\nવરુણ, અરુણાબેન અને મિહિકા ઉદાસ ચહેરે ઘરે જવા નીકળ્યા..\n\nવરુણની આ પહેલ પછી ઘરનું વાતાવરણ થોડું ઉદાસ થઈ ગયું હતું. અરુણાબેન વરુણને ધરાર ખુશ કરવા પ્રયત્ન કરતા પણ વરુણ માનું માન રાખવા પૂરતું હસતો વળી પાછો એમ જ થોડો ઉદાસ થઈ જતો. અરુણાબેનને આ વાત બહુ ખૂંચતી હતી. એક દિવસ ડાઇનિંગ ટેબલ પર સાથે જમવા બેઠા ત્યારે અરુણાબેને વાત છેડી,\n\n\"મિહિકા ! હમણાં તારે બહુ મોડું થઈ જાય છે નહીં ઘરે આવવામાં ! હું તો આખો દિવસ કંટાળી જાઉં છું ઘરે. તું એક દિવસ પેલા યોગા ક્લાસનું કહેતી હતી તેમાં મને જોઈન કરાવી દઈશ. મારુ પણ મન હળવું થાય...\" \n\nમાની વાત સાંભળી વરુણ ખુશ થયો. એ બોલ્યો,\n\n\"મમ્મી ! હું પણ એ જ કહું છું તું તારા માટે પણ વિચાર, કોઈ તમને સુખી કે દુઃખી ન કરી શકે જ્યાં સુધી તમે પોતે જ તમને સુખી કે દુઃખી કરવા ન ધારો. મને ખુબ ગમ્યું તું તારા માટે વિચારતી થઈ એ.\"\n\nઅરુણાબેન બોલ્યા,\n\n\"શું કરવું દીકરા તારી ખુશીમાં જ મારી ખુશી છે, જો તું મારા આ નિર્ણયથી ખુશ થતો હોય તો હવે હું એ કરીશ, મારા ખુદ માટે જીવતા શીખીશ...\"\n\nઅરુણાબેન ધીમે ધીમે ખુલતા ગયા, યોગા ક્લાસમાં ઘણા મિત્રો ને સખીઓ મળ્યા, એકબીજાના ઘરે આવવા જવાના વ્યવહાર ચાલુ થયા. એક દિવસ વરુણ મમ્મી પાસે આવી બોલ્યો,\n\n\"મમ્મી ! તને ઓલા શર્મા અંકલ કેવા લાગે છે ? \"\n\nઅરુણાબેન કહે, \"કેમ ?\"\n\nવરુણ બોલ્યો, \" ના કઈ ખાસ નહીં, મને એમ થાય કંઈક વિચિત્ર માણસ છે, મૂડી ટાઈપના, એ એકલા જ રહે છે ને ! એટલે જ એકલા રહેતા હશે આમ ખાસ કોઈ સાથે હળતા ભળતા નથી તો ?\"\n\nઅરુણાબેન બોલ્યા, \" ના વરુણ ! એ તો બહુ મજાના માણસ છે, તને ખબર યોગા ક્લાસમાં સૌથી વધુ એ જ બધાને હસાવતા હશે. એ ન હોય તો કોઈને નથી ગમતું, પણ બિચારા આટલા સારા માણસ છે પણ એકલા રહે છે, કોઈ નથી એમનું આ દુનિયામાં....\"\n\nહવે વરુણ મનમાં મલકતા બોલ્યો, \"મમ્મી ! એમને આપણી ઘરે લઈ આવીએ તો ? શું કહે છે તું ? એમને ઘર મળી જશે ને તને એમની કંપની...\" \n\nઅરુણાબેન વરુણ સામે કઈ પણ બોલ્યા વગર જોતા જ રહી ગયા, ફરી વરુણ બોલ્યો,\n\n\"મમ્મી ! મને ખબર છે તું ને શર્મા અંકલ ખૂબ સારા મિત્રો બની ગયા છો, હું તો એમને ઘણી વખત મળવા એમના ઘરે પણ જઉં છું. બિચારા એકલા રહીને થાકી ગયા છે, એ પણ ઘરની હૂંફ મળે એવું ઈચ્છે છે, તું હા પાડે તો એ આપણી સાથે રહેવા આવી જાય, ને હા લીગલી મારા પપ્પા બનીને જ હો, મમ્મી મેં પપ્પાના ગયા પછી પહેલી વખત શર્મા અંકલ સાથે આટલી ખુશ જોઈ છે. ખુશ થવાનો તારો હક છે મમ્મી ! ને એટલે જ મેં શર્મા અંકલને પણ વાત કરી દીધી છે, હવે બસ તારી હા ની રાહ જોવાય છે, તું હા પાડી દે એટલે કાલે જ કોર્ટ મેરેજ કરી લેવાના ને એમને આપણી સાથે રહેવા લાવી દેવાના.....\"\n\nઅરુણાબેનની આંખો દીકરાની નવી પહેલ જોઈ છલકાઈ ગઈ, અરુણાબેને પણ મૂક સંમતિ આપી જ દીધી, જીવનના બીજા પડાવમાં એક મિત્રના સાથ માટે.\n\n",
      "duration": "7 mins",
      "category": "Drama"
    },
    {
      "id": 61,
      "title": "પ્રસન્નતાનો પમરાટ",
      "story_name": "\"મમ્મી તને નથી લાગતું કે આ ટીવી કાઢીને નવું ટીવી લેવું જોઈએ ? \"\n\n\"પણ આ ટીવીમાં શું ખામી છે ? સરસ દેખાય છે. અવાજ પણ વ્યવસ્થિત છે. જો બેટા, થોડા થોડા સમયે નવી નવી ટેકનોલોજી બજારમાં આવતી જ રહે. દર વખતે કંઈ ટીવી ના બદલાય.\"\n\n\"પણ મારે નવું કર્વ લેડ ટીવી લાવવું છે. મમ્મી મારી આવક ઘણી છે. હું મારા પૈસે લાવીશ. \"\n\n\"જો હેમલ, તને ખબર છે કે અમે ઘરમાં તારા પૈસા લેતાં નથી. હું અને તારા પપ્પા બંને નોકરી કરતાં હતાં. અત્યાર સુધીની અમારી બચત પણ ઘણી છે. બંનેનું પેન્શન આવે છે. તારી ખુશીમાં જ અમારી ખુશી છે. છતાં ય તારી ઈચ્છા હોય તો આપણે નવું ટીવી લાવીશું. બસ, હવે ખુશ. \"હર્ષાબેન પ્રેમાળ સ્વરે બોલ્યા. મમ્મીને ખુશ જોઈ હેમલ એની મમ્મીને ભેટી પડ્યો. ત્યાં જ એના પપ્પા રૂમમાં પ્રવેશતાં બોલ્યા , \" બહુ આનંદની વાત થતી લાગે છે મને પણ તમારા આનંદમાં ભાગીદાર બનાવો. \"\n\nવાત જાણી એના પપ્પા ગોપાલભાઈ દીકરા સામે જોઈ ને બોલ્યા, \"તેં તો મારા મનની વાત કરી. હું નવું ટીવી લાવવાનું વિચારતો જ હતો. કાલે જ લઈ આવીશું. આવી વાત તારે મને કરવાની.તું તો જાણે છે કે હું ટીવી જોવાનો શોખીન છું. \"\n\nબીજા દિવસે બપોરે નવું ટીવી આવી ગયું. હેમલે સાંજે કહ્યું કે, \"પપ્પા મમ્મી, સૌ પ્રથમ આપણે સાંજના ગુજરાતી સમાચાર જોઈશું. \"\n\nહેમલના મમ્મી પપ્પા આ વાત સાંભળી બોલી ઉઠયા, \"અંગ્રેજી માધ્યમવાળો દીકરો આજે ગુજરાતી સમાચાર જોવાની વાત કરે છે ! \"\n\nપરંતુ હેમલે કોઈ પણ વાત પર ધ્યાન આપ્યા વગર ટીવી ચાલુ કર્યું. સમાચાર એ જ વખતે ચાલુ થયા. ટીવી ખૂબ સરસ હતું. હર્ષાબેન તથા ગોપાલભાઈ ટીવીના પરિણામના ખૂબ વખાણ કરતાં હતાં. ત્યાં જ હેમલ બોલી ઉઠયો, \"એ તો ઠીક છે. પરંતુ સમાચાર વાંચનાર છોકરી કેવી લાગી ? તમને ગમી ? મારે તમને ટીવી પર પહેલાં બતાવવી હતી. મને ગમે છે.\"\n\nએના માબાપના મોં પર હાસ્ય ફરી વળ્યું.\n\nહેમલ સામે જોઈ ને બોલ્યા, \"અમને આ તારી\"ન્યુઝ રીડર\"ના મમ્મી પપ્પા આવીને ગયા અઠવાડિયે જ મળી ગયા. તું અમને કહે એની જ રાહ જોતાં હતાં. માનસીએ એના ઘેર વાત કરી દીધી હતી. એના મમ્મી પપ્પા મળવા આવ્યા એ વાત માનસીને પણ ખબર નથી. અમે જ એમને કહેવાની ના કહી હતી. બેટા, તારી પસંદ એ જ અમારી પસંદ. જિંદગીમાં લગ્નનો પ્રસંગ એક જ વાર આવે એ ધામધૂમથી ઉજવવાનો જ હોય. માનસી રવિવારે રજા લેવાની છે. એના ઘરના આપણે ત્યાં આવવાના છે. અમે પણ માનસીને ત્યાં જઈ આવ્યા.\"\n\nબંનેને ઘરેથી સંમત્તિ મળતાં બંને ખૂબ ખુશ થઈ ગયા હતા.\n\nધામધૂમથી લગ્ન સંપન્ન થયા કે બીજા જ દિવસે લગ્નની ભેટ રૂપે હર્ષાબેન તથા ગોપાલભાઈએ યુરોપ ટુરની બે ટિકીટો આપતાં કહ્યું, \"આ માત્ર કપલ ટુર જ છે. તમે તમારી જિંદગીની શરૂઆત હરવાફરવાથી કરો. ખૂબ આનંદ કરો. \"\n\nયુરોપની ટુર પરથી પાછા આવ્યા એ રાત્રે માનસી પાણી પીવા ઊઠી ત્યારે બાજુની રૂમમાં એના સાસુ સસરાનો વાતો કરવાનો અવાજ આવી રહ્યો હતો. અનાયાસે એના કાને એ શબ્દો પડ્યા, \"આપણે તો કોર્ટમાં લગ્ન કર્યા. લગ્ન બાદ ફરવા જવાની વાત તો બાજુએ પણ સાસરિયાંના ભરપૂર અપમાનજનક શબ્દો સાંભળવા મળ્યા. કયારેય તમારા ઘરમાં કોઈએ પણ આપણી ખુશીનો વિચાર ના કર્યો. એક કોડભરી કન્યાના કેટકેટલાં અરમાનો હોય ! તેથી તો લગ્ન ના બીજા જ દિવસથી આપણે નોકરી એ જવા માંડ્યા. પણ આજે આપણાં બાળકોને ખુશ જોઈ મને હવે જુની વાતોનો વસવસો નથી રહ્યો. \"\n\nમાનસી આગળ કંઈ સાંભળી ના શકી. પરંતુ વિચારતી હતી કે પરણીને ઘરમાં આવતી યુવતી તો ઘરની લક્ષ્મી કહેવાય. એને અપશબ્દો કહેનાર કયારેય સુખી ના થાય. પપ્પા મમ્મીએ લગ્ન બાદ ઘણોજ સંઘર્ષ કર્યો હશે. બંને નોકરી કરતાં હોવાથી પૈસાની કંઈ જ તકલીફ ન હતી. તકલીફ માત્ર સાસરિયાંના પ્રેમની હતી.\n\nમાનસીના આવવાથી ઘરનું વાતાવરણ ખુશનુમા બની ગયું હતું. માનસી તો દૂરદર્શન પરથી પાછા ફર્યા પછી રસોઈમાં સાસુને મદદરૂપ થતી. એ દરમ્યાન એ આ ઘરની વ્યક્તિઓની પસંદ જાણી ગઈ હતી. વાતવાતમાં હર્ષાબેન બોલી ગયા કે તારા પપ્પાને જુના ગીતોનો બહુજ શોખ છે.\n\nજયારે માનસીને સાસરીમાં પહેલો પગાર આવ્યો એ દિવસે એ સસરા માટે 'સારેગામ કારવાં' લઈ આવી કે જેમાં પાંચ હજાર જુના ગીતો હતા. અને એને એની સાસુની પસંદ ખબર હતી કે એમને લેટેસ્ટ ડિઝાઇનના કપડાં પહેરવા ગમે છે. એની સાસુ પણ એની પસંદ જોઈ ખુશ થઈ ગઈ હતી. બંનેને પોતાની પસંદગીની વસ્તુ જોતાં અચૂક આનંદ થયો હતો સાથે સાથે ખચકાટ પણ હતો કે પુત્રવધૂના પગારના પૈસાથી ખરીદેલી વસ્તુઓ લેવાય !\n\nજયારે બંને જણે કહ્યું, \"અમારાથી તારા પૈસે ખરીદેલી વસ્તુઓ ના લેવાય. \" ત્યારે માનસી રિસાઈ જતાં બોલી, \"મમ્મી પપ્પા, હું પારકી છું ! હું તો હવે આ ઘરની દીકરી જ છું. શું દીકરીને માબાપને ખુશ જોવાનો હક્ક નથી ? \" માનસીને રિસાઈ જતાં જોઈ બંને હસી પડ્યા બોલ્યા, \"માનસી, અમારો ઈરાદો એવો નથી. હવે આ ઘર તારૂ જ છે. તને બધા જ હક્ક છે. પરંતુ અમે હેમલના પૈસા પણ નથી લેતાં. \"\n\n\"મમ્મી પપ્પા છતાં પણ હેમલ તમારા બંને માટે આઈ ફોન લાવ્યો તો તમે સ્વીકારેલો જ ને ? તો મારા તરફ અન્યાય !\n\nબંને પતિ પત્નીના મોં પર સંતોષ હતો. દીકરાની પસંદગી પર એમને ગર્વ થતો હતો. માનસી ઈચ્છતી હતી કે જેમ મમ્મી પપ્પાની એ પિયરમાં લાડકી હતી તેમ સાસરિયાંમાં પણ બધાની લાડકી બની રહે. સામે પક્ષે એ જેટલો પ્રેમ એના માતાપિતા ને કરતી હતી એટલોજ પ્રેમ એના સાસુ સસરાને કરતી હતી. માનસી તો માનતી હતી કે એ જયાં જાય ત્યાં હમેશાં પ્રસન્નતા જ હોવી જોઈએ. કારણ એને પોતે પણ દુઃખનો અનુભવ કર્યો જ કયાં હતો ? પ્રસન્ન એવી વ્યક્તિ જ રાખી શકે કે જે હમેશાં પ્રસન્ન રહેતી હોય. માનસી પિયરમાં લાડકોડમાં ઉછરી હતી. નાની હોવાને કારણે બધાને વહાલી હતી. એની કોઈ વાતનો ખાસ વિરોધ થતો જ નહીં. તેથી તો એ હમેશાં ખુશ રહેતી હતી.\n\nલગ્ન ના બે મહિના બાદ માનસીએ હેમલ ને કહ્યું, \"આવતા અઠવાડિયે પપ્પા મમ્મીના લગ્ન ને ૩૦ વર્ષ પુરા થાય છે. પરંતુ મમ્મી પપ્પાના મનમાં એક વસવસો રહી ગયો છે કે એમના લગ્ન ધામધૂમથી ના થયા. લગ્ન કોર્ટમાં કરવા પડ્યા. એમણે પોતાની ઈચ્છાઓ પૂર્ણ કરવા આપણા લગ્ન ધામધૂમથી કર્યા. આપણા લગ્ન તો યાદગાર બની ગયા. પરંતુ હવે આપણે બંને મળીને મમ્મી પપ્પાને ખૂબ ખુશી આપીએ. \" હેમલ પત્ની સામે જોઈ બોલ્યો, \"એમાં હવે આપણે શું કરી શકીએ ? \"\n\n\"હેમલ હવે આપણે જ બધું કરી શકીએ. \" માનસીએ એના મનમાં રહેલો પ્લાન પતિને કહ્યો. હેમલ બોલ્યો, \"તારી વાત સાચી છે. આપણે આજથી જ સક્રિય બની જઈએ \"\n\nસૌ પ્રથમ તો આપણે ઓફિસનું કામ બધા માણસોને અઠવાડિયા પુરતું સમજાવી દેવું પડશે.\n\nસૌ પ્રથમ તો મમ્મીની અને મારી સરખી સાડી ખરીદી લઈશું. હાલ તો ઝુલવાળી સાડીની ફેશન છે. મારો ફેશન ડિઝાઇનર ૪ દિવસમાં બ્લાઉઝ સીવીને આપી દેશે. તારા અને પપ્પા માટે શેરવાની અમદાવાદ જઈને ખરીદીશું. સાડીઓ પણ ત્યાં જોઈ લઈશું.\n\nત્યારબાદ તો એમને પપ્પા તથા મમ્મીના મિત્રોને આમંત્રણ આપવું હતું પણ બધા ના ફોન નંબર તો હતાં નહિ. તેથી માનસીએ એક દિવસ કહ્યું, \"મમ્મી, મારે ટીવી પર એક પ્રોગ્રામ તૈયાર કરવાનો છે એ માટે બીજો ફોન થોડીવાર માટે જોઈએ છે. આપશો ? \"\n\n\"એમાં શું પૂછવાનું ? લઈ જા.\"\n\nમાનસીએ એમાંથી મમ્મીની બહેનપણીઓના ફોન નંબરો લખી બધા ને ફોન કરીને ખાસ કહ્યું, \"આ સરપ્રાઈઝ પાર્ટી છે. બધા સમયસર મમ્મી પપ્પાના આવતાં પહેલાં આવી જજો. \"\n\nહેમલે તો કહ્યું, \"પપ્પા બપોરે ફોન બેડરૂમની બહાર મૂકે છે. હું એમાંથી એમના મિત્રોના નંબર લઈ ફોન કરી દઈશ. \"\n\nજાણીતી હોટલમાં \"બેન્કવેટ હોલ\" નોંધાવી દીધો. મેનુ પણ મમ્મી પપ્પાની પસંદનું રાખ્યું. તે ઉપરાંત મમ્મી પપ્પાના સગા તથા મિત્રો બધા સિનીયર સિટીઝન જ હતા. એટલે માનસીએ બધાને ધ્યાનમાં રાખીને જ રમતો ગોઠવી હતી. એના સસરાને જુના ગીતો પસંદ હતાં. તેથી અંતાક્ષરી ગોઠવી જેમાં મમ્મી તથા પપ્પાના ગ્રુપ સામસામે. ત્યારબાદ મ્યુઝિક વાગે એટલે કયું ગીત છે એ કહેવાનું. મમ્મીને પિક્ચર તથા કપડાંનો શોખ એટલે એક રમતમાં પિકચરમાં હિરોઈન કયા ગીત વખતે કઈ ફેશન મુજબના કપડાં પહેરે છે એ કહેવાનું. બધું બરાબર ગોઠવાઈ ગયું હતું.\n\nહવે દિવસ તો નજીક આવતો ગયો. પણ એ દિવસે કોઇનો પણ ફોન મેરેજ એનિવર્સરીની શુભેચ્છા પાઠવવા માટે આવ્યો નહિ..માનસી તથા હેમલ જાણતાં હતાં કે મમ્મી પપ્પા વ્યગ્ર છે. વારંવાર ફોનમાં મેસેજ જુએ છે. પણ કોઈનો ય મેસેજ ન હતો. બપોરે જયારે એ લોકો સુવા ગયા ત્યારે વાત કરી રહ્યાં હતાં, \"હવે તો આપણા લગ્નને ૩૦ વર્ષ થઈ ગયા. કોને યાદ હોય ? \"\n\nસાંજે હેમલ તથા માનસીએ કહ્યું, \"મમ્મી, તમે તથા પપ્પા સાંજે અમારી ઓફિસનો પ્રોગ્રામ છે એમાં આવજો. તમને ખાસ આમંત્રણ છે અને એમાં ટીવી વાળા આ પ્રોગ્રામ લાઈવ કરવાનાં છે. તમે સાંજે ૬ વાગ્યે તૈયાર રહેજો. હું એન્કર છું. હું તૈયાર થવા જઉં છું. મમ્મી મને એકલાં જવાનો કંટાળો આવે છે તમે પણ જોડે ચલો.\n\nબ્યુટી પાર્લરમાં અગાઉથી કહેલું હતું એ મુજબ બ્યુટી પાર્લર વાળી આગ્રહ કરતી રહી કે, \" આન્ટી, તમે પણ તૈયાર થાવ ને ! આવ્યા છો તો ભેગા ભેગી તૈયાર થાવ ને ! \" માનસી પણ આગ્રહ કરતી રહી તેથી હર્ષાબેન પણ તૈયાર થયાં પરંતુ સાડી તો પાર્ટીવેર જ હતી. તેથી માનસીએ સાડી બેગમાં મુકી દીધી.\n\nહોલ પર પહોંચ્યા ત્યારે બધા મહેમાનો હાજર હતાં. હોલની લાઈટો બંધ હતી. જેવા ગોપાલભાઈ તથા હર્ષાબેન હોલમાં દાખલ થયા એ સાથે હોલ લાઈટોથી ઝગમગી ઉઠ્યો. બધાએ હાથમાં રાખેલા પુષ્પોથી એમને વધાવ્યા. બંનેની આંખોમાં હર્ષના આંસુ આવી ગયા. માનસીએ ઝુલવાળી સાડી તથા શેરવાની મમ્મી પપ્પા ને આપતાં બોલી, \"તમે કપડાં બદલીને બહાર આવો. \".\n\nત્યારબાદ તો નક્કી કર્યા મુજબ પ્રોગ્રામ થયો. ગોપાલભાઈ ખૂબ જ ખુશ હતા. અવાજ તો સરસ હતો જ અને એમાં ય એમને એમના જ પ્રસંગમાં ગાવા મળ્યું. હર્ષાબેનને તો કપડાં તથા પિકચરનો શોખ હતો. એમાં તો એમની જીત નક્કી હતી.\n\nભોજન સમારંભ પછી મહેમાનોને વિદાય આપતી વખતે દરેક જણને મની પ્લાંટ ભેટ તરીકે આપ્યો. સાથે દરેકની ઉત્તરોત્તર પ્રગતિની કામના કરી.\n\nએ દિવસે પતિપત્ની ખૂબ જ ખુશ હતાં. આટલા વર્ષોનો વસવસો આટલી બધી ખુશીમાં વહી ગયો હતો. જો કે લોકો કહી રહ્યા હતાં કે, \"પ્રસન્ન રહેતી વ્યક્તિ જયાં જાય ત્યાં પ્રસન્નતાનો પમરાટ ફેલાવતી જ રહે.\"\n\n",
      "duration": "7 mins",
      "category": "Drama"
    },
    {
      "id": 62,
      "title": "પ્રકૃતિ",
      "story_name": "પ્રકૃતિની સૌંદર્યતાનું અવલોકન દરેક ની આંખો કરવા તરસે ને માણે છે તેનું વર્ણન અંકાય છે. નવનીતરાય ને શિરિષ વાત કરતા હતા આ વખતે હવાઈ જઇશું ને પપ્પા. હા બેટા કેમ નહીં ? જરા ફોન પર ભાવતાલ જોઈને રજા નો મેળ બધાને પડે તે પ્રમાણે બુકિંગ કરીશું. આ મોબાઈલ ની સગવડતા ગમે પણ સતત આવતા માર્કેટીંગના ફોનકોલ ના ગમે.. થોડા સમયે બુકિંગ પણ થઈ ગયું. બધાએ જાતભાતનું નાનું મોટું શોપિંગ પણ કર્યું. ચાય નો ઉભરો આવે ને આખો ગેસ ખરાબ થઈ જાય તેમ ફાટી ઉઠેલા કરોનાનાં લીધે રડમસ ચહેરાઓ બધાના થઈ ગયા. ને નવનીતરાયની વર્ષગાંઠ ઉજવવાના સપનાનો મહેલ ભોંય ભેગો થઈ ગયો બધાના મૂડ મરી ગયેલા. દીકરા શિરિષે પૂછ્યું પપ્પા હવે તો લોક ડાઉન !! ફોનમાં જ જોવાનું ને મળવાનું !! બેટા,સ્વપ્નોના ગુણાકારોથી બનેલી આ જિંદગી, ભૂતકાળની બાદબાકીઓથી ઉભરતી આ જિંદગી, તો ક્યારેક ભવિષ્યમાં વર્તમાનનો તાળો મેળવતી આ જિંદગી, પરંતુ સરવાળે તો ખાલી શૂન્ય જ પામવા હોવાના છ્તાં કંઈ ગણતરીઓ થોડી છોડે છે આ જિંદગી ? \n\nઇતિહાસની ઘટનાઓ પરિવર્તન આવ્યા પછી પુનરાવર્તન કરવાનું ભૂલતી નથી અને માનવ મોતને સામે જોતા નથી ત્યાં સુધી વિશ્વાસ કરતા નથી. \n\nપપ્પા સરસ તારણ છે આપનું ઃ પરિવર્નતમાં વગર તલવારે એકલાએ લડવાનું છે આપણે જિમ્મેદારી આપણે શિર લઈને...ઘરે બેઠા માણીએ પ્રકૃતિની સુંદરતા ને નાના મોટાની સાથે કરીએ મજા.",
      "duration": "1 mins",
      "category": "Drama"
    },
    {
      "id": 63,
      "title": "માય ગ્રાની",
      "story_name": "' આજે તો આપણે બહુ બીઝી છીએ ડોક્ટર ' નર્સ સ્ટેલા બોલી ને ડોક્ટર બ્રાઉને મલકાઈને સ્ટેલા તરફ નજર ફેરવી લેતા બોલ્યા' ધેન ઇટ મસ્ટ બી ફૂલ મુન ટુ નાઈટ !!'\n\nહાંફળી ફાંફળી મેટ્રન આવી ને બોલી 'ડોક્ટર યુ આરે નીડેડ ઇન આઈ સી યુ ડિપાર્ટ્મેન્ટ, પ્લીઝ હરી ! '\n\nઓપરેશન ટેબલ પર એલીઝાબેથ કણસતી હતી. બાળકની ડિલિવરી માટે ડોકટર સ્મીથ સ્ટ્રગલ કરી રહ્યા હતાં. પણ નર્સ કહી રહી હતી એનું બી.પી ખૂબ ઊંચું છે ' શી ઇઝ ઇન ડેન્જર ! '\n\nતરફડતી એલીઝાબેથ ' માય બેબી, ઓહ ગોડ ! ' બોલી ન બોલી ને મશીન પર હાર્ટબીટ્સ ની લાઈન સળંગ થતી રહી ને બીપ બીપ અવાજ આવતો રહ્યો. ડોકટર બ્રાઉન ઉતાવળા લેડી\n\nએલીઝાબેથ તરફ ધસ્યાં ને બોલ્યા. ' કેન આઈ ડુ સમથીંગ ? લુક્સ લાઇક ઇટ્સ બ્રીચ બેબી. એન્ડ નર્સ ગીવ એક્સ્ટ્રા ઓક્સિજન ટુ હર ! '\n\n' બટ ડોકટર શી ઇઝ નો મોર !! ' બેબી બહાર આવી ગઈ પણ એલીઝાબેથ ની આંખો મિંચાઈ ગઈ. ..! ઓલમોસ્ટ ચાર મિનિટ પસાર થઈ ગઈ. ડોકટર ડીડ વોટેવર ધે કેન પણ એલીઝાબેથની હાલત એમજ રહી.\n\nનર્સ બેબી લઈને એલીઝાબેથ ના કાન પાસે ઊભી હતી. બેબી નો હાથ એલીઝાબેથ ના કપાળ ઉપર હતો. ને તે જોર જોરથી ' મા મા મા ' પુકારતી રડી રહી હતી. ઉંવા ઉંવા ઉંવા ભૂખની\n\nન્હોતી એની મા ને જગાડતી એની ચીસો કે શું ? ચમત્કાર જાણે થયો કે વિધાતા ને આવી ગઈ શરમ કે એક મૃતાત્મા એ સાંભળી બાળકની ચીસો. ..!! ધીમે રહી એલીઝાબેથે આંખો ખોલી\n\nને મશીન ફરી ઊંચી નીચી લાઈનમાં ધબકારા બતાવવા લાગ્યું ..! બધાની આંખો ભીની હતી પણ મા ને વળગેલું બાળક તો હજુય રોતું જ હતું.\n\n' માય બેબી, માય બેબી.' બોલતાં ફરી આંખો મીંચી દીધી. એલીઝાબેથ ને મોતનાં મુખમાંથી બચાવનાર બેબી ને બધા ' મિરેકલ બેબી ' તરીકે જ બોલાવવા લાગ્યા. સેરા નામની નર્સ ઉપર\n\nથી તેનું અસલી નામ તો સેરા પડાયેલું હતું. સેરા વોઝ ક્યુટ-સ્માર્ટ-સ્ટ્રોંગ-ફેર ને વેરી લવિંગ હતી એની મોમ એલીઝાબેથ ની ડુપ્લીકેટ જ જોઈલો. ..!\n\nડોકટર એક બીજા ને શેક હેન્ડ કરી છૂટા પડ્યા.\n\nઅચાનક રીન્કુ નો હાથ પકડી દાદાજી બોલ્યા 'આ એજ તારી દાદી મિરેકલ બેબી કહેવાતી હતી. શી ઇઝ રીયલી મિરેકલ બેબી..!!'\n\nરિન્કુ હાથ છોડાવતાં એની કાલીધેલી ભાષામાં બોલ્યો : ' નો બેબી ..માય ગ્રાની એન્ડ મી બેબીબોય દાદુ ! '' યસ યસ યુ આર !! ડુ યુ નો શી વોઝ વેરી ગુડ મોમ ઓફ યોર ડેડી ટુ ! એક વાર અમે ફેમીલી પીક પડાવવાના હતાં. રીમેમ્બર ઓલ્ડ સ્ટાઇલ બીગ બોક્સ-કેમેરા ? કેમેરામેન કવર્સ હીઝ\n\nફેસ વીથ બ્લેક ક્લોથ. '\n\n'હા દાદુ, ડેડી વન્સ શો મી ધેટ કેમેરા પીક ' ઉત્સાહિક 'રીન્કુ' બોલે તે પહેલા ઢેબલી 'મીનુ' બોલી ને 'મોન્ટી'-' પિંકુ' એ હા મા સૂર પૂરાવ્યો. દાદી હસી પડ્યા. સેરા ની મોમ એલીઝાબેથે\n\nઇન્ડ્સ્ટ્રીયાલીસ્ટ શ્રીમાન પારેખ સાથે લગ્ન કરેલા. તેથી છોકરાઓ કાલુ કાલુ ગુજરાતી બોલતા ને એલીઝાબેથ સાથે અંગ્રેજી પણ બોલતા.\n\nચતુર પિંકુ ચુપચાપ સાંભળી રહ્યો હતો તે કહેઃ'પછી શું થયું દાદુ ?'\n\n'યસ પિંકુ સેરા ગોટ રેડી એન્ડ આઈ વોઝ ઓલમોસ્ટ રેડી. શી વોઝ લુકીંગ સ્ટનીંગ ઇન પીંક સારી એન્ડ આઈ વોઝ વેરીંગ સુટ...યોર ડેડ વોઝ નો વ્હેર ઇન સાઇટ..!'\n\n' જય ...જય ' વી કોલ્ડ હીમ યોર પાપા વોઝ નો વ્હેર !\n\n' જય, બેટા વ્હેર આર યુ ? ફોટોગ્રાફર વીલ બી કમીંગ એની મિનિટ ...લેટ્સ ગેટ રેડી ' ગ્રાની સેરા કોલ્ડ યોર ડેડ જય અગેઇન !!\n\nસ્લોલી જય સેઇડ : ' મોમ આઇ એમ સ્કેર્ડ !! '\n\nસેરા એ જોયું કે જય ખાટલાં નીચે સંતાયો છે. તેની પાસે જતા વ્હીસ્પર કરતાં બોલી ' કેન યુ ટેલ મી વ્હાય ? '\n\n' મોમ ધેટ કેમેરા મેન ઇઝ ગોઇંગ ટુ કેપ્ચર મી ઇન હિઝ કેમેરા સો આઈ એમ સ્કેર્ડ... આઈ ડોન્ટ વોન્ટ ટુ ગો વીથ હીમ ઇન ધેટ બોક્સ કેમેરા..પ્લીઝ મોમ આઈ લવ યુ .. !! '\n\nઅને સેરા ખડખડાટ હસી પડી ને બોલી : ' ઓહ નો સિલી બોય...નો વન ઇઝ ગોઇંગ ટુ કેપ્ચર એન્ડ ટેઇક યુ અવે...!! ફોટો ગ્રાફર જસ્ટ ટેઇક્સ યોર ઇમેર ઇન કેમેરા !!'\n\nજય હસી પડ્યો ને શાંતિથી પડેલા તે ફોટા ની પાછળ હજુ એક બે ચકલીઓના માળા છે ખરા હો ! દાદુ હજુ તાકી રહ્યા હતાં એ પિકચર ને કે જેમાં જય સેરા ને વળગી ને ઊભો હતો પણ\n\nહસતો હતો ખરો. દાદુ તો ખુશ હતાં જ પણ સાથે સાથે ગ્રાની સેરા પણ ખુશ થતા બોલી. ' યોર દાદુ ટેલ્સ મી ઓલકાઈન્ડ્ઝ ઓફ સ્ટોરીઝ - સમ ઓફ ધેમ આર શોર્ટ એન્ડ સ્વીટ !!'\n\nરિન્કુ બોલ્યો : ' કેવી સ્ટોરીઝ ? અમને પણ કહો ને પ્લીઝ ગ્રાની ! '\n\nદીપથી પ્રગટી દીપમાળા.....\n\nખંડિત યાદદાસ્તાન માં અકબંધ સાચવી યાદો\n\nટહુકે સુકી-લીલી ડાળુએ પ્રણયભીની રહી યાદો\n\nરીમઝીમ રીમઝીમ ઉલ્લાસે ૠણાનુબંધી યાદો ખોવાય છે અહીં; શું હોશ કૈં આંખો આંખોમાં કૂકડે આવી કરી મૂકી કૂકડેકૂક, જુઓ પાંખોમાં સૂરજ ને ઉડ્યા છાંટા, પેપરો પડ્યા આંગણમાં દૂધવાળો કરે દોડાદોડ, લો ધાડ પડી દિવસમાં નજીક આવે અંધારપટમાં, કે શું થશે સવારમાં જ્યોતનું તારણ ગુમાવી, સાચવે છે અજવાસમાં--- ' એક હતો ચકો ને એક હતી ચકી ' ' ઉંદર સાત પૂંછડીઓ ' ' રાક્ષસ કહે માણસ ખાંઉ માણસ ગંધાય - રાક્ષકની જાન પોપટ ની ગરદનમાં ' ' મિયાં ફૂસકી' ' વેતાળની વાર્તા ' રામાયણ ની બાળક રામ ની વાર્તા ' પણ ખરી હોં..\"\n\n' ભગવાન રામ નાના હતાં તે વાર્તા કહો ને ગ્રાની ! પ્લીઝ .' રિન્કુ બોલ્યો ને બધાએ હા માં હા ડોકી ધૂણાવી ને આતુરતા બતાવી.\n\nદાદુ ને ગ્રાનીએ દૂધ પીતા પહેલાં રામે કરેલી ચાંદની માંગણી વાળી વાર્તા ધીમે ધીમે લડાવી લડાવી ને કહી. થાળી માં દેખેલા ચાંદની સાથે રમતાં રામ કેટલાં ખુશ થયાં તે સાંભળી બધા ખૂબ રાજી થયા.\n\nદાદુએ દૂધની મહત્વતા જણાવી ને બધા વાર્તા પછી નીંદરમાં પોઢ્યાં...બીજા દિવસે બીજી વાર્તા નું પ્રોમિસ લઈને !\n\n",
      "duration": "4 mins",
      "category": "Drama"
    },
    {
      "id": 64,
      "title": "નાજુક",
      "story_name": "વિદાય તો થઈ ગઈ મને કમને કહેવાયું તો છે જ કાગડો દહીંતરું લઈ ગયો\n\n પણ અહીં તો ઊંધું થઈ ગયું કે કાગડી દહીંતરું લઈ ગઈ બોલો જાનથી ગયો\n\nસાત ફૂટી વેદના લાવી નજદીકી જુદાઈ ! ૨૮ દિવસ પછી ફરીને આવ્યા પાછા ત્યારે પત્ની અંજુએ અમીતને કીધુંઃ \" સાંભળી લો હું થોડાદિવસ ભાઈ- ભાભી ને ત્યાં જઈને પાછી આવું ત્યાં સુધીમાં તમારા માતા પિતાને ક્યાંક બીજે રહેવાની સગવડ કરી લેજો. અને એમ નહીં થાય તો મારી પાછા આવવાની રાહ ન જો'તા. બિચારો અમીત ફાટી આંખે સાંભળીને અવાક થઈ ગયો. કાપો તો પણ લોહી ના નીકળે હો. આજકાલ સારાનો જમાનો નથી રહ્યો, સાચા ને કોઇ સાંભળવા તૈયાર નથી. એનાથી નિઃસાસો નીકળી ગયો. \n\nના સમજાયું ચંદા ને કે શર્માજી રમકડાં ના ફોન કેમ સાથે રાખી ને ફરે છે ! હા, વૄધ્ધાવસ્થા ખરાબ છે પણ આમ તો પાછા નોર્મલ જ લાગેછે.. જુઓ તો બધું પોતાની મેળે જ કરે છે. જમવાના ટાઈમે સમયસર પહોંચી જાય છે ને વોકિંગ કરતા કરતા ફોન પર ટોકિંગ કરે છે. થાકે એટલે બાંકડે બેસે ને ફોનમાં એમની ' આયુષી' સાથે કલાકો સુધી વાતો કરે છે, રમકડાં ના ફોનથી !! સામેથી જાણે ત્રણેક વર્ષની આયુષીદુનિયાભરની વાતો લહેકાથી કરતી હોય તેમ વાતવાતમાં શર્માજી હસી-રડી ને લહેકા- ટહુકા કરે છે. ચંદાબેન નો પ્રથમ દિવસ હતો\"પ્રેરણાશ્રમ\" માં. રડતાં રડતાં આભા બની ગયેલા આ દ્રશ્ય જોઈને. એમનું છોભીલાપણું બે મિનીટ ભૂલાઈ ગયું. તેમને પણ દીકરા-દીકરીએ જાકારો દઈ દીધેલો...!! ઘરબાર વગરના નિરાધાર નો આશરો આ 'આશ્રમ' હતો. મેઈન એન્ટ્રંસ ગેઈટ ની ડાબી તરફ ફૂવારોહતો.. ચોતરફ નાનું તળાવ હતું ને તેની ફરતો વોકિંગ પાથ પણ હતો. નાનકડો પુલ હતો ત્યાં કોઈક ઉભું હતું. જમણી તરફ મિસ્ટરજસ્પાલજી છોડવાઓને પાણી પાઈ રહ્યા હતા. એમની તો ચંદા પર નજર પણ ન પડી. પોતાના જ કાર્યમાં પરોવાયેલા સરદારજી તરફથીનજર ખસી ન ખસીને ગ્રુહમાતા લક્ષ્મીબેને ચંદાબેનને આવકાર આપતાં ખભે દિલાસો દેતો હાથ ફેરવ્યો. ચંદાબેન રડી પડ્યા ને લક્ષ્મીબેનેપણ ઝળહળીયાં લૂછ્યાં પણ કઠણ હૈયે વાત ચાલુ કરી: 'આવો, તમારું ઘર હવેથી આ જ છે. બધા તમારી રાહ જુવે છે.' સામુહિકપ્રેયર રૂમમાંથી ભજન નું મ્યુઝિક સંભળાયું ને ચંદાબેન એમના રૂમ તરફ ચાલ્યાં.વિચારોના વંટોળે ઘેરી લીધા કે જીવ ની જેમ મોટા કરવાછતાં આટલા બધા મા-બાપ વૄધ્ધાશ્રમમાં કેમ છે? \n\nજીવતા રમકડાં ને રમાડે છે રમકડાં,               \n\nઅહીં રમકડાં બની રમો સૌ રમકડાં \n\nસાત ફૂટના સરદારજી ફરી નજરમાં તરી આવ્યા. બધાના રૂમમાં પોતે ઉગાડેલા ફૂલો પહોંચાડતાં એમનું તેજસ્વી ને સૌમ્ય મુખારવિંદપ્રતિભાશાળી બધાને ગમતું. ચંદાબેને જ્યારે થેંક્યું કહ્યું તે બોલ્યા: ' સબ ઠીક હોવે તૂસી હિમંત રખીયો. હમ સબ સાથ હૈ જી' બીજાજ દિવસથી ચંદાબેન લાઇબ્રેરીમાં કામે લાગ્યા. વસુધાબેન આશ્રમની બાજુમાં રહેવા છતાં કીચનમાં એજ રાંધતા, બધાને એમની રસોઈબહુ ભાવતી ને રામુકાકા તથા દીનદયાલ કાકા પણ મદદ કરતાં... આમ આશ્રમમાં નિયમમુજબ કામ કાજ ચાલતું. શર્માજી છેલ્લા દસવર્ષથી હતા. હજુ પણ પોતાના દીકરા-દીકરી તથા આયુષી ના ફોનની રાહ જો'તા. એમની દયાજનક દશા જોઈને હૈયું ભરાઈ આવતું.. ક્યારેક જસ્પાલજી સાથે હિંદીમાં વાત કરતા સાંભળો તો તેમનું હિંદી સાંભળી હસી જ પડો. જસ્પાલજી પણ હવે તો ટેવાઈ ગયા છેસમજી જાય છે એમની વેદના પણ પોતાની વેદના નથી કહેતા. આખી જિંદગી ભરપૂર પ્રેમ આપ્યો કુટુંબને પોતાનો વિચાર કર્યા વગરબધાની દરેક માંગ દરેક સપના પૂરા કર્યા...પણ દીકરા ત્રણેયે મોં ફેરવી લીધું ? ને દીકરીએ તો પોતાની પત્નીને પણ એમની વિરૂધ્ધ કરી નાંખ્યા !!.\n\nકોઠી ની જાહોજલાલી ખૂટી ખૂટે તેમ ન્હોતી તે દીકરાઓની બૂરી આદતોમાં ખર્ચાઈ ગઈ. દીકરી-જમાઇએ તો મા ને ફોસલાવી કરોડોનાઘરેણાં પડાવી લીધા ને કીધું અત્યારે બીઝનેસમાં જોઈએ છે પછી પરત કરી દઈશું. બાપનું હૈયું કકળી ઉઠ્યું કે પોતાના બાપ-દાદાનીમિલ્કત અને પ્રોપર્ટી આમ વેડફાઈ જશે તેવો તો સપને પણ ખ્યાલ નહોતો. પતિને એકલો આશ્રમમાં જવા દે તે કેવી પત્ની ? કેવી મમતા નેકેવી સુખ સાહ્યબીનું વળગણ ?? અબળા સ્ત્રી માટે બહુ લખાયું હા, પણ સાત ફૂટના સશક્ત પુરૂષની વેદના કોઈના સમજ્યું ... નાદીકરા-દીકરી કે પોતાની પત્ની પણ ના સમજી?? ના આવ્યો કદીય ફોન પણ કે આ આવ્યું કોઈ મળવા રૂબરૂ !! ને લોકો હજુય દીકરો દેજોદીકરી દેજો ની મન્નત માને છે !! શું ફેર પડે છે જ્યારે બધા આવા નાલાયક નીકળે છે ?? આ વ્હોટ્સઅપમાં 'ટિન' 'ટિન' મેસેજ મૂકાતા રહેત્યાં તો પેલો રમકડાં નો ફોન રણક્યો: આયુષી બોલી: \"બાપુજી?\" ને શર્માજી ને જીવલેણ હાર્ટ એટેક આવ્યો ને બધા ગૂમસૂમ થઈગયા. \" ભલુ થયું ભાંગી જંંજાળ...!\" જસ્પાલજી ને વસુધાબેન આશ્વાસન આપતા હતા...કે સમજાવવાનો સાવ ખોટો વ્યર્થ પ્રયાસ કરતા હતા. રમકડાં તૂટે એમાં બાળક સિવાય કોઈને કેટલો ફર્ક પડ્યો ? કે પડે છે? \n\nહવે કોઈને પોતાના સ્વજનના આવવાની રાહ જોવી નથી. બધા એકબીજા સાથે જ ખુશ છે. રામુકાકા ને દીનદયાલ કાકા રાબેતા મુજબઆવે છે જાય છે એમનું મૌન એમની વેદના પોકારે છે. ફૂલો વિવિધ રંગ ને આકારના છે તેમજ પાંદડાઓ પણ રંગ રંગ ના ને આકૄતિના છેવિન્ડોમાંથી તાંકતો જસ્પાલ થોડો દુઃખી જણાય છે પણ બધા આવી એને પ્રેયરરૂમ માં લઈ જાય છે. \"સસરીયા કાલ\" કહેતા શર્માજી નોઅવાજ લગભગ તેને સંભળાય છે....ભણકારા છે ખબર છે પણ માનવતા જ્યારે મરી રહી છે ત્યારે દિલ તો પ્રેમાળ શબ્દ નો સહારો જગોતતું રહે છે ને ! છ છ દાયકા નીકળી ગયા ક્યાં તે મને યાદ નથી પણ આ પછી નો દાયકો કેવો જશે ? મારી બર્થ-ડે માટે એટલું જ માંગુકે હાથ પગ ચાલતા રહે ને પ્રભુ જલ્દી માં જલ્દી લઈ લે જે. અસ્તુ\n\n",
      "duration": "4 mins",
      "category": "Drama"
    },
    {
      "id": 65,
      "title": "એક મુલાકાત",
      "story_name": "અવની પોતાની નાનકડી બેગ પકડીને સ્ટેશન તરફ દોડી, મુંબઈનો ટ્રાફિક. આજે તો લેટ જ થઈ જાત. અવની એમ.બી.એ કરીને મલ્ટિનેશનલ કંપનીમાં જોબ કરતી હતી. કંપનીનું હેડક્વાર્ટર મુંબઈમાં હોવાથી મહિનામાં એક વાર તેને મુબઈ જવું પડતું. પ્રેઝન્ટેશનમાં મોડું થઈ ગયું હોવાથી તે ઝડપથી સ્ટેશને પહોંચી. તેને અમદાવાદ પહોંચવાનું હતું, પ્લેટફોર્મ નંબર જોઈને તે ટ્રેનમાં ચડી..અને હાશ કરીને બેસી ગઈ, સામે નજર કરી તો સામેની સીટ ઉપર ગુજરાતી ફેમીલી.\n\nઆમ તો અવની ખૂબ વાતોડીયણ...અવની એ નાનકડી સ્માઈલ આપી, મમ્મી-પપ્પા અને દીકરો. અવનીએ પોતાનો સામાન ગોઠવ્યો અને શાંતિથી બેઠી. તેની નજર ફરીથી સામેની સીટ પર ગઈ,ખૂબ જ વ્યવસ્થિત રીતે તૈયાર થયેલા આંટી તેની સામે તાકી રહ્યા હતા.અવની સાથે નજર મળતાં જ તેમણે વાત શરુ કરી. અમદાવાદ જાવ છો ? અવનીએ કહ્યુ,\"હા ! મુંબઈ ઓફિસના કામ માટે આવી હતી પાછી જાઉં છું ઘરે... આંટી પણ વધારે બોલકણા હતા,તેમણે કહ્યું ,\"અમે મુંબઈમાં જ રહીએ છીએ રિલેટિવ ને મળવા અમદાવાદ જઈએ છીએ. કોઈ વાત કરવાવાળુ મળ્યું,તેથી અવની ને મજા પડી ગઈ તેને થયું,આજે ટ્રેનમાં એકલું નહીં લાગે મજા આવશે.\n\nતેણે પણ વાતો ચાલુ કરી દીધી, ધીરે ધીરે બધું જ પૂછી લીધું. સામે આંટી એ પણ તેને પૂછવાનું શરૂ કરી દીધું.આમ વાતચીતનો દોર શરૂ થઈ ગયો, તેમણે પોતાનું નામ રૂપાબેન કીધું અને પુત્ર નું નામ યુગ ! આખું કુટુંબ જ બોલકણુ હતું બધા એ એકબીજા સાથે વાતો શરૂ કરી દીધી. યુગ સી.એ.હતો જે એક પ્રાઈવેટ ફર્મમાં જોબ કરતો હતો.. તેણે અને અવનીએ પોતાના કામકાજ ને લગતી ઘણી વાતો કરી,જેમાં થોડીકવાર પછી અંકલે પણ ઝંપલાવ્યુ.. ઘણીવાર પછી અવનીને યાદ આવ્યું કે, તેણે બપોર પછી કંઈ ખાધુ જ નથી ! ભૂખ લાગી હતી, તેથી તેણે બેગમાંથી પેક કરેલી સેન્ડવીચ નીકાળી,આ જોઈને રૂપાબેને કીધું અવની તું અમારી સાથે જ જમી લે. જો હું બધું જ ખૂબ જ સરસ બનાવી લાવી છું, ચલ તો મૂકી દે સેન્ડવીચ અને અવનીએ જરાય આનાકાની ન કરી અને બધા ભેગી સરસ મજાના થેપલા અને સૂકી ભાજી ખાવા લાગી. જાણે એક આખું કુટુંબ પ્રવાસે નીકળી હતુ. જમ્યા બાદ બધું સમેટવા માટે યુગે મદદ કરી થોડીક વારમાં બધું સાફ થઈ ગયું.\n\nહવે થોડી ઓળખાણ વધવાથી રૂપાબેન ને અવની ખુલીને વાત કરવા લાગ્યા રૂપાબેને જણાવ્યું કે તેમના પતિ ના એક મિત્ર અમદાવાદમાં રહે છે જેમની પુત્રી ખૂબ જ સારી ફર્મમાં કામ કરે છે. અવી કે એવું કંઈક નામ છે.. યુગ માટે અમે અવીને જોવા અમદાવાદ જઈએ છે, આ વાત પર યુગ ત્રાંસી આંખે પોતાની મા સામે જોવા લાગ્યો જાણે કહેતો હતો બધી જ વાતો કહી દેવી છે.?..આ જાણીને અવનીએ પણ વાતનો દોર સંભાળ્યો શું નામ છે અંકલના મિત્રનું ? હવે અંકલ બોલી ઉઠયા, \"રમણીક શાહ નામ છે.\". ઘણા વર્ષથી અમદાવાદમાં રહે છે.\" અમદાવાદમાં કયાં? \"અવની એ પૂછ્યું ? નારણપુરા ,કદાચ હે ને ! યુગ ? યુગે હા કહી.. રૂપાબેન અને અવની ત્યારબાદ અમદાવાદમાં શોપીંગ અને બે દિવસમાં ફરી શકાય તેવી જગ્યાઓ વિશે વાત કરવા લાગ્યા. બંને ને ખૂબજ આનંદ આવ્યો.. વાત કરતા અવની એ પૂછ્યું શું તેઓને ખબર છે ?તમે જ્યાં જાવ છો ? તરતજ રૂપા બેન બોલી ઉઠયા કે તેમની દીકરીને આ વાત ની ખબર નથી,અમે તો ખાલી મળવાના બહાને જઈશું. જો બાળકો એકબીજા ને પસંદ કરે તો ભયોભયો... તે તમે અવી ને જોઈ છે ખરી ? અવની એ પુછ્યું? ના ખાલી વાતો જ સાભળી છે.. કહી હસ્યા..ચલો સરસ કહી અવની એ સૂવા માટે તૈયારી કરી.\n\nરૂપાબેને કહ્યું,\" અવની ! આજે તારી સાથે વાતો કરીને ખુબ આનંદ થયો.. તું ફરી મુબઈ આવે તો મારા ઘરે જરૂરથી આવજે.. કહી યુગ પાસેથી તેનું કાડૅ લઈ અવનીને એડ્રેસ માટે આપ્યું..અને બધા સૂતા. વહેલી પરોઢે અમદાવાદ આવ્યું.. સ્ટેશન પર બધા છૂટા પડ્યા.. અવની પાર્કિંગ તરફ વળી. તેણે પોતાની કાર ત્યાં જ રાખી હતી,જેથી વહેલી સવારે ઘરે જવામાં સરળતા રહે.\n\nકાર લઈ બહાર નીકળતા જોયુ કે રૂપાબેન ને હજી રિક્ષા મળી ન હતી..વહેલી સવાર હતી અને રિક્ષાવાળા પણ ઝટ આવવા તૈયાર ન હતા. તે ત્યાં પહોંચી ગઈ કહ્યું ,\"ચાલો હું મૂકી જાઉ નજીક માં જ રહું છું. આનાકાની કરતાં બધા ગોઠવાઈ ગયા.. અવની ને વ્યવસ્થિત રીતે કાર ચલાવતા જોઈ રૂપાબેનને આનંદ થયો.. કદાચ તેમને આવી જ પુત્રવધુ જોઈતી હતી. થયું કે ઊતરતાં જ અવની નો મોબાઈલ નંબર લઈ લઈશ. પછી બધી વાત. નારણપુરા નજીક આવતા અવની એ ફરી એકવાર એડ્રેસ પુછ્યું. અને થોડી વારમાં એક બેઠા ઘાટ ના બંગલા પાસે ગાડી ઊભી રહી. લો,આવી ગયું.! અવની નો આભાર માનતા બધા બહાર આવ્યા. અવની પણ સાથે જ બહાર આવી અને તેણે બંગલાનો ગેટ ખોલ્યો. અને અંદર જઈ ઊભી રહી.\n\nતેણે હસીને બધા સામે નજર કરી કહ્યું,\"આવો હું જ છું અવી રમણીક શાહ ! આ મારું જ ઘર છે.. અને ત્રણેય આશ્ચર્ય પામ્યા.",
      "duration": "4 mins",
      "category": "Drama"
    }
  ]
}